 
 
1 
 
 
 
AZƏRBAYCAN DİLİ 
ANTOLOGİYASI 
 
 
 
Filologiya elmləri doktoru, professor  
BULUDXAN XƏLİLOVUN  
tərtibat və təqdimatında 
 
 
 
 
 
 
 
 
 
 
 
 
 
 
 
 
 
Bakı – 2012 
 
 
2 
 
 
 
 
 
 
AZƏRBAYCAN DİLİ ANTOLOGİYASI 
Filologiya elmləri doktoru, professor  
 
BULUDXAN XƏLİLOVUN  
 
tərtibat və təqdimatında 
 
 
Bakı, “Elm və təhsil” nəşriyyatı, 2012, 648 səh. 
 
Kitabda doğma ana dilimiz – Azərbaycan dili ilə bağlı yüz illər boyu söy-
lənilənlər, yazılanlar toplanmışdır. Onların hamısı bütövlükdə Azərbaycan dilinin 
salnaməsi kimi böyük rola malikdir. Bunlar oxucuda Azərbaycan dilinin dünəni, bu 
günü barədə geniş təəssürat yaratmaqla yanaşı, yeni – yeni fikirlər oyadır, doğma 
ana dilimizin təəssübkeşi olmaq hissini daha da artırır. Eyni zamanda buradakı 
fikirlər, mülahizələr, mövqelər dilimizin sabahına da işıq salır. 
Azərbaycan dili ilə bağlı toplanmış yazılarda, fikirlərdə, mülahizələrdə dili-
mizin yüz illərin səddini keçmək qüdrəti, isti nəfəsi, insanda doğmalıq yaradan 
fəlsəfəsi, özgələşməyə qarşı müqaviməti yetərli faktlar əsasında oxucuya çatdırılır.  
Kitabda Azərbaycan dili ilə bağlı müdrik fikirlərin, aforizmlərin, əsaslı müha-
kimələrin və mülahizələrin dilimizin ruhunun gücü, qüdrəti ilə bağlı olması təsdiq 
olunur. 
Kitab geniş oxucu kütləsi üçün nəzərdə tutulmuşdur. 
 
 
 
 
 
 
© B. XƏLİLOV, 2012
 
 
3 
 
 
 
 
 
 
 
ÖN SÖZ 
 
 
Dil olmazsa, insanlar bir-birini anlamaz və bir məq-
səd, niyyət ətrafında birləşə bilməz. Hətta bəzi heyvanlar 
da, həşəratlar da hərəkətləri və çıxardıqları səslərlə bir-
birini anlayırlar. Tədqiqatlar sübut etmişdir ki, arılar, qarış-
qalar, bəzi quş və balıq növləri hərəkətləri ilə bir-birinə 
müəyyən məlumatları çatdırmağa qadirdir. Məsələn, 
araşdırmalara görə, qida axtarmağa çıxan qarışqalar 
getdikləri yolun üzərinə buraxdıqları qoxu ilə onunla eyni 
yuvada yaşayan qarışqalara məlumat verirlər. Bu qoxu ilə 
qarışqalar qidanın harada olması barədə məlumat alırlar.  
Elm adamları onu da sübut etmişlər ki, heyvanlar çıxardıqları səslər 
vasitəsilə bir-birinə məlumat ötürmüşlər. Məsələn, bəzi balıq növləri çox 
yüksək, titrək səslə bir-birinə məlumat verirlər. İnsanlar da müəyyən üz-
göz, əl-qol hərəkətləri və jestlər vasitəsilə bir-birini anlaya bilirlər. Bundan 
başqa, müəyyən işarələrin mənası, müəyyən rənglərin simvolu vardır. 
Məsələn, yol-hərəkət qaydaları, ağ və qara rənglər müəyyən informasi-
yanı daşıyır. 
Dil insanların bir-biri ilə olan ünsiyyətinə xidmət edən tarixi, sosial, 
mədəni, ədəbi və fəlsəfi baxımdan dəyərləndirilən varlıqdır. Dili arı 
pətəyinə bənzədənlərin yanaşmasında da  bir həqiqət var. Belə ki, bir 
pətəyin içərisinə doldurulan balı arı təbiətdəki yüzlərlə çiçəkdən toplayır. 
Sözlər isə yüz illərin, min illərin sınağından keçərək dövrümüzə qədər 
gəlib çatır. Arı balı pətəyə min bir zəhmətlə arayıb topladığı kimi sözlər 
də zaman-zaman öz vəzifəsini yerinə yetirərək cilalanır, büllurlaşır, 
anlam və ifadə imkanlarını tapır. Bunu sözün özü tapır, insanlar isə 
 
 
4 
həmin sözlərin özəlliklərini öz ağıllarına, düşüncələrinə uyğun şəkildə 
istifadə edirlər. Hər birimiz qarşımızdakı insanın nə duyduğunu, nə 
düşündüyünü onun dili ilə başa düşürük. Bu dil sözlərdən ibarət olur. 
İnsanın duyğu və düşüncələrinin açarı onun dilindədir. Əlbəttə, istənilən 
bir dili öyrənmək üçün mühit lazımdır. Əgər hər hansı bir dil işlənmirsə, 
onun istifadə olunması üçün mühit olmursa, onda həmin dil dəmir kimi 
paslanır, bir müddətdən sonra belə demək olarsa, çürüyür, yox olur, ölü 
dilə çevrilir. 
Dil mühiti bəlkə də ana bətnindən başlayır. Ana bətnində olan uşağın 
sağlamlıqla yanaşı, milli ruhda böyüməsi üçün ananın düşdüyü mühit, 
danışdığı dil, dinlədiyi musiqi, onun əhval-ruhiyyəsinə təsir edən amillər 
və s. vacib rol oynayır. 
İnsan duyğu və düşüncəsini, tələbatını, istəyini dil vasitəsilə ifadə 
edir. Bəlkə də dünyaya gələn, ana bətnindən doğulan uşağın ilk anda 
ağlaması da onun ehtıyac və tələbatının, istəyinin bu yolla ifadəsidir. 
Sonra uşağın düşdüyü mühit onu dil öyrənmək istiqamətinə yönəldir, o, 
qırıq-qırıq səslər çıxarır, sonra ayrı-ayrı kəlmələri təqlid edir, daha sonra 
hər bir sözün mənalarını anlayır, anladığı bu sözlər vasitəsilə  öz duyğu 
və düşüncəsini əhatəsində olduğu adamlara çatdırmağa çalışır. Öz 
duyğu, düşüncə və istəyini anlatmaq üçün ona lazım olan sözləri istifadə 
edir. Bu zaman dil mühiti, əlverişli şərait mühüm rol oynayır. Ümu-
miyyətlə, hər bir canlının inkişafında mühitin rolu danılmazdır. Məsələn, 
hər hansı bir bitkinin toxumu nə qədər əlverişli şəraitə düşərsə, bir o 
qədər yaxşı böyüyər, inkişaf edər. 
Dil olmazsa, insan öz duyğu və düşüncəsini ifadə edə bilməz. Biz 
rəsm və heykəltəraşlıq əsərlərinə baxarkən orada dilin köməyi olmadan 
müəyyən məqamları duyuruq, hiss edirik. Ancaq insanın düşüncəsini, 
duyğusunu dil qədər anlada bilən, başa salan, hiss etdirən ikinci bir varlıq 
yoxdur. Biz ən yaxşı musiqi əsərini də dil vasitəsilə anlayırıq, sevirik və 
onun təsiri altında bir ovqata bağlanırıq. Bir sözlə, dil anlatma gücünə 
malikdir. Dilin anlatma gücü isə dilin zənginliklərindən, imkanlarından çox 
asılıdır. Dil nə qədər zəngin və ifadə imkanlarına qadir olarsa, bir o qədər 
insan öz duyğu və düşüncəsini asanlıqla ifadə edər, qarşı tərəfə anlada 
bilər. Odur ki, hər hansı bir fikir, duyğu və düşüncə dil olmadan heç bir 
 
 
5 
kəsə çatdırıla bilməz. Təsadüfi deyildir ki, dilimizdəki dilli-dilavər kəlməsi 
də elə bu deyilənləri təsdiq edir. Məqam gəlmişkən “Koroğlu” 
dastanındakı aşağıdakı şeir parçasında dilçi sözü dilli-dilavər, özünü və 
sözünü bilən adamdakı keyfiyyətlərin yenə də dilin altında gizlənən 
məqamlarını yada salır. 
 
Lazımdı araya elçi salaydım, 
Neçə minnətçiylə dilçi salaydım, 
Qayda budu, gedib, bir də gələydim, 
Mənim bu işimdən incimə, ay xan! 
 
Deməli, hər bir məsələni həll etmək üçün dilə həmişə ehtiyacımız 
vardır. 
Əlbəttə, dilə bir yazılı abidə kimi də baxmaq olmaz ki, o necə 
yaranıbsa, eləcə də qalmalıdır, dəyişməməlidir. Belə deyildir. Dil yerində 
saya bilməz, onun lüğət tərkibi ehtiyac və tələbata uyğun olaraq dəyiş-
məlidir, zənginləşməlidir, inkişaf etməlidir. Məsələn, ulu babalarımızın dili 
ilə müasir dilimiz eyni deyildir, müəyyən fərqlər vardır, bu, belə də olma-
lıdır. Ədəbi dilimizin tarixinə diqqət yetirsək, görərik ki, müasir dilimizlə 
müqayisədə müəyyən fonetik, leksik fərqlər özünü göstərir. Bu halın 
müxtəlif səbəblərlə bağlılığı içərisində dilin canlı, dinamik və eyni 
zamanda sosial bir varlıq olmasıdır. Onu da qeyd edək ki, dil sosial varlıq 
olduğu üçün canlıdır. Canlı dil hal-hazırda istifadə olunan, yazılan, 
danışılan dildir. Dil sosial varlıq kimi cəmiyyətin hər bir üzvünə lazımdır. 
Cəmiyyət olmasa, dilə də ehtiyac olmaz. Dil sosial varlıq kimi cəmiyyətin 
əsəridir. Bu əsər cəmiyyətin hər bir üzvü tərəfindən hər dəfə oxunur və 
bu proses tarix boyu davam etməkdədir. Cəmiyyət üzvləri bir-birindən 
fərqləndiyinə görə hətta onların düşüncəsində, eləcə də danışdıqlarında 
da fərqlər vardır. Sosial fərqlər düşüncə, qavrayış fərqləri yaradır və bu, 
dildə də öz əksini tapır. Həm dildə, həm həyat tərzində, həm də digər 
dəyərlərdə insanlar sosial baxımdan birləşirlər. İnsanları sosial baxımdan 
birləşdirən cəhətlər sırasında dil, din, həyat tərzi, məişət və digərləri 
xüsusi yer tutur. Dildə öz əksini tapan sosial fərq ailədən başlayır və 
millətdə tamamlanır. Bunu hətta belə ifadə etmək olar ki, insanlar sosial 
 
 
6 
baxımdan ailədə, ən son həddə millətdə birləşirlər. Yəni, ailədəki ailə 
üzvləri qohumluq vasitəsilə, millətdə isə millətin ortaq dəyərləri vasitəsilə 
cəmiyyət üzvləri birləşirlər. Ortaq dəyərlər həm də hər bir millətə aid olan 
mədəniyyətin varlığını da ortaya çıxarır. Hər bir millətə aid ortaq dəyərlər 
mədəniyyətdir. Tədqiqatçıların bir qismi mədəniyyətin təməl daşı kimi dili 
çox vacib sayırlar. Mədəniyyət özü maddi və mənəvi olmaqla fərqlənir. 
Maddi mədəniyyətə ev, evə aid əşyalar, geyim-keçim, yemək və s. aid 
olduğu hala, mənəvi mədəniyyətə dil, tarix, ənənə, hüquq, əxlaq və s. 
kimi məsələlər daxildir. Dillər bir-birindən fərqləndiyi kimi, bu mədəniy-
yətlər də fərqlənirlər. Ona görə də insanlar dili ilə yanaşı, mədəniyyətləri 
ilə də bir-birindən ayrılırlar. Təbii ki, mədəniyyətlərdə ortaq cəhətlərlə 
yanaşı, fərqli xüsusiyyətlər, özəlliklər də vardır. Bunların hamısı insan-
ların fəaliyyətində ortalığa çıxır, fəaliyyət prosesində dil mədəniyyətin 
ünsürləri sırasında xüsusi yer tutur.  
Dil təkcə mədəniyyətin təməlində dayanmır, həm də millətin, dövlətin 
təməlində durur. Düzdür, millət olmazsa, dövlət də olmaz. Ancaq millətin 
də, dövlətin də dilə ehtiyacı var. Qurulan dövlətlər dağıla bilər, onun 
yerinə yenisi yarana bilər. Ancaq millət olmasa, dövlət qurmaq, yaratmaq 
mümkün deyildir. Dövləti yaşadan, gücləndirən, inkişaf etdirən millətin 
özüdür. Millət isə dilsiz yaşaya bilməz, burada yenə də dilin rolu 
danılmazdır. Dil yoxdursa, millət yoxdur, millət yoxdursa, dövlət yoxdur. 
Deməli, millətin də, dövlətin də təməlində dil dayanır. Bu məqamda 
məşhur rus pedaqoqu və ədibi Uşinskinin fikrini qeyd etmək yerinə 
düşür. O yazır: “Bir millətin malını, dövlətini və hətta vətənini əlindən 
alsan fovt (ölüm – B.X.) olar və ondan bir nişan qalmaz”. 
Bütün mədəniyyətlərin arxasında bir milli varlıq dayanır. Və bu milli 
varlığın təməlində yenə də dil durur. Düzdür, fərqli mədəniyyətlərlə 
yanaşı, ortaq dəyərlərə söykənən mədəniyyət də var ki, bu da etiraf 
etdirir ki, mədəniyyətin milliyyəti yoxdur. Mədəniyyətlərin, əxlaqların, 
dəyərlərin və s.-in ortaq olduğu məqamlarda bunu demək olar. Ancaq 
belə məqamlarda da milli varlığı inkar etmək mümkün olmur. Belə olduğu 
təqdirdə yenə də dilin hər bir millət üçün təməl daşı olduğunu etiraf 
etməli oluruq. 
 
 
7 
Dil mədəniyyətin ən sadiq dayağıdır. Sadiq dayağıdır ona görə ki, 
mədəniyyət dil vasitəsilə başqalarına çatdırıla bilər. Məsələn, biz hər 
hansı bir elm adamının yazdıqlarını oxumaqla, dediklərini dinləməklə onu 
anlaya bilirik. Hər hansı bir bədii əsəri oxumaqla onun bədii dəyəri 
barədə məlumat əldə edirik. Biz dil olmasa, Nizamini, Nəsimini Füzulini, 
Xətaini və digərlərini oxuya bilmərik, onların yaradıcılığının özəlliklərini 
bir-birindən fərqləndirə bilmərik. Bunların hamısı dil vasitəsilə çatdırılır. 
Mədəniyyətə aid bütün dəyərlər dil vasitəsilə gerçəkləşir. 
Dil millətin enerjisidir. Dil millətin gücüdür. Dil millətin özüdür. Dil 
millətin görünən tərəfidir. Görkəmli dilçi V.Humboldt “Bir millətin dili 
ruhudur, ruhu da dilidir” deməsi yerinə düşür. Folklor nümunələrimizdən 
başlamış müasir ədəbiyyatımıza qədər yazılanların hər birində millətin 
ruhu var. Birində az, digərində çox, başqa birində orta səviyyədə. 
Bunların hamısının çatdırılmasında dilin rolu və gücü əvəzsizdir. Dilin 
imkanlarının (burada dilin zənginliyi, ifadə imkanları və s. nəzərdə tutulur) 
genişliyi millətin ruhunun sərhədini, çərçivəsini, səviyyəsini əks etdirmək 
qabiliyyətinə malikdir. 
Doğrudan da millətin dili onun ruhudur. Dilini itirən hər bir kəsin ruhu 
da ölür. Dili ölən kəslər milliliyini itirməklə yanaşı, millətlərin içərisində 
əriyib yox olurlar. Yeri gəlmişkən qeyd edək ki, dilin millətin ruhu olması 
barədə Həsən bəy Zərdabi də vaxtilə bəhs etmişdir. O, dillə yanaşı, dinin 
də millətin ruhu olduğunu qeyd etmişdir. Həsən bəy Zərdabi yazmışdır:  
“... Bu şeylər (dil və din nəzərdə tutulur – B.X.) hər tayfanın (millətin – 
B.X.) dirəkləri hesab olunurlar və onların tayfa (millət – B.X) olmağına 
səbəbdirlər. Bu şeylərin birisi dil və birisi din və məzhəbdir (dindir – B.X.). 
Elə ki, bunların birisi əldən getdi, tayfanın (millətin – B.X.) beli sınan 
kimidir. İkisi də gedəndə tayfa (millət – B.X.) qeyri tayfalara (millətlərə - 
B.X.) qarışır, mürur (zaman keçdikcə - B.X.) ilə yox olur. Çünki dil və 
məzhəb (din – B.X.) tayfanın (millətin – B.X.) ruhu olan kimidir. Necə ki, 
ruh çıxanda bədəndən bircə nəş, yəni cəmdək qalır və bu cəmdək mürur 
(zaman geçdikcə - B.X.) ilə çürüyüb yox olur, habelə dilsiz və məzhəbsiz 
tayfa da gərək, mürur ilə yox olsun. Pəs (buna görə - B.X.) hər tayfa elm 
təhsil edən vaxtda gərək öz dilində və öz din və məzhəbində tərəqqi 
eləsin ki, dünyada qala bilsin. Onlarsız tayfa olmaz”. 
 
 
8 
Ümumiyyətlə, dilin qayda-qanununu pozmaq dilin ruhuna xələl 
gətirməklə yanaşı, dilin özünəməxsusluğuna, millətin mənəviyyatına, 
ədəb-ərkanına, əxlaqına, təlim və tərbiyəsinə toxunur. Hələ vaxtilə 
Firidun bəy Köçərli yazırdı: “Hər millətin özünəməxsus ana dili var ki, 
onun məxsusi malıdır. Ana dili millətin mənəvi diriliyidir, həyatının mayəsi 
(təməli – B.X.) mənziləsindədir (yerindədir – B.X.). Ananın südü bədənin 
mayəsi olduğu kimi, ananın dili də ruhun qidasıdır, hər kəs öz anasını və 
vətənini sevdiyi kmi, ana dilini də sevir. 
Bu Allah-təalanın gözəl nemətlərindən birisidir, onu əziz və möh-
tərəm tutmaq hər kəsə borcdur.” 
Millət həm də o zaman böyük olur ki, onun hər bir nümayəndəsi ən 
müqəddəs kitabların təsiri altında böyüyür. Bu mənada adını unutduğum 
Türkiyə yazarlarından biri müsahibəsində deyirdi ki, yəhudilərin dünyada 
görkəmli mütəxəssislərinin olması müəyyən səbəblə bağlıdır. Bu səbəb 
barədə görkəmli yəhudilərdən biri türkiyəli yazara belə açıqlama 
vermişdir; “Yəhudilərin ona görə görkəmli alimləri olur ki, onlar müqəddəs 
kitablarının hər birini uşaqlıqdan oxuyurlar, dilllərini öyrənirlər, sonra 
öyrəndikləri isə bunun üzərində qurulur, inkişaf belə də gedir. Yəni onlar 
özlərinə aid olan dəyərli mənbələri oxuduqdan,  eyni zamanda dillərini 
öyrəndikdən sonra dünyaya boylanırlar və dünyaya aid tərəqqi və inkişaf 
hər bir yəhudinin öz dəyərlərinə verdiyi qiymətdən qaynaqlanır, həmin 
dəyərlər üzərində qol – qanad açır”.  
Təsadüfi deyil ki, ümummilli liderimiz, ulu öndər Heydər Əliyev 
deyirdi: “Bizim hamımızı – azərbaycanlıları birləşdirən milli 
mənsubiyyətimizdir, tarixi köklərimizdir, milli –mənəvi dəyərlərimizdir, milli 
mədəniyyətimizdir - ədəbiyyatımız, incəsənətimiz, musiqimiz, şeirlərimiz, 
mahnılarımızdır, xalqımıza mənsub olan adət - ənənələrdir. 
İnsan hansı ölkədə yaşamasından asılı olmayaraq, gərək öz milli-
liyini qoruyub saxlasın. Dünyada, eyni zamanda assimilyasiya prosesi də 
var. Ancaq insanlar gərək daim öz milli – mənəvi dəyərlərinə, milli 
köklərinə sadiq olsunlar. Bizim hamımızı birləşdirən, həmrəy edən 
azərbaycançılıq ideyasıdır, azərbaycançılıqdır”. 
Ümumiyyətlə, ədəb normaları ilə yanaşı, dilini qorumaq, məqamında, 
yerində danışmaq, dili başa bəla etməmək, doğru və ədalətli danışmaq 
 
 
9 
hər kəsin borcudur. Bu baxımdan hələ XII yüzilliyin böyük türk ədibi 
Əhməd Yügnəkinin “Atəbətül – həqaiq” adlı fəlsəfi – didaktik poemasında 
yazılır: 
 
Dinlə, bilikli nə deyir: 
Ədəblərin başı dili gözləməkdir. 
Dilini bərk saxla ki, dişin qırılmasın. 
Mühafizə altından çıxsa dişini qırar. 
Düşünərək danışan adamın sözü sözün sağıdır. 
Çox gəvəzəlik  edən dil qarşısı alınmayan düşməndir. 
Sözün yüyənini boş buraxma, dilini saxla. 
Dilin yüyənsizliyi bir gün başa bəla olar. 
Boşboğaz adam ağıllı olarmı? 
Bu boşboğazlıq və yüyənsizlik çox başları yedi. 
 
Dil insanları birləşdirən ən güclü silahdır. İnsanları dil milli birliyə və 
milli bərabərliyə gətirir. Bu da dilin gücüdür desək yanılmarıq. Analoji 
olaraq dilin bu cəhəti barədə Mustafa Kamal Atatürkün fikirləri yerinə 
düşür: “Türkiyə Cumhuriyyətini quran türk xalqı, türk millətidir. Türk milləti 
demək, türk dili deməkdir. Türk dili türk milləti üçün yaxşı bir xəzinədir. 
Çünki türk milləti keçirdiyi sonsuz fəlakətlər içində əxlaqının, 
ənənələrinin, xatirələrinin, mənfəətlərinin, qısası, bu gün öz milliliyini 
qoruyan hər şeyinin dili sahəsində mühafizə olunduğunu görür. Türk dili 
TÜRK millətinin qəlbidir, zehnidir. 
Dil millətin özüdür. Millətə məxsus olan hər bir şeyi dildə axtarıb 
tapmaq olar”. 
Hələ 1906-cı ildə Həsən bəy Zərdabi “Həyat” qəzetində çap etdirdiyi 
“Dil və din” məqaləsində yazırdı: “Qardaşlar, yatmaq vaxtı deyil. Ayılıb bir 
fikir edin, bu işlərin axırı necə olacaq? Yoxsa, həqiqət, bizim ruhumuz 
gedib bircə cəsədimiz qalıb. Belədə vay bizim halımıza”. 
Tarix boyu dilimizin keşiyində təəssübkeşliklə dayanan ziyalılarımız 
olubdur. Müstəqilliyimizi əldə etdikdən sonra Azərbaycan dilinin dövlət 
dili kimi statusu genişləndi. Təbii ki, Azərbaycan dili statuslu bir dildir. 
Azərbaycan dili barədə qəbul olunmuş fərmanlar, sərəncamlar bir daha 
 
 
10 
bunu təsdiq edir. Bu mənada dövlət dilimiz barədə qəbul olunmuş 
fərmanlar, sərəncamlar və dilimizin təəssübkeşi olan şair və  
yazıçılarımızın Azərbaycan dili ilə bağlı bir qisim yazılarını burada 
toplamağı özümüzə borc bildik. Azərbaycan dili ilə bağlı burada 
toplanmış yazıların hamısını “Azərbaycan dili antologiyası” adını qoyduq. 
Adını biz versək də, bu antologiyanın dəyərini istəkli oxucular verəcəkdir. 
İnanırıq ki, oxucular “Azərbaycan dili antologiyası” adlanan bu  kitabdan 
dilimizlə bağlı bir çox məsələləri öyrənəcəklər.  
 
Buludxan Xəlilov,  
filologiya elmləri  doktoru, professor
 
 
11 
 
 
 
 
 
Dövlət dilinin tətbiqi işinin  
təkmilləşdirilməsi haqqında  
 
AZƏRBAYCAN RESPUBLİKASI  
PREZİDENTİNİN FƏRMANI  
 
Azərbaycan Respublikasının dövlət dili Azərbaycan dilidir. Müs-
təqil dövlətimizin rəsmi dili statusunu almış Azərbaycan dilinin geniş 
tətbiq edilməsi və sərbəst inkişafı üçün münbit zəmin yaranmışdır. 
Tarixin müxtəlif mərhələlərində dilimizə qarşı edilmiş haqsızlıqların, 
təzyiq və təhriflərin aradan qaldırılması üçün hazırda ölkəmizdə çox 
əlverişli şərait mövcuddur. Dil öz daxili qanunları əsasında inkişaf 
edirsə də, onun tədqiq və tətbiq edilməsi üçün yaradılmış geniş 
imkanlar bu inkişafın daha sürətli və dolğun olmasına təkan verir.  
Bütün xalqlarda olduğu kimi, Azərbaycan xalqının da dili onun 
milli varlığını müəyyən edən başlıca amillərdəndir. Dilimiz xalqın 
keçdiyi bütün tarixi mərhələlərdə onunla birgə olmuş, onun taleyini 
yaşamış, üzləşdiyi problemlərlə qarşılaşmışdır. O, xalqın ən ağır gün-
lərində belə onun milli mənliyini, xoşbəxt gələcəyə olan inamını 
qoruyub möhkəmləndirmişdir. İnkişaf etmiş zəngin dil mədəniyyətinə 
sahib olan xalq əyilməzdir, ölməzdir, böyük gələcəyə malikdir. Ona 
görə də xalqımıza ulu babalardan miras qalan bu ən qiymətli milli 
 
 
12 
sərvəti hər bir Azərbaycan övladı göz bəbəyi kimi qorumalı, daim 
qayğı ilə əhatə etməlidir. Bu, onun müqəddəs vətəndaşlıq borcudur.  
Azərbaycan dili bu gün dərin fikirləri ən incə çalarlarınadək 
olduqca aydın bir şəkildə ifadə etmək qüdrətinə malik dillərdəndir. 
Düşüncələrdəki dərinliyi, hisslərdəki incəlikləri bütünlüklə ifadə 
etmək kamilliyinə yetişə bilməsi üçün hər hansı xalqa bir neçə 
minillik tarix yaşaması lazım gəlir. Azərbaycan dilinin bugünkü 
inkişaf səviyyəsi göstərir ki, Azərbaycan xalqı dünyanın ən qədim 
xalqlarındandır.  
Azərbaycan dilinin dünya dilləri arasında ən kamil dillərdən biri 
olduğu həqiqətini bir çox xalqların görkəmli nümayəndələri də dönə-
dönə etiraf etmişlər. Onlar öz əsərlərində bu dili XIX əsrdə Avropada 
geniş yayılmış fransız dili ilə müqayisə edərək, onu Avrasiyanın hər 
tərəfində işlənilən bir dil kimi yüksək qiymətləndirmişlər. Milyonlarla 
azərbaycanlının hazırda mədəni inkişaf vasitəsi olan bu dil tarixən 
nəinki Qafqazda yayılmışdır, hətta müəyyən dövrlərdə daha geniş 
məkanda müxtəlif dilli xalqların da istifadə elədikləri ümumi bir dil 
olmuşdur.  
Neçə-neçə böyük mədəniyyətin yaradıcısı olan xalqımızın tarixi 
qədər onun dilinin təşəkkülü tarixi də olduqca qədimdir. Azərbaycan 
dili türk mənşəli ümumxalq canlı danışıq dili zəminində əmələ gəlib 
şifahi ədəbi dilə çevrilənədək və sonradan bu əsasda Azərbaycan ədəbi 
dilinin yazılı qolu təşəkkül tapana qədər yüz illər boyunca mürəkkəb 
bir yol keçmişdir.  
Qədim və zəngin tarixə malik türk dil ailəsinin oğuz qrupuna daxil 
olan Azərbaycan dilinin tarixi miladdan əvvəlki dövrlərə gedib çıxır. 
Ayrı-ayrı türk boy birləşmələrinin ümumi anlaşma vasitəsi olan bu dil 
IV-V əsrlərdən etibarən ümumxalq danışıq dili kimi fəaliyyət göstər-
 
 
13 
məyə başlamışdır. Dilimizin özəyini ta qədimlərdən Azərbaycan 
torpaqlarındakı türk əsilli boyların və soyların dili təşkil etmişdir.  
Azərbaycan dili dialekt və şivələrinin geniş Avrasiya məkanına 
yayılan türk xalqlarının az qala bütün dil xüsusiyyətlərini əks etdirə-
cək qədər rəngarəng olmasının da başlıca səbəbi ta qədimlərdən bu 
torpaqlarda etnik baxımdan eyni köklü türk etnoslarının mövcud 
olmasıdır. Şifahi şəkildə yayılan ilkin ədəbiyyat nümunələri - 
dastanlar, nağıllar, bayatılar, laylalar və sair Azərbaycan şifahi ədəbi 
dilinin erkən formalaşması və təkamülü zərurətini yaratmışdır.  
Azərbaycan ədəbi dilinin yazılı qolu da əlverişli tarixi şəraitdə 
ümumxalq dili əsasında təşəkkül tapmışdır. Xalq şifahi şəkildə 
yaratdıqlarını əbədiləşdirmək üçün sonradan onları yazıya 
köçürmüşdür. Bu prosesin də yazı dilinin təşəkkülü və sabitləş-
məsində böyük əhəmiyyəti olmuşdur. Bu baxımdan "Kitabi-Dədə 
Qorqud" eposu olduqca səciyyəvidir. Abidənin bədii dilinin özünə-
məxsus səlisliyi bir daha göstərir ki, "Kitabi-Dədə Qorqud"un mey-
dana çıxa bilməsi üçün Azərbaycan dili böyük tarixi-ədəbi hazırlıq 
mərhələsi keçməli idi.  
Qaynağını uzaq keçmişdən alan Azərbaycan dilinin ilk və ən 
qədim yazılı nümunələri günümüzədək gəlib çatmasa belə, ölkəmizin 
ərazisində qədim əlifbaların varlığı, həmçinin yazı dilimizin bədii 
məna kamilliyi və digər amillər bu dilin tarixi köklərə malik olduğunu 
sübuta yetirir. Həsənoğlu, Qazi Bürhanəddin, Nəsimi kimi söz 
sənətkarları Azərbaycan ədəbi dilinin belə bir bünövrəsi üzərində 
yüksəlmişdir.  
XVI əsr Azərbaycan dilinin mövqelərinin möhkəmlənməsi ilə 
əlamətdardır. Səfəvilər dövlətinin yaranması ilə Azərbaycan dili 
dövlət dili səviyyəsinə qalxaraq, rəsmi və dövlətlərarası yazışmalarda 
işlədilməyə başlandı. Səfəvilər dövründə Azərbaycan dili sarayda və 
 
 
14 
orduda tam hakim mövqe tutaraq dövlət dili kimi rəsmiləşdi. Ana dilli 
ədəbiyyatın böyük ustadları Şah İsmayıl Xətai və Məhəmməd Füzuli, 
xalq ədəbiyyatımızın adı bizə bəlli ilk qüdrətli nümayəndəsi Aşıq 
Qurbani bu dövrdə yetişmişdir. Əgər şifahi şeir dili Qurbaninin əsər-
lərində əks olunmuşdursa, xalq şeiri dilinin yazılı qolu Şah İsmayıl 
Xətai və Məhəmməd Əmaninin yaradıcılığı ilə təmsil olunmuşdu. 
Füzulinin dolğun dili isə elmi və fəlsəfi olduğu qədər də xəlqi idi.  
XVII əsrin xalq şeirində cərəyan edən proseslər XVIII əsrdə şifahi 
xalq ədəbiyyatının bədii dilə təsiri şəklində özünü göstərir. Ədəbi 
dildə sadəliyə, canlı danışıq elementlərinə meylin gücləndiyi bu döv-
rdə Azərbaycan dilinin yeni inkişaf mərhələsi məhz Molla Pənah 
Vaqifin yaradıcılığı ilə başlanır.  
XVIII əsrdə Azərbaycan ədəbi dilində üslub baxımından da 
zənginləşmə prosesi gedir. Elmi üslubun təşəkkülü üçün şərait yaranır, 
ayrı-ayrı elm sahələrinə dair bir çox əsərlər yazılır.  
XIX əsr ədəbi dilimizin inkişafı xalqımızın həyatında baş verən 
köklü bir hadisə ilə yaxından bağlıdır. Bu, Azərbaycanın ikiyə parça-
lanması və nəticədə iki ayrı dövlətin tabeçiliyində bir-birindən fərqli 
mədəni mühitdə yaşamağa məhkum olması hadisəsidir. Müstəm-
ləkəçilik siyasəti ilə yanaşı, Rusiyanın Şimali Azərbaycanda oynadığı 
mədəniləşdirici rol başqa elm sahələri kimi, dilçiliyin də inkişafına 
zəmin yaratmışdır. XIX əsrin ortalarından etibarən Azərbaycan dilinə 
aid bir sıra dərsliklər və dərs vəsaitləri yazılıb nəşr olunmuşdur. Milli 
maarifçi ziyalılar özləri ana dilini öyrənməyin, onu qoruyub sax-
lamağın ən əsas yolunun məktəblərdə tədrisin ana dilində aparıl-
masında gördüklərindən, Azərbaycan dilinə aid dərsliklər və lüğətlər 
yazmağa başlamışlar. Azərbaycan dilinə dair ilk dərsliklərin 
yazılmasında o dövrün görkəmli maarifçiləri Mirzə Kazım bəy, Mirzə 
Şəfi Vazeh, Seyid Əzim Şirvani, Aleksey Çernyayevski, Mirzə 
 
 
15 
Əbülhəsən bəy Vəzirov, Seyid Ünsizadə, Rəşid bəy Əfəndiyev, Sultan 
Məcid Qənizadə, Məmmədtağı Sidqi, Nəriman Nərimanov, Üzeyir 
Hacıbəyov, Abdulla Şaiq və başqalarının xidmətlərini qeyd etmək 
lazımdır.  
Zaman keçdikcə dövrün tələbinə uyğun olaraq Azərbaycan dilinin 
istifadə dairəsi də genişlənmiş, onun tətbiqinin və inkişafının elmi 
əsaslar üzərində aparılması ehtiyacı meydana çıxmışdır. Rusca-
azərbaycanca və azərbaycanca-rusca lüğətlər, təcrübi-tədris kitabları 
nəşr olunmuşdur. Məhz bu dövrdən başlayaraq Azərbaycan ədəbi 
dilinin normalarının müəyyənləşməsində nəzəri-dilçilik ideyaları 
təzahür edir. Bu baxımdan Mirzə Fətəli Axundovun ədəbi dil 
haqqında milli ədəbiyyatın realist məzmununa uyğun gələn tezisləri 
xüsusilə diqqəti cəlb edir.  
Dram, satira, realist nəsr dilinin yarandığı XIX əsrdə elmi üslubun 
əsası kimi müasir elmi-fəlsəfi dilin ilk nümunələrinə də rast gəlirik. 
Mətbuat dili də bu əsrin məhsuludur. "Əkinçi"dən başlayaraq 
yaranmış milli mətbuat bu dilin inkişafında mühüm rol oynamışdır.  
XX yüzillik isə Azərbaycan ədəbi dilinin ən sürətli tərəqqisi və 
çiçəklənməsi dövrüdür. Ədəbi dil məsələsi hələ əsrin əvvəlindən 
ictimai-siyasi mübarizənin tərkib hissəsi olmuşdur. Həmin dövrdə ana 
dili kitabları hazırlanmış, dərsliklər buraxılmış, müntəxəbatlar tərtib 
olunmuşdur. Azərbaycan dilinin səs quruluşuna və qrammatik siste-
minə dair kitablar yazılmışdır.  
Mətbuat ana dili, ədəbi dil uğrunda mübarizənin önündə gedirdi. 
Ədəbi dil normasının müəyyənləşməsində bütün görkəmli ziyalılar 
iştirak edirdilər. Xalq dili xəzinəsinin qapıları "Molla Nəsrəddin" 
vasitəsilə ədəbi dilin üzünə açılırdı. Bu dövrdə yaranan səhnə sənəti 
də yeni milli-mədəni şəraitdə ədəbi dilə bədii nitq vasitəsilə öz 
töhfəsini vermişdir.  
 
 
16 
Ana dilinin taleyinə heç bir ziyalının laqeyd qalmadığı bu dövrdə 
Cəlil Məmmədquluzadə, Mirzə Ələkbər Sabir, Üzeyir Hacıbəyov, 
Ömər Faiq Nemanzadə kimi görkəmli söz ustaları Azərbaycan dilinin 
saflığı və onun yad ünsürlərdən qorunması uğrunda fədakarcasına 
mübarizə aparırdılar.  
Azərbaycan ədəbi dilinin tarixində bundan sonrakı yeni mərhələ 
sovet dövrü ilə başlayır. Ərəb əlifbasını daha uyğun bir əlifba ilə əvəz 
etmək məqsədilə 1921-ci ildə Əlifba Komitəsi yaradıldı və həmin 
komitəyə Azərbaycan dili üçün latın qrafikalı əlifba tərtib etmək 
tapşırıldı. Bir qədər sonra isə yeni əlifbaya keçildi. 1926- cı ildə 
Bakıda birinci beynəlxalq türkoloji qurultay çağırıldı. Bu, türk dünyası 
üçün böyük tarixi əhəmiyyəti olan bir hadisə idi. Qurultayın Bakıda 
keçirilməsini 20-30-cu illər Azərbaycanının dilçilik sahəsindəki elmi 
potensialına verilən qiymət kimi səciyyələndirmək olar.  
Təəssüflə qeyd etmək lazımdır ki, sonralar qurultayın qərarlarının 
yerinə yetirilməsi yolunda süni maneələr yaradıldı, türkdilli xalqların 
mədəni inteqrasiyasına yönəldilmiş bu nəcib iş siyasi məqsədlərə 
qurban verildi. Azərbaycanın dilçi alimlərinin böyük əksəriyyəti isə 
totalitar rejimin repressiyalarına məruz qaldı. 1939-cu ildə latın 
qrafikalı əlifbadan kiril qrafikası əsasında yaradılmış yeni Azərbaycan 
yazısına qəti və məcburi keçmək haqqında qərar verildi. Beləliklə, 
1924-cü ildən 1939-cu ilə qədər keçən on beş il ərzində xalqın yazı 
mədəniyyətinə bir-birinin ardınca iki ağır zərbə dəydi. Buna 
baxmayaraq, Azərbaycan dili çətinliklə də olsa, bütün bu illər ərzində 
yenə öz saflığını qoruya bilmiş, elmi və bədii ədəbiyyatda, 
publisistikada böyük imkanlara malik olduğunu nümayiş etdirmişdir.  
1945-ci ildə Azərbaycan Elmlər Akademiyasının tərkibində 
müstəqil Dilçilik İnstitutunun yaranması dilçiliyimizin bir elm kimi 
inkişafına da təkan verdi. Dilçilik elmimiz XX əsrdə sürətli inkişaf 
 
 
17 
dövrü yaşamışdır. Həmin dövrdə ədəbi dilimizi tədqiq edən Bəkir 
Çobanzadə, Əbdüləzəl Dəmirçizadə, Muxtar Hüseynzadə, Əliheydər 
Orucov, Səlim Cəfərov, Əlövsət Abdullayev, Fərhad Zeynalov və 
başqa dilçi alimlərimizin böyük ordusu yaranmışdır. Dərin qürur və 
fərəh hissi ilə demək olar ki, Azərbaycan dilçiliyinin gərgin əməyi 
sayəsində dilçiliyin bütün sahələrində səmərəli işlər görülmüş, dil 
tarixi, dialektologiya, müasir dil, lüğətçilik sahələrində dəyərli 
tədqiqatlar aparılmışdır. Keçmiş sovet məkanında, eləcə də beynəlxalq 
miqyasda Azərbaycan türkoloji araşdırmaların önəmli mərkəzlərindən 
biri olmuşdur. Beləliklə, XX əsr bütünlükdə Azərbaycan dilinin yazı 
mədəniyyətinin əsl inkişaf yoluna qədəm qoyduğu bir dövrdür. Məhz 
bu dövrdə dilimizin funksional imkanları genişlənmiş, üslubları 
zənginləşmiş, dilin daxili inkişaf meylləri əsasında yazı qaydaları 
cilalanmışdır.  
Müstəqil Azərbaycan Respublikasının 1995-ci il noyabrın 12-də 
referendum yolu ilə qəbul olunmuş Konstitusiyasında Azərbaycan dili 
dövlət dili kimi təsbit edilmişdir. Hər hansı bir dilin dövlət statusu 
alması, şübhəsiz ki, hər bir dövlətin bir dövlət kimi formalaşması ilə 
bilavasitə bağlıdır. Azərbaycan xalqının tarixində Azərbaycan dili 
XVI əsrdə Səfəvilər hakimiyyəti dövründə dövlət dili səviyyəsinə 
qalxsa da, milli dövlətçiliyin itirilməsi nəticəsində həmin ənənə uzun 
müddət qırılmışdır. Yalnız 1918-ci ildə Azərbaycan Xalq Cümhuriy-
yətinin yaranması ilə Azərbaycan dilinin geniş tətbiq olunması 
yolunda böyük imkanlar açıldı. Bu sahədə bəzi addımlar atılsa da, 
gənc respublikanın ömrünün qısa olması Azərbaycan dilinin cəmiy-
yətdə dövlət dili kimi mövqelərinin tam bərqərar edilməsinə imkan 
vermədi.  
Azərbaycanda sovet hakimiyyəti yaradıldıqdan sonra qəbul 
edilmiş ilk Konstitusiyada, ümumiyyətlə dövlət dili haqqında heç bir 
 
 
18 
maddə olmamışdır. SSRİ-nin tərkibinə daxil olduqdan sonrakı dövrdə, 
daha doğrusu Azərbaycanın 1937-ci ildə qəbul edilmiş Konstitusiya-
sında belə bir maddə yox idi. Yalnız 1956-cı ildə Azərbaycan SSR Ali 
Sovetinin qərarı ilə 1937-ci il Konstitusiyasına Azərbaycan dilinin 
dövlət dili olması barədə maddə əlavə edildi. Lakin respublikanın o 
dövrdəki rəhbərliyinin mövcud siyasi vəziyyəti lazımınca qiymətlən-
dirə bilməyərək, hadisələri sürətləndirmək cəhdləri bu nəcib işi 
uğursuzluğa düçar etdi.  
Nəhayət, mərkəzin bütün maneələrinə baxmayaraq, respublikanın 
1978-ci ildə qəbul edilmiş Konstitusiyasına Azərbaycan dilinin dövlət 
dili olması barədə maddənin daxil edilməsi müyəssər oldu. Bu, həmin 
dövr üçün çox cəsarətli və qətiyyətli bir addım idi.  
Azərbaycan Respublikası öz dövlət müstəqilliyini bərpa etdikdən 
sonra Azərbaycan dilinin daha da inkişaf etdirilməsi yolunda geniş 
üfüqlər açıldı. Təəssüflər olsun ki, respublikanın o zamankı rəhbər-
liyinin səriştəsizliyi nəticəsində, xalqın iradəsinə zidd olaraq, dövlət 
dilinin adı qeyri-qanuni şəkildə dəyişdirildi və məsələyə dolaşıqlıq, 
anlaşılmazlıq gətirildi. Dövlət dili haqqında məsələ 1992-ci ilin 
dekabrında Azərbaycanın Milli Məclisində müzakirə edildi və dövlət 
dilinin adının dəyişdirilməsini nəzərdə tutan antikonstitusion qanun 
qəbul edildi. Təəssüf ki, belə taleyüklü məsələnin həlli üçün o zaman 
Milli Məclisdə cəmi 26 nəfərin lehinə səs verməsi kifayət edirdi. 
Halbuki dövlət dili haqqında müddəa Konstitusiyada nəzərdə tutul-
duğuna görə, ona hər hansı dəyişiklik edilməsi ümumxalq müzakirəsi, 
ali qanunvericilik orqanı üzvlərinin ən azı üçdə iki səs çoxluğu ilə 
edilə bilərdi. Lakin o zaman adi qanunvericilik qaydalarına məhəl 
qoyulmamış, xalqın iradəsi nəzərə alınmadan volyuntarist və məsuliy-
yətsiz bir qərar qəbul edilmişdir.  
 
 
19 
Müstəqil Azərbaycan Respublikasının ilk Konstitusiyasının 
layihəsinə baxılarkən dövlət dili, daha doğrusu dövlətin dilinin adı 
haqqında müddəa geniş müzakirə obyekti oldu. Həmin məsələ yeni 
Konstitusiya layihəsini hazırlayan komissiyada, kütləvi informasiya 
vasitələrində, müxtəlif elmi forumlarda, yığıncaqlarda, idarə, təşkilat 
və müəssisələrdə sərbəst, demokratik şəraitdə hərtərəfli müzakirə 
olundu. Nəhayət, xalq 1995-ci il noyabrın 12-də referendum yolu ilə 
öz mövqeyini nümayiş etdirərək, Azərbaycan Respublikasının dövlət 
dilinin Azərbaycan dili olması müddəasına tərəfdar olduğunu bildirdi. 
Ana dilimizə qarşı edilmiş haqsızlıq aradan qaldırıldı, onun hüquqları 
qorundu, cəmiyyətdəki mövqeləri tam bərpa edildi.  
İndi Azərbaycan dilinin özünəməxsus inkişaf qanunları ilə 
cilalanmış kamil qrammatik quruluşu, zəngin söz fondu, geniş ifadə 
imkanları, mükəmməl əlifbası, yüksək səviyyəli yazı normaları vardır. 
Hazırda ölkəmizdə cəmiyyət həyatının elə bir sahəsi yoxdur ki, 
Azərbaycan dili orada rahat işlədilə bilməsin.  
Bununla yanaşı, Azərbaycan Respublikasının onillik inkişaf 
yolunun təcrübəsi göstərir ki, digər sahələrdə olduğu kimi, ana 
dilimizin öyrənilməsi və tətbiqi sahəsində də hələ görüləsi işlər 
çoxdur. Ölkəmizin orta və ali məktəblərində Azərbaycan dilinin 
müasir dünya standartlarına, milli-mədəni inkişaf tariximizin 
tələblərinə cavab verən tədrisi işinin təkmilləşdirilməsinə ehtiyac 
vardır. Bir çox kütləvi informasiya vasitələrində, rəsmi yazışmalarda, 
kargüzarlıq və sair sahələrdə Azərbaycan ədəbi dilinin normalarına 
lazımınca əməl edilmir. Azərbaycan dilinin reklam işində istifadə 
edilməsində ciddi qüsurlar müşahidə olunur. Kəskin tənqidlərə 
baxmayaraq, reklam vasitələrinin hazırlanmasında bir çox hallarda 
xarici dillərə əsassız olaraq üstünlük verilir. Şəhər və qəsəbələrimizin 
görkəminə xələl gətirən əcnəbi dilli lövhələr gənc nəslin azərbay-
 
 
20 
cançılıq ruhunda tərbiyəsinə mənfi psixoloji təsir göstərir. Ölkə 
ərazisində yayımlanan televiziya kanallarının əksəriyyəti xarici 
dillərdə fəaliyyət göstərir. Kino və televiziya ekranlarında Azərbaycan 
dilinə dublyaj edilmiş xarici filmlərə nadir hallarda rast gəlmək olar, 
dublyaj edilmiş ekran əsərlərinin tərcümə səviyyəsi isə olduqca 
aşağıdır. Azərbaycan Respublikasının xarici siyasət sahələrində, 
xüsusilə ölkəmizdə fəaliyyət göstərən səfirlik, xarici nümayəndəlik və 
şirkətlərdə Azərbaycan dilinin işlənməsi yarıtmaz vəziyyətdədir. 
Xaricdə yaşayan soydaşlarımızın Azərbaycan dili dərslikləri, tədris 
vəsaiti, ana dilində elmi və bədii ədəbiyyat, mətbuat və sairə ilə təmin 
olunması qənaətbəxş deyildir.  
Çox qəribə görünsə də, Azərbaycan dilçiliyinin sovet dövründə 
əldə edilmiş sürətli inkişaf tempi son illərdə aşağı düşmüşdür və bu 
sahədə bir durğunluq müşahidə olunur. Azərbaycanda nitq mədəniy-
yəti məsələlərinin tədqiqinə və nizamlanmasına kəskin ehtiyac 
duyulur. Azərbaycan dilinin tətbiq dairəsi bəzən süni olaraq məhdud-
laşdırılır. Rəsmi və elmi üslubun vəziyyəti heç də ürəkaçan deyildir. 
Azərbaycan dilinin orfoqrafik, izahlı, terminoloji və sair lüğətlərinin 
yenidən latın qrafikası ilə hazırlanıb çap olunması, ikidilli tərcümə 
lüğətlərinin tərtibi və nəşri məsələləri yubadılır. Latın qrafikasının 
bərpa olunması barədə qanun qəbul edilməsindən on ilə yaxın bir 
müddət keçməsinə baxmayaraq, onun həyata keçirilməsi olduqca ləng 
gedir. Bütün bu və digər məsələlərin əlaqələndirilməsi və tənzim-
lənməsinin, onların həlli prosesinə nəzarətin vahid mərkəzləşdirilmiş 
bir qurum tərəfindən həyata keçirilməsinə ehtiyac vardır.  
Azərbaycanın dövlət müstəqilliyinin başlıca rəmzlərindən sayılan 
Azərbaycan dilinin tətbiq və inkişaf etdirilməsinə dövlət qayğısının 
artırılması, ana dilimizin öyrənilməsi, elmi tədqiqinin fəallaşdırılması, 
 
 
21 
dilimizin cəmiyyətdə tətbiq dairəsinin genişləndirilməsi və bu işə 
nəzarətin gücləndirilməsi məqsədi ilə qərara alıram:  
1. Azərbaycan Respublikası Prezidentinin yanında Dövlət Dil 
Komissiyası yaradılsın. Azərbaycan Respublikası Prezidentinin İcra 
Aparatına tapşırılsın ki, komissiya haqqında əsasnaməni bir ay ərzində 
hazırlayıb Azərbaycan Respublikasının Prezidentinə təqdim etsin.  
2. Azərbaycan Respublikası Prezidentinin İcra Aparatına 
tapşırılsın ki, "Azərbaycan Respublikasında dövlət dili haqqında" 
qanun layihəsini bir ay ərzində hazırlayıb Azərbaycan Respublikasının 
Prezidentinə təqdim etsin.  
3. Azərbaycan Respublikasının nazirlik, idarə, təşkilat və 
müəssisə rəhbərləri öz tabeliklərində olan qurumlarda dövlət dilinin və 
latın qrafikasının tətbiqi işinin yaxşılaşdırılması ilə bağlı uzunmüd-
dətli kompleks planlar hazırlayıb həyata keçirsinlər və 2001-ci il 
avqustun 1-ə qədər ilkin nəticələr haqqında Azərbaycan Respub-
likasının Prezidentinə məlumat versinlər.  
4. Azərbaycan Respublikasının Təhsil Nazirliyi orta və ali 
məktəblərdə Azərbaycan dilinin tədrisi və Azərbaycan dilində təhsilin 
keyfiyyəti ilə bağlı əsaslı dönüş yaratmaq istiqamətində qəti tədbirlər 
həyata keçirilsin və müvafiq təkliflər proqramını bir ay ərzində 
hazırlayıb Azərbaycan Respublikasının Prezidentinə təqdim etsin.  
5. Azərbaycan Milli Elmlər Akademiyası və Azərbaycan 
Respublikasının Təhsil Nazirliyi Yazıçılar Birliyi ilə birlikdə latın 
qrafikası ilə yenidən çap olunması təklif olunan elmi və bədii 
əsərlərin, lüğət və dərsliklərin çap proqramını bir ay ərzində hazırlayıb 
Azərbaycan Respublikasının Prezidentinə təqdim etsin.  
6. Azərbaycan Milli Elmlər Akademiyası bir ay ərzində Azər-
baycan dilçiliyinin müxtəlif sahələri üzrə elmi araşdırmaların cari və 
perspektiv planlarına yenidən baxıb təsdiq etsin və onların yerinə 
 
 
22 
yetirilməsinin gedişi barədə hər altı aydan bir Azərbaycan Respublika-
sının Prezidentinə məlumat təqdim etsin.  
7. Respublikanın şəhər və rayon icra hakimiyyəti başçılarına 
tapşırılsın ki:  
- Yerlərdə istifadə olunan lövhə, reklam tabloları, şüarlar, 
plakatlar və digər əyani vasitələrin Azərbaycan ədəbi dilinin 
qaydalarına uyğunlaşdırılması baxımından tədbirlər görsünlər və 
bu tapşırığın yerinə yetirilməsi haqqında 2001-ci il avqustun 1-ə 
qədər Azərbaycan Respublikasının Prezidentinə arayış versinlər;  
- Yerlərdə Azərbaycan dilinin və latın qrafikasının tətbiqi 
işinə nəzarəti gücləndirsinlər və bu işin gedişi barədə 2001-ci il 
avqustun 1-ə qədər Azərbaycan Respublikasının Prezidentinə 
məlumat versinlər.  
8. Azərbaycan Respublikasının Mədəniyyət Nazirliyinə, Dövlət 
Televiziya və Radio Verilişləri Şirkətinə tapşırılsın ki, əcnəbi 
ölkələrdə istehsal edilmiş və Azərbaycanda nümayiş etdirilmək üçün 
alınmış kino və televiziya məmulatının Azərbaycan dilinə dublyajı 
işinin lazımi səviyyədə qurulması və ölkə ərazisində xarici kino və 
telefilmlərin Azərbaycan dilində nümayiş etdirilməsi məsələləri 
barədə təkliflərini bir ay ərzində hazırlayıb Azərbaycan Respublika-
sının Prezidentinə təqdim etsin.  
9. Azərbaycan Respublikasının Nazirlər Kabinetinə tapşırılsın ki:  
- Ölkədə Azərbaycan dilində çap olunan qəzet, jurnal, 
bülleten, kitab və digər çap məhsullarının istehsalının 2001-ci il 
avqustun 1-ə qədər bütövlükdə latın qrafikasına keçməsini təmin 
etsin; 
 - Azərbaycan Respublikasında Dövlət dilinə qarşı gizli, yaxud 
açıq təbliğat aparmaq, Azərbaycan dilinin işlənməsinə və inkişa-
fına müqavimət göstərmək, onun hüquqlarının məhdudlaş-
 
 
23 
dırılmasına cəhd etmək kimi hallara, latın qrafikasının tətbiq 
olunmasına maneələr törədilməsinə görə məsuliyyət növlərini 
müəyyən edən Qanunvericilik aktının layihəsini bir ay ərzində 
hazırlayıb Azərbaycan Respublikasının Prezidentinə təqdim etsin;  
- Mərkəzi və yerli icra hakimiyyəti orqanlarında kargüzarlığın 
latın qrafikası ilə aparılmasını 2001-ci il avqustun 1-ə qədər tə-
min etsin;  
- Bu fərmandan irəli gələn digər məsələləri həll etsin. 
 
Heydər ƏLİYEV, 
 Azərbaycan Respublikasının Prezidenti,  
Bakı şəhəri, 18 iyun 2001-ci il 
 
 
24 
 
 
 
 
 
Azərbaycan Respublikası Dövlət Dil Komissiyasının 
tərkibinin təsdiq edilməsi haqqında 
 
AZƏRBAYCAN RESPUBLİKASI  
PREZİDENTİNİN SƏRƏNCAMI 
 
 
Azərbaycan Respublikası Prezidentinin “Dövlət dilinin tətbiqi 
işinin təkmilləşdirilməsi haqqında” 18 iyun 2001-ci il tarixli 506 
nömrəli Fərmanının yerinə yetirilməsi məqsədilə qərara alıram: 
Azərbaycan Respublikasının Dövlət Dil Komissiyası aşağıdakı 
tərkibdə təsdiq edilsin:  
 
Komissiyanın sədri 
    Heydər Əliyev -   Azərbaycan Respublikasının Prezidenti 
 
Komissiya sədrinin müavinləri 
Ramiz Mehdiyev    -      Azərbaycan Respublikası Prezidentinin  
    İcra Aparatının rəhbəri 
Mahmud Kərimov   -  Azərbaycan Milli Elmlər Akademiyasının  
             prezidenti 
Anar Rzayev     -     Azərbaycan Yazıçılar Birliyinin sədri,  
             Milli  Məclisin deputatı 
 
 
 
25 
Komissiyanın üzvləri 
Vasif  Talıbov    -    Naxçıvan Muxtar Respublikası Ali Məclisinin  
      sədri,  Milli Məclisin deputatı 
Elçin Əfəndiyev   -  Azərbaycan Respublikasının Baş nazirinin  
        müavini 
Hacıbala Abutalıbov - Bakı Şəhər İcra Hakimiyyətinin başçısı 
Misir Mərdanov -       Azərbaycan Respublikasının təhsil naziri 
Əbülfəs Qarayev  -    Azərbaycan Respublikasının mədəniyyət və  
           turizm  naziri 
 
Nizami Xudiyev - Azərbaycan Dövlət Televiziya və Radio 
Verilişləri Şirkətinin sədri, Milli Məclisin deputatı 
Yusif Hümbətov - Azərbaycan Respublikası Prezidentinin İcra 
Aparatının Ərazi İdarəetmə orqanları ilə iş şöbəsinin müdiri 
Əli Həsənov - Azərbaycan Respublikası Prezidentinin İcra 
Aparatının İctimai-siyasi şöbəsinin müdiri 
Fatma Abdullazadə - Azərbaycan Respublikası Prezidentinin 
İcra Aparatının Humanitar siyasət şöbəsinin müdiri 
Nizami Cəfərov  - Azərbaycanda Atatürk Mərkəzinin müdiri, 
Milli Məclisin deputatı, Azərbaycan Milli Elmlər Akademiyasının 
müxbir üzvü 
Bəkir Nəbiyev  - Azərbaycan Milli Elmlər Akademiyasının 
Ədəbiyyat, dil və İncəsənət bölməsinin akademik-katibi 
Bəxtiyar Vahabzadə - xalq şairi, Milli Məclisin deputatı, 
Azərbaycan Milli Elmlər Akademiyasının həqiqi üzvü 
Mirvarid Dilbazi  -  xalq şairi 
Nəbi Xəzri  -  xalq şairi 
Qabil İmamverdiyev - xalq şairi 
Cabir Novruz  -  xalq şairi 
Fikrət Qoca  -  xalq şairi  
 
 
26 
Əkrəm Əylisli  -  xalq yazıçısı 
Vaqif  Səmədoğlu  -  xalq şairi, Milli Məclisin deputatı 
Sabir Rüstəmxanlı  -  şair-publisist, Milli Məclisin deputatı 
İsmayıl Vəliyev  - “Azərbaycan Ensiklopediyası” Nəşriyyat-
Poliqrafiya Birliyinin baş direktoru 
Kamal Abdullayev  -  Bakı Slavyan Universitetinin rektoru 
Mübariz Yusifov    -  Gəncə Dövlət Universitetinin rektoru 
Ağamusa Axundov - Nəsimi adına Dilçilik İnstitutunun 
direktoru, Azərbaycan Milli Elmlər Akademiyasının müxbir üzvü 
Yaşar Qarayev  - Nizami adına Ədəbiyyat İnstitutunun 
direktoru, Azərbaycan Milli Elmlər Akademiyasının müxbir üzvü 
Vasim Məmmədəliyev - Bakı Dövlət Universitetinin İlahiyyat 
fakültəsinin dekanı, Azərbaycan Milli Elmlər Akademiyasının müxbir 
üzvü 
Məsud Mahmudov - Azərbaycan Milli Elmlər Akademiyasının 
Nəsimi adına Dilçilik İnstitutu direktorunun müavini 
Vilayət Əliyev  - Azərbaycan Dövlət Pedaqoji Universitetinin 
prorektoru 
Tofiq Hacıyev  -  Bakı Dövlət Universitetinin kafedra müdiri, 
Azərbaycan Milli Elmlər Akademiyasının müxbir üzvü 
Yusif  Seyidov  -  Bakı Dövlət Universitetinin kafedra müdiri 
Adil Babayev  - Azərbaycan Dillər Universitetinin kafedra 
müdiri 
Samət Əlizadə  -  Bakı Dövlət Universitetinin professoru 
Əzizə Cəfərzadə  -  Bakı Dövlət Universitetinin professoru 
Elbrus Əzizov  -  Bakı Dövlət Universitetinin professoru 
Rəhilə Məhərrəmova  - Azərbaycan Milli Elmlər Akademiyasının 
Nəsimi adına Dilçilik İnstitutunun aparıcı elmi işçisi 
Аydın Ələkbərov - Azərbaycan Milli Elmlər Akademiyasının 
Nəsimi adına Dilçilik İnstitutunun böyük elmi işçisi 
 
 
27 
Müseyib Məmmədov  - Azərbaycan Milli Elmlər Akademiyasının 
Nəsimi adına Dilçilik İnstitutunun şöbə müdiri 
İsmayıl Məmmədov - Azərbaycan Milli Elmlər Akademiyasının 
Nəsimi adına Dilçilik İnstitutunun şöbə müdiri 
 
 
HEYDƏR ƏLİYEV, 
Azərbaycan Respublikasının Prezidenti 
                                                                    
Bakı şəhəri, 4 iyul 2001-ci il 
 
 
 
28 
 
 
 
 
 
Azərbaycan əlifbası və Azərbaycan dili gününün  
təsis edilməsi haqqında 
 
AZƏRBAYCAN RESPUBLİKASI PREZİDENTİNİN  
9 AVQUST 2001-Cİ İL TARİXLİ FƏRMANI 
 
Qədim və zəngin mədəniyyətə malik olan Azərbaycan xalqı dünya 
sivilizasiyasına bir çox dəyərli töhfələr vermişdir. Onların ilk nümunə-
ləri bəşər tarixinin böyük kəşfi olan yazı vasitəsilə Qobustan və Gəmi-
qaya təsvirləri, həmçinin epiqrafik abidələr şəklində daşların yad-
daşına həkk olunaraq günümüzədək yaşamışdır. Tarixi faktlar sübut 
edir ki, bu qiymətli əsərləri yaradarkən Azərbaycan xalqı müxtəlif 
əlifbalardan istifadə etmişdir. İslamın qəbuluna qədər olan  dövrün 
yazıları ilə yaradılan bu qiymətli xəzinənin böyük bir qismi məhv 
edilmiş, zaman keçdikcə həmin abidələrin qələmə alındığı yazı 
şəkilləri unudulmuş və ya ərəb qrafikasına keçirilmişdir. İslamın 
yayıldığı dövrlərdən isə xalqımız ərəb əlifbasından istifadə yolu  ilə 
min ildən artıq bir zaman ərzində tariximizin ən yeni mərhələsinədək 
zəngin mədəni irs yaratmışdır. Ərəb əlifbası yüz  illər boyu geniş 
məkanda müsəlman Şərqi xalqlarının ümumi yazı sistemi kimi 
formalaşmışdır. Böyük Azərbaycan ədibləri, alimləri, mütəfəkkirləri 
islam mədəniyyətinin təşəkkül tapıb inkişaf etməsində mühüm rol 
oynayaraq bəşər sivilizasiyasını zənginləşdirmişlər. Lakin əsrlərlə 
müxtəlif xalqların mədəni əlaqəsinə xidmət edən ərəb qrafikasının 
 
 
29 
dilimizin səs sistemini bütün dolğunluğu ilə əks etdirə bilməməsi, 
onun quruluşu və xarakteri haqqında tam aydın təsəvvür yaratmaması 
XIX əsrin ikinci yarısından etibarən Mirzə Fətəli Axundov başda 
olmaqla dövrün mütərəqqi maarifçi ziyalılarını əlifba islahatı problemi 
üzərində düşünməyə vadar etmişdir. Bu Azərbaycan xalqının həmin 
dövrdə yaşadığı tarixi şəraitdən doğan zərurət idi. Öz qaynağını 
Avropadan  alan yeni dövrün maarifçilik hərəkatı Azərbaycan 
mədəniyyətinin inkişaf istiqamətini müəyyənləşdirmiş və bu da yeni 
mədəniyyət tipinə uyğun müasir əlifbaya olan ehtiyacı aktuallaş-
dırmışdır. XX əsrin əvvəllərində cərəyan edən ictimai-siyasi və 
mədəni proseslərin gedişatı mövcud əlifbanı daha münasibi ilə əvəz 
etmək ideyasını meydana atmışdır. 1922-ci ildə Azərbaycan höku-
mətinin qərarı əsasında yeni əlifba komitəsinin yaradılması, həmin 
komitəyə Azərbaycan dili  üçün latın qrafikalı əlifba tərtibinin 
tapşırılması yeni qrafikaya keçilməsi yolunda atılmış ilk ciddi addım 
idi. 1923-cü ildən etibarən latın əsaslı əlifbaya keçmə prosesi 
sürətləndirildi. 1926-cı ildə keçirilmiş birinci Ümumittifaq Türkoloji 
qurultayın tövsiyələrinə cavab olaraq 1929-cu il yanvarın 1-dən 
etibarən Azərbaycanda kütləvi şəkildə latın qrafikalı əlifba tətbiq 
edildi. Qısa bir müddət ərzində latın qrafikasının işlədilməsi 
Azərbaycanda geniş kütlələr arasında savadsızlığın ləğvi üçün olduqca 
əlverişli zəmin yaratdı. Bütün bu nailiyyətlərə baxmayaraq həmin 
əlifba 1940-cı il yanvarın 1-dən kiril yazısı əsasında tərtib edilmiş yeni 
qrafikalı əlifba ilə əvəz olundu. Yarım əsrdən çox bir müddət ərzində 
kiril qrafikası ilə Azərbaycan elmi və mədəniyyətinin qiymətli 
nümunələri yaradıldı. Lakin kiril qrafikasının dilimizin səs quruluşuna 
uyğun gəlməməsi Azərbaycan ziyalılarını bu əlifbanın təkmilləş-
dirilməsi yolunda mütəmadi iş aparmağa sövq etdi. Təcrübə göstərdi 
ki, kiril qrafikasının dilimizin səs quruluşuna uyğunlaşdırılması 
yolunda nə qədər cəhd göstərilsə də, optimal variantın əldə edilməsi 
 
 
30 
mümkün deyildir, bu da onun nə vaxtsa dəyişdiriləcəyi ehtimalını 
gücləndirdi. Müstəqilliyimizin qazanılmasından sonra yaranmış tarixi 
şərait xalqımızın dünya xalqlarının ümumi yazı sisteminə qoşulması 
üçün yeni perspektivlər açdı və latın qrafikalı Azərbaycan əlifbasının 
bərpasını zəruri etdi. Bu isə müvafiq qanun qəbul olunması ilə 
nəticələndi. On ilə yaxın bir müddətdə latın qrafikalı Azərbaycan 
əlifbasına keçidin ölkəmizdə 2001-ci il avqust ayında bütövlükdə 
təmin edildiyini və yeni əlifbadan istifadənin müstəqil Azərbaycan 
Respublikasının ictimai-siyasi həyatında, yazı mədəniyyətimizin 
tarixində mühüm hadisə olduğunu nəzərə alaraq qərara alıram: 
1. Hər il avqust ayının 1-i Azərbaycan Respublikasında Azər-
baycan əlifbası və Azərbaycan dili günü kimi qeyd edilsin.  
2. Bu fərman dərc edildiyi gündən qüvvəyə minir. 
 
Heydər Əliyev, 
 Azərbaycan Respublikasının Prezidenti  
Bakı şəhəri, 9 avqust 2001-ci il 
 
 
 
31 
 
 
 
 
 
Azərbaycan Respublikasında dövlət dili haqqında  
 
AZƏRBAYCAN RESPUBLİKASININ QANUNU 
 
Azərbaycan Respublikası Azərbaycan dilinin dövlət dili olaraq 
işlədilməsini öz müstəqil dövlətçiliyinin başlıca əlamətlərindən biri 
sayır, onun tətbiqi, qorunması və inkişaf etdirilməsi qayğısına qalır, 
dünya azərbaycanlılarının Azərbaycan dili ilə bağlı milli-mədəni 
özünüifadə ehtiyaclarının ödənilməsi üçün zəmin yaradır. Bu qanun 
Azərbaycan Respublikası Konstitusiyasına uyğun olaraq Azərbaycan 
Respublikasında Azərbaycan dilinin dövlət dili kimi hüquqi statusunu 
nizamlayır. 
I fəsil 
Ümumi müddəalar 
Maddə 1. Dövlət dilinin hüquqi statusu  
1. 1. Azərbaycan Respublikasının dövlət dili Azərbaycan 
Konstitusiyasının 21-ci maddəsinin I hissəsinə müvafiq olaraq Azər-
baycan dilidir. Dövlət dilini bilmək hər bir Azərbaycan Respublikası 
vətəndaşının borcudur.  
1. 2. Azərbaycan Respublikasının dövlət dili kimi Azərbaycan dili 
ölkənin siyasi, ictimai, iqtisadi, elmi və mədəni həyatının bütün 
sahələrində işlədilir.  
1. 3. Azərbaycan Respublikası dövlət dilinin işlənməsini, 
qorunmasını və inkişafını təmin edir.  
 
 
32 
1.  4. Azərbaycan Respublikasında dövlət hakimiyyəti və yerli 
özünüidarəetmə orqanlarında, dövlət qurumlarında, siyasi partiya-
larda, qeyri-hökumət təşkilatlarında (ictimai birlik və fondlarda), həm-
karlar təşkilatlarında, digər hüquqi şəxslərdə, onların nümayən-
dəliklərində və filiallarında, idarələrdə dövlət dilinin tətbiqi ilə bağlı 
fəaliyyət bu qanuna uyğun olaraq həyata keçirilir, o cümlədən 
kargüzarlıq işləri dövlət dilində aparılır.  
1. 5. Dövlət dilinin tətbiqinin normaları müvafiq icra hakimiyyəti 
orqanı tərəfindən müəyyən edilir.  
1. 6. Azərbaycan Respublikasının ərazisində fəaliyyət göstərən 
beynəlxalq təşkilatlarla (və ya onların nümayəndəlikləri ilə) və xarici 
dövlətlərin diplomatik nümayəndəlikləri ilə yazışmalar Azərbaycan 
Respublikasının dövlət dilində və ya müvafiq xarici dildə Azərbaycan 
dilinə tərcümə olunmaq şərtilə aparıla bilər. 
 Maddə 2. Azərbaycan Respublikasında dövlət dili haqqında 
qanunvericilik Azərbaycan Respublikasında dövlət dili haqqında 
Qanunvericilik Azərbaycan Respublikasının Konstitusiyasından, bu 
qanundan, digər normativ hüquqi aktlardan və Azərbaycan Respub-
likasının tərəfdar çıxdığı beynəlxalq müqavilələrdən ibarətdir. 
Maddə 3. Dövlət dilinin işlənməsi, qorunması və inkişafı 
sahəsində dövlətin əsas vəzifələri  
3. 0. Dövlət dilinin işlənməsi, qorunması və inkişafı sahəsində 
dövlətin əsas vəzifələri aşağıdakılardır:  
3. 0. 1. Azərbaycan Respublikası Konstitusiyasının və bu Qanu-
nun tələblərinə uyğun olaraq dövlət dili ilə bağlı hüquq qaydalarının 
müəyyənləşdirilməsi;  
3. 0. 2. dövlət dilinin tətbiqi işinə, bu dilin işlənməsi və qorunması 
ilə bağlı qanunvericiliyin müddəalarına riayət olunmasının təmin 
edilməsi;  
 
 
33 
3. 0. 3. dövlət dilinin inkişaf proqramının hazırlanması və dövlət 
büdcəsinin vəsaiti hesabına maliyyələşdirilməsinin təmin edilməsi;  
3. 0. 4. dövlət dilinin saflığının qorunması, dilçilik elminin 
nəzəriyyəsi və praktikasının inkişafı üçün müvafiq şəraitin yaradıl-
ması və tədbirlərin həyata keçirilməsi;  
3. 0. 5. dövlət dilinin işlənməsi üçün zəruri olan maddi bazanın 
yaradılması;  
3. 0. 6. xarici ölkələrdə yaşayan azərbaycanlıların Azərbaycan 
dilində təhsil almalarına, bu dildən sərbəst istifadə etmələrinə kömək-
lik göstərilməsi. 
  
II fəsil 
Dövlət dilinin işlənməsi, qorunması və inkişafı 
Maddə 4. Dövlət dilinin rəsmi mərasimlərdə işlənməsi  
4. 1. Azərbaycan Respublikasının dövlət hakimiyyəti və yerli 
özünüidarəetmə orqanlarının, dövlət qurumlarının keçirdiyi bütün 
rəsmi mərasim və tədbirlər Azərbaycan Respublikasının dövlət dilində 
aparılır.  
4. 2. Bu Qanunun 4. 1-ci maddəsinin tələbləri Azərbaycan 
Respublikasının təşkil etdiyi beynəlxalq səviyyəli rəsmi mərasimlərə 
və tədbirlərə, habelə müvafiq icra hakimiyyəti orqanları tərəfindən 
digər ölkələrdə keçirilən hər hansı rəsmi mərasim və tədbirə şamil 
olunmur. 
 Maddə 5. Dövlət dilinin təhsil sahəsində işlənməsi  
5. 1. Azərbaycan Respublikasında təhsil dövlət dilində aparılır.  
5. 2. Azərbaycan Respublikasında başqa dillərdə təhsil 
müəssisələrinin fəaliyyəti qanunvericilikdə müəyyən edilmiş 
qaydada həyata keçirilir. Belə müəssisələrdə dövlət dilinin tədrisi 
məcburidir.  
 
 
34 
5. 3. Azərbaycan Respublikasında ali və orta peşə-ixtisas təhsili 
müəssisələrinə qəbul zamanı Azərbaycan dili fənnindən imtahan 
verilməlidir. 
 Maddə 6. Dövlət dilinin televiziya və radio yayımlarında 
işlənməsi  
6. 1. Azərbaycan Respublikasının ərazisində təsis edilən və 
fəaliyyət göstərən mülkiyyət formasından asılı olmayaraq bütün 
televiziya və radio yayımları dövlət dilində aparılır.  
6. 2. Azərbaycan Respublikasının ərazisində təsis edilən və 
fəaliyyət göstərən mülkiyyət formasından asılı olmayaraq dövlət 
dilində yayımlanan bütün televiziya və radio kanallarının aparıcıları 
dövlət dilini mükəmməl bilməlidirlər və onların səlis danışıq 
qabiliyyəti olmalıdır. Televiziya və radio kanallarında dublyaj olunan 
filmlər və verilişlər dövlətin müəyyən etdiyi dil normalarına uyğun 
olmalıdır. 
 Maddə 7. Dövlət dilinin xidmət sahələrində, reklam və elanlarda 
işlənməsi  
7. 1. Azərbaycan Respublikası ərazisində bütün xidmət 
sahələrində, reklam və elanlarda dövlət dili işlənilir. Əcnəbilərə 
xidmət göstərilməsi ilə bağlı müvafiq xidmət sahələrində dövlət dili 
ilə yanaşı, digər dillər də tətbiq oluna bilər. Zəruri hallarda reklam və 
elanlarda (lövhələrdə, tablolarda, plakatlarda və sair) dövlət dili ilə 
yanaşı, digər dillər də istifadə oluna bilər. Lakin onların tutduğu sahə 
Azərbaycan dilindəki qarşılığının tutduğu sahədən böyük olmamalı və 
Azərbaycan dilindəki yazıdan sonra gəlməlidir.  
7. 2. Azərbaycan Respublikasının ərazisində bütün xidmət 
sahələrində, reklam və elanlarda dövlət dili dövlət dilinin normalarına 
uyğun olaraq tətbiq edilməlidir.  
 
 
35 
7. 3. Azərbaycan Respublikasının ərazisində istehsal edilən, 
habelə ixrac edilən malların üzərindəki etiketlər və digər yazılar 
müvafiq xarici dillərlə yanaşı, dövlət dilində də olmalıdır.  
7. 4. Azərbaycan Respublikasına idxal edilən mal və məhsulların 
üzərindəki etiketlər və adlar, onlardan istifadə qaydaları barədə izahat 
vərəqələri başqa dillərlə yanaşı, Azərbaycan dilinə tərcüməsi ilə 
müşayiət olunmalıdır. 
 Maddə 8. Dövlət dilinin xüsusi adlarda işlənməsi Azərbaycan 
Respublikası vətəndaşlarının adları, atalarının adları və soyadları 
dövlət dilində yazılır. Azərbaycan Respublikası vətəndaşlarının adları 
və soyadlarının dəyişdirilməsi müvafiq qanunvericiliklə tənzimlənir. 
Maddə 9. İnzibati ərazi bölgüsü ilə əlaqədar dövlət dilindən 
istifadə "Ərazi quruluşu və inzibati ərazi bölgüsü haqqında" 
Azərbaycan Respublikası Qanununa uyğun olaraq Azərbaycan Res-
publikasının inzibati ərazi bölgüsünü təşkil edən inzibati ərazi 
vahidlərinin - şəhər, rayon, inzibati ərazi dairəsi, qəsəbə və kəndlərin 
adları dövlət dilində yazılmalıdır, onların dövlət dilinin normalarına 
uyğun olaraq yazılışı müvafiq qurum tərəfindən müəyyənləşdirilir. Bu 
maddədə göstərilən inzibati ərazi vahidlərinin adları dövlət dili ilə 
yanaşı, xarici dillərdə də yazıla bilər. Belə olan halda inzibati ərazi 
vahidinin adı əvvəlcə dövlət dilində və ondan sonra xarici dildə 
verilməlidir. 
Maddə 10. Coğrafi obyektlərin adlarında dövlət dilinin işlənməsi 
 10. 1. Azərbaycan Respublikasında coğrafi obyektlərin adlarının 
dövlət dilinin normalarına uyğun olaraq yazılışı müvafiq qurum 
tərəfindən müəyyənləşdirilir.  
 
 
36 
10.2. Azərbaycan coğrafi adlarının xarici dillərdə verilməsi 
Azərbaycan dilində səslənməsinə, coğrafi adların beynəlxalq yazılış 
qaydalarına uyğun olaraq müəyyən edilir. 
 Maddə 11. Dövlət dilinin hüquq-mühafizə orqanlarında, Silahlı 
Qüvvələrdə, notariat fəaliyyətində, məhkəmə icraatında və inzibati 
xətalar üzrə icraatda işlənməsi  
11.1. Azərbaycan Respublikasının hüquq-mühafizə orqanlarında 
Azərbaycan Respublikasının dövlət dili işlənir. Dövlət dilini bilməyən 
şəxslər qanunvericiliklə müəyyən edilmiş qaydada tərcüməçidən 
istifadə edə bilərlər.  
11.2. Azərbaycan Respublikasının Silahlı Qüvvələrində, sərhəd 
qoşunlarında və daxili qoşunlarda qanunvericiliklə müəyyən edilmiş 
hallar istisna olmaqla, dövlət dili işlənir.  
11.3. Azərbaycan Respublikasının notariat fəaliyyəti üzrə 
kargüzarlıq dövlət dilində aparılır. "Notariat haqqında" Azərbaycan 
Respublikasının Qanununa müvafiq olaraq notariat hərəkətlərinin 
aparılması üçün müraciət etmiş şəxs dövlət dilini bilmirsə və ya 
notariat hərəkətinin hər hansı başqa dildə aparılmasını xahiş edirsə, 
imkan daxilində notarius tərəfindən rəsmiləşdirilən sənədlərin 
mətnlərini arzu edilən dildə tərtib edə bilər və ya mətn tərcüməçi 
tərəfindən ona tərcümə edilə bilər.  
11.4. Azərbaycan Respublikası məhkəmələrində cinayət 
mühakimə icraatı dövlət dilində aparılır. Azərbaycan Respublikası 
Cinayət-Prosessual Məcəlləsi ilə müəyyən edilmiş hallarda və 
qaydada məhkəmələrdə cinayət mühakimə icraatı digər dillərdə 
aparıla bilər.  
11.5. Azərbaycan Respublikası məhkəmələrində mülki işlər və 
iqtisadi mübahisələr üzrə məhkəmə icraatı dövlət dilində aparılır. 
 
 
37 
Azərbaycan Respublikası Mülki-Prosessual Məcəlləsi ilə müəyyən 
edilmiş hallarda və qaydada bütün növ məhkəmə icraatları digər 
dillərdə aparıla bilər.  
11.6. Azərbaycan Respublikasında inzibati xətalar üzrə icraat 
dövlət dilində aparılır. Azərbaycan Respublikasının İnzibati Xətalar 
Məcəlləsi ilə müəyyən edilmiş hallarda və qaydada inzibati xətalar 
üzrə icraat digər dillərdə aparıla bilər. 
 Maddə 12. Dövlət dilinin beynəlxalq yazışmalarda işlənməsi 
 12.1. Azərbaycan Respublikasının beynəlxalq yazışmaları dövlət 
dilində aparılır. Belə yazışmalar zəruri hallarda dövlət dili ilə yanaşı, 
müvafiq xarici dillərdən birində də aparıla bilər.  
12.2. Azərbaycan Respublikasının ikitərəfli beynəlxalq 
müqavilələri dövlət dilində də, çoxtərəfli beynəlxalq müqavilələr isə 
müqavilə bağlayan tərəflərin razılığı ilə müəyyən edilən dildə 
(dillərdə) tərtib olunmalıdır.  
12.3. Azərbaycan Respublikasının tərəfdar çıxdığı beynəlxalq 
müqavilələr (sazişlər və s.) və qoşulduğu beynəlxalq konvensiyalar 
(protokollar və s.) dövlət dilində nəşr edilməlidir. 
Maddə 13. Dövlət dilinin normaları  
13.1. Azərbaycan dilinin orfoqrafiya və orfoepiya normaları 
müvafiq icra hakimiyyəti orqanı tərəfindən təsdiq edilir. Hüquqi, fiziki 
və vəzifəli şəxslər həmin normalara əməl etməlidirlər.  
13.2. Müvafiq icra hakimiyyəti orqanı 5 ildə bir dəfədən az 
olmayaraq yazı dili normalarını təsbit edən lüğətin (orfoqrafiya 
lüğətinin) nəşr olunmasını təmin edir. 
Maddə 14. Dövlət dilinin əlifbası Azərbaycan Respublikasının 
dövlət dilinin əlifbası latın qrafikalı Azərbaycan əlifbasıdır. 
Maddə 15. Dövlət dilinin nəşriyyat işində işlənməsi  
 
 
38 
15.1. Dövlət dilinin nəşriyyat işində işlənməsi Azərbaycan 
Respublikasının qanunvericiliyinə əsasən həyata keçirilir.  
15.2. Azərbaycan Respublikasında dövlət dilində nəşr olunan çap 
məhsulları latın qrafikalı Azərbaycan əlifbasında buraxılmalıdır.  
15.3. Azərbaycan yazı mədəniyyətinin tarixində mühüm rol 
oynamış ərəb və kiril əlifbalarından xüsusi hallarda (lüğətlərdə, elmi 
nəşrlərdə ədəbiyyat göstəricisi və s.) istifadə edilə bilər. 
 Maddə 16. Dövlət dilinin vətəndaşların şəxsiyyətini təsdiq edən 
rəsmi və vahid nümunəli sənədlərdə işlədilməsi  
16.1. Azərbaycan Respublikası vətəndaşlarının doğum və nikah 
haqqında şəhadətnamələri, şəxsiyyət vəsiqəsi, əmək kitabçası, hərbi 
bileti və yalnız ölkə daxilində etibarlı sayılan digər rəsmi və vahid 
nümunəli sənədlər dövlət dilində tərtib edilir.  
16.2. Azərbaycan Respublikası vətəndaşlarının pasport və təhsil 
haqqında sənədləri, zəruri hallarda digər sənədləri dövlət dili ilə 
yanaşı, xarici dillərdə də tərtib edilir. 
Maddə 17. Dövlət dilinin dövlət hakimiyyəti və yerli özünü-
idarəetmə orqanlarının, hüquqi şəxslərin, onların nümayəndəliklərinin 
və filiallarının, idarələrin adında işlədilməsi Azərbaycan Respub-
likasının dövlət hakimiyyəti və yerli özünüidarəetmə orqanlarının, 
hüquqi şəxslərin, onların nümayəndəliklərinin və filiallarının, idarə-
lərin adları Azərbaycan dilinin normalarına uyğun olaraq yazılır. 
Göstərilən təsisatların adını əks etdirən lövhələr, blanklar, möhürlər və 
kargüzarlıqla bağlı rəsmi xarakterli bütün digər ləvazimatlar dövlət 
dilində tərtib olunur. 
Maddə 18. Dövlət dilinin qorunması və inkişafı  
18.1. Azərbaycan Respublikasında dövlət dilinə qarşı gizli, yaxud 
açıq təbliğat aparmaq, bu dilin işlənməsinə müqavimət göstərmək, 
 
 
39 
onun tarixən müəyyənləşmiş hüquqlarını məhdudlaşdırmağa cəhd 
etmək qadağandır.  
18.2. Azərbaycan Respublikasının ərazisindəki bütün kütləvi 
informasiya vasitələri (mətbuat, televiziya, radio və s.), kitab nəşri və 
digər nəşriyyat işi ilə məşğul olan qurumlar Azərbaycan dilinin 
normalarına riayət olunmasını təmin etməlidirlər. 
 
III fəsil  
Yekun müddəalar 
 
Maddə 19. Qanunun pozulmasına görə məsuliyyət Bu Qanunu 
pozan hüquqi, fiziki və vəzifəli şəxslər Azərbaycan Respublikasının 
qanunvericiliyində nəzərdə tutulmuş qaydada məsuliyyət daşıyırlar. 
Maddə 20. Qanunun qüvvəyə minməsi  
20.1. Bu Qanun dərc olunduğu gündən qüvvəyə minir.  
20.2. Bu Qanun qüvvəyə mindiyi gündən "Azərbaycan 
Respublikasında dövlət dili haqqında" Azərbaycan Respublikasının 22 
dekabr 1992-ci il tarixli 413 nömrəli Qanunu qüvvədən düşmüş hesab 
edilir. 
 
Heydər ƏLİYEV,  
Azərbaycan Respublikasının Prezidenti  
Bakı şəhəri, 30 sentyabr 2002-ci il 
 
 
 
40 
 
 
 
 
 
Azərbaycan Respublikasında dövlət dili haqqında 
 
AZƏRBAYCAN RESPUBLİKASI QANUNUNUN  
TƏTBİQ EDİLMƏSİ BARƏDƏ AZƏRBAYCAN 
RESPUBLİKASI PREZİDENTİNİN FƏRMANI 
 
Azərbaycan Respublikasında dövlət dili haqqında" Azərbaycan 
Respublikası Qanununun qüvvəyə minməsi ilə əlaqədar həmin 
Qanunun tətbiq edilməsini təmin etmək məqsədilə qərara alıram: 
 1. Azərbaycan Respublikasının Nazirlər Kabinetinə tapşırılsın ki, 
bir ay müddətində: 
 - qüvvədə olan qanunvericilik aktlarının “Azərbaycan Respub-
likasında dövlət dili haqqında" Azərbaycan Respublikası Qanununa 
uyğunlaşdırılması barədə təkliflərini hazırlayıb Azərbaycan 
Respublikasının Prezidentinə təqdim etsin; 
 - Nazirlər Kabinetinin və müvafiq mərkəzi icra hakimiyyəti 
orqanlarının normativ hüquqi aktlarının həmin qanuna uyğunlaş-
dırılmasını təmin etsin və bu barədə Azərbaycan Respublikasının 
Prezidentinə məlumat versin; 
 - həmin Qanunun pozulmasına görə məsuliyyət növlərini müəyyən 
edən qanunvericilik aktlarının layihəsini hazırlayıb Azərbaycan 
Respublikasının Prezidentinə təqdim etsin; 
 - həmin Qanunun 4.2-ci maddəsində nəzərdə tutulmuş «müvafiq 
icra hakimiyyəti orqanları»nın səlahiyyətlərini həyata keçirən icra 
 
 
41 
hakimiyyəti orqanlarına dair təkliflərini Azərbaycan Respublikasının 
Prezidentinə təqdim etsin; 
 - həmin Qanunun 9-cu və 10.1-ci maddələrində nəzərdə tutulmuş 
müvafiq qurumun səlahiyyətlərini həyata keçirən orqana dair təkliflərini 
Azərbaycan Respublikasının Prezidentinə təqdim etsin; 
 - "Azərbaycan Respublikasında dövlət dili haqqında" Azərbaycan 
Respublikası Qanunundan irəli gələn məsələləri öz səlahiyyətləri 
daxilində həll etsin. 
 2. Müəyyən edilsin ki, "Azərbaycan Respublikasında dövlət dili 
haqqında" Azərbaycan Respublikası Qanununun 1.5-ci, 13.1-ci və 
13.2-ci maddələrində nəzərdə tutulmuş müvafiq icra hakimiyyəti 
orqanlarının səlahiyyətlərini Azərbaycan Respublikasının Dil 
Komissiyası həyata keçirir. 
 3. Bu fərman dərc olunduğu gündən qüvvəyə minir. 
 
Heydər ƏLİYEV,  
Azərbaycan Respublikasının Prezidenti  
Bakı şəhəri, 2 yanvar 2003-cü il 
 
 
 
42 
 
 
 
 
AZƏRBAYCAN  RESPUBLİKASI  PREZİDENTİNİN  
Azərbaycan dilində latın qrafikası ilə kütləvi  
nəşrlərin həyata keçirilməsi haqqında  
SƏRƏNCAMI 
 
Müstəqil Azərbaycan Respublikasında həyatın müxtəlif sahələrində 
aparılan islahatlar içərisində latın qrafikalı Azərbaycan əlifbasının bərpa 
edilməsi böyük tarixi əhəmiyyət kəsb edir. Azərbaycan Respublikasının 
prezidenti Heydər Əliyevin "Dövlət dilinin tətbiqi işinin 
təkmilləşdirilməsi haqqında" 18 iyun 2001-ci il tarixli və "Azərbaycan 
əlifbası və Azərbaycan dili gününün qeyd edilməsi haqqında" 9 avqust 
2001-ci il tarixli fərmanları ölkənin ictimai-siyasi həyatında mühüm 
hadisə olmuş və latın qrafikalı Azərbaycan əlifbasına keçidi bütövlükdə 
təmin etmişdir. Latın qrafikalı Azərbaycan əlifbası artıq həyatımızın 
bütün sahələrində tam yerini tutmuşdur. Bununla yanaşı Azərbaycan 
ədəbiyyatı, mədəniyyəti və elminin vaxtilə kiril qrafikası ilə çap olunmuş 
qiymətli nümunələrinin latın qrafikasında yenidən kütləvi şəkildə nəşr 
olunması günün ən vacib məsələlərindən biri olaraq qalır. 
Dövlət müstəqilliyinin başlıca rəmzlərindən biri sayılan ana dilinə 
dövlət qayğısının daha da artırılmasını təmin etmək, Azərbaycan 
ədəbiyyatı, mədəniyyəti və elminin ən gözəl nümunələrini müasir dövrdə 
təbliğ etmək və gələcək nəsillərə çatdırmaq məqsədilə Azərbaycan 
dilində əvvəllər kiril qrafikasında çap olunmuş əsərlərin latın qrafikası ilə 
yenidən nəşrinin kütləvi şəkildə həyata keçirilməsi zərurətini nəzərə 
alaraq qərara alıram: 
 
 
43 
1. 2004-cü ildə latın qrafikası ilə ilk mərhələdə çapı nəzərdə tutulan 
əsərlərin siyahısı təsdiq olunsun (siyahı əlavə olunur). 
2. Azərbaycan Respublikasının Nazirlər Kabineti 2004-cü ildə 
Azərbaycan Respublikasının bütün kütləvi kitabxanalarına və orta tədris 
müəssisələrindəki kitabxanalara latın qrafikası ilə yenidən çap olunmuş 
kitabların alınması üçün zəruri vəsaitin ayrılmasını təmin etsin. 
3. Azərbaycan Respublikası Prezidentinin İcra Aparatına tapşırılsın ki, 
- Azərbaycan Respublikasının Təhsil Nazirliyi, Azərbaycan 
Respublikasının Mədəniyyət Nazirliyi, Azərbaycan Yazıçılar Birliyi 
və Azərbaycan Milli Elmlər Akademiyası ilə birlikdə 2005-2008-ci 
illərdə latın qrafikası ilə yenidən çapı nəzərdə tutulan əsərlərin siya-
hısını bir ay müddətində hazırlayıb təsdiq olunmaq üçün Azərbaycan 
Respublikasının Prezidentinə təqdim etsin; 
- Azərbaycan Respublikasının Nazirlər Kabineti və respub-
likanın maliyyə qurumları ilə birlikdə müvafiq plan-qrafik tərtib edib 
latın qrafikası ilə yenidən nəşr olunması nəzərdə tutulan kitabların 
çapını təmin etsin; 
- Azərbaycan Respublikasının aidiyyatı qurumları ilə birlikdə 
yenidən çapı nəzərdə tutulan kitabların mətnlərinin elektron 
daşıyıcıları və internet vasitələri ilə yayılmasını, latın qrafikasında 
Azərbaycan ədəbiyyatının virtual kitabxanasının yaradılmasını təmin 
etsin. 
4. Bu sərəncam imzalandığı gündən qüvvəyə minir. 
 
İlham Əliyev, 
Azərbaycan Respublikasının Prezidenti 
Bakı şəhəri, 12 yanvar 2004-cü il 
 
 
 
44 
Azərbaycan dilində latın qrafikası ilə ilk növbədə yenidən nəşri 
nəzərdə tutulan kitabların siyahısı: 
 
Lüğət və ensiklopediyalar: 
Azərbaycan dilinin izahlı lüğəti 
Azərbaycan dilinin orfoqrafiya lüğəti 
“Azərbaycan Xalq Cümhuriyyəti” ensiklopediyası 
Azərbaycanca-ingiliscə lüğət 
Azərbaycanca-rusca lüğət 
“Ədəbiyyat və incəsənət” ensiklopediyası 
İngiliscə-azərbaycanca lüğət 
Klassik Azərbaycan ədəbiyyatında işlənən ərəb və fars sözləri lüğəti 
Rusca-azərbaycanca lüğət 
 
Azərbaycan xalq ədəbiyyatı: 
Aşıq ədəbiyyatından seçmələr, 3 cilddə 
Atalar sözü və məsəllər 
Azərbaycan dastanları, 5 cilddə 
Azərbaycan folkloru (məktəblilər üçün seçmələr) 
Azərbaycan xalq ədəbiyyatından seçmələr (qaravəllilər, xalq tamaşaları və 
oyunlar) 
Azərbaycan xalq mahnıları (not yazıları ilə), 3 cilddə 
Azərbaycan nağılları, 5 cilddə 
Bayatılar 
Bunu əzbərləməyə dəyər (folklor poeziyasından seçmələr) 
"Əfsanə, əsatir və rəvayətlər" 
"Kitabi-Dədə Qorqud", 3 cilddə 
"Koroğlu" dastanı, 2 cilddə 
"Qaçaq Nəbi"dastanı 
Molla Nəsrəddin lətifələri 
Tapmacalar 
 
Klassik və müasir Azərbaycan ədəbiyyatı: 
Abbas Səhhət. Əsərlər, 2 cilddə 
Abdulla Şaiq. Əsərlər, 3 cilddə 
 
 
45 
Axundov Süleyman Sani. Seçilmiş əsərlər 
Axundzadə Mirzə Fətəli. Əsərlər, 3 cilddə 
Almas İldırım. Əsərlər 
Anar. Seçilmiş əsərlər 
Aşıq Ələsgər. Əsərlər, 2 cilddə 
"Azərbaycan şeri antologiyası (XIX əsr) 
Azərbaycan şeri antologiyası" (XX əsr) 
Azərbaycan uşaq ədəbiyyatı antologiyası, 3 cilddə 
Azərbaycanın qadın şairləri antologiyası 
Azəroğlu Balaş. Əsərlər 
Bakıxanov Abbasqulu Ağa. Seçilmiş əsərlər 
Cabbarzadə Zeynal. Əsərlər 
Cabir Novruz. Əsərlər 
Cəfər Cabbarlı. Əsərlər, 4 cilddə 
Çəmənzəminli Yusif Vəzir. Əsərlər, 3 cilddə  
"Dastani-Əhməd" Hərami 
Dilbazi Mirvarid. Əsərlər 
Elçin. Seçilmiş əsərlər 
Əfəndiyev İlyas. Əsərlər, 3 cilddə 
Əhməd Cavad. Əsərlər 
Əkrəm Əylisli. Seçilmiş əsərlər 
Əliağa Vahid. Əsərlər 
Əli Kərim. Əsərlər 
Əlibəyli Ənvər. Əsərlər 
Əvhədi Marağalı. "Cami-Cəm” 
Fədai. "Bəxtiyarnamə" 
Fikrət Qoca. Əsərlər 
Hacıbəyov Üzeyir. Əsərlər, 2 cilddə 
Hadi Məhəmməd. Əsərlər, 2 cilddə 
Haqverdiyev Əbdürrəhim bəy. Əsərlər, 2 cilddə 
Həbib Sahir. Əsərlər 
Həmid Nitqi. Əsərlər 
Həsənzadə Nəriman. Seçilmiş əsərlər 
Hökumə Billuri. Əsərlər 
Hüseyn Arif. Əsərlər 
Hüseyn Cavid. Əsərlər, 4 cilddə 
Hüseyn Mehdi. Əsərlər, 3 cilddə 
Hüseynov İsa. Seçilmiş əsərlər 
 
 
46 
Xaqani Şirvani. Əsərlər 
Xəlil Rza. Əsərlər, 2 cilddə 
Xətai Şah İsmayıl. Əsərlər, 2 cilddə 
İbrahimov Hüseyn. Seçilmiş əsərlər 
İbrahimov Mirzə. Əsərlər, 3 cilddə 
İmadəddin Nəsimi. Əsərlər, 2 cilddə 
Kəsəmənli Nüsrət. Əsərlər 
Kişvəri. Əsərlər 
Klassik Azərbaycan ədəbiyyatından seçmələr, 3 cilddə 
Köçərli Firidun bəy. Əsərlər, 2 cilddə 
Kürçaylı Əlağa. Əsərlər 
Qabil. Əsərlər 
Qasımzadə Qasım. Əsərlər 
Qazi Bürhanəddin. "Divan" 
Qövsi Təbrizi. Əsərlər 
Qul Əli. "Qisseyi-Yusif" 
Qutqaşınlı İsmayıl bəy. Əsərlər 
Mədinə Gülgün. Əsərlər 
Məhəmməd Əmani. Əsərlər 
Məhəmməd Füzuli. Əsərlər, 6 cilddə 
Məhsəti Gəncəvi. Əsərlər 
Məlikzadə İsi. Əsərlər 
Məmməd Araz. Əsərlər, 2 cilddə 
Məmmədxanlı Ənvər. Seçilmiş əsərlər 
Məmmədquluzadə Cəlil. Əsərlər, 4 cilddə 
Məsihi. Vərqa və Gülşaı 
Mikayıl Müşfiq. Əsərlər 
Mir Cəlal. Əsərlər 
Mirzə Ələkbər Sabir. "Hophopnamə" 
Natəvan Xurşidbanu. Əsərlər 
Nəbati Seyid Əbülqasim. Əsərlər 
Nəbi Xəzri. Əsərlər, 2 cilddə 
Nərimanov Nəriman. Seçilmiş əsərlər 
Nəsirəddin Tusi. "Əxlaqi-Nasir" 
Nizami Gəncəvi. Əsərlər, 7 cilddə 
Ordubadi Məmməd Səid. Seçilmiş əsərlər, 2 cilddə 
Osman Sarıvəlli. Əsərlər 
Rəfibəyli Nigar. Əsərlər 
 
 
47 
Rəfiq Zəka. Əsərlər 
Rəhimov Süleyman. Seçilmiş əsərlər. 
Rəsul Rza. Əsərlər, 5 cilddə 
Rüstəmxanlı Sabir. Seçilmiş əsərlər 
Sabit Rəhman. Əsərlər, 2 cilddə 
Saib Təbrizi. Əsərlər 
Səfərli İslam. Əsərlər 
Səməd Vurğun. Əsərlər, 5 cilddə 
Səmədoğlu Vaqif. Seçilmiş əsərlər 
Səmədoğlu Yusif. Əsərlər 
Söhrab Tahir. Seçilmiş əsərlər 
Süleyman Rüstəm. Əsərlər, 5 cilddə 
Şəhriyar Məhəmmədhüseyn. Əsərlər, 2 cilddə 
Şıxlı İsmayıl. Əsərlər, 2 cilddə 
Şirvani Seyid Əzim. Seçilmiş əsərlər, 3 cilddə 
Tofiq Bayram. Əsərlər 
Vahabzadə Bəxtiyar. Əsərlər, 2 cilddə 
Vaqif Molla Pənah. Əsərlər 
Vazeh Mirzə Şəfi. Əsərlər 
Vəliyev Əli. Seçilmiş əsərlər 
Vəzirov Nəcəf bəy. Seçilmiş əsərlər 
Vidadi Molla Vəli. Əsərlər 
Zakir Qasım bəy. Əsərlər 
Zeynal Xəlil. Əsərlər 
Zərdabi Həsən bəy. "Əkinçi" 
 
Dünya ədəbiyyatı: 
Andersen Hans Kristian. "Nağıllar" 
Aytmatov Çingiz. Əsərlər 
Cami Əbdürrəhman. Seçilmiş əsərlər 
Çexov Anton. Seçilmiş əsərlər 
Dante Aligyeri. "İlahi komediya" 
Defo Daniel. "Robinzon Kruzo" 
Dostoyevski Fyodor. Seçilmiş əsərlər 
Düma Aleksandr. Seçilmiş əsərlər 
Dünya uşaq ədəbiyyatından seçmələr, 10 cilddə 
Ellada qəhrəmanları 
 
 
48 
Əlişir Nəvai. Seçilmiş əsərlər 
Firdovsi Əbülqasım. "Şahnamə" 
Hafiz Şirazi. Əsərlər 
Homer. "İliada", "Odisseya" 
Höte İohann Volfqanq. "Faust" 
Hüqo Viktor. Seçilmiş əsərlər 
Jül Vern. Seçilmiş əsərlər 
Kəlilə və Dimnə 
Lermontov Mixail. Seçilmiş əsərlər 
London Cek. Seçilmiş əsərlər 
Mark Tven. Seçilmiş əsərlər 
Ömər Xəyyam. Rübailər 
Puşkin Aleksandr. Seçilmiş əsərlər 
Servantes Saavedra. Don Kixot 
Sədi Şirazi. "Bustan", Gülüstan 
Stivenson Robert. Seçilmiş əsərlər 
Svift Conatan. "Qulliverin səyahəti" 
Şekspir Uilyam. Seçilmiş əsərlər 
Şiller Fridrix. Seçilmiş əsərlər 
Tolstoy Lev. Seçilmiş əsərlər 
Yunus İmrə. Əsərlər 
 
 
 
49 
 
 
 
 
 
Azərbaycan dilinin qloballaşma şəraitində zamanın tələblərinə 
uyğun istifadəsinə və ölkədə dilçiliyin inkişafına dair 
Dövlət Proqramı haqqında 
 
AZƏRBAYCAN RESPUBLİKASI  
PREZİDENTİNİN SƏRƏNCAMI 
 
Azərbaycan dili xalqımızın mənəvi sərvəti, dünya azərbaycan-
lılarının həmrəyliyinin sarsılmaz təməli, dövlətimizin müstəqilliyinin 
başlıca rəmzlərindən biridir. Bu dildə dünya ədəbiyyatı xəzinəsinə 
daxil olan misilsiz əsərlər yaradılmışdır. Hər bir azərbaycanlı tarixin 
ayrı-ayrı dövrlərində dilimizin dövlət dili kimi fəaliyyət göstər-
məsindən böyük qürur hissi keçirir. Ölkəmizin zaman-zaman müxtəlif 
imperiyalar tərkibində yaşamağa məcbur olmasına baxmayaraq, ana 
dilimiz hətta bu ağır vaxtlarda belə milli məfkurənin, milli şüurun və 
milli-mədəni dəyərlərin layiqincə yaşamasını və inkişafını təmin 
etmişdir. Bu gün onun qorunması və qayğı ilə əhatə olunması müstəqil 
Azərbaycanın hər bir vətəndaşının müqəddəs borcudur. 
Ana dilimiz öz ifadə imkanlarının zənginliyi, səs quruluşunun 
səlisliyi və qrammatik strukturunun sabitliyi ilə səciyyələnir. Müasir 
Azərbaycan ədəbi dili siyasi-ictimai, elmi-mədəni sahələrdə geniş 
işlənmə dairəsinə malik, yüksək yazı mədəniyyəti olan və daim söz 
ehtiyatını zənginləşdirən bir dildir. O, özünün indiki yüksək səviy-
yəsinə görkəmli şair və yazıçıların, maarifpərvər ziyalıların zəhməti 
 
 
50 
sayəsində çatmışdır. Bu prosesdə Azərbaycan dilçilik elminin böyük 
xidməti vardır. 
Azərbaycanda müasir mətbuatın, teatrın və təhsil sisteminin təşək-
kül tapması, xalqımızın ictimai-siyasi və mədəni həyatında baş verən 
dəyişikliklər Azərbaycan dilçiliyinin də inkişaf yolunu müəyyən 
etmişdir. Ana dili ilə bağlı yeni-yeni dərsliklər, lüğətlər və sanballı 
elmi tədqiqatlar meydana çıxmışdır. Bu sahədə görkəmli ziyalılarımız 
Mirzə Kazım bəy, Mirzə Fətəli Axundzadə, Rəşid bəy Əfəndiyev, 
Sultan Məcid Qənizadə, Məhəmməd ağa Şahtaxtlı, Nəriman 
Nərimanov, Üzeyir Hacıbəyli və başqalarının mühüm xidmətləri var-
dır. 
Ana dilimizin tədqiqi xüsusilə ötən əsrin ilk onilliklərindən 
başlayaraq bilavasitə diqqət mərkəzində olmuşdur. Həmin dövrdə 
Üzeyir Hacıbəyli, Əbdürrəhim bəy Haqverdiyev, Bəkir Çobanzadə, 
Cavad Axundzadə, Xalid Səid Xocayev və digərlərinin dilimizin 
qrammatikasına dair bir çox tədqiqatları işıq üzü görmüşdür. 1926-cı 
ildə Birinci Türkoloji Qurultayın Bakıda keçirilməsi ölkəmizdə 
dilçilik sahəsində əldə olunan nailiyyətlərin məntiqi davamı kimi yeni-
yeni tədqiqatların meydana çıxmasına təkan vermişdir. 
1920-ci illərdə respublikada aparılan dilçilik tədqiqatları 
Azərbaycanı Tədqiq və Tətəbbö Cəmiyyətində və Azərbaycan Dövlət 
Elmi-Tədqiqat İnstitutunda mərkəzləşmişdi. Sonralar SSRİ Elmlər 
Akademiyası Zaqafqaziya filialının Azərbaycan şöbəsinin və SSRİ 
Elmlər Akademiyası Azərbaycan Filialının Dil və Ədəbiyyat 
İnstitutunun yaradılması ilə həmin tədqiqatlar daha sistemli və əhatəli 
aparılmağa başladı. 1945-ci ildə Azərbaycan Elmlər Akademiyası 
təşkil olunduqdan sonra Azərbaycan dilçiliyi yeni mərhələyə qədəm 
qoydu. 1969-cu ildə müstəqil Dilçilik İnstitutunun fəaliyyətə baş-
laması ilə dilşünaslıq elmimizin sürətli inkişaf yolu tutaraq ardıcıl 
şəkildə müvəffəqiyyətlər qazanması üçün möhkəm zəmin yarandı. 
 
 
51 
Azərbaycan dilçiliyi Məmmədağa Şirəliyev, Əbdüləzəl Dəmirçizadə, 
Muxtar Hüseynzadə, Əliheydər Orucov, Səlim Cəfərov, Əlövsət 
Abdullayev, Fərhad Zeynalov və digər alimlərimizin yüksək elmi 
səviyyəli tədqiqatları yalnız dilşünaslığımızı yox, ümumən Azər-
baycan ictimai fikrini zənginləşdirdi. 
Xalqımızın böyük oğlu Heydər Əliyev respublikamıza rəhbərlik 
etməyə başladığı ilk vaxtlardan Azərbaycan ədəbi dilinə ayrıca diqqət 
yetirmiş, ana dilimizin Azərbaycan SSR Konstitusiyasında dövlət dili 
kimi xüsusi maddədə göstərilməsinə nail olmuşdu. Heydər Əliyevin 
hazırlayıb həyata keçirdiyi dövlət quruculuğu strategiyasının tərkib 
hissəsi olan dil siyasətinin nəticəsidir ki, 1970-ci illərdə Azərbaycan 
dilinin tarixi intensiv şəkildə öyrənilmiş, müasir Azərbaycan dilinin 
problemləri ilə bağlı çoxsaylı elmi-nəzəri əsərlər yaradılmışdır. Ali 
məktəblər üçün yazılmış dörd cildlik "Müasir Azərbaycan dili" 
dərsliyi 1974-cü ildə məhz ulu öndərin təşəbbüsü ilə milli dilçilik 
elminin inkişafına töhfə kimi qiymətləndirilərək respublikanın Dövlət 
mükafatına layiq görülmüşdür. Azərbaycan dilinə və ümumiyyətlə, 
Azərbaycan dilçilərinin əməyinə verilən qiymət və onlara göstərilən 
qayğı Azərbaycanın keçmiş sovet məkanında, eyni zamanda beynəl-
xalq elm aləmində türkologiyanın mərkəzlərindən biri kimi tanın-
masına gətirib çıxarmışdır. SSRİ Elmlər Akademiyasının bu istiqa-
mətdə yeganə "Türkologiya" jurnalı məhz Bakıda nəşr edilirdi. 
Azərbaycan Respublikası öz müstəqilliyinin bərpasına nail 
olduqdan sonra Azərbaycan dili xalqımızın ictimai-siyasi, sosial-
iqtisadi və elmi-mədəni həyatında dövlətin rəsmi dili kimi müstəsna 
əhəmiyyət kəsb etməyə başlamışdır. Azərbaycan xalqının ümummilli 
lideri Heydər Əliyevin "Dövlət dilinin tətbiqi işinin təkmilləşdirilməsi 
haqqında" 18 iyun 2001-ci il tarixli və "Azərbaycan Respublikasında 
dövlət dili haqqında" Azərbaycan Respublikası Qanununun tətbiq 
edilməsi barədə" 2 yanvar 2003-cü il tarixli fərmanları ilə ədəbi 
 
 
52 
dilimizin fəaliyyət meydanı daha da genişləndirilmiş, onun müxtəlif 
üslublarının potensialı bir daha üzə çıxarılmış, bütünlükdə dil 
mədəniyyətimiz qarşısında yeni üfüqlər açılmışdır. 
Bununla yanaşı, son dövrlərdə müasir Azərbaycan ədəbi dilinin 
tükənməz imkanlarından lazımınca və düzgün istifadə edilməməsi 
diqqəti çəkir. Ədəbi dilimizin özünəməxsus inkişaf qanunauyğun-
luqlarına xələl gətirə biləcək yad ünsürlərin üzə çıxarılması və 
qarşısının alınması istiqamətində mütəxəssislər heç də həmişə çeviklik 
nümayiş etdirə bilmirlər. Nəticə etibarilə dövlət dilimizin tətbiqi 
sahəsində bir sıra problemlər özünü qabarıq şəkildə büruzə verir. 
Dilin böyük ictimai-siyasi hadisə və mənəvi həyatımızın mühüm 
amili olduğunu çox zaman nəzərdən qaçıran bəzi mətbuat orqan-
larında, radio və televiziya kanallarında ədəbi dil normalarının 
pozulması adi hal almışdır. Dublyaj edilən filmlərin, xarici dillərdən 
çevrilən elmi, bədii və publisistik əsərlərin tərcüməsi bir qayda olaraq 
yüksək estetik tələblərə cavab vermir, onlar sönük və yarıtmazdır, 
dilimizin hüdudsuz ifadə imkanları ilə müqayisə edilməyəcək qədər 
aşağı səviyyədədir. Küçə və meydanlardakı reklamlarda, afişalarda 
Azərbaycan dilinin ən adi leksik və qrammatik qaydalarının pozulması 
təkcə dil mədəniyyətinin deyil, ümumi mədəni səviyyənin də arzu-
edilməz göstəricisinə çevrilmişdir. 
Bəzən dilimizin tarixinə aid səslənən səhv fikirlərə vaxtlı-vaxtında 
cavab verilmir və bu dilin keçdiyi inkişaf mərhələlərini etibarlı tarixi 
mənbələr əsasında dolğun əks etdirən fundamental əsərlər yaranmır. 
Elmi tədqiqatlar üçün bəzi hallarda müasir dünya dilçiliyinin nəzəri 
səviyyəsindən xeyli geri qalan, heç bir ciddi praktik əhəmiyyət 
daşımayan bəsit mövzular seçilir. 
Azərbaycan dilində internet resurslarının qıtlığı, elektron və 
interaktiv dərsliklərin yoxluğu, Azərbaycan dilini öyrənən əcnəbi dilli 
insanlar üçün tədris vəsaitlərinin bir çox hallarda müasir tələblərə 
 
 
53 
cavab verməməsi narahatlıq doğurur. Sovet dövründə Azərbaycan 
dilçilərinin dünya elmində gedən proseslərdən təcrid olunması ilə 
ölkəmizdə dilçilik sahəsindəki nəzərəçarpan boşluq hələ də aradan 
qaldırılmamışdır. 
Dilçilik elmimiz təkcə Azərbaycan dili ilə bağlı deyil, həmçinin 
onun digər türk dilləri ilə münasibətlərini öyrənmək istiqamətində 
ciddi addımlar atmalı, müasir dillərin nəzəri cəhətdən araşdırılmasına, 
eyni zamanda qədim dünya dilləri və mədəniyyətlərinin tədqiqinə 
yönələn yeni layihələr işləyib hazırlamalıdır. 
Dövlətçiliyimizin başlıca rəmzlərindən olan ana dilinin istifadə-
sinə və tədqiqinə dövlət qayğısının artırılmasını, ölkəmizdə dilçilik 
elmi sahəsində vəziyyətin əsaslı surətdə yaxşılaşdırılmasını təmin 
etmək məqsədi ilə, Azərbaycan Respublikası Konstitusiyasının 109-cu 
maddəsinin 32-ci bəndini rəhbər tutaraq qərara alıram: 
1. Azərbaycan Milli Elmlər Akademiyası, Azərbaycan Respub-
likasının Təhsil Nazirliyi, Azərbaycan Respublikasının Rabitə və 
İnformasiya Texnologiyaları Nazirliyi, Azərbaycan Respublikasının 
Mədəniyyət və Turizm Nazirliyi və digər aidiyyəti qurumlarla birlikdə 
Azərbaycan dilinin qloballaşma şəraitində zamanın tələblərinə uyğun 
istifadəsinə və ölkədə dilçiliyin inkişafına dair Dövlət Proqramının 
layihəsini hazırlayıb 2012-ci il oktyabr ayının 1-dək Azərbaycan 
Respublikasının Nazirlər Kabinetinə təqdim etsin. 
2. Azərbaycan Respublikasının Nazirlər Kabineti bu sərəncamın 
1-ci hissəsində nəzərdə tutulan Dövlət Proqramının layihəsini 2012-ci 
il noyabr ayının 1-dək Azərbaycan Respublikasının Prezidentinə 
təqdim etsin. 
3. Azərbaycan dilində termin yaradıcılığı sahəsində işlərin 
tənzimlənməsi və koordinasiya edilməsi üçün Azərbaycan Respub-
likasının Nazirlər Kabineti yanında Terminologiya Komissiyası 
yaradılsın. 
 
 
54 
4. Azərbaycanda müxtəlif sahələrdə tərcümə işinin mərkəz-
ləşdirilmiş qaydada və məqsədyönlü aparılması üçün Azərbaycan 
Respublikasının Nazirlər Kabineti yanında Tərcümə Mərkəzi 
yaradılsın. 
5. Azərbaycan Respublikasının Nazirlər Kabineti bu sərəncamdan 
irəli gələn məsələləri həll etsin. 
 
 
 İlham ƏLİYEV, 
Azərbaycan Respublikasının Prezidenti 
Bakı şəhəri, 23 may 2012-ci il 
 
 
 
55 
 
 
 
 
 
Azərbaycan Milli Elmlər Akademiyasının  
Nəsimi adına Dilçilik İnstitutunun maddi-  
texniki bazasının gücləndirilməsi haqqında 
 
AZƏRBAYCAN RESPUBLİKASI  
PREZİDENTİNİN SƏRƏNCAMI 
 
  
Azərbaycan Respublikası Prezidentinin "Azərbaycan dilinin 
qloballaşma şəraitində zamanın tələblərinə uyğun istifadəsinə və 
ölkədə dilçiliyin inkişafına dair Dövlət Proqramı haqqında" 23 may 
2012-ci il tarixli 2236 nömrəli sərəncamının icrası ilə əlaqədar, 
ölkəmizdə dilçilik elmi üzrə araşdırmaların mərkəzi olan Azərbaycan 
Milli Elmlər Akademiyası Nəsimi adına Dilçilik İnstitutunun maddi-
texniki bazasının möhkəmləndirilməsi, institutda fundamental 
tədqiqatların, monoqrafik əsərlərin hazırlanması və nəşrinin həyata 
keçirilməsi, dünyanın mötəbər kitabxanalarında, əlyazma fondlarında 
saxlanılan ana dilimizə aid qədim mənbələrin öyrənilməsi, həmçinin 
lüğətçilik sahəsində indiyədək toplanmış materialların elektron 
bazasının yaradılması və dialektoloji ekspedisiyaların təşkilinin təmin 
edilməsi məqsədi ilə, Azərbaycan Respublikası Konstitusiyasının 109-
cu maddəsinin 32-ci bəndini rəhbər tutaraq qərara alıram: 
1. Azərbaycan Respublikasının 2012-ci il dövlət büdcəsində 
nəzərdə tutulmuş Azərbaycan Respublikası Prezidentinin Ehtiyat 
 
 
56 
Fondundan Azərbaycan Milli Elmlər Akademiyasına 2 (iki) milyon 
manat ayrılsın. 
2. Azərbaycan Respublikasının Maliyyə Nazirliyi bu sərəncamın 
1-ci hissəsində nəzərdə tutulan məbləğdə maliyyələşməni müəyyən 
olunmuş qaydada təmin etsin. 
3. Azərbaycan Milli Elmlər Akademiyasının Rəyasət Heyəti 
ayrılmış vəsaitin Azərbaycan Milli Elmlər Akademiyası Nəsimi adına 
Dilçilik İnstitutu tərəfindən təqdim olunmuş plana əsasən aidiyyəti 
üzrə istifadəsinə nəzarəti təmin etsin. 
4. Azərbaycan Respublikasının Nazirlər Kabineti bu sərəncamdan 
irəli gələn məsələləri həll etsin. 
 
  
İlham ƏLİYEV, 
Azərbaycan Respublikasının Prezidenti 
Bakı şəhəri, 29 may 2012-ci il 
 
 
 
 
 
57 
 
 
 
 
 
 
DİLLƏ BAĞLI ATALAR SÖZLƏRİ 
 
 
Acı danışan şirin söz eşitməz 
                        * * * 
Adam ağzından söz, qazan altından köz 
                        * * * 
Adam olana bir söz yetər 
                        * * * 
Adamı dindir, sonra qiymətin ver. 
                        * * * 
Adamı qılınc öldürməz, tənəli söz öldürər 
                        * * * 
Adamı söz, kababı köz yandırar 
                        * * * 
Adamın başına nə gəlsə dilindəndir. 
                        * * * 
Adamın düşməni – öz dili 
                        * * * 
Allah bir, söz bir. 
                        * * * 
Ara sözü ev yıxar. 
                        * * * 
 
 
58 
Arpa unun yoxdusa, dadlı dilin də yoxdur?! 
                        * * * 
Aşıq sözü haqq olar. 
                        * * * 
Aşıq sözündən doymaz, ləlöyün gözündən. 
                        * * * 
Atalar sözü hikmətdir. 
                        * * * 
Atalar sözü Qurana girməz, amma Quran yanında gedər. 
                        * * * 
Ayağından yıxılan qalxar, dilindən yıxılan yox. 
                        * * * 
Başa dil gətirəni, el gətirə bilməz. 
                        * * * 
Başa gələn dildən gəlir. 
                        * * * 
Bir sözün min bir budağı var. 
                        * * * 
Bir sözünü beş batman balla yemək olmur. 
                        * * * 
Buğda çörəyin yoxsa, şirin dilin olsun. 
                        * * * 
Bülbülün çəkdiyi dil bəlasıdır. 
                        * * * 
Cavahirin qiyməti var, amma atalar sözünün qiyməti yoxdur. 
                        * * * 
Dadlı söz – can arzusu, dadsız söz – baş ağrısı. 
                        * * * 
Danışana dil vermir, yeriyənə yol. 
                        * * * 
 
 
59 
Danışıqlı söz dağlar aşar. 
                        * * * 
Danışmaq dananı qurda verər. 
                        * * * 
Danışmaq qızıl olsa, danışmamaq gümüşdür. 
                        * * * 
Davalı söz baş yarar, doğru söz daş. 
                        * * * 
Dediyindən dönsən, el dönər səndən, dediyini tutsan, el tutar 
səndən. 
                        * * * 
Demədiyi sözün ağasısan, dediyin sözün qulu. 
                        * * * 
Deməsən eşitməzsən. 
                        * * * 
Deyəcəyini fikir elə, sonra söylə. 
                        * * * 
Dədələrin özü ölsə də, sözü ölməyib. 
                        * * * 
Dil adamı bəyan elər. 
                        * * * 
Dil həmişə ağrıyan dişin üstə gələr. 
                        * * * 
Dil ki var, ətdəndi; hara döndərsən dönər. 
                        * * * 
Dil sümüksüzdü, amma sümüyü sındırar. 
                        * * * 
Dil var bal – gətirər, dil var – bəla gətirər. 
                        * * * 
Dil yanılar, doğrusun deyər. 
 
 
60 
                        * * * 
Dil yarası – il yarası. 
                        * * * 
Dildən gələn əldən gəlsə, hər fuğara padşah olar. 
                        * * * 
Dildir – nə qoruğu var, nə qaytanı. 
                        * * * 
Dili bal, işi bəla. 
                        * * * 
Dili dost, qəlbi qara, mən belə dostu neylim? 
                        * * * 
Dilim – dilim olasan, dilim. 
                        * * * 
Dilin zəkatı xeyir söyləməkdi. 
                        * * * 
Dilini saxlayan başını saxlar. 
                        * * * 
Elin dilindən qurtarmaq olmaz. 
                        * * * 
Elin səsi – haqq səsidi. 
                        * * * 
Elin sözü əvvəl – axır düz olur. 
                        * * * 
Gəlin oldun, dilini çək. 
                        * * * 
Haqq söz acı olar. 
                        * * * 
Haqq söz axar suları saxlar. 
                        * * * 
Haqq söz danışanın papağı yırtıq olar. 
 
 
61 
                        * * * 
Haqq sözdən gül iyi gələr. 
                        * * * 
Haqq sözlə axan sular durular. 
                        * * * 
Hər sözün bir məqamı (yeri) var. 
                        * * * 
Xoş sözlə ilan yuvasından çıxar. 
                        * * * 
İş əldən, söz dildən, oğul beldən gəlməsə nə faydası. 
                        * * * 
Kamil insan kəlamından bəllidir. 
                        * * * 
Qanana bir söz yetər, qanmayana yüz oxu. 
                        * * * 
Qanmaza yumruğunu əvvəl düyünlə, sonra söz qandır. 
                        * * * 
Lalın dilini anası bilər. 
                        * * * 
Məni bir ilan çaldı, dilimi bilən çaldı. 
                        * * * 
Söz ağızdan çıxıncan sənindi. 
                        * * * 
Söz bir olsa, zərbi kərən sındırar. 
                        * * * 
Söz danışıqdan keçər. 
                        * * * 
Söz dediyin dəmirdir, döyüldükcə uzanar. 
                        * * * 
Söz eşitmək ədəbdəndir. 
 
 
62 
                        * * * 
Söz gəldi, məqamında de gəlsin. 
                        * * * 
Söz haqdan gəlir. 
                        * * * 
Söz ki var, bir ucu yalandırsa, bir ucu doğrudu. 
                        * * * 
Söz odur ki, haqqa vara. 
                        * * * 
Söz sahibi ölsə də, söz qalır. 
                        * * * 
Söz sözü çəkər. 
                        * * * 
Söz sözün söykəyidir. 
                        * * * 
Söz vaxtına çəkər. 
                        * * * 
Söz var el içində, söz var ev içində. 
                        * * * 
Söz var – gələr keçər, söz var – dələr keçər. 
                        * * * 
Söz var xalx içində, söz var xılx içində. 
                        * * * 
Söz var şahid istər, söz var şahidi özündəndi. 
                        * * * 
Sözə gələndə usta, işə gələndə xəstə. 
                        * * * 
Sözü ağızda bişir de. 
                        * * * 
Sözü at yerə, gedər yerin tapar. 
 
 
63 
                        * * * 
Sözü deynən alana, qulağında qalana. 
                        * * * 
Sözü unamadan yiyəsini qınama. 
                        * * * 
Sözü uzadarsan, bəsdir deyərlər. 
                        * * * 
Sözü yerində söylə. 
                        * * * 
Sözün başı axırında anlanar. 
                        * * * 
Sözün bilməyən ağız başa toxmaq vurdurar. 
                        * * * 
Sözün damarı olar, çəkdikcə uzanar. 
                        * * * 
Sözün doğrusu dəmiri dələr. 
                        * * * 
Sözün doğrusunu de, atını min qaç! 
                        * * * 
Sözün doğrusunu uşaqdan xəbər al. 
                        * * * 
Sözün düzünü zarafatda deyərlər. 
                        * * * 
Sözün yaxşısı baldan dadlıdır. 
                        * * * 
Sözün yanlışı olar, yalanı olmaz. 
                        * * * 
Sözünü bilməyənə aşağı başda da yer yoxdu. 
                        * * * 
Şirin dil ilanı yuvasından çıxardar. 
 
 
64 
                        * * * 
Şirin dil yüz evi yeyər, acı dil bir evi yeyə bilməz. 
                        * * * 
Şirin sözün şirin də cavabı olar. 
 
 
 
 
 
65 
 
 
 
 
EL MAHNILARI 
 
Qalalı 
Bu gün ayın üçüdür 
De gülüm nanay, ay naninay. 
Girmə bostan içidir, 
Yar girmə bostan içidir. 
Dodaqların bal şəkər, 
Dilin badam içidir. 
 
Qız, belin incədir,incə, 
Ləblərin qönçədir, qönçə. 
 
Dam üstədir damımız. 
De gülüm nanay, ay naninay. 
Qoşadır eyvanımız. 
Sən ordan çıx, mən burdan 
Kor olsun düşmanımız. 
 
Sona bülbüllər 
Su atdım hara dəydi, sona bülbüllər? 
Əlim divara dəydi, sona bülbüllər. 
Dilim –ağzım qurusun, sona bülbüllər 
Nə dedim yara dəydi, sona bülbüllər? 
 
Elə yar – yar deyirlər 
 
 
66 
Heç məni demirlər 
Elə bil yar deyiləm 
Heç məni dindirməz. 
         * * * 
Araz axar lilinən, 
Bülbül oynar gülünən. 
 Səni necə ağlayım 
Bu qurumuş dilinən? 
 
Qadan alım 
Araz axır qıyqacı 
Ay qız, ay qız, amandır 
Budur gəlir cüt bacı 
qadan alım. 
Biri mənim öz yarım, 
Biri başımın tacı. 
 
Araz axar lil ilə, 
Dəstə - dəstə gül ilə. 
Sənlə peyman etmişik 
Şirin – şirin dil ilə. 
 
Qızıl gül oyum – oyum 
Dərim sənəmə qoyum. 
Yağış yağar yer doymaz 
Mən səndən necə doyum? 
 
 
67 
 
 
 
 
 
“DASTANİ ƏHMƏD HƏRAMİ”dən 
(XIII əsr) 
 
Bu dastanı bu gün bünyad edəlim, 
Yəqin qüdrətlərin biz yad edəlim. 
Gəlin, ey məni bəhrini seyr edənlər, 
Bu dərya gövhərindən xeyr edənlər 
Məanidə qılı iki biçənlər, 
Dilindən daima gövhər saçanlar. 
Gəlin, barı bu gün söhbət qılalım, 
Məani kanının dürrün bulalım. 
Onun birliyini zikr eyləyə dil,  
Xatırda qalmaya zərrəcə müşkil. 
Zira kim dilləri söylədən oldur, 
Onun hikmətləri qullara boldur, 
Onun hikmətlərinə əql irişməz. 
İşinə kimsənə hərgiz qarışmaz. 
Onun keyfiyyəti bulunmadı heç, 
Məkanı qandadır bilinmədi heç. 
Nə zahirdir o kim gözdən iralmaz, 
Nə batindir o kim hərgiz görülməz. 
Onun əvvəlinin önü bulunmaz, 
Onun axırının sonu bulunmaz. 
Nə dilim var onu şərh eyləyəm mən, 
 
 
68 
Nə bilim var ki, şərhini söyləyəm mən. 
Onun dil zikrini etmək gərəkdir, 
Onun doğru yolun getmək gərəkdir. 
Üzüm qara, sözüm qısa, suçum bol, 
Belim əyri, yolum doğru, boyum sol. 
Şaşı baxdım, cüda düşdüm gər ondan, 
Mənim halım necə olusər ondan. 
Qova – qova könül dəryaya irdi, 
Ömür keçdi, saqqalü – saç ağardı. 
Əbəs yerlərdə xərc etdim yaşım mən, 
Yeridir daşlara döysəm başım mən. 
Həmin vardır ümidimiz səfadan, 
Məgər mədət irişə Mustafadan. 
Ümidimiz iki aləmdə oldur, 
Onun şəfqətləri qullara boldur. 
 
 
 
 
69 
 
 
 
 
 
MƏHƏMMƏD FÜZULİ 
(1494-1556) 
 
Yar hali – dilimi zar bilibdir, bilirəm, 
Dili-zarımda nə kim var, bilibdir, bilirəm. 
Yari əğyar bilibdir ki, mənə yar olmaz, 
Mən dəxi onu ki, əğyar bilibdir, bilirəm. 
Zülfünü əhli – vəfa seydinə dam eyləyəli, 
Məni ol damə giriftar bilibdir, bilirəm. 
Mən nə hacət ki, qılam şərh ona dərdi – dilimi, 
Qamu dərdi – dilimi yar bilibdir, bilirəm. 
Yar həmsöhbətim olmazsa, Füzuli, nə əcəb, 
Özünə söhbətimi ar bilibdir, bilirəm. 
 
 
 
 
70 
 
 
 
 
 
 
Xəlqə ağızın sirrini hər dəm qılır izhar söz, 
Bu nə sirdir kim, olur hər ləhzə yoxdan var söz. 
 
Artıran söz qədrini sidqilə qədrin artırar, 
Kim nə miqdar olsa, əhlin eylər ol miqdar söz. 
 
Ver sözə ehya ki, tutduqca səni xabi-əcəl, 
Edə hər saət səni ol uyqudan bidar söz. 
 
Bir nigari-ənbərinxətdir könüllər almağa, 
Göstərər hər dəm niqabi-qeybdən rüxsar söz. 
 
Xazini-gəncineyi-əsrardır, hər dəm çəkər 
Rişteyi-izharə min-min gövhəri-əsrar söz. 
 
Olmayan qəvvasi-bəhri-mə’rifət arif degil 
Kim, sədəf tərkibi-təndir, lö’löi-şəhvar-söz. 
 
Gər çox istərsən, Füzuli, izzətin, az et sözü 
Kim, çox olmaqdan qılıbdır çox əzizi xar söz. 
 
 
71 
 
 
 
 
 
AŞIQ ÖMƏR 
(1630-1707) 
 
Ey çərxi sitəmkar dili – nalana toxunma 
Hicr aləmidir, etdiyim əfqana toxunma. 
Ey badi – səba uğrar isən yarə salam et 
Tel qırma fəqət, zülfi – pərişana toxunma. 
 
Ey badə, əgər yarım içərsə səni mənsiz, 
Ver nəşə, fəqət nərgizi –məstanə toxunma. 
Verməm sənə can, çək məndən əlin ey mələkül- mövt. 
Cananıma nəzr eylədiyim cana toxunma. 
 
 
 
 
72 
 
 
 
 
 
ABBASQULU AĞA BAKIXANOV QÜDSİ 
(1794-1846) 
 
Nəsihətlər 
(ixtisarla) 
 
Rəhm edən Allahın adı ilə başlayıram 
Mən nə qədər axtardımsa uşaqların təlimi üçün elə bir kitab tapa 
bilmədim ki, o asan və anlaşılan bir dil ilə onların əxlaqının gözəl-
liyinə dəlalət etsin. Bəzi işlənməkdə olan  kitablar o qədər qarışıq – 
dolaşıq ibarələrlə yazılmışdır ki, müəllimlərin özləri onları dərk edə 
bilmirlər. Bəzi kitablar isə o qədər uzun və pərakəndədir ki, onları 
anlamaq çox çətindir. Bu kitablarda “Uşaqlıqda öyrənilən elm daşa 
qazılmış şəkil kimidir” zərbül məsəlinin məzmunundan qəflət olunur. 
Uşaq yaşlarında hər zamandan daha artıq əxlaq gözəlliklərini onlara 
öyrətmək lazımdır. Pis xasiyyətlər təkrar olunduğu zaman adətə çevri-
lib uşaq təbiətinə daxil olduqdan sonra onlara elm və ədəb öyrətmək 
müşkül olar. 
Beləliklə, hicrətdən 1252-ci il keçən bir zamanda1i “Nəsayeh” adlı 
aydın və sadə anlaşılan müxtəsər bir kitab yazdım... ümid edirəm ki, 
bu əsər uşaqlara faydalı olub, onların tərbiyəsinə getdikcə daha artıq 
təsir etsin. 
                                                 
1 Miladi 1836-cı il 
 
 
73 
Uşaqlara üz tutub deyirəm: 
Ey mənim əzizim! Sən insansan. İnsan dünyada hər şeydən üstün 
yaranmışdır. Görmürsənmi ki, heyvanlar o qədər böyük bədən və güc 
ilə insanın əlində əsirdirlər. Bu isə işi yaxşı bacarmaq səbəbindəndir. 
İnsanlar arasında hər kəs çox bilikli və iş bilən olsa, həmişə hörmətli 
olar. Deməli, gərək iş bilmək və yaxşılıq etmək qaydalarını o 
adamlardan öyrənmək lazımdır ki, onlar həyatda təcrübəli və 
qabiliyyətli olmuşlar. Belə adamların sözləri bizə nəsihətdir... 
- Hər kəs vəzifədə, elmdə və yaşda səndən böyüksə ona hörmət 
elə ta ki, səndən kiçiklər də sənə hörmət etsinlər... 
- Hər kəsi görən zaman ona salam ver. Əgər o sənə bir söz 
desə ədəb və təvazölə ona cavab ver ki, hamı səni sevsin. 
- Elə adamlarla otur – dur ki, böyüklər onları yaxşı hesab 
edirlər, əclaf və hərzə danışan adamlardan kənar gəz ki, sən də 
onlar kimi olmayasan. 
- Heç kəsin pisliyini başqasına söyləmə. Çünki əgər o şəxs 
sənə düşməndirsə bu sözləri haman adama çatdırar. Əgər 
dostdursa sənin haqqında pis fikrə düşər. 
- Yalan danışmaqdan çəkin. Çünki hər kəs sənin bu xasiyyətini 
bilsə doğru sözünə də inanmaz. 
- Hər kəs başqasının eybini sənə açıb desə ondan uzaq ol. 
Çünki o sənin də eybini başqasına söyləyər... 
- Hər sözə eşidən kimi inanma. Çox ehtimal o sözü deyən 
adamın bir qərəzi var və ya o özü işin həqiqətindən xəbərsizdir. 
Haman eşitdiyin sözün düzgün olduğunu başqa yerdən də 
öyrənməyə çalış! 
- Söhbət zamanı başqalarının danışığına mane olma. 
Mümkündür hiyləgər bir şəxs səhv edib öz sirrini aça və düşmən 
sənin xeyrini deyə. Amma sən çox danışsan belə nöqsanlar sənin 
tərəfindən baş verər. 
 
 
74 
- Xalq sənin əhvalının necə olmasından tez xəbər tutmaz. 
Sənin öz dilindən çıxan sözlərlə onlar sənin yaxşı və ya pis halda 
olduğunu öyrənirlər. Belə isə dilini yaxşı saxla və deyilməsi lazım 
gəlməyən sözlərdən özünü çəkindir. 
- Hər bir sözü desən və ya işi görsən arxayın olma ki, sən 
xəlvətdəsən heç kəs ondan xəbər tutmaz. Çox olar ki, o söz və ya 
əməlin üstü açılar, belə ki, hər pis işi görən haman cür düşünürsə 
də çox çəkməz rüsvay olar. 
 
 
 
 
75 
 
 
 
 
 
MİRZƏ FƏTƏLİ AXUNDZADƏ 
(1812 – 1878) 
 
ƏRƏBCƏ, FARSCA VƏ TÜRKCƏDƏN İBARƏT  
OLAN İSLAM DİLLƏRİNİN 
YAZISI ÜÇÜN YENİ ƏLİFBA 
 
 
Mayor Mirzə Fətəli Axundzadənin əsəri.  
Min iki yüz yetmiş dördüncü il hicri, səfər ayı 
Oktyabr, 1857 
 
Mərhum atam Mirzə Məhəmməd Təqi məni səkkiz yaşında ikən 
məktəbə qoydu. Bir il mütəmadi məktəbə gedib əlifbanı oxudum və 
Qurani – məcidin son cüzündən bəzi surələri oxumağa başladım. 
Lakin bir hərf də tanımırdım. Birinci günlər zehnimin itiliyi sayəsində 
əzbərlədiyim hər bir şeyi sabahısı gün unudurdum. Nəhayət, oxumaq-
dan o qədər zəhləm getdi ki, təhsildən yaxamı qurtarmaq şərtilə hər 
cür ağır işə getməyə razı idim. Məktəbdən qaçdım və bir il azad gəz-
dim. Ondan sonra atam məni anamla bərabər, anamın əmisi mərhum 
Hacı Molla Ələsgərin yanına göndərdi. O, şəkili Səlim xandan sonra 
şirvanlı Mustafa xanın himayəsi altında yaşayırdı. Anam yenidən 
məni oxumağa məcbur etdi. Lakin mənim nifrətim həddindən artıq idi. 
 
 
76 
Üç günlərlə qaçıb orada – burada gizlənirdim. Axırda məni tapıb 
oxutmağa başladılar. 
Axund Molla Ələsgər ağıllı və bilikli adam olduğundan məni çox 
incitmədi. O, son dərəcə yumşaqlıq və mehribanlıqla hərfləri mənə 
başa salıb, höccələmək qaydasını da öyrətdi. Beləliklə, az bir müd-
dətdə Quranın hər bir surəsini oxumağa qadir oldum və üç ay ərzində 
Quranı bitirdim və oxumağa nifrət hissi tamamilə məndən uzaqlaşdı. 
Bundan sonra “Gülüstan” kitabını və tumarları oxumağa başladım. 
İlahi, necə deyim ki, mən elə bir xəttə və elə hərflərə təsadüf etdim ki, 
sanki onların mislini əvvəllər heç görməmişdim. Mərhum Axund 
tədris üsulunu yaxşı bildiyi üçün, məni həm də kəlmələrlə tanış etdi. 
Nəhayət, mində bir adamda tayı – bərabəri tapılmayan bu müəllimin 
səyi və can yandırmasına baxmayaraq, mənim oxumağı öyrənməyim 
yenə də üç – dörd il çəkdi. Məgər belə adamların sayı çoxdurmu ki, üç 
– dörd il səbr edə bilsinlər? Buna görədir ki, islam tayfaları arasında 
hər on min nəfərdən bir nəfər savadlı adam tapılmır. Qadınlar isə 
tamamilə savaddan məhrumdurlar. Uşaqlarımızın bir çoxu əvvəllər 
məktəbə həvəslə gedirlər. Lakin bir qədər oxuduqdan sonra təngə 
gəlib, məktəbdən qaçırlar. Məşhur alimlərimizin çoxu ərəbcə 
kitablardakı ibarələri oxuyarkən, səhv buraxmaqdan əmin deyildirlər. 
Mollalarımızın bəziləri ancaq ona görə şöhrət tapmışlar ki, onlar 
ibarələri yaxşı və düzgün oxuyurlar. 
Bunun nə mənası var? Nə üçün gərək biz bu kiçik iş üzərində bu 
qədər məəttəl olaq? Bu məəttəlçiliyin bütün səbəbi əlifbamızın 
nöqsanlı olmasıdır. 
Birinci, əlifbamızdakı hərflərin çoxunun şəkli eynidir və onlar bir 
– birindən nöqtələrlə fərqlənirlər. Bəzən elə olur ki, nöqtələr öz 
yerində qoyulmur və ya tamamilə unudulur. Hər iki halda təzə 
oxumağa başlamış uşaq hərfləri müəyyən etməkdə böyük zəhmət və 
çətinliyə düçar olur. 
 
 
77 
İkinci, nəhvçilərin istilahında erab (hərəkə) adlanan sait hərflər 
sözün tərkibində yazılmır, ancaq ehtimal ilə təyin olunur. Bu 
vəziyyətin özü də yeni oxumağa başlayanların ən şiddətli çətinliyə 
düşməsinə səbəbdir. 
Üçüncü, bir neçə samit və bir neçə sait hərflər bizim əlifbamızda 
tamamilə yoxdur, lakin dilimizdə deyilir. Samit hərflərdən biri gaf (g) 
hərfidir ki, “gərd”, yəni toz və “gürd”, yəni pəhləvan bu hərf ilə 
yazılır. Əcəm gafı (g) olan bu hərfi ərəb kafı (k) ilə yazırlar ki, 
(“kərd”) (etdi) sözündə feldir. Bir də əcəm kafı ilə türk dilindəki nun 
(n) hərfi arasında xüsusi bir hərf vardır. Məsələn, “könül” – (ول) , 
yəni – ürək və (
)  – yəni sənin və bu kimi kəlmələrdə osmanlılar 
onu nuni – səğir adlandırırlar. Bunun əvəzində də ərəb kafı “k” yazılır. 
Bu isə oxucunun birinci vaxtlarda səhvlər buraxmasına səbəb olur. 
Sait hərflərdən, yəni hərəkələrdən a, u, i hərflərindən başqa heç 
birisinin şəkli əlifbamızda yoxdur. Lakin dilimizdə onun dörd qismi 
mövcuddur. Məsələn, “şuriş” (qiyam) kəlməsindəki bir u, türk dilində 
 ,yəni üzüm. Beləliklə –  (اوزوم) ,yəni öldü – (اوى) ,yəni oldu –  (اوى)
burada üç cür (u) vardır ki, hər üç “şuriş” kəlməsində olan (u) – dan 
başqadır və bunların hər birisi oxunan zaman biri digərindən 
fərqləndirilməlidir. 
Dördüncü, təyin olunan erablardan (hərəkələrdən) fəthə isə kəsrə 
arasında bir səs də (e) vardır ki, dilimizdə mövcuddur. Məsələn, 
“mey” (şərab) və “peyda” (aşkar) kəlmələrində birinci hərfdən sonra 
gələn hərfdir ki, “beş” və “gec” kəlmələrində də eyni səs mövcuddur; 
lakin əlifbamızda bu səs yoxdur. 
Xülasə, əgər düzgün diqqət yetirsəniz, biz kəlmələri hərflərin 
vasitəsilə deyil, bəlkə də vərdişə görə bu kəlmələrin görünüşü əsasın-
da “Çin xalqı və qədim misirlilər kimi oxumağa qadir oluruq. Nə 
qədər qiymətli vaxtımız bu vərdişi öyrənmək üçün zay olur. Bununla 
 
 
78 
bərabər, dilçilərdən başqa bizə ərəbcə kitabları oxumaq və faəl – fel və 
eynəl – fel erablarını qavramaq istənildiyi qədər müyəssər olmur. 
Bu vəziyyət olduğu kimi qala bilməzdi. Çünki bu, həqiqətə və 
təbiətə müxalifdir. Heç olmazsa, islam yazısının əlifbasında 500 ildən 
sonra, gələcək padşahlar zamanında da olsa, bir yenilik yaratmaq 
lazım gəlirdi. İslahat aparmaq zəruri idi. Lakin mən əlifbanı təzələmək 
işində qabağa düşdüm və bütün qeyd edilən çətinlikləri aradan 
qaldırdım. Yeni əlifbanı oxuyarkən, görəcəyiniz kimi, onu təzələ-
məyin səbəbi o qədər aydındır ki, izaha ehtiyac yoxdur. Ancaq bunu 
demək kifayətdir ki, bu yeni əlifba vasitəsilə bütün islam tayfaları az 
bir zaman içərisində öz dillərində oxumaq və yazmaq imkanına malik 
olacaqlar. Xüsusilə qadınlar ancaq bu yeni əlifba vasitəsilə savad 
öyrənməyə qadir olacaqlar. 
Lakin bu yeniləşdirmə ancaq o zaman fayda verə bilər ki, islamın 
şövkət sahibi olan tacdarı və böyük bir ölkənin sahibi onu öyrənmək 
barədə öz hümmətini sərf etmiş olsun. Ona görə də mən bu yeni 
əlifbanı dövləti əliyyeyi – Osmaninin başçılarının nəzəri – diqqətinə 
çatdıraraq, xahiş edirəm ki, onu Cəmiyyəti – elmiyyənin məşvərət 
məclisində nəzərdən keçirsinlər. Əgər mənim gətirdiyim dəlillər 
məşvərət məclisi üzvlərinin nəzərində ağlabatan görünərsə, belə bir 
qərar qəbul etsinlər ki, yeni əlifba çap olunsun və islam tayfaları 
arasında yayılsın, məktəblərdə keçmiş əlifba ilə bir sırada onu 
öyrənməyə səy etsinlər. 
Bu yeniləşdirmədən məqsəd, keçmiş yazı qaydalarını dəyişdirmək 
deyildir. Çünki bu iş çoxulu məneələrin mövcud olması sayəsində 
qeyri – mümkündür. Məqsəd ancaq bundan ibarətdir ki, bu yeni əlifba 
da islam xalqları arasında mövcud olan müxtəlif xətlərdən biri 
sayılsın. Ona görə ki:  
Birinci, əhalinin bəzi təbəqələri keçmiş yazının çətinliyi üzündən, 
maddi imkanın olmaması, uzun müddət vaxt sərf edə bilməmək 
 
 
79 
nəticəsində onu öyrənmək imkanından məhrum olduqlarına görə, bu 
yeni əlifba ilə savad öyrənib öz məişət işlərini idarə edə bilsinlər; 
İkinci, xarici dillərdən islam xalqları dillərinə tərcümə edilmiş bəzi 
kitablarda yerlərin, ölkələrin adları, tibbi istilahlar və sairə bu kimi 
sözlər keçmiş yazımızla aydın ifadə olunmur. Həm də lüğət 
kitablarımızda kəlmələrin oxunmasının üsulu köhnə əlifbamızla 
aydınlaşdırıla bilmir və buna görə də həmin kitablar bu yeni əlifba ilə 
çap edilə bilər. 
Tamamilə yəqinimdir ki, bu cür yeniləşdirmə şərafətli şəriətə zidd 
olmayacaq və hörmətli ruhanilərimiz də onu öyrənməyə mane 
olmayacaqlar. Ona görə ki, bir neçə yüz il bundan əvvəl kufi xətti 
dəyişdirilmişdir və ruhanilər də bu dəyişikliyə razılıq vermişlər və 
ümid edirəm ki, onlar bu yeni əlifbanın əski əlifba ilə yanaşı 
öyrənilməsinə də razılıq verəcəklər. Xüsusilə ona görə ki, bütün xalq 
kütlələri bu yeni əlifbadan faydalanacaqlar. Hörmətli ruhanilərimiz, 
heç şübhəsiz ki, indiyə qədər qaranlıq və məlumatsızlıq dənizində 
qərq olub, ruhani ləzzətdən məhrum qalan yazıq savadsızların halına 
ürəkdən yanacaqlar. Onlar bilirlər ki, bu kütlələr nə keçmişdən 
xəbərdardırlar, nə də gələcəyi dərk edirlər, ancaq gözləri ilə görüb, 
qulaqları ilə eşitdiklərini bilirlər. Buna görə də islam xalqları elmlər 
və sənətlər sahəsində inkişaf etməyib, gündən – günə tənəzzülə 
uğrayıb geridə qalırlar. Bundan başqa, müqəddəs islam dininin ardınca 
gedənlər savadsızlıq nəticəsində dini məsələləri bilməkdən və 
özlərinin şəriət vəzifələrini başa düşməkdən acizdirlər. 
İngiltərə ölkəsində məşhur bir sənət vardır ki, ona stenoqrafiya 
deyirlər. Bu isə sürətlə yazmaq sənətidir. Bu sənətin şərtlərindən biri 
də odur ki, kəlmələrin hərfləri belə şəklə malik olmalıdırlar ki, onları 
yazarkən qələm, kağızın üzərindən götürülmür və bir dəfə dolanmaqla 
onların hamısını yazıb qurtarır. Demək, təsdiq olunur ki, yazı 
yazarkən qələmi kağızın üzərindən götürmək bu işin gecikməsinə 
 
 
80 
səbəb olur. Keçmiş islam yazısında hərflərin çoxunun nöqtəsi vardır 
ki, asan oxumaq xatirinə bu nöqtələri qoymaq vacib sayılır. Lakin o 
nöqtələrin hər birisini qoymaq üçün qələm kağızın üzərindən 
götürülür. Ona görə də yeni əlifbada yazı işinin gecikməsini aradan 
qaldırmaq həm də bəzi kəlmələrin biri digərinə oxşarlığını rəf etmək 
üçün nöqtələri tamamilə atdım və hər bir səs üçün xüsusi bir əlamət 
tapdım ki, onun vasitəsilə başqasından fərqlənəcəkdir. Nöqtələr 
aradan qaldırıldığı halda, hərflərin sayının erablar hesabına bir qədər 
artırılması mümkün hesab edilməlidir. Xüsusilə ona görə ki, bu işdə 
bütün hərflərin şəkillərinin ancaq qələm bir dəfə hərəkət etməklə 
yazılıb qurtaracağı nəzərdə tutulmuşdur. 
Yeni əlifbada, heç bir kəlmədə erabın ehtimal ilə təyininə qətiyyən 
yol verilməmişdir. Onların hamısı gərək əlaqədar samit hərflərin 
yanında yazılsın. Erabın, yəni saitlərin yazılması hesabına sözlər bir 
qədər uzun nəzərə çarpacaqdır. Lakin bu işdə olan böyük faydanın 
yanında bunun o qədər də zərəri yoxdur. Xüsusilə ki, mətbəələr 
kitabları əl ilə köçürmək zəhmətini aradan qaldırmışdır. 
Avropalıların dillərində yazılan kəlmələrin uzunluğu buradakından 
iki dəfə artıqdır. Onların bir çoxu o qədər uzundur ki, əgər onları 
aydın xətlə yazsalar, bir səhifə kağızın eni o kəlmələrdən birini 
yazmaq üçün darısqallıq elər. Erabın yazılması hesabına sözlərin 
yazıda uzanması müqabilində yazı üsulunu tamamilə dəyişdirmək 
lazımdır ki, yazıda ixtisar və asanlaşma əmələ gəlsin. Məsələn: 
Birinci, hər kəsin haqqında olan ləqəbləri bir – iki kəlmədən artıq 
yazmamalı; 
İkinci, bir mənanı və ya bir mətləbi sinonim sözlərlə və ya 
müxtəlif ibarələrlə təkrar etməsinlər; 
Üçüncü, məktublarda özlərini və müxatəbi qayib şəxs məqamında 
yazmasınlar. Çünki bu təbii vəziyyətin ziddinə və yazıda aydınlığın 
əleyhinə olan bir işdir. Doğrudur, belə bir dəyişiklik əvvəllər qəribə 
 
 
81 
görünəcəkdir. Lakin bu, adət şəkli aldıqdan sonra qəribəlik aradan 
çıxacaqdır; 
Dördüncü, nəsr yazılarında qafiyəyə əhəmiyyət verməməlidirlər. 
Çünki qafiyə xatirinə yazılarda artıq sözlər işlənilir və vacib olmayan 
mənalar meydana çıxır. Bu üsul bizə ərəblərdən yadigar qalmışdır. 
Lakin bu aydın bir səhvdir, onu yazıda gözəllik şərtlərindən saymaq 
olmaz. Fəsahətli kəlam ondan ibarətdir ki, müxtəsər və aydın olsun; 
Beşinci, adət edilməmiş qəliz kəlmələri işlətməkdən çəkinməli-
dirlər. “Tarixi – vəssaf” kitabının müəllifi Sultan Məhəmməd Olcay-
tunun hüzuruna daxil olub, dua söyləmyə başladı. O, duasını 
bitirdikdən sonra Sultan məclisdəkilərə müraciət edib buyurdu: “Bil-
dim ki, dua edir, amma nə dediyini anlamadım”. Bu cür yazı, istər 
nəzmdə olsun, istərsə də nəsrdə, sadəcə cəhalət əlamətidir. Bu qay-
daya əməl edən yazıçılardan heç birisinin əsərləri islam ölkələrində 
tam şöhrət tapmamış və onlardan bir çoxu tamamilə unudulub, tərk 
edilmişdir; 
Altıncı, qeyri – uyğun təşbihlər və mübaliğələr tamamilə tərk 
edilməlidir. Məsələn: 
 (ازم ر#ح  ! آا ش ر ر  آم ر ز )
Tərcüməsi: 
Fələk deşən nizəsinin qorxusundan yüksək fələk qarnını özünə 
(tərəf çəkib) oğurlayıbdır. 
Mirzə Mehdi xanın “Tarixi – Nadir” kitabında olduğu kimi, föh-
rüst əvəzinə “bəraətül – istehlal” ləfzini işlətməsinlər. Çünki bu 
mənasız işdir.  
Yeddinci, yazını danışıq dilindən həddindən ziyadə fərqlən-
dirməsinlər. Yəni bir neçə mətləbi bir cümlə dairəsində biri digərinin 
ardınca və qarışıq yazmasınlar, bəlkə də qədim zamanlarda olan 
katiblərin əksinə olaraq hər bir mətləbi ayrıca ifadə etsinlər ki, danışıq 
dilinə yaxın olsun... 
 
 
82 
 
 
Zaqafqaziya ölkəsi baş idarəsi dəftərxanasının 
direktoru Vasilkovskiyə 
 
Praporşik M.F.Axundzadənin məlumat vərəqəsi 
31 iyul 1843-cü il 
 
Mülki idarənin zati – ali rəisindən “Şərayeül – islam” kitabını rus-
caya tərcümə etmək üçün alıb tanış olduqdan sonra zati – alinizə 
aşağıdakıları bildirmək məcburiyyətindəyəm: 
Birincisi. Bu kitab ərəb dilində yazılmışdır. Onun üslubu yalnız 
sözlərinin mənasına görə çətin olmaqla qalmır, ruhani dildə yazılmış 
bu və ya bunun kimi kitabların üslubunun tamamilə xüsusi şəkli və 
xüsusi xassəsi vardır ki, yalnız ruhani idarənin birinci dərəcəli alimləri 
ondan baş çıxara bilərlər. Bu alimlər özlərini ruhani rütbəyə həsr 
etməklə əvvəlcədən o kitablar haqqında məlumat əldə edir və onları 
əvvəldən axıradək dərslərində oxuyub öyrənirlər. 
İkincisi. Bu kitab dini qanunları əhatə edir. Misal üçün, gündəlik 
namazı qılmaq, təharət almaq, kəbin kəsmə mərasimində, ölünün 
dəfnində, Məkkəni və Məhəmmədin qəbrini ziyarət etdikdə icra 
olunan ayinlər, eləcə də çöl və dəniz heyvanlarından xörək hazırlanan 
vaxt riayət olunmalı təlimat və ruhanilər tərəfindən dünyəvi qanunlar 
adlanan, nikah əsnasında qoyulmuş şərtlər, mülk – mal bölgüsü 
qaydaları və s. 
Adı çəkilən kitabın indiki şəklində rus dilinə tərcüməsi zamanı 
öhdəmə qoyulmuş vəzifənin icra olunmamış qalmasını əsla 
istəmədiyimə görə  hüzurunuza ərz etməliyəm ki, əgər rəyasətə bu 
kitabın bütün duaları və dini mərasimi ilə birlikdə və ya onlar istisna 
olmaqla rus dilinə tərcüməsi lazımsa, onda gərək əvvəlcə onu ruhani 
 
 
83 
idarədə işləyən alim bir şəxs asan anlaşılan üslubda fars dilinə tərcümə 
etsin, yalnız bundan sonra onu rus dilinə tərcümə edə bilərəm. 
Üçüncüsü. Müsəlmanların şəriət qanunlarına aid kitabları çoxdur. 
Onların hamısı ərəb dilində ən mürəkkəb üslubda yazılmış, həm də 
ruhani mərasim mülki qanunlardan ayrılmayıbdır. Buna görə də əgər 
rəyasətə yalnız bu sonuncular haqqında məlumat lazımdırsa, onda 
Tiflis axunduna müraciət edib müsəlman ruhani idarəsinin ən alim 
üzvləri tərəfindən o kitablardan yalnız mülki qanunlar çıxarılıb, 
anlaşılan üslubda fars dilinə tərcümə edilməli, mükəmməl xüsusi bir 
kitab tərtib edilməlidir. Onda bu heç bir çətinliyə rast gəlmədən rus 
dilinə tərcümə olunub hər halda əldə rəhbər tutula bilər. Belə bir kitab 
tərtib olunandan sonra, əlbəttə, onun həqiqətən şəriətə aid məxəz-
lərdən əxz edilib – edilməməsi mötəbər şəxslər tərəfindən təsdiq edil-
məlidir. Belə olmasa, göstərilən səbəblərə görə, hazırda müsəlmanlar 
arasında mövcud şəriət kitablarının heç birisi rus dilinə tərcümə 
zamanı qarşıya çıxan çətinliklər üzündən gözlənilən faydanı tam 
şəkildə verməyəcəkdir. Nəhayət, deyilənlərə onu da əlavə etməliyəm 
ki, ümumiyyətlə, adı çəkilən bütün bu kitablar peyğəmbərin özü və ya 
onun ardıcılları tərəfindən yazılmamışdır. Onlar da müxtəlif vaxtlarda 
müsəlman başçıları və ya ruhanilərinin ehkamı kimi müxtəlif ruhanilər 
və şəxslər tərəfindən kitablardan və peyğəmbərin hədislərindən və 
Qurandan alınıb tərtib edilmişdir. 
 
Praporşik M.F.Axundzadə 
 
 
 
 
84 
 
Süavi əfəndinin məqaləsi 
Xəttimizin islahı 
 
Məlumdur ki, xəttimizin (əlifbamızın) islahı yolunda indiyə qədər 
bir çox şəxslər düşünmüş və onlardan bəziləri bir para təklif irəli 
sürmüşlər. İxtira edilən yollar dörd qisimdən ibarətdir: 
Birinci qism – hərflərimizin məlum şəkillərini olduğu kimi saxla-
maqla ixtira olunacaq hərəkələri onlara xas olan şəkildə sətir içəri-
sində yazmaq. 
İkinci qism – hərflərimizin məlum şəkillərini dəyişib ayırmaqla 
onları təxminən fransız hərflərinin halına salmaq. 
Üçüncü qism – hərflərimizin şəkillərini deyildiyi kimi dəyişməklə 
barəbər, lazım gələn bütün hərəkə və işarələri sətir içində yazmaq. 
Dördüncü qism – hərflərimizin mövcud şəkillərini dəyişib ayırma-
dan, hərəkələri sətir içində yazmadan, yeni oxumağa başlayanlar üçün 
indiyə qədər məlum olan hərəkələri işlətmək, çatışmaz görünən hərflər 
və hərəkələr yerinə yeni işarələr düşünüb, onları köhnə hərəkələrimiz 
kimi hərflərin üstündə yazmaqdır. 
Bu dörd qisim təklifin hər birisi haqqında indiyədək yazılıb çap 
olunmuş kitabçalar qələm sahiblərinə məlumdur. Mən deyirəm ki, 
rəyimizcə dördüncü qism daha əlverişlidir. Ona görə ki, xəttimizin 
islaha lüzumu nədən irəli gəlirsə onu islah etmək kifayətdir. Yoxsa 
yenidən mükəmməl bir əlifba yaratmağa iqdam olunarsa, tək bizim 
əlifba deyil, dünyada yaşayan hər bir qövmün əlifbasının islahı 
lüzumuna əsla şübhə ola bilməz. 
Bizcə, lüzum belədir. Məsələn ($ا) – hərfləri yan – yana yazıl-
dıqda dörd – beş cür oxunması ehtimal olunduğu kimi, yanılmağa yol 
verməyən nitq üçün mövcud hərəkələrimiz kafi görünmədiyindən, bir 
uşaq üç – dörd il məktəbə gedir, gəlir, yenə bir qəzet alıb oxuya bil-
 
 
85 
mir. Bir halda ki, avropalıların əlifbalarını bir neçə həftə öyrənən 
şagirdlər öz dillərində olan qəzetləri oxuyurlar. Beləliklə, avropalıların 
maarifin genişlənməsi ilə irəliləməsi və tərəqqisini, bizim isə 
maariflənmə sahəsində gecikib dalda qalmağımızın başlıca səbəbi 
əlifbalardakı bu fərq deyilmi? 
Bu səbəbə görə əlifbamızın görünüşü və şəkillərini dəyişməyə 
ehtiyac yoxdur. Mücərrəd tələffüz və dilin hərəkəti üçün xüsusi işarə-
lərimizin olması kifayətdir. Buna görə də dördüncü qism islahı bəyə-
nirik, köhnə malımız olan mədd, təşdid, cəzm, üstün, üzrə, ötrə və 
duraq işarələrimizi şagirdlərin ilk təlimində tətbiq edib, lazım olan 
əlavə işarələri də ixtira edirik. Bununla da biz əlifbamızı islah edərkən 
elə bir düşünülmüş yolla islah aparmalıyıq ki, yeni xəttə alışanlar neçə 
yüz illərdən bəri yazılmış və ya çap olunmuş kitabları oxumaqdan 
məhrum qalmasınlar. Bu baxımdan dəxi dördüncü qism islaha 
üstünlük vermək lazım gəlir. Bununla yanaşı hər bir şeyin hamıya 
məlum əslini itirmərik ki, hər halda bu (xətti) dəyişməkdən yaxşı və 
ağla batandır. 
Bu barədə düşünülərsə ki, hərəkələr sətir içərisində salınmadıqda 
ola bilər ki, məktub yazanlar hərflər üstünə işarə qoymaqda tənbəllik 
etsinlər və ya onların yerini səhv salsınlar, onda yazı düz oxunmaz. 
Bunun da cavabı aydındır. Çünki o işarələr yalnız yeni oxumağa 
başlayanlar üçündür, ilk təlim üçündür. Təlimi bitirənlər üçün deyil ki, 
məktublarda, dəftərlərdə qeyd olunsun. Bir şagird oxumağa alışıb 
savadlanandan sonra hərəkələrə ehtiyacı qalmaz. 
Hər bir dildə belədir. Görmürsünüzmü ki, yəhudilərin əlifbasında 
da bizimkində olduğu kimi, hərəkələr və işarələr vardır. Şagirdi əvvəl 
- əvvəl bu hərəkə və işarələrlə oxudurlar, sonra isə onlar məktubları və 
dəftərlərində bu işarələri qoymurlar. 
 
 
86 
Yunanca da belədir. Fransızca oxumağa yeni başlayanların “aq-
sant” deyilən işarələrə ehtiyacı var, ingilisce isə “aqsant” əslində yox-
dur. 
İndi də işarələrin şəkilləri barədə. Mənim fikrimcə bunlar üçün yad 
şəkillər ixtira etməməli, ancaq çoxdan bəri məlumumuz olan şəkillər 
və işarələrdən istifadə etməliyik. Çünki bu əlverişli və ağlabatandır. 
Nəzərə almalı ki, ingilis əlifbası da bizim əlifbamızdakı işarələrin 
çoxuna möhtacdır. Belə ki, (ا ) bizdə dörd – beş cür oxuna bildiyi 
kimi, ingiliscə də (o) dörd – beş cür tələffüz olunur. Biz hazırda 
danışıq (yazı) tərzini islah etməyi düşündüyümüz kimi, ingilislər də 
düşünmüşlər. Nəhayət, bəzi alimlər xüsusi işarələr ixtira etmişlər ki, 
əslində bu işarələr say rəqəmi şəkillərindən ibarətdir. Bir halda ki, 
bizim də gözümüz alışmış rəqəmlərimiz var, onda 1, 2, 3, 4, 5 kimi 
tanış şəkilləri işarə kimi işlətsək məqsədə çatmaq yolumuz asan olar. 
 
Qeyd: Birinci – bu yazılan məqalə tərtib etməkdə olduğum 
“Süavi əlifba kitabçası”nın müqəddiməsindən xülasədir. Hərəkəli 
hərflərimiz olmadığından qəzetdə misallar verməyib, fəqət 
məqsədimi anlatdım. 
İkinci – bu bəhsi kiçik bir məsələ zənn etməməli! Xəttimizin 
islahı maarifin genişlənməsinə əsas səbəb olduğundan millətimizin 
tərəqqisi bu kimi islaha istinad edir. 
Üçüncüsü – bu əsas üzrə əlifba kitabçası tərtib edirəm dedikdə, 
xalqı bir qismə dəvət etmək məqsədini daşımıram. Əlifbanın islahı 
məsələsində hər kim başqa bir şey düşünüb bizə yazarsa məmnun 
olarıq. Bu məsələyə dair indiyə qədər yazılmış bir çox kitabçalar 
əlimizdə vardır. Lakin onlar naqis olduğundan qəbuluna qərar 
verilməmişdir. 
Dördüncü – bu məsələyə dair yazılan islah təklifinin türkcəsini 
istanbulluların yazması lazım gəlir. Ona görə ki, kənarda 
 
 
87 
yaşayanların danışığında mədd, kəsr və sair hərəkələrdə bir – birinə 
bənzəməzlik vardır.  
Beşinci – bu məsələyə dair bir şey yazanlar düşünməməlidirlər ki, 
yenidən kamil bir əlifba yaradılır. Məqsəd – mövcud xəttin 
kifayətləndirici dərəcəyə çatdırılması üçün yol tapmaqdır. Elə 
etməliyik ki, islah olunan xətti oxumağa alışanlar köhnə xəttimizi 
oxumaqdan məhrum qalmasınlar. 
 
“Müxbir” qəzeti. 13 cəmadiyəl - əvvəl. 
1284, №47 
 
 
 
 
 
 
88 
 
Nəzm və nəsr haqqında 
 
Hər dilin təkəllümü və kitabəti qərari-mütəarif üzrə nəsr ilədir və  
gahi bir para məzaminin fəhmindən ziyadə ləzzətənduz və mütəəssir 
olmaq üçün təkəllüm və kitabət şeir ilə olur. 1 Şeir gərək laməhal2 
ziyadə ləzzətə və hüzndə və fərəhdə ziyadə təsirə bais ola. Əgər 
olmasa, sadə nəzmdir3. Və şeir təbaye və adata və istilaha qərib4 əlfaz 
və məzamin ilə deyiləndə ləziz və müəssir düşəcək və ləvazimatdandır 
hüsni-əlfaz 5  və təşbihat 6  və təmsilat 7  və tövzih 8  və təsrih 9  və sair 
mühəssənat. 10  Əgər bunun xilafınca deyilsə, məzaci-müstəmedə 11 
onun eşitməyindən heç bir günə təğyir hasil olmaz. Bu cəhətdəndir ki, 
əksər qəzəliyyat məzaci-insanidə hərgiz bir şövq və vəcd əmələ 
gətirmir.12 Bəs məlum oldu ki, şeir əgərçi nəzm ilə olur, amma həp 
                                                 
1 Bu cümləni bir qədər sadələşdirsək belə olar: “Dildə danışıq və yazı nəsr ilə olur, 
ancaq bəzən bir para mətləbin dərkindən daha çox mənəvi ləzzət almaq və 
təsirlənmək üçün danışıq və yazı şeir ilə olur”.  
2 “Laməhalə…” - Heç olmasa, yəni ona qarşı ən kiçik tələb budur ki, nəsrə görə 
daha çox mənəvi ləzzətə, kədər və sevincdə daha artıq emosionallığa malik olsun. 
3 Yəni əgər şeirdə yuxarıda göstərilən şərtlər olmasa, o, şeir deyil, sadəcə olaraq 
nəzmdir, vəznə və qafiyəyə malik sözdür, ancaq şeir deyil. 
4 “…istilaha qərib…” - Yəni şeir insanların təbiətinə, psixologiyasına, dəbdə olan 
adətlərə və işlənməkdə olan termin və sözlərə uyğun deyilsə, ləzzətli olur. 
5 Hüsni-əlfaz – Sözlərin gözəlliyi, gözəl sözlərin və ifadələrin işlənməsi. 
6 Təşbihat –  Bədii elminə məxsus istilahdır, oxşatma mənasında olan “təşbih”in 
cəmidir. 
7 Təmsilat – Məsəllər mənasındadır, burada canlandırmaq, şərti olaraq cansızları və 
heyvanları, nağıllarda olduğu kimi canlandırmaq və danışdırmaq mənasında 
işlədilmişdir. 
8 Tövzih – Bir fikri başqa ifadə ilə açmaq, şərh etmək. 
9 Təsrih – Sözü pərdəsiz, eyhamsız və kinayəsiz söyləmək, açıq danışmaq. 
10 Mühəssənat – sözün gözəlliyi və ifadələrin səlisliyi. 
11 Məzaci-müstəme – Eşidənin məzacı, təbi. 
12 Qəzəllərin əksəriyyətinin insan məzacında təsir yarada bilməməsi fikri ilə 
razılaşmaq olmaz. Bu hökmü konkret şairin müəyyən qəzəlləri haqqında vermək 
olar, lakin ümumi şəkildə onu məqbul hesab etmək çətindir. 
 
 
89 
nəzm şeir deyil. Məsələn: bir para mətalibi sühuləti-hifz üçün və 
hüsni-təbyin1 üçün nəzmlə zikr edərlər. Əlbəttə, belə nəzmlərə şeir və 
naziminə şair demək xətadır. 
Tarixi-hicridən bu zamana qədər milləti-islam arasında bir 
kimsənə şeir ilə nəzmə fərq verməyib, hər nazimin adına bəpxilafi-
həqq şair deyiblər. Şeir əlahiddə bir bəxşi-ilahidir 2  və maddeyi-
qabiliyyəti-şair xudadadədir3 və təhsil və tərbiyət o maddənin ancaq 
inbisatına4 və əşarın artıq zinətinə bais olar. Belə maddə sahibləri çox 
nadir vücuda gələrlər. Əhli-fürsdən ancaq Firdovsi və Nizami və Cami 
və Sədi və Mollayi-Rumi və Hafiz şairdirlər. Bunların da qüsuru 
budur ki, bir para məqamda izhari-fəzl üçün xilafi-təbiətü adət göftgu 
ediblər. Belə məqamlarda onların xəyalatına da şeir demək caiz deyil, 
ancaq mənzumati-məqbulə və pəsəndidə demək olur. Şeir dərəcə-
sindən əsfəl 5 , bunlardan masəva şairlərinin hərgiz şeir maddəsi 
yoxdur. Ancaq sənətkardırlar ki. əlfaz hifz edib şüruti-nəzmə müvafiq 
haman əlfazı rişteyi-nəzmə düzürlər və hərgiz nəzmlərində bir təsir 
yoxdur; bəlkə əksərinin nəzmlərində heç məzmunu-səhih dəxi 
tapılmaz və bu sənət bir belə asan zaddır ki, hər bir məktəbdən çıxan 
kimsənələrin əksəri fürs arasında bir az məşq etməklə əlfazı nəzmə 
düzməyə qadir olur və belə kimsənələrə şair demək qələtdir. 
Bəhər surət, türk arasında dəxi bu zamana qədər mütəqəddimindən 
şair olmayıbdır. Füzuli şair deyil6 və xəyalatında əsla təsir yoxdur; 
                                                 
1 Hüsni-təbyin – İfadənin gözəlliyi. 
2 Bəxşi-ilahi – Allah vergisi, Allahın bağışladığı. 
3 Xudadadə – Allah vergisi. 
4 O maddənin inbisatına – O verginin (istedadın) inkişafına, artıb genişlənməsinə. 
5 Şeir dərəcəsindən əfsəl – Şeir səviyyəsindən aşağıda, bunlardan savay başqalarının 
heç vaxt şairlik istedadı yoxdur… 
   Əlbəttə, M.F.Axundzadə burada da mübaliğəyə yol vermiş, öz hökmündə 
yanılmışdır. 
6 Füzuli haqqında da M.F.Axundzadə yanılmışdır. Bu haqda alimlərimiz geniş izahat 
vermiş, böyük ədibin böyük səhvini açıb göstərmişlər. 
 
 
90 
ancaq nazimi ustaddır. Amma mən əyyami-səyahətimdə səfheyi-
Qarabağda Molla Pənah Vaqifin bir para xəyalatını gördüm ki, zikr 
etdiyim şərt bir növ ilə onda göründü və dəxi Qasım bəy Sarucaluyi-
Cavanşirə düçar oldum ki, əlhət türk dilində onun mənzumatı mənim 
heyrətimə bais oldu. Ondan ötrü ki, dediyim şərt ziyadə onun 
mənzumatında tapıldı. Mənim əqidəmə görə tarixi-hicridən indiyədək 
türk arasında şair münhəsirdir məhz bu iki şəxsə1. Bir də bir Məsiha 
var imiş, xəyalatı az tapılır. 
Bu iki şəxsin də fərqi bir-birindən budur ki, əgərçi Molla Pənah 
müqəddəm ərsəyə gəlib bu fənndə  Qasım bəyə nisbət rəhnümadır və 
lakin ləzzət və təsir və mühəssənati-nəzmiyyə Qasım bəyin xəyal-
atında çoxdur. Məsələn: Qasım bəy qafiyatında öz məhbubəsi ilə bir 
növ müxatibə və mükalimə edir ki, adam valeh olur və vəqaye və 
güzarişatı və əhvali-müasirini və ətvari-pirü cavanı bir növ ilə bəyan 
edir ki, insan vəcdə və zövqə gəlir. Bunun xəyalatı binəzirdir. Ancaq 
bunun əşarını oxuyanda müstəme inana bilir ki, şeir vaqiən ləzzətə 
bais olurmuş. 
Lihaza, 2  milləti-islamı şeirlə nəzmin fərqindən vaqif və bu iki 
şəxsin haqqında arif etmək üçün onların mənzumatını  - o miqdarda 
ki, dəstgir oldu,3 - bir mücəllədin içində basdırıb müntəşir edirəm. 
Taki, bundan sonra şeir maddəsi ilə zühura gələn vücudlara nümunə 
və əndazə olsun və bunların əşarını görəndən sonra bir para öz 
haqlarında müştəbeh olan4 nəzm sənətkarları şair olmadıqlarını anla-
yıb, bihudə özlərini zəhmətə salmaqdan və yavan nəzmlərin inşasına 
övqat sərf eləməkdən əl çəksinlər. 
                                                 
1 Tarixi-hicridən Axundzadənin dövrünədək türk xalqları arasında bir çox şairlər 
meydana gəlmişdir. Nəsimi, Nəvai, Füzuli, Saib və onlarla başqa türkdilli şairləri 
unutmaq olmaz. 
2 Lihaza – buna görə də  
3 Dəstgir oldu – ələ keçdi. 
4 Müştəbeh olan – şübhəyə düşən, bədgüman olan. 
 
 
91 
 
Köhnə islam əlifbasini dəyişdirmək  barədə kolonel Mirzə Fətəli 
Axundzadənin keçən il əlahəzrət İran şahənşahinin  
maarif nazirliyinə göndərdiyi izahatın surəti 
 
Köhnə islam əlifbasında qüsurlar mövcud olduğuna görə, mən 
həmin köhnə əlifba əsasında, nöqtələrin tamamilə atılması və saitlərin 
samit hərflərin yanında yazılmasını təmin edən yeni bir əlifba ixtira 
edərək, hicri 1280-ci (1863-cü) ildə səadət evi İstanbula getdim və 
onu yüksək Osmanlı dövləti başçılarının nəzərinə təqdim edib, köhnə 
islam yazı üsulunun dəyişdirilməsinin faydalarını onlara ərz və izah 
etdim. 
Osmanlı Cəmiyyəti – elmiyyə məclisinin üzvləri mənim yeni əlifba 
layihəmi nəzərdən keçirib, bəyanatımı insafla təsdiq edərək, köhnə yazı 
üsulunu dəyişdirməyin faydalı bir iş olduğunu etiraf etdilər və şəriət 
nöqteyi-nəzərindən də onu dəyişdirmək işinə heç bir maneə tapmadılar. 
Yalnız bir məsələdə çətinlik olduğunu qeyd etdilər ki, sözlərin tərkibində 
hərflərin bitişikliyi mənim əlifbamda da saxlanıldığına görə çap işində 
olan çətinliyi aradan qaldırmır. Onlar dedilər ki: “Bizim zəmanəmizdə, 
çap işi millət üçün zəruri olan ən mühüm məsələlərdəndir. Əgər əlifbanı 
dəyişdirmək lazımsa, bu dəyişiklik elə icra edilməlidir ki, onun 
nəticəsində çap işinin asanlaşmasına da nail olaq”. 
Bu mülahizəyə görə də mənim düşündüyüm vəziyyətdə köhnə yazı 
üsulunu dəyişdirmək  Osmanlı Cəmiyyəti-elmiyyə məclisinin üslvləri-
nin xoşuna gəlmədi. Onlar xahiş etdilər ki, çap işinin asanlaşdırılması 
məqsədi ilə bizim sözlərimiz də bitişməyən hərflərdən tərtib olunsun, 
bütün nöqtələr atılsın və saitlərin hamısı samit hərflər sırasına daxil 
edilsin. 
Doğrudan da Osmanlı Cəmiyyəti-elmiyyəsindəki alimlərin fikri 
mənalı və ağlabatan idi. Ona görə ki, hərflərin biri digərinə bitişməsi 
üzündən, hər üç dildə, yəni ərəbcə, farsca və türkcə yazdığımız zaman 
 
 
92 
əlifbamızdakı 32 samit hərfdən hər birisinin dörd şəkli olmalıdır: 
başda gələn şəkil, ortada gələn şəkil, axırda gələn şəkil və ayrıca 
yazılan şəkil. Necə ki, aşağıdakı sözlərin yazılışından aydın olur. 
Məsələn, istəyirik د' (əbd) yazaq. ' (ayn)  hərfi bu sözün 
əvvəlindədir və bu   ' şəklində yazılır. ( (bəd) yazmaq istəyirik, 
həmin hərf ortadadır və bu (  şəklində yazılır;  )*+ (cəm') yazmaq 
istərkən yenə də həmin hərf bu dəfə sözün sonunda gəldiyi üçün ) 
şəklində yazılır. Nəhayət  ا+*اع   (icma) sözünü yazarkən həmin ayn 
hərfi ayrıca yazıldığına görə ع şəklində yazılır. 
Beləliklə, əlifbamızdakı 32 samit hərfi dördə vurduqca 128 olur. 
Doqquz sait hərfi, yəni hərəkələri də onlara əlavə etsək 137 hərf olar. 
Belə olduqda, bizim mətbəələrin şrift qutularında 137 hərfin hər 
birindən külli miqdarda şirift olmalıdır ki, öz dilimizdə olan sözləri 
çap etməyin öhdəsindən gələ bilək. Hələ bundan əlavə, çap işində 
kəlmələr tərkibindəki hərflərin bitişik olması da xüsusi bir çətinlik 
törədir. Bu işin öhdəsindən gəlmək qeyri-mümkündür. Lakin əgər 137 
hərf şəkli əvəzinə 42 hərf şəkli olarsa, bu işin asanlığı məlumdur. 
Məhz bu çətinliyin öhdəsindən gəlmək üçün bizə elə bir əlifba ixtira 
etmək lazım gəlir ki, onun nəticəsində üç məqsədə çatmaq mümkün 
olsun. Yəni, birinci – asan oxumaq; ikinci – asan yazmaq; üçüncü – 
asan çap etmək. Ancaq belə olduqda köhnə əlifbanı dəyişdirmək vacib 
işlərdən sayıla bilər. 
Mən İstanbuldan qayıtdığım tarixdə, ikinci uşağımın ölümü 
üzündən çox kədərli və pərişan idim. Fikrim tamamilə dağınıq idi. 
Ona görə də islam yazı üsulunun dəyişdirilməsinə daha əhəmiyyət 
verməyib sakit oturmuşdum ki, bu yaxın zamanlarda əziz qardaşım 
Melkum xandan bir məktub aldım. Mən onunla İstanbulda görüşüb 
tanış olmuşam və köhnə islam əlifbasını dəyişdirmək işində onun 
özümlə həmfikir olduğunu görmüşdüm. O, bu məsələ haqqında bir 
müddət fikirləşmiş, nəhayət, köhnə əlifbanı dəyişdirmək işinə iqdam 
 
 
93 
etmiş və öz yeni əlifbasını Parisdə çap etdirib, tanış olmaq üçün mənə 
göndərmişdir. 
Melkum xanın düşündüyü bitişməz hərflər gözəllik və yaraşıq 
cəhətdən misilsizdir. Doğrudan çap işini asanlaşdırmaqdan ötrü bu 
hərflərdən daha gözəl bir şey təsəvvür etmək olmaz. Lakin o, çap işini 
asanlaşdırmaq üçün hərflərin bitişməzliyini əsas məqsəd hesab edib, 
iki başqa məqsəddən, yəni oxumağın asanlığı və yazmağın asanlığı 
məsələsindən diqqətini yayındırmışdır. Yəni, bir tərəfdən yeni 
əlifbada da nöqtələri saxlamış, digər cəhətdən hərəkələr üçün yeni 
şəkillər tətbiq etməmişdilər. Üçüncü isə, yazı işində hərflərin mütləq 
fasiləli yazılmasını üstün tutmuşdur. 
Nöqtələrin qaldığı halda yazının yavaş yazılması aydındır. Çünki 
nöqtələri qoymaq üçün qələm hər dəfə kağızın üzərindən götürülüb 
təzədən qoyulmalıdır ki, bu da yazının yavaş yazılmasına səbəb olur. 
Bütün saitlər samit hərflər sırasına daxil olmadıqda, oxumaq işində 
ən böyük çətinlik əmələ gəlir. Bəlkə də Melkum xan elə zənn edir ki, 
bizim köhnə əlifbanın çətinliyi ancaq hərflərin kəlmələr tərkibində bir-
birilə bitişməsi üzündəndir və həmin fikirlə də kəlmələrin tərkibində 
hərflərin aralı və bitişik olmasını ayanlaşdırmanın yeganə yolu hesab 
edir. 
Ancaq belə deyildir. Bizim köhnə yazının çətinliyi saitlərin sözlərin 
tərkibində gizlənməsindədir. Yəni saitlərin samit hərflər sırasına daxil 
olmasındadır. Məsələn: -. (nəsr) sözünü alaq. Birinci -. (nəsərə) əgər 
məna etibarilə qayib kişinin təklik halında keçmiş zaman felidirsə; ikinci 
-. (nüsirə) əgər məchul feldirsə; üçüncü -. (nəsrin) əgər məsdər 
siğəsində əlif və lamsız fail hesab olunursa;  /ا* -.(nəsrün minəllahi –
kömək Allahdandır) kimi; dördüncü  -. (nəsrin) əgər bu siğədə əlif və 
lamsız müzafün –ileyhdirsə  -. 01 2-* (kəmərirtü bizi nəsrin – bir 
kömək sahibinin yanına getdim) kimi; beşinci -. (nəsrən) əgər əlif və 
lamsız məsdər siğəsindədirsə, məful hesab olunur /)2  .- ا*
(Kəs'əəltü nəsrən minəllahi – Allahdan kömək istədim) kimi. Bundan 
 
 
94 
əlavə, bu şəkildə sözün sonundakı əlifə görə o, məlum, qayib, kişi cinsli 
iki şəxsin keçmiş felinin mənasını da verir. Altıncı – -. (nəsrü) əgər 
məsdər siğəsində izafə edilən faildir . /.- ااذا +ا'  (kəiza caə nəsrüllahi 
– o zaman ki, Allahın köməyi çatdı) ön qoşma qəbul etmiş kimi;  
yeddinci -. (nəsri) əgər məsdər siğəsində daxildirsə, önlük və təyin 
hərfidir /ا -. *  214 (kəfəztü min nəsrillahi – Allahın köməyilə qalib 
gəldim) kimi; səkkizinci -. (nəsrə) əgər məsdər siğəsindədir  (innə) ا
(həqiqətən) isimdir.ا/ 6-ب -. – kəinnə nəsrəllahi liqəribün)  ا
həqiqətdə Allahın köməyi yaxındır) kimi; doqquzuncu - -. (nəsr) əgər 
cəm kəsrəlidirsə, ism-faildir. Onuncu - -. (nüssər) əgər bu siğədə sad 
təşdidlidirsə… və i.a. 
Bütün ərəb sözləri belədir1*. 
Bir insan ömrü heç bir göstərici dəlil olmadan bütün bu variantları, 
yəni hərəkələrin hamısını əhatə etmək üçün çatışmaz. İnsanların 
əksəriyyəti ya hafizələrinin zəifliyi, ya da hövsələlərinin azlığı 
üzündən onları dərk edib yadda saxlamaq qüdrətinə və taqətinə malik 
olmur. Buna görə də uşaqlarımızın çoxu oxumaqdan təngə gəlib 
məktəbdən qaçırlar. Erab (saitlər) kəlmələrin tərkibində əks 
edilmədiyindən ömrümüzün ən gözəl illərini, yəni cavanlığımızı sərf 
və nəhvi öyrənib təkmilləşdirmək üçün  hədər etməyə məcburuq. 
                                                 
1 *  Qeyd: 
Məsələn,  innə)-nin hökmünü tamamilə yadda saxlayan elə bir  tələbə) ا
tapılarmı ki, cümlələri oxuyarkən sözlərin hərəkəsinin tələffüzündə səhv etməsin? 
 ا*آو- ا2 -  ;ا: اص8  2 7! 
ا-: => اى -ا- !!= -= 
ه> Bاا A)اا،)?لا2 ا<   
 BاBا  A) ا6> ا -اA)ا 'اDAا
 ه> -H+ا G خA- خاE: *=- ز<>
B ا' :> وA <8- 8) ا*-    
 
 innə) on yerdə kəsrəlidir. Buna şübhə yoxdur, ey qardaş, yadda saxlasan) ا
bircə-bircə deyərəm: birinciqovldan sonra, ikinci nidadan sonra, üçüncü qəsəmdən 
sonra, dördüncü ibtida yanında. Həm də o yerdə ki, xəbər lamsız olmaz. Əmrdən, 
nəhydən, duadan, sümmə (yenə) kəlla (yenə də) sonra. 
 
 
95 
Halbuki, bu cüzi işi altı ay və ya bir ildə başa çatdırmaq olar. Buna 
görə də, yəni cavanlığımızı – ömrümüzün ən gözəl illərini boş yerə 
tələf etdiyimizdən ali və vacib bilikləri öyrənməkdən acizlik çəkir, 
onlardan məhrum qalırıq.  
Dönə-dönə belə hallar olmuşdur ki, mən istər Qafqazda, istərsə də 
başqa yerlərdə ən məşhur müsəlman alimlərini imtahan məqsədi ilə 
ərəbcə kitab oxumağa vadar etmişəm. Onlar nə qədər çalışmışlarsa da, 
yenə hər səhifədə beş-altı dəfə, bəzən də on dəfə sözlərin oxunuşunda 
səhv buraxmışlar. Hələ indiyə qədər  elə bir molla görməmişəm ki, 
şəriət məsələsi olan bu cümləni birinci dəfə oxuya bilsin: 
 <-Iا G(4 <نIا G ن* $ (Qənimət görən hər bir adam cərimə də 
çəkməlidir). Yəni vəfat etmiş bir adamın malından qənimət, yəni 
miras aparan hər bir şəxs, qəramət də verməlidir. Yəni ölən adamın 
borcunu ödəməlidir. 
Hətta sərf və nəhv qaydalarını bilmək, necə ki lazımdır, ibarələri 
düzgün oxumaq üçün kifayət etmir. Buna görə də biz Qurani-məcidi 
düzgün oxumaq üçün hərflərin üstünə və altına fəthə, kəsrə və zəmmə  
düzməyə məcbur oluruq. Bəzi əyanlar və sərvət sahiblərindən başqa 
xalqın əksəriyyəti əlifbanın çətinliyi üzündən öz ana dillərində savad 
almaqdan belə məhrum qalır. Əgər əlifbamız asan olsaydı, sait hərflər 
samit hərflərin sırasında yazılsaydı, Qurani-məcidi oxumaq üçün təkcə 
bir ay kifayət edərdi. Yəni uşaqlar onun bir cüzvünü oxuyub 
bitirdikdən sonra Qurani-məcidi başdan-başa oxuya bilərdilər. 
Avropalıların uşaqları iki il oxuduqdan sonra onların istilahında 
matematika deyilən hesab elmində çətin məsələləri həll edirlər. Lakin 
bizim uşaqlar bu müddətdə hələ “vəlfəcri” höccələməklə məşğul 
olurlar. Yazıq qadınlarımız savaddan tamamilə məhrumdurlar. Əgər 
əlifba asan olsaydı, qadınların əksəriyyəti savadlanardı və bundan 
sonra öz həmcinslərinə müəllimlik edərdi. Avropa məktəblərinin 
çoxunda  qadınlar qızların təlim və tərbiyəsilə məşğul olurlar. 
 
 
96 
Bizim yazı üsulumuzdakı əsas çətinliyin səbəbi sait hərflərin samit 
hərflər sırasına daxil olmamasıdır və əsas məqsəd də onların 
kəlmələrin tərkibində yazılmasıdır. Çap işlərini asanlaşdırmaq üçün 
hərflərin aralı və bitişməz olması ikinci dərəcəli məqsəddir. Digər 
cəhətdən isə kəlmələrin tərkibində hərflərin mütləq aralı yazılması da 
yazı işi üçün böyük eyiblərdən sayılır. Məsələn, biz bunu bilməliyik 
ki, hər cür xəttin sol tərəfdən sağ tərəfə çəkilməsi onun sağdan-sola 
çəkilməsindən asandır. Kağız üzərinə səttarə qoyub, cədvəl çəkənlər 
bu fikrin doğru olduğunu təsdiq edə bilərlər. Buna görə də yazını 
sağdan-sola yazan biz müsəlmanlar öz-özümüzü çətinliyə düçar 
etmişik. Lakin nə etməliyik? Təqsir bizdə deyil, təqsir bizim 
babalarımızda və ulu babalarımızdadır ki, yazımızı sağdan-sola icad 
etmişlər. Biz isə özümüzü bu üsula dəyişmək qüvvəsinə malik bil-
mirik. Sağdan-sola yazdığımız üçün bizə mütləq lazım gəlir ki, 
mürəkkəbimiz avropalıların işlətdiyi mürəkkəb kimi, su kimi, axıcı 
olmasın. Buna görə də mürəkkəbimiz qatı və ipək tellərinə suvaşıq 
olmalıdır. Bunun nəticəsində də məcbur oluruq ki, yazı yazdığımız 
zaman tez-tez yazıdan əl çəkib məəttəl olaq, ipək tellərini qələmin 
yarığından təmizləyək. Həm də biz quş lələyi ilə yaza bilmirik,  qamış 
qələm ilə yazırıq ki, onu yonmaq da yazı yazarkən tez-tez təkrar 
olunur və katibi quş lələyindən xeyli artıq məəttəl edir. Eyni zamanda, 
biz avropalılar kimi sürətlə yaza bilmirik. Yazını yavaş yazmağa 
məcbur oluruq. Həm də kürsü  üzərində oturub, masa üstündə yaza 
bilmirik; məcburuq ki, yerdə oturub belimizi əyək və yazını dizimiz 
üzərində yazaq. Əlbəttə, birinci vəziyyətdə oturub yazmağın ikinci 
vəziyyətdə oturub yazmaqdan rahat olduğu hər kəs üçün aydındır. 
Belə olduqda  əgər biz də avropalılar kimi yazımızı aralı və bitişməz 
hərflərlə yazsaq, saxlanılan başqa qüsurlarla bərabər, bir səhifə kağızı 
yazarkən əvvəlkindən iki qat artıq vaxt sərf etməliyik. 
 
 
97 
Buradan da məlum olur ki, bizim ata-babalarımız hərflərin 
bitişikliyini gecikməni aradan qaldırmaq üçün tətbiq etmişlər ki, yazı 
yazarkən qələm dalbadal kağızın üzərindən götürülməsin və görünür 
ki, məhz buna görə də kufi xəttində nöqtələr yox idi. Əgər hərflərin 
yazı üsulumuzdan mütləq aralı yazılmasını qəbul etsək, o zaman 
məcburuq ki, biz də avropalılar kimi, soldan-sağa yazaq. Əgər belə 
olarsa, bütün çətinliklər aradan qalxar. Əgər belə etsək, Melkum xanın 
düzəltdiyi əlifba saitləri onların sırasına daxil edib, nöqtələri  də atmaq 
şərti ilə, həm yazı, həm də çap işi  üçün son dərəcədə rahat və asan bir 
vasitə ola bilər və mənim fikrimcə heç kəs bu hərflərdən daha gözəl 
hərflər düşünə bilməz.  
Lakin görünür ki, əlifbanı bu cür dəyişdirmək, yəni avropalılar 
kimi yazını soldan-sağa yazmağı qəbul etmək bizim qüvvəmizdən 
xaricdir. Odur ki, biz elə bir əlifba yaratmalıyıq ki, onun hərflərindən 
hər birinin ancaq bircə şəkli olsun ki, bunun nəticəsində də çap 
işlərimiz asanlaşmış olsun və əgər o müxtəlif şəkillər yazının sürətlə 
yazılması xatirinə əsl tərkibini itirmədən bir-biri ilə bitişsələr və bu 
bitişmə əlaməti hərfin tərkib hissəsi hesab olunmayıb, sürətlə yazmaq 
vasitəsi olarsa, mətləbə xələl yetirməz. 
Belə olduqda çap işləri üçün Melkum xanın yaratmış olduğu 
hərfləri qəbul edərik, nöqtələri tamamilə onlardan atarıq, həm də bu 
hərflərin biri-digərindən  aydın seçilməməsi qüsurunu da aradan 
qaldırıb, sait hərfləri bildirmək üçün xüsusi şəkillər (hərflər) yaradıb 
bu əlifbaya əlavə edərik və bu yol ilə də çap işindəki çətinliklərdən 
birdəfəlik xilas olarıq. Bundan sonra yazı işlərinə qayıdarıq və yenə də 
Melkum xanın çap hərflərinə oxşar hərflər düşünüb, bitişmə əlamətləri 
ilə birlikdə tətbiq edərik ki, yazı yazdığımız zaman samitlər saitlərlə, 
yəni erabla bitişə bilsinlər; belə olduqdan sonra  H ،  ، L ، - ، ز ، M ،   
 (a, d, z, r, z, j, v) dən ibarət olan yeddi hərf üçün də elə şəkillər 
düşünməliyik ki, özlərindən sonra gələn hərflərlə bitişib, qovuşmağa 
 
 
98 
qabil olsunlar. Bu yol ilə də yazı işində olan əziyyətdən də xilas ola 
bilərik və demək, hər üç məqsədimizə, yəni oxumağı asanlaşdırmaq, 
yazmağı asanlaşdırmaq və çap işini asanlaşdırmaq məqsədimizə nail 
ola bilərik. Əlifbamızın hərflərinin sayı da 41-ə endirilər ki, bunlardan 
32-si samit, 9-cu sait hərflər, yəni erab adlanar. Yazıda yüngüllük 
məqsədilə təşdidi də saxlasaq, münasib düşər. 
Köhnə əlifbamızı dəyişdirmək barədə mən Mirzə Fətəli Axund-
zadənin dövləti-əliyyeyi-İranın Maarif Nazirliyinə göndərdiyim iza-
hatın surəti bundan ibarətdir. 
İndi isə özümün həmin fikrimi böyük Osmanlı dövlətinin vəkalət-
pənah, şərafət sahibi olan sərkar sədr-əzəmi həzrətlərinə ərz edib, 
xahiş edirəm ki, əvvəla göstəriş versinlər ki, mənim həmin fikrimi 
Osmanlı Cəmiyyəti-elmiyyəsində müzakirə edib, dəlillər əsasında ya 
qəbul və ya rədd etsinlər. Sonra isə onu çap etdirib yaysınlar. Əgər bu 
rəylərdən sonra böyük Osmanlı dövlətinin başçıları elm və maarifi 
yayıb inkişaf etdirmək üçün köhnə islam əlifbasını dəyişdirməyin 
vacib iş olması barədə həmrəy olarlarsa, o zaman bir müşavirə çağırıb, 
Melkum xanın özünü də oraya dəvət edərək, rəy birliyi ilə Şərq 
dillərini öyrənmək və yaymaq üçün lazım olan bütün şərtləri əhatə 
edən yeni bir əlifbanı qəbul etsinlər. 
Yeni yazı üsulu üçün tətbiqi lazım gələn bəzi sərf-nəhv və imla 
qaydalarına gəlincə, onların hamısı mənim hicri 1280-ci ildə böyük 
Osmanlı dövlətinin başçılarına təqdim etmiş olduğum birinci 
kitabçamda izah edilmişdir. Bəzi məsələləri isə lazım gələrsə, ona 
əlavə etmək olar. Yenə də təkrar etməyə cəsarət edirəm ki, əgər yeni 
qayda baş tutarsa, bütün nöqtələrin atılması və bütün erabın (saitlərin) 
hərflər sırasına daxil edilməsi vacib məsələlərdəndir. Bu iki şərt 
olmadan heç bir yeni dəyişiklik fayda verməyəcəkdir. Sakin nun 
(n)dan ibarət olan tənvinlər də yazıda və çapda görünməlidir. Yəni 
əgər tənvin rəf ilədirsə, qabağına zəmmə qoyulub, ardı sakin nun (n) 
 
 
99 
gətirilsin; əgər nəsb ilədirsə qabağına fəthə və əgər cərr (önlük) 
ilədirsə, qabağına kəsrə qoymaq yolu ilə buna nail olmalıdır. Habelə 
farsca və türkcə bəzi sözlərin, məsələn:  GD = (demiş),   (qul),  
(görmüş) və  (yer) dedikdə və bunlara oxşar sözlərin sonunda gələn 
açıq həmzə əvəzinə  (h) olmamalıdır, bəlkə də xüsusi bir şəkil düşü-
nülməlidir ki, sözün istər əvvəlində və axırında, istərsə də ortasında 
açıq həmzə yerinə həmin şəkil yazılsın. 
Əgər yığıncağın iştirakçıları yazı üsulunu dəyişdirmək barədə 
həmfikir olsalar, o zaman çox asanlıqla bu məsələ barəsində sözdən 
işə keçmək olar. Məsələn, qərar qəbul etmək ki, hələlik yeni əlifbanı 
çap edib, ölkənin hər tərəfinə göndərsinlər və çox ucuz bir qiymətlə 
dövlətin təbəələrindən hər birisinə istəsə də, istəməsə də, ondan birər 
nüsxə versinlər. Sonra belə bir fərman verilməlidir ki, bütün müəl-
limlər və məktəbdarlar yeni əlifbanı uşaqlara öyrətsinlər və daha sonra 
Böyük Pyotr kimi məcbur etmək lazım gəlir ki, rəiyyətlərin və 
əsilzadələrin  bütün uşaqları hökmən bu yeni üsulu öyrənsinlər. Böyük 
Pyotr dəxi köhnə rus əlifbasını ruhanilərin narazı olmasına baxma-
yaraq, dəyişdirmişdi. Ruhanilər yeni əlifba ilə oxuyub yazmaqdan 
imtina etdikləri zaman Böyük Pyotr onlardan əl çəkib buyurdu ki, 
gedin, köhnə əlifbanı sizə və sizi köhnə əlifbaya tapşırıram. Mən öz 
yeni üsulumu ölkəmin rəiyyətləri və əsilzadələrinin hümməti ilə 
həyata tətbiq edəcəyəm. Bu günə qədər belə, rus ruhaniləri kilsələrdə 
olan kitabları həmin köhnə rus əlifbasında yazır və oxuyurlar ki, onun 
da çətinliyi və şəkilləri bizim köhnə əlifbanın, demək olar ki, doğma 
qardaşıdır. Bundan sonra isə böyük Fridrix kimi hökm edələr ki, istər 
şəhərlərdə və istərsə də kəndlərdə, habelə elat içində heç bir adamın 
ixtiyarı yoxdur ki, öz uşaqlarını doqquz yaşından 15 yaşına qədər yeni 
üsulda oxuyub yazmağı öyrənməkdən başqa bir işə və peşəyə qoysun. 
Hər bir kəndin əhalisini və hər bir köçəri tayfanı məcbur etmək 
 
 
100 
lazımdır ki, öz uşaqlarını oxudub tərbiyə etmək üçün bir nəfər müəl-
lim saxlasınlar. 
Böyük Fridrixin qanununa əsasən ölkənin müdafiəçisi və xalqın 
hamisi olan padşahın öz ölkəsinin təbəələrindən hər bir şəxsin uşağı 
üzərində həmin uşağın atası qədər ixtiyarı vardır. Buna görə də əgər 
padşah bu uşağı onun öz xoşbəxtliyi naminə doqquz yaşından on beş 
yaşına qədər ancaq yazıb oxumağı öyrənməyə məcbur edərsə, aydındır 
ki, bu cür məcburiyyəti zülm adlandırmaq olmaz. Əksinə, bu, 
məhəbbət və mehribanlıq əlamətidir ki, bizim istilahımızda ona icbari 
kömək deyərlər. 
Elm və mərifət öyrənmək təkcə məişət və güzəranı təmin üçün 
lazım deyil, əksinə, insanların əxlaqını saflaşdırmaq, onların işini və 
rəftarını yaxşılaşdırmaq sahəsində də elm və bilik təcrübədən keçiril-
miş əsas vasitələrdəndir. Avropada filosoflar meydana gəlincəyə 
qədər, Roma papaları xalqın elm və bilik əldə etməsinə mane 
olurdular. Lakin eyni zamanda, onlar keşişlər və vaizlər vasitəsilə xal-
qı həmişə xeyirxahlığa, xoşrəftarlığa və təmizəxlaqlı olmağa dəvət 
edirdilər ki, onların bu təlaşı da heç bir nəticə vermirdi. Şərarət və 
pozğunluq hər yerdə gündən-günə artırdı. Lakin elə ki, o ölkələrdə çap 
işləri ixtira olundu və xalqlar filosofların rəhbərliyi ilə papaların itaət 
boyunduruğunu boyunlarından atdılar, elm və bilikləri öyrənməyə 
başladılar, nəinki mədəni tərəqqi yoluna düşdülər, həm də Asiyaya 
nisbətən Avropada pozğunluq və şərarət son dərəcə azalmağa başladı. 
Biz müsəlmanlar isə, hicrətdən bu günə qədər minbərlərdə, məscid-
lərdə, camelərdə və məclislərdə ruhanilər vasitəsilə cahilləri xeyir 
əməllərə və yaxşı əxlaq sahibi olmağa çağırırıq. Bu xüsusda onlara 
cürbəcür moizələr oxuyub, nəsihətlər veririk. İndi baxaq görək, bizim 
moizə və nəsihətimiz onların təbiətinə nə kimi təsir bağışlamış və 
bizim 1286 il müddətində çəkdiyimiz zəhmətin nəticəsi nə olmuşdur? 
Oğrular, quldurlar və qatillər həmişə cahillər içərisindən çıxmış və 
 
 
101 
indi də çıxmaqdadır. Moizə və nəsihət vasitəsilə onların əxlaqını 
yaxşılaşdırmaq yolunda bizim səy və zəhmətimiz hədərə getmiş və 
nəticəsiz qalmışdır. Beləliklə, sabit olur ki, behişt vədəsi verib, cəhən-
nəmdən qorxutmaq yolu ilə verilən nəsihətlər insanları pis əməllərdən 
çəkindirib, yaxşı əxlaq sahibi etmək üçün kifayətləndirici və təsirli 
vasitə deyildir. Bütün cahillər behişt və cəhənnəm haqqında söhbətləri 
eşitmişlər və bu söhbətlərə inanırlar; lakin inanmaqla bərabər, pis 
əməllərdən əl çəkmirlər.  
O müsəlmanlar ki, Afrikada azyaşlı oğlan uşaqlarını tutub rəhm-
sizcəsinə axtalayırlar və islam ölkələrinə satırlar, habelə o şəxslər ki, 
bu bədbəxt uşaqları baha qiymətə satın alıb və onları bədbəxt edənləri 
bu çirkin əməl üçün şirnikləndirirlər, hamısı dindar, hamısı cənnət və 
cəhənnəmə inanan adamlardır. İndi sual olunur: əgər onlar elm və 
bilik sahibi olsaydılar, öz həmcinsləri haqqında bu kimi rəhmsizliyə 
yol verərdilərmi? Pis və çirkin əməlləri tərk etmək üçün yeganə təsirli 
vasitə elmdir. Bütün dünyada alimlər, ariflər və mütəfəkkirlər içərisin-
dən bir nəfər də olsun oğru, quldur və ya qatil çıxdığını görən və ya 
eşidən adam tapılarmı? Əlbəttə xeyr! Bunun səbəbi isə tamamilə 
aydındır. İnsan şəriət kitablarını və filosofların əsərlərini oxumağı 
bacardıqda, onun ağıl güzgüsü seyqəllənir və həqiqət onda görünür; 
hər bir yaramaz əməlin çirkinliyi onun gözünün önündə cilvələnir və 
belə olduğuna görə, bilikli insan ar-namus sahibi olur; pis işlərə 
qoşulmaqdan utanır. 
Yeni yazı üsulu nəşr edildikdən sonra himayəmiz altında olan 
ölkələrdə mötəbər alimin sədarəti altında xüsusi bir cəmiyyət yaradıb, 
10-12 nəfər alimi orada əyləşdirmək olar ki, bizə zəruri olan kitabları 
köhnə yazıdan təzə yazıya köçürsünlər. Kitablardan hər birisi hazır 
olduqda, onu çap etdirib münasib qiymətlə satmaq üçün ölkənin hər 
tərəfinə göndərmək olar ki, bu satış nəticəsində əldə edilən gəlirlə həm 
cəmiyyət üzvlərinin maaşını və həm də başqa xərcləri ödəmək müm-
 
 
102 
kün olsun. Şübhəsiz ki, bu tədbir nəticəsində 2-3 ildən sonra cəmiy-
yətin gəliri çıxarından iki qat çox olacaqdır və belə olduqda, gəlirin 
çoxluğundan yığılan məbləği mətbəələrin və məktəblərin yaradıl-
masına və genişləndirilməsinə sərf etmək olar. 
Yeni üsul tətbiq olunduqdan sonra həmin cəmiyyətdə olan alimlər 
köhnə sərf-nəhv qaydalarını tamamilə alt-üst edib, yeni üsula uyğun 
olaraq, ərəb, fars və türk dilləri üçün üç cilddən ibarət müxtəsər sərf-
nəhv qaydaları yazaraq, sözlərin “faəl-feil” və “eynəl-feil”inin ixtila-
fını izah etməyə əsla əhəmiyyət vermədən bütün məktəblərdə onun 
tədrisinə başlayarlar. 
Yeni üsulun tətbiqindən sonra sözlərdəki “fəal-feil” və “eynəl-feil” 
saitlərini ayırd etmək bütünlüklə lüğət yazanların işi olar. Onlar bu işi 
hazırda mövcud olan üsulun əksinə olaraq, sözlərin düzgün tələffü-
zünü izah etmək dəlilləri kimi deyil, sadəcə fəthə, kəsrə və zəmməni 
əvəz edən saitləri yazmaqla təyin etməlidirlər. Yəni, bu gün lüğət 
yazanlar hər bir sözü şərh etdikdə, əlifbadakı qüsurlar üzündən hövsə-
ləyə sığmayan cürbəcür vasitələrə əl atmağa məcbur olurlar ki, bəlkə 
bunların köməyi ilə oxucu axtardığı sözün oxunuşunda səhvə yol 
verməsin. Məsələn: sütunavəndə وH :sözünün izahında yazırlar ت
Sütunavəndə – birinci və ikinci hərfləri zəmməli, sakin nun, 
uzanan həmzə, fəthəli vav, əbcəd dalı və ikinci nunun sakinliyi ilə bir 
sütun üzərində dayanan eyvanın qabağına deyirlər. 
Yeni üsul tətbiq olunduqdan sonra bu xoşagəlməyən çətinliklər 
tamamilə aradan qalxacaqdır. Eləcə də ölkələrin, yerlərin, kəndlərin, 
şəhərlərin adlarını, habelə saysız-hesabsız əcnəbi sözlərini eynilə öz 
dilimizə köçürməli olduğumuz üçün bundan sonra yeni üsulla çox 
aydın və düzgün yaza biləcəyik. Halbuki, hazırkı hərflərimizdə bu 
kimi adların və sözlərin düzgün yazılışı qeyri-mümkündür. 
Sərf-nəhvin yeni qaydasında ancaq sözlərin sonluğu və bəzi başqa 
məsələlər haqqında məlumat vermək lazım gələcəkdir. Beləliklə də 
 
 
103 
müsəlman balaları və Şərq dillərini öyrənmək istəyən bütün adamlar 
artıq köhnə sərf-nəhv qaydalarını öyrənməyə ehtiyac hiss etməyib, 
böyük bir əzabdan xilas olaraq gənclik günlərini qiymətli bilikləri 
öyrənməyə sərf edəcəkdirlər. 
Ümid edirəm ki, böyük Osmanlı dövlətinin başçıları bütün xalqın 
dünya və axirət səadətini təmin edən bu böyük məsələyə ciddi fikir 
verib razı olmayacaqlar ki, əlacı yalnız bilik və savadda olan 300 
milyondan artıq islam xalqları korluq və cəhalət bəlasına həmişəlik 
mübtəla olaraq qalsınlar. Mən ruhanilərin bu işə mane olacaqlarını 
zənn etmirəm. Əgər mane olmaq istəsələr, onlar böyük Osmanlı 
xalqının düşmənidirlər. Bir halda ki, xalqların müxtəlif vasitələrlə 
tərəqqi etməyə mail olduqları göz qabağındadır, o zaman hansı bir işə 
iqdam etmək olar ki, xalqa onun faydası köhnə əlifbanı dəyişdir-
məkdən üstün ola bilsin? Dəmiryol vacibdir, lakin köhnə əlifbanı 
dəyişdirmək ondan daha vacibdir. Teleqraf vacibdir, lakin köhnə 
əlifbanı dəyişdirmək ondan da vacibdir. Çünki bütün işlərin əsası 
bilikdir; bilik isə əlifbanın asan olub-olmamasından asılıdır. 
Yazımızın çətinliyi nəticəsində biz elmdən mərhum qalırıq, savad 
və bilik əldə etməkdən acizik. Belə bir əlac düşünmək lazımdır ki, biz 
də istisnasız olaraq hamımız azacıq bir səylə alman milləti kimi 
savadlanıb, kitab oxumağa qadir olaq. Oxumuşların sayı çox olan 
ölkələrdə təfəkkür sahiblərinin sayı da çox olur. Təfəkkür sahiblərinin 
çox olduğu ölkədə isə həyatın bütün sahələrində xalq gündən-günə 
tərəqqi edə bilər. Biz belə bir vəziyyətə nə üçün gərək təəssüf etməyək 
ki, 300 milyonluq islam xalqları içərisində savad və bilik sahibi 
olanların sayı 2-3 milyondan artıq deyildir. Köhnə əlifbanı 
dəyişdirməkdən başqa bu dərdin əlacı yoxdur. Hicrətdən bu günə 
qədər biz həmin dərdə dücarıq, indi ki, dərdimizi anlamışıq, əlacını da 
tapmışıq, bəs nə üçün onun müalicəsinə başlamayaq? 
 
 
104 
Əlifbanı dəyişdirməyin ehtimal olunan zərəri bu işin verəcəyi 
mənfəət müqabilində Qülzum (Qırmızı) dənizi müqabilində bir qətrə 
kimidir. “Əlifba dəyişildikdən sonra filan qədər kitabımız məsrəfsiz 
qalıb, zay olacaqdır”, - deyən ağılsızların sözünə əsla əhəmiyyət 
verilməməlidir. Onlar qəflətdədirlər. Bizim bu gün nə kimi kitab-
larımız vardır? Yəni bizdə yüksək məzmunlu, ciddi əhəmiyyətli, nəfis 
elmlərdən xəbər verən kitablar yoxdur. Bundan sonra inşallah bizim 
bu kimi kitablarımız olacaqdır. Avropa və Yengi Dünya xalqlarının 
malik olduğu təbabət, fəlsəfə, riyaziyyat, coğrafiya, hərbi, dənizçilik, 
mühəndislik elmi, tarix, inşa, inzibati hüquq, iqtisad, əkinçilik, mədən-
şünaslıq, təbiiyyat, astronomiya, heyətşünaslıq, kimya, sənaye və 
texnikanın müxtəlif sahələri və növlərindən bəhs edən elmi kitabların 
müqabilində bizim kitabların əksəriyyəti “Çehil tuti” (Qırx tutu) kitabı 
kimi əhəmiyyətsiz bir şeydir. Biz “Məsaibül-əbrar” üçünmü heyif-
silənəcəyik və ya “Əbvabül-cinan”ın dərdini çəkəcəyik?! Qoy, qiya-
mət gününə qədər bizim nadanlığımıza dəlalət edən və avropalıların 
nəzərində bizim ağıldan naqis olmağımıza şahid sayılan bu cür əsərlər 
birdəfəlik itib-batsınlar. Bizdə bəzi kitablar da vardır ki, onları ya 
gərək öz əlimizlə odlayıb yandıraq, ya da çaylara tullayaq. O cüm-
lədən, bizdəki qədim təbabət kitablarını göstərmək olar ki, onların 
varlığı üzündən yalançı təbiblərin əli ilə kürur-kürur insanlar təbii 
əcəlləri yetişmədən həlak olurlar. Bu gün bizim əlimizdə fiqh, təfsir və 
lüğət kitablarından, hesab, nücum və coğrafiyaya aid, habelə bəzi 
tarixi hadisələrdən bəhs edən əsərlərdən başqa bir şey yoxdur. Bu 
kitabları isə köhnə əlifbadan yeni əlifbaya köçürmək heç də çətin bir 
iş deyildir. 
Mirzə Fətəli Axundzadə 
1870-ci il, yanvar ayı, Tiflis şəhəri 
 
 
 
 
105 
 
 
 
 
HƏSƏN BƏY ZƏRDABİ  
(1842-1907) 
 
 
İttihadi - lisan1 
 
Hər tayfa elm təhsil edən vaxtda lazımdır ki, öz dilini və dinini bərk 
saxlasın. Həqiqət, elm təhsil etməyi başlayan tayfa qaranlıq otağın 
qapısını açıb çölə çıxan kimidir ki, bu zaman günün işığı onun gözlərini 
nurlandırmaqdan başqa, otağın da içinə daxil olub orada olan şeyləri artıq 
işıqlandırıb bir qeyri – surətə salır. Belədə insanın rəyi də təğyir tapa bilir 
və əgər din bizim avam mollalar deyən kimi olsa ki, hər bir tərəfdən 
götürdüyümüz adətləri də dinə qarışdırıblar, o vaxtda belə din ağıl ilə düz 
gəlmədiyinə bərbad olur. Ona görə lazımdır ki, mətləb əsil din üstə olsun. 
Əsil din işıqdan qorxmaz. Hətta dəxi artıq işıqlanıb şəfəqi dəxi uzağa 
gedər.  Pəs elm təhsil etməkdən din əldən getməz. Bəşərti ki, din əsil din 
ola. Vay elmsiz, qeyri tayfalara qarışanların gününə ki, zikr olan hala 
düşəndə dayaqsız uyuq kimi olduqlarına, bir bərk küləyə bənddirlər ki, 
onları aparıb qeyri tayfalara qarışdırsın. Dil bir şeydir ki, onu öz halında 
saxlamaq mümkün deyil. Elə  ki qaranlıq otağın qapısı açıldı, qeyri 
tayfalar ilə gediş – gəliş artdı, artıq şeylər ələ gəldi və adətlər dəyişildi, 
təzə sözlərin qədəri yoxdur, xeyri var. Çünki o sözlər tərəqqi etməyə 
səbəb olurlar. Amma bəşərti ki, tayfa birdən bu yola düşüb getsin. Elə ki, 
tayfa özü tərpənmədi, tək bir adam o yola düşdü, onların dili günü – 
                                                 
1  Dil biliyi 
 
 
106 
gündən o tayfanın dilindən artıcaq aralandığına, bu tək yol gedənlər bir – 
bir lap aralanıb qeyri tayfalara qarışa bilərlər. Odur ki, elm təhsil etmək 
ana dilində olanda tərəqqi etməyə səbəb olar və bu alətlər, yəni kitablar, 
məktəblər, qəzetlər və qeyrə ana dilində olduğuna tayfanın birdən tərpən-
məyinə səbəb olurlar və tək – tək kənara gedən az olur və ya heç olmur. 
Biz Rusiya dövlətinə tabe olan müsəlmanların hamısı türkdürlər. 
Bizim əsil dilimiz türk dilidir. Amma bu dil ayrı – ayrı yerlərdə cari 
olduğuna hər tərəfdə bir qeyri cür şivəyə düşüb, qeyrilərdən aralanıb, 
əlbəttə, zikr olan qayda ilə bu türk tayfaları elm təhsil etməyə 
başlayıb, yəni qaranlıq otaqdan çölə çıxıb tərəqqi yoluna düşəndə bir – 
birindən dəxi artıq uzaqlaşacaqdırlar. Belədə bir az vaxtdan sonra 
onlar bir – birinin nə ki danışığını, hətta yazdığını da anlaya bilməyə-
cəkdirlər. Heç insafdırmı ki, biz türklər bir dildə, bir dində ola – ola 
bir – birimizdən aralanıb artıq gücdən düşməyimizə səbəb olaq. Ona 
görə bizlərə vacibdir ki, indi vaxt keçməmişdən ittihadi – lisan 
dalıncan olub bir ümumi dil bina edib, bu ümumi dildə yazıb – oxuyaq 
ki, vaxtilə o dil hamının yazıb – oxumaq dili olsun. Belədə Rusiyada 
olan türk tayfaları getdikcən bir – birilərinə artıq yavuqlaşıb, birləş-
məkdən artıq da güclənib tərəqqi etməyə qadir olurlar və qardaşlıqları 
dəxi möhkəm olur. 
Bu halda bizim türk dilində Bağçasarayda çıxan “Tərcüman”1 
qəzeti və Peterburqda çıxan “Nur”2 qəzeti bu ümumi dil üstə bəhs 
edirlər. “Tərcüman” 30 ildir çıxır. Bu 30 ilin müddətində hər tərəfin 
müsəlmanları qeyri qəzeti olmadığına görə onu aparıb oxuyublar. 
                                                 
1 “Tərcüman” (“Перeводчик”) qəzeti 1883-cü ildən başlayaraq Bağçasarayda İsmayıl bəy 
Qasprinski tərəfindən nəşr və redaktə edilməyə başlamışdır. Həftəlik ədəbiyyat, siyasi, ictimai 
və beynəlxalq həyat məsələlərinə həsr edilmiş  “Tərcüman” qəzeti 1904-cü ilə qədər həm tatar 
və həm də “Перeводчик” adı ilə rus dilində çap edilmişdir. 1905-ci ildən başlayaraq qəzet 
“Tərcüman” başlığı ilə yalnız tatar dilində çap edilirdi. “Tərcüman” qəzeti yalnız Krım 
tatarlarının deyil, həm də başqa müsəlmanların həyatına dair də materiallar dərc edirdi. 
2 “Nur” – XIX əsrin axırlarında məşhur islam ilahiyyatçılarından İmam Müdərris Ətaulla 
Bayazitov tərəfindən Peterburqda tatar dilində nəşr olunan qəzetdir. Maarifçiliyə dair bir sıra 
məqalələr dərc etməsinə baxmayaraq, əsasən dini mahiyyət daşımışdır. 
 
 
107 
Odur ki, bəradərimiz İsmayıl bəy istəyir ki, “Tərcüman”ın dili ümumi 
dil olsun. Amma axund Bayezitov “Nur” qəzetini tatar şivəsində 
çıxarır və hər türk tayfası qəzetinin öz şivəsində çıxmağını istəyir. 
Çünki biz Rusiyada olan türk tayfaları üçün ümumi dil işlətmək 
vacibatdandır və bu halda belə ümumi dil bina etmək çox çətindir. 
Ona görə məsləhətdir ki, hər tayfa öz xeyrini gözləyib bir az vaxt artıq 
zəhmət qəbul edib uşaqlarına təlimi – ülum edəndə qeyri – türk 
şivələrini də yaddan çıxarmasın ki, bu uşaqlar gələcəkdə öz din 
qardaşlarını dəxi yaxşı tanıyıb onlar ilə dəxi artıq yavuqlaşıb həqiqi 
qardaş olmaqdan ötrü özləri üçün bir ümumi dil də bina etsinlər. 
Bizim qafqazlı qardaşlarımızdan gələcəkdə ümumi dil məqdur 
olmağını gözləyib, təvəqqe olunur ki, bu halda qəzeti camaat oxumaq 
üçün yazanda camaatın ana dilində yazsınlar ki, onları hər dəst – xətti 
olan oxuyub anlaya bilsin və fars sözlərini bəqədri – məqdur az 
yazsınlar. Həqiqət biz, ələlxüsus bizim bəzi müxbirlərimiz, 
mollalarımız yazdığı türk dili deyil, bir qeyri, nə türk və nə fars dilidir 
ki, hər kəs özünün artıq oxumağını göstərmək istəyir. İnsanın 
şərafətinin bir dəlili də nitqdir. Lazımdır ki, hər kəs elə danışsın, elə 
yazsın ki, onu mümkün mərtəbə avam da başa düşsün1. Belədə qəzetə 
yazanlar gərək yaddan çıxarmasınlar ki, qəzet oxuyanların çoxu, 
ələlxüsus bizim məmləkətdə avamdır, öz türk şivəsindən başqa dil 
bilməyirlər və cümlə qəzetlərimizin idarələrindən təvəqqe olunur ki, 
qeyri müsəlman tayfalarının şivələrində çap olunan mətləblərin ora – 
burasını bir dərəcə bizim şivə ilə düzəldib sonra çap etsinlər ki, onları 
oxuyanlar anlaya bilsinlər. Həqiqət, qəzet camaat üçündür. Camaat 
qəzet üçün deyildir. 
“Həyat” qəzeti, 11 yanvar 1906-cı il, №9 
 
 
                                                 
1 “Avam” dedikdə Zərdabi əsasən savadsız və azsavadlı əhalini nəzərdə tuturdu. 
 
 
108 
 
Dil və din 
 
Bizim zəmanəmiz elm zamanıdır və elm təhsil etmək hər tayfaya 
vacibdir ki, zindəganlıq davasında heç olmasa özünü saxlaya bilsin və 
belə elm təhsil etmək ilə tərəqqi edib irəli gedən vaxtda hər tayfa 
gərək iki şeyi bərk saxlasın ki, bu şeylər hər tayfanın dirəkləri hesab 
olunurlar və onların tayfa olmağına səbəbdirlər. Bu şeylərin birisi dil 
və birisi din və məzhəbdir. Elə ki, bunların birisi əldən getdi, tayfanın 
beli sınan kimidir. İkisi də gedəndə tayfa qeyri tayfalara qarışır, mürur 
ilə yox olur. Çünki dil və məzhəb tayfanın ruhu olan kimidir. Necə ki, 
ruh çıxanda bədəndən bircə nəş, yəni cəmdək qalır və bu cəmdək 
mürur ilə çürüyüb yox olur, habelə dilsiz və məzhəbsiz tayfa da gərək 
mürur ilə yox olsun. Pəs hər tayfa elm təhsil edən vaxtda gərək öz 
dilində və öz din və məzhəbində tərəqqi eləsin ki, dünyada qala bilsin. 
Onlarsız tayfa olmaz. 
Bu axır zamanacan biz Rusiyaya tabe olan müsəlmanların işi çox 
yaman idi. Bir tərəfdən də elm təhsil etmək yolu bağlanmış idi. Çünki 
bizim öz milləti məktəbxanalarımız yox idi ki, orada öz dilimizdə, öz 
məzhəbimizdə elm təhsil etmək olaydı və dövlət tərəfindən açılan 
məktəblərdə rus keşişlərindən misyonerlik edənlərin məsləhəti ilə 
bizim dilimizi və adabi – şəriəti oxutmağı qadağan etmişdilər. Odur 
ki, bu məktəblərə gedən müsəlman çox az idi və olmayan kimi idi, 
həqiqət, o zaman biz müsəlmanlar üçün çox yaman keçirdi. Bir tərəf-
dən zindəganlıq davası və bir tərəfdən dövlət tərəfindən açılan mək-
təbxanalara gedib dil və məzhəbdən əl çəkməklə zindəganlıq davasın-
dan qaçıb qurtarmaq olmaz. Ondan xilas olmaq istəyən gərək dünya-
dan əl çəkib çəkilib bir güşədə otursun, bu da ki, olmaz və olmayanda 
onun var – yoxu mürur ilə əldən çıxacaq. Elm təhsil etmək ilə ondan 
ağıllı olanlar onları cürbəcür hiylə, fəndlər ilə onun əlindən alıb, onu 
 
 
109 
tez və ya gec müflis və möhtac edəcəklər və bir tərəfdən də dövlət 
açdığı məktəblər ki, oralarda elm təhsil edən dil və məzhəbdən gərək 
əl çəkəydi. Belədə biz müsəlmanlar iki dəryanın arasında duran 
gəmiydik ki, hər tərəfə meyil etsək, yıxılıb qərq olası idik. 
İndi Allaha  şükür olsun ki, keçən ildən bizim rəhmli padşahımız 
hökm edibdir ki, Rusiyaya tabe olan tayfalar öz uşaqlarını öz 
məktəbxanalarında, öz dillərində oxuda bilərlər və onlar padşahlıq 
məktəblərində oxuyanda onların öz dillərini və adabi – məzhəblərini 
də onlara oxutsunlar. 
Əgər ki, bu hökm sadir olandan bir iləcən keçibdir, amma heç bir 
xəbər yoxdur ki, filan yerin müsəlmanları bir belə məktəb açıblar. 
Bucağacan biz müsəlmanlar deyirdik ki, məktəbxanalarda bizim 
uşaqlarımızı öz dilimizdə oxutmağa qoymayırlar. Ona görə bizlər də 
onları oxutmayırıq. Bəs indi nə üçün məktəbxanalar açmayırıq, 
uşaqlarımızı oxutmayırıq ki, biz istədiyimiz ixtiyarı bizə veriblər? 
Bizim ilə zindəganlıq davası edənlər iti qılıncı götürüb, bizim 
üstümüzə düşüb, hər bir nicat yolunu bağlayırlar. Karxanalar hamısı 
xaricilərin əlində, sənət də onlarda. Alış – verişdi yenə bədəstur. Hətta 
bədbəxt müsəlman fəhlələrinə də xaricilərə verilən məbləğin yarısını 
verirlər ki, sən oxumamısan, fəhləliyə qabiliyyətin yoxdur. Bəs haçan 
biz gözlərimizi açıb bunları görəcəyik və bunlara bir çarə edəcəyik! 
Padşahlıq məktəbxanalarında bizim uşaqlarımıza öz dillərini və 
adabi – şəriəti oxutmağa izin veriblər. Ona görə o məktəbxanaların 
hakimi bu yeni keçən baharda yazmışdı ki, müsəlmanlar öz uşaqlarını 
oxutmaqdan ötrü proqram qayırsınlar ki, onlara nə oxutsunlar və necə 
oxutsunlar? Amma buna bir cavab verilmədi. Odur ki, ilin başında 
bizdən bixəbər məktəblərin hakimi öz tərəfindən bizim dilimizi və 
adabi – şəriəti oxutmaq üçün müəllimlər təyin edib və bu halda onlar 
nə oxudurlar və necə oxudurlar, biz bilmirik. Bəs biz qonşularımıza 
qoşulub bu ixtiyarları istəyəndə nə üçün istəyirdik və qonşularımız o 
 
 
110 
ixtiyarlardan nəfbərdar olub dəxi artıq elm təhsil etməyindən bizlərə 
bir xeyir olacaqmı? 
Qardaşlar, yatmaq vaxtı deyil. Ayılıb bir fikir edin, bu işlərin axırı 
necə olacaq? Yoxsa, həqiqət, bizim ruhumuz gedib bircə cəsədimiz 
qalıb. Belədə vay bizim halımıza. 
 
“Həyat” qəzeti, 6 yanvar 1906-cı il, №5 
 
 
 
111 
 
 
 
 
 
MƏHƏMMƏDAĞA ŞAHTAXTLI 
(1846-1931) 
 
Hər gün bir az 
 
Bu dəfə dilimizdən danışacağız. Rusiyada yaşayan müsəlmanların 
çoxusu türk və tatar qövminə mütəəlliqdir. Türk dili ki, bu qövmlər 
danışırlar, ümdə iki qismə bölünür. 
Biri şərqi, biri qərbi. Şərqi türkcəsi cığatay dilidir ki, onun ilə 
Qazan türkcəsinin arasında fərq pək azdır. Hər ikisi bir dildir, bir 
ləhcədir. Ancaq aralarında bəzi kəlmələrin tələffüzcə cüzi fərqi var. 
İsim və fellərin elalı isə ümumi olaraq hər iki ləhcədə birdir. Arada 
olan təfavüt o qədər cüzidir ki, ləhcənin birini danışan adam ömründə 
birinci dəfə olaraq ismi və feli o biri ləhcənin tələffüzü ilə eşidəndə o 
dəqiqə anlayır və heç bir çətinlik çəkmir. 
Qərbi türkcə Osmanlı ilə Azərbaycan türkcəsidir. Osmanlı 
türkcəsilə Azərbaycan türkcəsinin arasında demək olur ki, heç fərq 
yoxdur. 
Vaqiən bir Tiflis türkü “getmək” feilinin zamani – halda və müf-
rədi – qayıb siğəsində “gedir” deyir. Halanki İstanbul türkü “gediri” 
deyir. Cəmi – qayib siğəsində həmin feildən və yenə zamani – halda 
tiflisli “gedirik” deyir ki, bunun əvəzində istanbullu “gediriz” və 
təbrizli “gedirux” deyirlər. 
 
 
112 
İndi biz “gedir” və “gedirik”-i Azərbaycan dili hesab edib, bunlar-
dan fərqli olan tələffüzləri Azərbaycan dilinin xaricində hesab etsək, 
istanbullunun “gediyor” və “gediyoruz”-u ilə bərabər marağalının 
“gediri” və təbrizlinin “gedirux”-unu dəxi Azərbaycan dilinin 
xaricində hesab etməli olacağız ki, burası namümkündür. Çün Təbriz  
ki, Azərbaycanın paytaxtı və Marağa ki, paytaxta çox yaxındır, biz nə 
dəlil ilə bunları Azərbaycandan çıxarıb, Tiflisi Azərbaycana daxil 
edək? Halbuki rəsmi dildə nə İran vaxtlarında və nə rus zamanında 
heç vaxt Tiflis Azərbaycana cüz hesab olunmamışdır. 
Vəsi ölkələr içində nəşr olunan dildə bəzi kəlmələrin və bəzi 
hərflərin məxrəcində və isimlərin bəzi siğələrincə labüdən  fərq olur ki, 
ona ruslar “qovor”, fransızlar “dialekt” və almanlar “mondart” deyirlər. 
Bu təfavütlər dilin birliyini nəqz etməzlər. Dilin bir olub – 
olmamasının açıq dəlili var. İki yer var ki, Şəkk varid olur. Görək 
bunların dili birdir, ya yox. Məsələn: Trabzon ilə Tiflis. Tiflisdə 
trabzonlu türk hər vaxt bulunur tiflisli ilə trabzonlunu bir – biri ilə 
danışdırın. Əgər biri – birinin danışdığını tamamilə anladılar, biliniz ki, 
dilləri birdir. 
Bəli, bizim Azərbaycan türkcəmiz ilə Osmanlı türkcəsi bir dildir. 
Necə ki, məsələn, Pskov quberniyasının ruscası ilə Peterburq 
quberniyasınınkı biridir. Necə ki Vyana almancası ilə Riqa almancası 
birdir. Onlarda da şivə və tələffüz fərqi var ki, bu fərqi kimsə dilin 
vəhdətinə mane hesab etməz. 
Bizim Azərbaycan dilimizin eyni olan Osmanlı dili ədəbiyyatının 
sərvəti sayəsində Qazan və Çığatay türkcəsi ilə qonuşan həmlisan-
larımız arasında da ədəbi dili, kitab dili, maarif və diyanət dili olmuş-
dur. O tərəflərdə üləma silki – cəlilindən və ya sadə maarifməndandan 
olsun, kamallı və tərbiyəli müsəlman mütləq osmanlıca oxur, yazar. 
Əsasına baxılarsa, Qazan və İstanbul türkcələri də bir dildir, iki 
deyildir ki, bu xüsusda Avropa şərqşünaslarının hamısı mötəqiddirlər. 
 
 
113 
Bizə rus müsəlmanları ilə ümumi bir dil lazmmıdır? Bu dil hanki 
dil olmalıdır? Həmd olsun bu sualları verməyə lüzumun vaxtı keçmiş-
dir. Çün ümumi dilimiz var ki, hamı istemal edir. 
Peterburqda nəşr olunan “Mirat”-ın ki, ənqərib başqa şəşəə ilə 
mətbuat aləmini bənzəyəcəyini Allahın inayətindən gözlətiyoruz. 
Bağçasarayda nəşr olunub, istiqamət və mətanətini ömrünün 
üçüncü dəhəsinə (on illiyinə) girməklə felən sabit edən arxadaşımız 
“Tərcüman”-ın və millətin mühəqqər və növzuhar xadimi olan “Şərqi 
– Rus”-un dili bir dildir ki, ən ortalarına, içlərinə qədər hamı türk və 
tatarlar oxuyub və söyləyirlər. 
Bu dil osmanlı dilidir ki, azərbaycancanın eynidir. Bu dil azərbay-
cancadır ki, osmanlıcanın eynidir. Azərbaycan osmanlısıdır və ya 
osmani azərbaycanlısıdır. Bir sözlə, türkcədir. Bu türkcəni bir az 
intizamla işlətsək, az vaxtda gözəl ümumi bir dil olur ki, rusca, ingi-
liscə, ərəbcə kimi insanların fikir alveri üçün mükəmməl bir alət olur. 
Ən vacib şey fellərin və isimlərin siğələrini səhih bir qayda ilə həmişə 
bilatəğyir bir şəkil və surətdə istemal etməkdir. 
Dili bir eyləyən bu siğələrin ittihadıdır. Qaidəyi – nəhviyyə isə 
onun bizə, yəni dili işlətmək üçün qayda vəz edənlərə ehtiyacı yoxdur. 
Çün Qazandan İstanbula qədər qələmlə ya dil ilə türklər onsuz da 
cümlələri bir qaidəyi – müntəzimə ilə yazıb, söyləyirlər. Bu siğələri 
mütləq Osmanlı məktəblərində dərs verilən şəkildə yazmalıyız. Ancaq 
bir istisna lazımdır və vacibdir. Yazılan dildə gərək danışılsın da. 
Xüsusi münhəsirən ədəbi dilimizdə teatr inşaatı yazmalıyız ki, 
yazdıqlarımız müsəlman olan hamı rus şəhərlərində oynaya bilsinlər 
ki, ancaq bu surətdə öz əməyi ilə yaşaya bilən teatr müsənniflərimiz 
və artistlərimiz ola bilər ki,  bu da həmişə təcəddüdə olması lazım olan 
teatr ədəbiyyatımızın və ömürlərini teatr sənətinə sərf edəcək 
artistlərimizin vücuda gəlib icrayi – sənət etmələri üçün lazımdır. 
 
 
114 
Osmanlı kitablarında hal siğələrində (r)-dan əvvəl (yo)-dan ibarət 
bir heca artırırlar. Yəni (mirəvəd) mənasında bizim kimi sadə (gedir) 
deyəcəklərinə (gediyor) deyirlər ki, burası iki tərəfdən tələffüzü ağır 
və çox nəhəmvar edir. 
Əvvələn, (yo) hecasını məna üçün heç lüzumu olmadığı halda, fel 
siğələrində ki, çox tələffüz olunan şeylərdirlər demək ağır yük olur. 
İkinci, bu (yo)–dakı hərəkə rusca (qlasnaya), fransızca (vovil) təsğildir 
və bu (yo)-da siğə əlamətidir. Türk dilində qaidəyi – küliyyə var. Siğə 
əlamətlərində olan hərəkə və qlasnilər əsl kəlmələrdə olan hərəkə və 
qlasniyə tabe olurlar. Xəfiflər isə xəfif, səğillər isə səğil olurlar. 
Məsələn: “Getmək”-in əsil hərəkəsi ki, kəsrəyi – müftiuhədən 
ibarətdir xəfifdir. Ona görə ki, siğə üçün buna əlavə olunacaq hərəkə 
də xəfif olmalıdır. 
Halanki (yo)-dakı hərəkəsi məqəblin hərəkəsinə tabe olmayıb, 
səğilliyində qalır ki, bu ümum türklərin tələffüzünə müğayirdir. 
Amma həmd olsun bu (yo) istisnası ancaq İstanbul şəhərində 
müsətəməldir. Ondan başqa yerlərdə (yo) işlətməzlər. Lihaza (bununla 
belə) hal siğələrindən bu (yo)-nu atıb, “gediyor” yerinə sadə “gedir”, 
“qaçıyor” yerinə sadə “qaçır” yazıb və söyləməliyiz. 
 
“Şərqi – Rus”, 29 avqust 1904, №148 
 
 
 
115 
 
 
 
 
 
FİRİDUN BƏY KÖÇƏRLİ 
(1863-1920) 
 
 
Ana dili 
 
Xeyli vaxtdır ki, dil məsələsi məhəlli – müzakirəyə qoyulub, onun 
üstündə məclislərdə, qəzet sütunlarında və jurnallarda bəhs olunur. 
Kimi İstanbulda işlənən ədəbi dili tərif edib, onu sair yerlərdə işlənən 
türk dillərinə tərcih verir, kimi Azərbaycan türklərinin şivəyi – lisanını 
bəyənib, onun tərəfini saxlayır. Bir paraları da İbn – Yafəs kimi 
türklər üçün ümumi bir dil təsis etmək fikrindədirlər ki, hər yerdə o 
dildə danışılıb yazılsın. 
Hər kəs öz iddiasında möhkəm durubdur. Bəzi dəlillər gətirmək 
ilə öz qövl və rəylərini haqq bilir, qeyrilərinin qövl və rəylərinə iltifat, 
etina etmək istəmir. Bu hal ona səbəb olubdur ki, nə qəzetlərimizin 
müəyyən dili var, nə yazıçılarımızın ki, oxuyanlar da onu anlayıb başa 
düşsünlər, o dili sevsinlər və öz malı hesab etsinlər, övladına o dildə 
təlim və tərbiyə versinlər. Bizim əqidəmizcə bu məsələdə uzaq getmək 
lazım deyil. 
Hər millətin özünəməxsus ana dili var ki, onun məxsusi malıdır. 
Ana dili millətin mənəvi diriliyidir, həyatının mayəsi mənziləsindədir. 
Ananın südü bədənin mayəsi olduğu kimi, ananın dili də ruhun 
 
 
116 
qidasıdır, hər kəs öz anasını və vətənini sevdiyi kimi, ana dilini də 
sevir. 
Bu Allah – təalanın gözəl nemətlərindən birisidir, onu əziz və 
möhtərəm tutmaq hər kəsə borcdur. 
Rusların məşhur pedaqoq və ədibi Uşinski deyir: “Bir millətin 
malını, dövlətini və hətta vətənini əlindən alsan ölüb itməz, amma 
dilini alsan fövt olar və ondan bir nişan qalmaz”. Bu doğrunu sayır 
millətlərin həqiqi ədibləri və yazıçıları yaxşı anlayıblar və əsərlərini 
ana dilində yazmaqla belə millətin əxlaqını düzəldib, ağlına və ruhuna 
tərbiyə veriblər və verməkdədirlər və bir tərəfdən də ana dilinə seyqəl 
verib, onda olan rəkakəti götürüb, gözəlləşdirib, müəyyən bir qanun 
və əsas üzrə onu möhkəmləşdiriblər. 
Rus dilini belə müntəzəm qanun və qaydaya salan və bu dərəcədə 
onu geniş və zəngin edən onun ədibləri olubdur. Hansı rus ədibi olursa 
olsun, onun yazdığı əsərləri rus əkinçisi, rus dehqanı oxuyub asanlıqla 
başa düşür, habelə də nemsə, firəng, ingilis və bizim Qafqazda gürcü, 
erməni ədiblərinin dilləri. Amma İstanbulda nəinki ədiblərin, hətta 
balaca bir qəzetdə xəbər yazan hərifin dilini İstanbuldan başqa sayir 
yerin türkləri anlamaz. Bundan məlum olur ki, Osmanlı ədibləri ana 
dilinin qədrini bilməyib, onu unudublar və özləri üçün başqa “volo-
puk”1 ittixaz ediblər. 
Bizim Azərbaycan türklərinin dəxi özlərinə məxsus dili vardır. 
Uzun müddət İran dövlətinin nüfuzu altında yaşamaqla belə, 
bizim dilimizə bir növ fars dilinin qanun və qaydası sirişt edibdir. 
Amma bununla belə, dilimizi o qədər qəliz və dolaşıq etməyibdir ki, 
onu anlamaq olmasın. Bəlkə dili bir dərəcə də dövlətləndiribdir. 
Doğrudur, bizim qabil və mahir ədiblərimiz az olubdur, amma olanları 
                                                 
1 1879-cu ildə Şleyer tərəfindən düzəldilmiş süni beynəlxalq dildir. Həmin söz 
anlaşılmaz, qarmaqarışıq dil mənasında da işlədilir. 
 
 
 
117 
ana dilini can – dildən seviblər və yazılarını  açıq və aydın yazıblar. 
Abbasqulu ağa Bakıxanovun “Nəsihətnamə”si, Mirzə Fətəli Axun-
dovun komediyaları, Qasım bəy Zakirin məktubatı, Hacı Heybət bəy 
Fədanın “Məkkə səfərnaməsi”, Hacı Seyid Əzimin mövzun əşar və 
kəlamı, Həsən bəy Məlikzadənin ülum və fünunə dair yazdığı kitablar 
və siyasi məqalələr – cümləsi açıq və aydın dildə yazılmış əsərlərdir. 
Amma bu axır vaxtlarda bizim açıq və sadə dilimizə İstanbulda 
yarımçıq elm təhsil edib gələnlər xələl yetirməkdədirlər. Bu cənablar 
nə elmdən elm və nə mərifətdən mərifət öyrənməyib və adlarına əlqab 
olaraq bir quyruq yapışdırıb, qəliz ibarələr altına minib, ədəbiyyat 
meydanında cövlan etməkdədirlər. 
Allah Əli bəy Hüseynzadəyə insaf versin. Kaş o alicənab 
İstanbulda rahat əyləşib, bizim şumbəxt Qafqaza təşrif gətirməyə idi. 
O cənabın elm və kamalına sözümüz yoxdur. Sözümüz ondadır ki, 
elm və kamalından bizə bir bəhrə vermədi, ancaq dilimizə pozğunluq 
saldı, təzə dil gətirdi. Ətrafını bir dəstə meymunlar bürüdü və ona 
təqlid etməkdə biri – birinə macal verməyib, “böyük hünərlər” 
göstərdilər. Az vaxtın içində Qafqaz türklərinin dili osmanlı sözləri və 
istilahları ilə doldu: “işbu”, “iştə”, “şimdi”, “şol”, “əfəndim”, 
“baqalım”, “nasıl” sözləri qəzet sütunlarını doldurdu. 
Bu işin nəticəsi bu oldu ki, indi qəzetlərimizin və jurnallarımızın 
dilini oxuyub başa düşmək olmur. Ana dili öyrətmək üçün yazılan 
təlim kitablarımız elə bir çətin dildə yazılır ki, onların vasitəsi ilə ana 
dilini ancaq unutmaq olar. Üç – dörd yüz səhifəli təlimi – qiraət kitab-
larımızda “ata”, “ana”, “yaxşı” kimi çox işlənən və əziz sözlər dərman 
üçün belə axtarılsa tapılmaz. Bizim əqidəmizcə, bu müqəllidlik və 
rəftar millətə xəyanət etməkdir. Biz bir tərəfdən ilminskilərə, 
mirovyevlərə, levinskilərə nifrin edib nalayiq sözlər deyirik ki, 
dilimizi atıb, bizi ruslaşdırmaq istəyirlər. Bir tərəfdən də özümüz ana 
dilinin pozğun hala düşüb unudulmağına çalışırıq. 
 
 
118 
İndiyədək mənəvi tərəqqimizə mane olan illət bir isə, indi iki olur. 
Bir tərəfdən hürufat qüsuru, digər tərəfdən dil qüsuru əlimizi və 
ayağımızı bağlayıb qoymur ki, irəli gedək. 
Doğrudan da, bir fikir etmək lazımdır. Allah – təala dili insana 
veribdir ki, onunla insan fikirlərini və hisslərini bəyan etsin. Bu barədə 
Taleyranın sözü haqq deyil ki, guya dil insana fikrini gizlətmək üçün 
verilibdir. Bu bir batil qövldür ki, siyasi işlərdə az – çox əhəmiyyəti 
vardır. Bizim yəqinimizdir ki, dili dolaşıq şəxsin fikri də dolaşıqdır. 
İbarəpərdazlıq fikrin boşluğuna və bir dərəcədə yoxluğuna dəlalət 
eləyir, doğru və səlamət fikirli adamların kəlamı həmişə aydın, açıq və 
düzgün olur. Ancaq sərsərilərin və müxtəlliş – şüur kəslərin sözləri 
başsız və binasız olur ki, onları anlamaq qeyri – mümkündür. 
“Şəlalə”nin 22-ci nömrəsində möhtərəm müəllim M.M. doğru yazır 
ki, səkkiz yüz ildən bəri türk qövmü yapdığı səltənətlər pozulub xarab 
olubdur və olmaqdadır. Onun üçün baqi qalan bircə dilidir ki, indi onu 
da türk yazıçıları və türk ədibləri əlindən almaq istəyirlər. Altun 
Qələmin ona yazdığı cavab bizə bir az gülünc gəldi. Hər nə isə bu 
barədə danışmağı artıq bilirik. 
Ancaq təəssüf etməli və bizə ağır gələni budur ki, möhtərəm İsa 
bəy Aşurbəyli külli xərc töküb, “Şəlalə” jurnalının təb və intişarı 
yolunda əlindən gələni əsirgəmir; Vəli Səbribəyzadə cənabları haqqı 
olmaya – olmaya kişinin xərcini zay edir və arzularını puça çıxardır. 
Jurnalın dilini o qədər çətin edibdir ki, bir kəs onu oxuyub başa düşə 
bilmir. Əgər “Şəlalə” belə gözəl şəkildə ki təb olunur, dilini asan və 
sadə etsə idi, Qafqaz türklərinə böyük xidmətlər göstərərdi və onları 
maarif kəsbinə rəğbətləndirərdi. Vəli ... indiki halda rəğbət əvəzinə 
nifrət və etinasızlıq kəsb etməkdədir. 
Millətini sevən, onun mənəvi diriliyinə çalışan, tərəqqisi yolunda 
əmək sərf edən yazıçılarımızdan, ədiblərimizdən və şairlərimizdən 
çox-çox təvəqqə edirik ki, dillərini asanlaşdırsınlar, ana dilindən uzaq 
 
 
119 
düşməsinlər, meymunluqdan əl çəksinlər, fikirlərini açıq və sadə dildə 
yazsınlar, ta ki, onların yazdıqlarını oxuyan anlasın, düşünsün və 
ayılsın. Ancaq bu yolla yazan ilə oxuyanın arasında dostluq, ittifaq və 
birlik əmələ gələ bilər. 
1913 
 
 
 
120 
 
 
 
 
 
ƏLİ BƏY HÜSEYNZADƏ 
(1864-1940) 
 
 
Qəzetimizin dili haqqında bir neçə söz 
 
Bizəmi qəzetəmizin dilini sadələşdirmək, yoxsa, cəmaətimizəmi 
öz ana dili olan türkcəyi öyrənmək lazımdır. Budur məsələ!.. 
Rəyimizə görə yazdığımızdan daha sadə Qafqazda söylənən şivələrə 
daha müvafiq bir surətdə yazmaq mümkün deyildir. Vaqiən, 
qəzetəmizdə yazılan məqalə və bəndlərin şivəsi, üslubu müxtəlifdir. 
Lakin bunu da yaddan çıxarmamalıdır ki, yazanlarımız da Qafqazın və 
Rusiyanın müxtəlif şivə ilə mütəkəllim guşələrindən gəlmişlərdir. 
Birimiz Qarabağdan, birimiz Gəncədən, ya Şirvandan gəliriz. 
Birimizin vətəni lap Rusiyanın ortasındadır. O birimizin vətəni isə ya 
Osmanlı, ya İran sərhədinə yaxındır. Qəzetəmizi qiraət edənlər də 
böylədirlər. Amma həqiqət aranılırsa, bu şivələrin heç birinə, hətta 
qəzetəmizin ən ziyadə nəşr olunduğu Bakı şivəsinə belə rüchaniyyət 
verməmək icab edər. Cümləsini tovhidə çalışmaq lazımdır. Orta 
yerdə, vəsətdə durmağa qeyrət etməliyiz. Çünki, hər hansı şivəyi ayrı-
ayrı ələ alsaq, hər birində bir nöqsan görürüz. Bəzi şivələrdə əfkari – 
aliyyə və hikəmiyyəyi – ifadəyə, məsaili – siyasiyyə, ya ictimaiyyəyi, 
mətalibi – iqtisadiyyəyi bəyana artıq söz qalmamışdır. O biriləri 
türkcə sərfi və nəhvi bilkülliyyə yaddan çıxardıb, artıq bir neçə türkcə 
 
 
121 
sözü fars ya rus nəhvinə tətbiqən yan – yana düzərək ifadeyi – məram 
etmək istəyirlər. Şübhəsiz, böylə olmaz! Bakı şivəsi iləmi yazaq? 
Yazarsaq qorxuram ki, qeyri türklər içində, türkcəyi yaxşı bilən 
türklər içində rüsvay oluruz!.. Ey qare, şübhəsiz “Həyat”ın altıncı 
nömrəsindəki “Dərviş” imzalı “Balaca mütəfərriqə”yi oxudunuz. 
Orada qəzetəmizin dilini bəyənməyib tən və rişxənd edən zatın 
sözlərinə diqqət etdinizmi? Rus lisanına vaqif deyilsiniz, əlbəttə, o 
sözlərdən bir məna çıxarammadınız. Nümunə üçün bir daha burada 
dərc edib idrak edə bilməniz üçün tərcümə dəxi edəcəgəm: “Yahu... 
“Həyat” qəzetəsinin rəsmi – güşadına... təşrif gətirdinizmi? – sualına 
bir zat bu surətlə cavab veriyor: 
– Bana “priqlaşeni” göndərməmişdilər və bir də vallah “zanyati-
yam” o qədər çoxdur ki, sən öləsən1 obed də yadıma düşməyir... Danış 
görək nə var ki, yaxşımı keçdi? “Reç” zad deyən oldumu! Və ilx. 
Bu zatın yarım rusca və yarım türkcə olan bu sözlərini türkcədən 
başqa bir dil bilməyənlər üçün tərcüməyə məcburuz. 
Ağa demək istəyirdi ki: – Bana dəvətnamə göndərməmişdilər. Bir 
də billah məşğuliyyətim o qədər çoxdur ki, “sən öləsən” günorta taamı 
da yadıma düşməyir... Danış görək nə var idi, yaxşımı keçdi? Nitq – 
filan irad edən oldumu?.. 
Hər zaman qəzetəmizin dili bu tərcümədə göstərildiyi kibi olaca-
ğından şübhəsiz bəzi zəvat bunu bəyənməyəcəklər. “Dəvətnamə”, 
“məşğuliyyət”, “taam”, “nitq” və sair kimi sözlərə mütləq və öz təbir-
lərincə “qəliz”dir, ərəbcədir, anlaşılmıyor deyəcəklər. Nə qayıraq? Öz 
ana dilini bilməyən bir neçə zatın xətiri üçün türkcə hüruf ilə yazılmış 
rusca bir qəzetəmi çıxaraq? Qəzetəmizin dilinə etiraz edənlərin bir 
qismi bu cür xəlqdəndir! Bunlar dəvət olunmaq, iş görüb  məşğul 
olmaq, xörək yemək kimi ən sadə mətləbləri öz ana dillərində 
                                                 
1 Yalan deyirsəm “mən öləyim deyəcək” – yerdə müxatəbin arzu olunmayan mövtə 
yəmin olub Qafqazın bəzi tərəflərinə məxsus qərib bir təbirdir. 
 
 
122 
ifadədən aciz qalırlarsa, bunlara əhvali – aləmi, ülum və fünundakı 
tərəqqiyyatı, məsaili – siyasiyyə, iqtisadiyyə və ictimaiyyəyi, ehtiya-
cati – zəruriyyəyi – milliyyəmizi, hikəmiyyəti – islamiyyəyi hansı 
dildə  anladaq? Türkiyi – cədid artıq türkiyi – qədim deyildir. Türkiyi-
qədim üzrə yazmağa qalxışsaq, heç kimsə sözümüzü anlamaz. 
Məsələn, Mir Əlişir Nəvai kimi desəm ki, “uçmaq” içrə həyat 
tapğaylar tamuğdan nəcat tapğaylar. “Uçmağ”ın behişt, cənnət və 
“tamuğ”un cəhənnəm, duzəx olduğunu içimizdə anlayan olacaqmı?.. 
Şübhəsiz xeyr! Nə üçün? Çünki bugünkü dilimiz türkiyi – cədiddir. 
Türkiyi – cədid isə bir tərəfdən dini – islamın, bir tərəfdən də vüquatı-
tarixiyyənin təsirilə ərəb və farsdan çox kəlmələr alıb müruri – 
zamanda bu iki dil ilə o qədər ülfət eləmişdir ki, artıq onların xəzaini – 
lüğəviyyəsini özünə mal eləmişdir. Hər nədənsə türklərin təbiət və 
məcazi – milliləri ancaq dini – islam ilə mütədəyyin olmağı iqtiza 
etdirmiş ikən, lisanları dəxi ancaq farsi və ərəbi kəlmələr əxz və 
qəbulə meyil göstərib, sair lisanların kəlimatını bəyənməz, rədd edər!.. 
Bunun üçündür ki, rus, firəng, ingilis kibi Avropa əlsənəyi – cədidəsi 
tərəqqi və təkamül və tovsi eyləmək üçün yunan və latın lisanları kibi 
əlsənəyi – mürdədən istifazə etdikləri kibi türkiyi – cədid dəxi bu gün 
bir cəhətlə mürdə və bir cəhətlə zində olan ərəbin və farsın xəzaini – 
lüğəviyyəsini özünə bir məxəz ittixaz elədi. Bu surətlədir ki, türk 
şivələrindən biri olan osmanlı lisanı o dərəcə tovsi və təkamül etdi ki, 
ən ali, ən dərin fikirləri, ən nazik, ən rəqiq hissləri ifadəyə bugünkü 
ərəbi və farsi dillərindən belə müstəid və müqtədir olub bilapərva hər 
hansı Avropa dili ilə rəqabət edə bilir. Ancaq türkiyi – cədid ərəb və 
farsın lüğətinə ehtiyac göstərir. Yoxsa sərf və nəhvi qəvaidi – 
lisaniyyəsini qəbul etməz. Çünki, öz qəvaidi – lisaniyyəsi bu dillərin 
qavaidi – lisaniyyəsindən fitrətən daha bəsit, daha asan və binaənəleyh 
daha mükəmməldir. Lüğət xüsusunda dəxi türkcəmiz ərəb və farsın 
hər kəlməsinə meyl göstərməz. Öz təbinə müvafiq olan kəlimatı alır. 
 
 
123 
Bunun üçündür ki, yəzdan, giyti, kuhi, dirəxt və ilx. kimi kəlimat 
dilimizə daxil olmayıb bunlara xuda, allah, ağıl, cahan, dünya, cəbəl, 
şəcər və ilx. kimi sözlər tərcih edilmişdir. Ülum və fünun tərəqqi 
etdikcə, ixtiraat və kəşfiyyat çoxaldıqca ətrafımızda, mühitimizdə 
yeni-yeni şeylər, fikrimizdə yeni-yeni mətləblər, mənalar peyda 
olacağından, əlbəttə, bu şeylərə, bu mətləb  və mənalara yeni adlar 
vermək lazımdır. Avropa lisanları bu adları, bu yeni kəlmələri latın və 
yunan dillərindən alıb yaradıyorlar. Zənn edilməsin ki, yunan və latın 
dilləri cədid Avropa lisanlarından vase və mükəmməldir və mürdə 
olan məzkur lisanda hər yeni ixtira və kəşfə məxsus ad hazır və 
mövcuddur da, onun üçün böylə edilir! Xeyr! Bu lisanlar olmuş 
olduqlarından onların sadə və müəyyən bir məna ilə olan kəlmələri 
alınıb bəsit, ya mürəkkəb bir halda başqa məna ilə istemal edilir. 
Məsələn, sinini - əxirə zərfində icad olunan fotoqraf, teleqraf, 
fonoqraf, telefon və ilx. alətlərini ələ alalım. Bunları yunani – qədim 
bilmədiyindən lisanlarında bu alətlərin adı da olmayıcağı aşikardır. 
Amma “işıq”, “səda”, “yazı” bugünkü kimi yunanilər zamanında dəxi 
mövcud olduğundan, bu kəlmələrin müqabili, əlbəttə, onlarda da var 
idi. Bu halda avropalılar üçün “işıq” “səda” və “yazı”ya məxsus öz 
kəlmələrini yenə bu mənalara həsr edib, yunanın kəlmələrini isə yeni 
icad etdikləri alat və ədəvata ad vermək və bu surətlə dillərini zəngin-
ləşdirib tovse etmək üçün istemal eləmələrinə nə mane var? Biz nə 
üçün avropalılar kimi hərəkət etməyəlim? Nə üçün biz də türkcəmiz 
üçün latın və yunan dilləri məqamında olan fars və ərəb dillərinə 
müraciət etməyəlim? Lazımdır ki, biz də “işıq”, “səs”, “yazı” sözlərini 
öz mənalarında mühafizə edib farsın, ya ərəbin bunlara müqabil olan 
“pərtov”, “səda”, “nəviştən” kimi kəlimatını yeni ixtira olunan alat və 
ədəvata tətbiq etməklə fotoqrafa – pərtov – nəvis, fonoqrafa – sadə-
nəvis, telefona – durşeno və ilx. deyəlim! Və bu surətlə dilimizi tovse 
edəlim. Böylə etsək, şübhəsiz, çox keçmədən dilimiz farsiyə mürəccəh 
 
 
124 
ola biləcəkdir. Çünki fars özü “pərtovnəvis”, ya “durşeno” kibi 
kəlmələri icaddan aciz qalıb fotoqraf, ya telefon deməyi tərcih edəcəyi 
halda türki – farsi kəlmələrindən mürəkkəb məzkur ibarələrlə təzyin 
etmiş olacaqdır. 
İndi sual olunur ki, dilimizi əcnəbi lüğətlərlə doldurmaqmı lazım, 
yoxsa dilimizdəki nöqsanları ikmal üçün bu dilə münasibəti – diniyyə, 
tarixiyyə və ədəbiyyəsi olan ərəb və farsi dillərinə müraciət eləməkmi 
müvafiq məsləhətdir. Əlbəttə, içimizdə öz lisani – millisinin qədrini 
bilən hər fərd ikinci şiqqəyi tərcih edər. Ərəbi və farsi kəlimata 
müğləq, qəlizdir deyənlərdən sual edirəm ki, kapitalist, ekonomiya, 
pressa, direktor kibi sözlərimi, yoxsa sərmayədar, iqtisad, mətbuat, 
müdirmi müğləq və “qəliz”dir? Bir əsəri Avropa dillərindən tərcümə 
əsnasında sözü mənayi – həqiqi və müəyyəniləmi tərcümə etməli, 
yoxsa xalqımızın asan anlaması üçün mənayi - əsliyi təhrifmi etməli? 
Keçənlərdə bir məqalədə rusca “Mir zaklyuçit” sözünü “sülh əqd 
etmək” surətilə tərcümə eyləmək istəyirdim. Rüfəqamdan birisi buna 
etiraz edib dedi ki, böylə tərcümə etsən kimsə anlamaz. “Sülh etmək” 
yazmalıdır. Lakin “sülh etməklə” “əqdi – sülh etmək” birmidir? “Sülh 
etmək” sadəcə barışmaq deməkdir. “Əqdi – sülh” isə qanun və nizam 
dairəsində, şəhidlər hüzurunda əldə kağızlar, əhdnamələr tərəfeyn 
tərəfindən imzalanmış şərtnamələr olduğu halda barışmaq deməkdir. 
Əgər dilimizdə “sülh bağlamaq” demək mümkün olsaydı, əlbəttə, 
böylə tərcümə edərdim. Fəqət “sülh bağlamaq” təbiri çox qərib 
görüldüyündən də sözü haqqı ilə tərcümə üçün naçar “əqdi – sülh” 
ibarəsindən ayrılmadım. Biz mənayı pozamayız. Lazımdır ki, xalq öz 
dilini öyrənməyə rəğbət eləsin. Bu xüsusda gələcək nüsxələrdə daha 
danışarız. 
“Həyat”, 1905, №7 
 
 
125 
 
Hali – vətən 
 
Ucundadır dilimin 
Həqiqətin böyüyü. 
Nə qoydular deyəlim, 
Nə kəsdilər dilimi. 
 
Bilirmisən cühəla 
Nə etdilər vətənə. 
Nə qoydular uyuya, 
Nə qoydular oyana. 
 
Durur belə hərəkət 
Rəvamı bir diriyə? 
Nə getmədə irəli, 
Nə dönmədə geriyə. 
 
Ədu qırar qapıyı 
Biz evdə bixəbəriz. 
Nə başqa – başqa deriz, 
Nə ittihad edəriz. 
 
Ayıltmadı qələmim 
Bu türk ilə əcəmi. 
Nə qoydular yazayım, 
Nə qırdılar qələmi. 
 
 
 
126 
 
     Ona inan 
 
Qurtuluş Kamala inanla olur, 
Hökümət seçilmiş bakanla olur, 
Ünlü kölgəsində ol Atatürkün 
Dəyişib yüksəlmə uranla olur. 
 
Ucadır ülgüsü ulu Öndərin, 
Diləyi: ölkədə türkcə söylənsin. 
Ey Türk ozanları irəli gəlin 
Bu işlər bir az da ozanla olur. 
 
Onun göstərdiyi yolla yürürəm, 
Önümdə gözəllik, işıq görürəm, 
Türkü çağırıram əldə çökürəm 
Qutlu Türkəm ona qutanla olur. 
 
Yurdun sevgisiylə olmuşam ozan,  
Ara – sıra boylə düzgülər yazan, 
Olsun yazım mənim yurda ərməğan 
Altındakı Turan Turanla olur. 
 
 
 
 
127 
 
 
 
 
CƏLİL MƏMMƏDQULUZADƏ  
(1869 - 1932) 
 
 
Azərbaycan 
 
Ax, unudulmuş vətən, ax yazıq vətən! 
Dünyalar titrədi, aləmlər mayallaq aşdı, fələklər bir – birinə qarış-
dı, millətlər yuxudan oyanıb gözlərini açdılar və pərakəndə düşmüş 
qardaşlarını tapıb, dağılmış evlərini bina etməyə üz qoydular. 
Bəs, sən hardasan, ay biçarə vətən?! 
Dünya və Aləm dəyişildi, mənalar özgə təbir əxz elədi, yəni bizim 
dilcə söyləsək, o şeylər ki, əsil mənalarını itirmişdi, qayıdıb əslini 
tapdı, inna lillahi və inna ileyhi raciun: amma buna hamı qail oldu ki, 
vətən, vətən, vətən, dil, dil, dil, millət, millət, millət!... Dəxi bu dairə-
lərdən kənar bəni – noi – bəşər üçün nicat yolu yoxdur. 
Bununla bərabər, yəni “bavücude inki” hər söz danışıldı, hər mət-
ləbə əl vuruldu, hamı pəhləvanlarımız öz hünərlərini çıxartdılar mey-
dana və lakin bununla bərabər bu qədər var ki, bircə lazımlı söz ki, 
mənim zəndeyi – zəhləmi aparır – haman söz Azərbaycan vətənimin 
üstündədir. 
Bəzi vaxt otururam və papağımı qabağıma qoyub fikrə gedirəm, 
xəyalata cumuram, özümdən soruşuram ki: 
- Mənim anam kimdir? 
Öz – özümə də cavab verirəm ki: 
 
 
128 
- Mənim anam rəhmətlik Zöhrəbanu bacı idi. 
- Dilim nə dildir? 
- Azərbaycan dilidir. 
- Yəni vətənim haradır? 
- Azərbaycan vilayətidir. 
Demək, çünki dilimin adı türk – Azərbaycan dilidir, belə məlum 
olur ki, vətənim də Azərbaycan vilayətidir. 
- Haradır Azərbaycan? 
- Azərbaycanın çox hissəsi İrandadır ki, mərkəzi ibarət olsun 
Təbriz şəhərindən; qalan hissələri də Gilandan tutub, qədim Rusiya 
hökumətilə Osmanlı hökuməti daxillərindədir ki, bizim Qafqazın 
böyük parçası ilə Osmanlı Kürdüstanından və Bayaziddən ibarət 
olsun. 
Bilirsiniz, bu söhbət haradan yadıma düşdü? Bu söhbət oradan 
yadıma düşdü ki, keçən həftə Tiflisdə müsəlmanların milli komitə-
sində bir məsələyə baxılırdı ki, aya bizim bu məclisdə nə dil ilə gərək 
müzakirə olunsun. Biri dedi rusca, biri dedi osmanlıca, biri dedi 
ermənicə. Axırda belə qərar qoydular ki, türk dili müəllimlərinin və 
müəllimələrinin çoxusu türkcə danışmağı yaxşı bacarmır, bu səbəbdən 
bunlara izn verilsin ki, rusca danışsınlar. O ki, qaldı rus darülfünununu 
oxuyub başa çıxan bəzi üzvlər, – bunlara da izn verildi ki, rusca 
danışsınlar və həqiqətdə mən ki, gedib sümük sındırıb, illər ilə kafirlər 
içində əlimi murdar professorlara verə - verə elm oxumuşam, insaf-
dırmı ki, bugünkü gündə də oxuduğum elmi gizlədim və rusca danış-
mayım? Hərçənd məclisdə oturan əsnaflar və hətta axundlar rusca 
danışılan mətləbləri başa düşmürdülər, – cəhənnəmə düşmürdülər, 
gora düşmürdülər? 
O ki, qaldı, Bakı qurultaylarında olan səliqə, – bu barədə yaxşısı 
budur ki, heç danışmayım. Onsuz da düşmənimiz çoxdur, xəbərdar 
olar və gəlib baxıb və qurultaylarımızda olan nəzmü nizamı görüb 
 
 
129 
bizə göz vurarlar; çünki nədənsə bizim bədxahların hamısı bəd-
nəzərdir. 
Ax, gözəl Azərbaycan vətənim! Harada qalmısan?.. Ay torpaq 
çörəyi yeyən təbrizli qardaşlarım, ay keçəpapaq xoylu, meşginli, 
sərablı, goruslu və moruslu qardaşlarım, ay bitli marağalı, mərəndli, 
gülüstanlı quli – biyaban vətəndaşlarım, ey ərdəbilli, qalxanlı bəradər-
lərim! Gəlin, gəlin, gəlin mənə bir yol göstərin! Vallah ağlım çaşıb! 
Axır dünya və aləm dəyişildi, hər bir şey qayıdıb öz əslini tapdı, hər 
mətləbə əl vuruldu, gəlin biz də bir dəfə oturaq və keçə papaqlarımızı 
ortalığa qoyub bir fikirləşək haradır bizim vətənimiz?! 
Gəlin, gəlin, ey unudulmuş vətənin cırıq – mırıq qardaşları! Gəlin 
görək beşikdə yad millətlərin südünü əmmiş, vətənimizdən yadırğamış 
və millətimizin ruhundan xəbərsiz bir para millət başçılarımız sizə nə 
gün ağlayacaqlar?! 
Niyə sakitsiniz, ey mənim lüt – üryan vətən qardaşlarım?! 
Molla Nəsirəddin 
“Molla Nəsirəddin”, 27 noyabr, 1917, №24 
 
 
 
130 
Sizi deyib gəlmişəm 
 
Sizi deyib gəlmişəm, ey mənim müsəlman qardaşlarım! O kəsləri 
deyib gəlmişəm ki, mənim söhbətimi xoşlamayıb, bəzi bəhanələrlə 
məndən qaçıb gedirlər, məsələn, fala baxdırmağa, it boğuşdurmağa, 
dərviş nağılına qulaq asmağa, hamamda yatmağa və qeyri bu növ vacib 
əməllərə. Çünki hükəmalar buyurublar: “Sözünü o kəslərə de ki, sənə 
qulaq vermirlər”. 
Ey mənim müsəlman qardaşlarım! Zəmani ki, məndən bir gülməli söz 
eşidib, ağzınızı göyə açıb və gözlərinizi yumub, o qədər “xa – xa!..” edib 
güldünüz ki, az qaldı bağırsaqlarınız yırtılsın və dəsmal əvəzinə ətək-
lərinizlə üz – gözünüzü silib, “lənət şeytana!” dediniz, o vaxt elə güman 
etməyin ki, Molla Nəsrəddinə gülürsünüz. 
Ey mənim müsəlman qardaşlarım! Əgər bilmək istəsəniz ki, kimin 
üstünə gülürsünüz, o vaxt qoyunuz qabağınıza aynanı və diqqətlə baxınız 
camalınıza. 
Sözümü tamam etdim, ancaq bircə üzrüm var: məni gərək bağış-
layasınız, ey mənim türk1 qardaşlarım ki, mən sizlə türkün açıq ana dili 
ilə danışıram. Mən onu bilirəm ki, türk dili danışmaq eybdir və şəxsin 
elminin azlığına dəlalət edir. Amma hərdənbir keçmiş günləri yad etmək 
lazımdır: salınız yadınıza o günləri ki, ananız sizi beşikdə yırğalaya – 
yırğalaya sizə türk dilində lay – lay deyirdi və siz qulaq ağrısı səbəbinə 
sakit olmurdunuz. Axırı biçarə ananız sizə deyirdi: 
- Bala, ağlama, xortdan gələr, səni aparar! – Və siz dəxi canınızın 
qorxusundan səsinizi kəsib, ağlamaqdan sakit olurdunuz. 
Hərdənbir ana dilini danışmaqda keçmişdəki gözəl günləri yad 
etməyin nə eybi var?! 
Molla Nəsirəddin 
“Molla Nəsirəddin”, 7 aprel, 1906, №1 
 
                                                 
1 Azərbaycanlı 
 
 
131 
 
Fars konsulu 
 
Deyirlər: Bu günlərdə Bakıda əyləşən İran konsulu qeyri yerə 
dəyişiləcək və onun yerinə Tehrandan təzə konsul göndərirlər. Bu təzə 
gələn konsul farsdı və türk dilini bilmir. Bunu da deyirlər ki, Bakıdan 
savayı qeyri şəhərlərə də təzəlikdə göndəriləsi olan İran konsulları fars 
olacaqlar və bəlkə onlar da türk dili bilməyən olacaqlar.  
Rusca deyirlər: Pociviyom, uvidim. Yəni inşallah yaşarıq, görərik. 
Biz də inşallah (bu əcəl məsələsi işi xarab eləməsə) inşallah görərik.  
Amma İran azərbaycanlıları inşallah görəsən təzə təşrif gətirən və 
türk dilini bilməyən fars konsullarını göndərəndə nə deyəcəklər? 
Amma ola da bilər ki, bir söz deməyələr. Necə ki, Təbrizə təyin 
olunan fars valiləri və qeyri – fars məmurları azərbaycanlılar ilə farsca 
danışanda və azərbaycanlılar onların dilini qanmayıb, mətəl qalanda 
bir kəs çıxıb deməyib ki, ay baba! Mən əgər Azərbaycan türkiyəm, nə 
səbəbə mənim idarəmdə mənim öz ana dilim ilə mənim özümlə 
danışmırsan? 
Pociviyom, uvidim. Yəni inşallah görərik axırı nə olacaq. 
Cırcırama 
“Molla Nəsirəddin”, 27 dekabr, 1924, №29 
 
 
 
132 
 
Şəhərə doğru 
 
Məlumdur ki, kənd əhalisinin əhvalını yaxşılaşdırmaq məqsədi 
kimi “Kəndə doğru!” şüarın dalısı “Şəhərə doğru!” olacaqdır. O 
səbəbə ki, kənd əhalisinin əhvalı kənd dairəsində nə qədər gözəlləşsə, 
yenə də kənd əhalisi şəhərsiz ötüşə bilməyəcək və bu hal o qədər açıq 
və vazehdir ki, bunu bəyan etməyə daha bir lüzüm qalmır. 
Onun üçün də kəndlilərin qədim dostu “Molla Nəsirəddin” əmi 
“pis əzvəqt”1 öz çarıqlı köhnə dostlarının qeydinə qalmaq babətindən 
bu söhbəti vaxt ikən ortalığa atır ki, sonra iş işdən keçməmiş olsun və 
fürsət itməmiş olsun. 
Sözü çox uzatmaq istəmirəm və sözüm də heç çox deyil; ancaq 
mənim qabağımda duran iki məsələdir. 
Birinci məsələ budur ki, aya indidən nə tədbir tökmək ki, mənim 
dostlarım şəhərə doğru gələndə və Bakı kimi bir böyük şəhərin 
küçələrində gəzəndə idarələrin və ticarətxanaların lövhələrinin 
yazılarından hürkməsinlər. Bax, qoy mən sənə sözün açığını deyim. 
Tutaq, avam kəndli deyil, bax, məsələn, sən özün, Allaha şükür, çox 
elmli savadlı şəhərlisən. Gəl mən yapışım sənin əlindən, gedək 
Bakının küçələrini gəzə - gəzə lövhələri oxuyaq. 
Əgər sən bu lövhələrin üçünü dalbadal oxuya bildin ki, özün də 
qandın və məni də qandırdın, onda mən sənə afərin deyərəm. 
Daha niyə uzaq gedək. Lövhənin biri türkcə ərəb hərfləri ilə 
yazılıb. Amma oxuyursan bilmirsən nədir. Axırda hıqqana – hıqqana 
höccələyib görürsən ki, yazılıb: 
Mediksantrud. 
Demək, ixtisar olunmuş on iki rus kəlmələrinin baş hərflərini 
götürüb başıdaşlı Qüreyş tayfasının nəstəliq xətti ilə, islamca bisavad 
                                                 
1 Vaxtından əvvəl 
 
 
133 
erməni, yəhudi, türk nəqqaşının qələmi ilə bir belə ilan – qurbağa şəkli 
çəkilibdir. 
Bir qeyri lövhəni götürək. Burada yenə bir neçə rus sözlərinin baş 
hərfləri bir yerə cəm olub, mübarək yeni türk hürufatının baş hərfləri 
ilə bu söz yazılıb ki, bunu da Vəli Xulufludan başqa heç bir kəndli, ya 
şəhərli oxuya bilməz. 
Qeyri bir lövhəyə rast gəlib görürsən, elə bil, it ayaqlamış soğan 
disidir ki, heç qana bilmirsən ki, kimdən ötrü bu qədər pul xərc edib 
bunu yazdırıblar. Bir yerdə yazılıb: Maranderinkumbas, qeyri bir 
lövhədə yazılıb: Kasnibaristonmel. Sonra Onbik, Kato, Samtorqaş-
veynakurs. 
Xülasə, dünyanın bir yerini gəzəsən və hər nə qədər dağlarının və 
çaylarının adı var, guya ki, hamısı Bakı şəhərinin lövhələrində yazılıb 
bircə yaddan çıxıb Amerika çayları Missisipi və Missuri yazılmayıb. 
Dəxi nə başını ağrıdım, hər bir Azərbaycan kəndlisi ki, yolu 
Bakıya düşdü və şəhərin mərkəzinin küçələrinin lövhələrini gördü, elə 
biləcək ki, onu yəcuc – məcuc vilayətinə gətiriblər. 
Bu birinci məsələ. 
Qaldı ikinci məsələ. O da yol məsələsidir, yəni indidən biz gərək o 
tədarükdə olaq ki, aya, hansı yol ilə Azərbaycan kəndliləri Bakıya və 
ya Tiflisə gedə bilər? Gərək öz mal arabasına minsin, bir ayın 
müddətində babaları kimi kəl sürsün, ya dəmiryolu ilə gəlsin. 
Bilirəm, sən deyəcəksən dəmiryolu ilə gəlsin. Onda mən də sənə 
deyəcəyəm ki, xub, çox yaxşı sözdür. Amma indi özün də bilirsən ki, 
yaylaqlardan nepmanlar vaqonlar dolusu dəmir yol ilə Bakıya 
yollananda cəmi stansiyalara teleqraflar çəkilir ki, heç kəsə bilet 
satılmasın, yer yoxdur. Və mən özüm, kəndlilərin köhnə dostu, bax, 
öz qoca gözümlə hər il sentyabr ayında görürəm. Yevlax və qeyri 
vağzallarda həftələrlə kəndlilər çirkli vağzalın çirkli otaqlarında yan – 
 
 
134 
yana yıxılıb maşın gözləyirlər. Və bir ucdan Tiflisdən teleqraf da 
işləməkdədir ki, bilet satılmasın. 
Və neçə - neçə qatarlar vağzaldan gəlib keçib və neçə günlərlə 
kəndlilər dolu vaqonların akoşkasından başlarını çıxardan totuq 
xanımlara tamaşa eləyə - eləyə həsrətlə baxıb dərin ah çəkə - çəkə 
yenə o biri marşrutu gözləyirlər... 
Bəs, buna nə deyirsən?.. 
Molla Nəsirəddin  
“Molla Nəsirəddin”, 12 sentyabr 1925, №37 
 
 
 
135 
 
Dil 
 
Mən  indiyə kimi inciyərdim o müsəlmanlardan ki, öz dillərini bilə - 
bilə bir – birinə rus dilində məktub yazırlar. Amma indi incimirəm.  
Darülfünun qurtarmış cavanlarımızın hamısı rus dilində yazı – pozu 
eləyirlər; müsəlmanca savadlı olanlar da eləyir, olmayanlar da eləyir. 
Əvvəllər mən buna razı olmazdım; amma indi razıyam. Hətta qəza 
müdirlərimizdən bizə indiyədək bir neçə kağız gəlib: bunların hamısı 
rusca yazılıb. Müəllim rəfiqlərimiz də bizə rusca kağız yazırlar. Az qalıb 
ki, mollalarımız da rus dilində irsal – mərsul1 edələr; amma eləmirlər. 
Məhz ondan ötrü ki, rusca bilmirlər. 
Bu işlərə əvvəllər mən təəccüb elərdim, amma indi eləmirəm. Səbəbi 
var: 
Müsəlman yazıçılarından mənim bir dostum var ki, qabaqlarda mənə 
kağız yazanda həmişə türk dilində yazardı. Amma iki həftə bundan irəli 
haman dostumdan bir kağız aldım; bu kağız rusca yazılmışdı. Rəfiqimiz 
dünən bir vacib işdən ötrü gəlmişdi idarəmizə və söhbət arasında axırıncı 
kağızını rusca yazmağının səbəbini soruşdum. Rəfiqimizin cavabını 
burada yazırıq ki, möhtərəm oxucularımız da oxusunlar və oxuyandan 
sonra haman sözləri cib dəftərlərinə yazsınlar ki, bari bizdən sonra 
gələnlər üçün bir yadigar qalsın. Rəfiqimiz belə cavab verdi: 
– Cənab Molla Nəsrəddin, mən bilirəm ki, şəxs gərək öz dilində 
danışsın və öz dilində yazsın. Amma mən müsəlman hürufatı ilə yazı – 
pozu eləməyi dəxi bilmərrə tərgitdim və buna iktifa eləməyib2, övladıma 
da vəsiyyət edəcəyəm ki, müsəlman dili üçün təzə bir xurufat icad 
olunmayınca müsəlmanca bir kəlmə söz də yazmasın. 
Mənim Fatma adında bir bacım var ki, həmişə anamla bir yerdə 
kəndimizdə olar. Bacımın beş yaşında bir azarlı oğlu var idi, mənim 
                                                 
1 Məktublaşma 
2 Kifayətlənməyib 
 
 
136 
xahişimə görə bacım oğlunu gətirmişdi bizə ki, həm bir – iki ay bizə 
qonaq olsun, həmi də İrəvan həkimləri uşağa müalicə eləsinlər. Anam və 
bacımın əri İsmayıl bəy qalmışdılar kənddə. Bacım Fatma da hamilə idi 
və doğmağına bir neçə gün qalanda əri İsmayıl bəylə gəldi İravana. Uşağı 
Russo həkim müalicə eləyirdi. Fatma doğdu və bir oğlu oldu. Bir gün 
keçəndən sonra poçta yolum düşdü və bir açıq kağız alıb kəndimizə 
Molla Cəfər rəfiqimizə müxtəsər yazdım: “Anama de ki, Fatmanın oğlu 
oldu”. Kağızı saldım qutuya. 
Molla Cəfər kağızı alır və elə bilir ki, mən yazmışam “Fatmanın oğlu 
öldü”, yəni vəfat elədi; çünki molla bunu bilirmiş ki, bacım İrəvana gəlib 
naxoş oğluna müalicə elətdirsin və hamilə olmağını ya bilmirmiş, ya 
xəyalında deyil imiş. Əvvəl Molla Cəfər istəmir bu cür pis xəbəri anama 
yetirsin, hətta məndən narazı olub ki, qoca övrətə mən niyə bu tövr qəmli 
xəbəri yazıram. 
Xülasə, üç gün keçəndən sonra, evdə oturmuşduq, gördük qapı 
döyülür və bir övrət ağlayır. Qapı açılan kimi biçarə anam “bala vay!” 
deyib, özünü çırpdı yerə və bihuş oldu. 
Mən o saat işi duydum və bacımın böyük oğlunu və təzə doğduğu 
uşağı da gətirib qoyduq anamın qucağına. Handan – hana yazıq övrət 
gözlərini açdı və başladı uşaqların ikisini də öpüb qucaqlamağa. 
- Allah Molla Cəfərə insaf versin! 
- Allah müsəlman hürufatını da icad edənə rəhmət eləsin!.. 
Rəfiqim sözünü deyib qurtardı. 
Mən də sözümü qurtarıram və ancaq bunu demək istəyirəm: hər kəs 
rusca, yainki erməni və gürcücə, yainki avropalılar işlətdikləri hürufatla 
yazı yazmaq bilir, – bizim sözlərimizi başa düşər və bilər ki, nə deyirik. 
Amma hər kəs bu dillərin heç birində bisavad deyil, – yəqin ki, 
bilməyəcək nə deyirik. 
 
 
 
137 
 
 
 
 
ƏBDÜRRƏHİM  BƏY  HAQVERDİYEV 
(1870 – 1933) 
 
Ədəbi dilimiz haqqında 
 
Axır zamanlarda ədəbi türk dili məsələsi yomiyyə bir məsələ 
surətdə meydana çıxmışdır. Azərbaycan türklərinin ədəbi bir dili 
varmı, ya yoxmu? Bu xüsusda bir neçə kəlmə söyləmək istəyirəm. 
Mənim aşağıda yazdığım sözlər mübahisəyə səbəb olarsa – daha da 
gözəl. 
 1905-ci il inqilabınadək Azərbaycanda ədəbiyyat yoxluğunu 
cürətlə etiraf etmək olar. Nərimanovun, Qənizadənin və mənim tərə-
fimizdən beş-üç kitabça buraxılmışdırsa da bunlar dəryada bir qətrə 
hesab oluna bilərdilər. Türk dilində qəzetə və jurnal çıxarılmasına 
sabit çar hökuməti qəti  olaraq icazə verməyirdi. 
Türklərin bir mətbəəsi yox idi. Quberniya mətbəəsində türk 
hürufatı  var idisə, o da xırda elanlar tərcüməsi üçün olub, bərbad bir 
halda idi.  
Bu səbəbdən məktəblərdə tədris kitabları və camaatın oxuduğu 
kitablar ancaq “Leyli və Məcnun”, “Gülüstan”, “Bustan”, “Tarixi – 
Nadir” və bu qəbil İranda çap olunmuş və əksəri fars dilində yazılmış 
kitablar idi. Buna görə də fars dili türk dilinə tam mənasilə ağalıq 
edirdi. O vaxtın xalqı türk dilində məktub yazmağı bacarmazdılar, 
məktublar hamısı fars dilində yazılırdılar. Danışıq əsnasında işlət-
diymiz cümlələr fars quruluşunda olurdu. Məsələn: “Qəzetlərdən 
 
 
138 
yazılanlardan böylə görünür ki, bu il Azərbaycanın pambıq məhsulu 
bol olacaqdır”, “Mən sənin evinə gəlmərəm, çünki səndən inci-
mişəm”, “Hərgah mənə kağız yazmaq istəsən, bu ünvana yaz” və ilax 
... Danışıq vaxtında fars ləfzlərinin çox işlənməsi indi də savadlılığa 
dəlil hesab olunur. Fars dilinin təsiri sayəsində türk istilahlarını itirib, 
fars istilahlarını işlətməyə möhtac olmuşuq. Bu istilahları arayıb 
tapmaq üçün ciddi çalışmaq lazımdır. Azərbaycan türk aləmində 
birinci dəfə meydana çıxmış kitab Mirzə Fətəlinin komediyaları və 
“Aldanmış kəvakib” sərlövhəli hekayəsidir. Komediyaları Azərbay-
canın el dilində yazılmış, hekayə isə fars əlfazının və ibarələrinin 
çoxluğundan lüğətsiz çətin oxunur. Öz tərcümeyi – halını Mirzə Fətəli 
fars dilində yazmış, 70-ci və 80-ci sənələrdə təsadüfi olaraq Rusiya 
çar hökuməti iki – üç qəzetəyə icazə veribsə də, sonra peşman olub, 
onları bir neçə ay davamlarından sonra qapamış. Bu qəzetlərin biri 
1875-ci sənədə Bakıda nəşr olunan Həsən bəy Zərdabinin “Əkinçi”si 
və ikincisi Tiflisdə 1883-cü ildə çıxan “Kəşkül” və “Ziyayi – Qafqaz” 
qəzetləri idi. Bu iki qəzetənin naşiri Cəlal əfəndi Ünsizadə idi. 
“Əkinçi” qəzetəsinin iki dili var idi. Zərdabinin dili və mühərrirlərinin 
dili. Həsən bəyin işlətdiyi cümlələrin çoxusu rus cümlələrindən 
çöndərmə idi; müxbir və mühərrirləri isə fars cümlələri və fars dili 
işlədirdilər. Cəlal əfəndinin “Kəşkül”ünü həmçinin lüğətsiz oxumaq 
çətin idi. Odur ki, qəzetlər də bir ədəbi dil yarada bilmədilər. 
90-cı illərdə ortalığa atılıb ədəbiyyatla məşğul olmaq istəyən 
ziyalılarımız (özümü də o cümlədən hesab edirəm) iki tərəfdən də 
avara olub məcburən rus ədəbiyyatı təsiri altına düşüb, türk dilində rus 
cümlələri işlətməyə üz qoydular. Böylə ziyalılarımız indi də az 
deyildir. Bir neçə cümlə göstərmək yersiz olmaz. “O adamlar hansılar 
ki, bu işdə iştirak edirlər”, “Mənim qardaşım tarda yaxşı oynayır”, 
“Əhmədin qızı ərə çıxdı”, “Bu işin müqabilində bir ölçü götürmək 
 
 
139 
lazımdır” və ilax... Dilə qarışmış hədsiz rus sözlərindən danışmağa 
ehtiyac yoxdur. 
Ədəbi dilin yoxluğundan əlavə indiyədək, türk Azərbaycan ləh-
cəsinin bir mükəmməl sərfi və nəhvi yoxdur. Ədəbi dil haradan ola 
bilər? Kitablarımızda, qəzetlərimizdə sərf – nəhv qəvaidini indi də 
düzgün işlətməyirik. Bu xüsusda xüsusi məqalə hazırlayıram. 
Sultan Əbdülhəmid zamanında osmanlı ədibləri hökumətin təhriki 
altında osmanlı türk ədəbiyyatının cəmi türk aləminin ədəbiyyatına 
ağalıq etməsi yolunda cidd – cəhd edirdilər. Azərbaycanda ədəbiyyat 
olmadığından bu yerlərə əl atmayırdılar. Öylə ki, 1905-ci il inqilabın-
dan sonra Azərbaycanda ədəbiyyat yolunda böyük bir hərəkət əmələ 
gəldi: mətbəələr quruldu, qəzetələr intişara başladı, ədiblərin fəaliy-
yətləri yüksəldi: maarif cəmiyyətləri, dram dərnəkləri təşkil olundu, 
ədəbiyyat kitablarının sayı gün – gündən artmağa başladı. 
Bunu gördükdə osmanlı ədəbiyyatının ağalıq xülyası cünbüşə 
gəldi. Bu əsası icra etmək üçün bir neçə nəfər İstanbuldan Azər-
baycana ezam olundu. Əlibəy Hüseynzadə, Əhməd Kamal, Səbribəy-
zadə Xalid, Ziya və sairləri. Birinci Əlibəy Hüseynzadə “Füyuzat”ı 
nəşrə başlayıb, türk Azərbaycan dilini osmanlılaşdırmağa qədəm 
qoydu. Bunun müqabilində “Molla Nəsrəddin”in amansız mübarizəsi 
nəticə verə bilmədi və yazıçı gənclərin çoxunu Əlibəy öz nüfuzu altına 
çəkdi. Əlibəydən sonra Əhməd Kamal “Yeni Füyuzat” jurnalının 
başında əyləşib Əlibəy yolu ilə getdi. 1910-cu illərdə Səbribəyzadə 
“Şəlalə” jurnalı ilə meydana atıldı. Bu adam ondan qabaq gələnlər 
kimi işlədiyindən əlavə ən mürtəce, qaranlıq sevən, tərəqqi düşməni, 
qadınlar təsəttürü yolunda canından, başından keçən bir şəxs idi. Bu 
jurnalın təsirindən cavan ədiblərimiz və şairlərimiz indi də azad ola 
bilməyirlər. Cavan yazıçılarımızın şeirlərini oxuyanlar bunu təsbid 
edərlər. Gənclərimiz özləri hiss etməyərək Azərbaycan qulağını deşən 
ləfzləri istemal edirlər. Bu sözlər türk sözləri isə də bizim üçün 
 
 
140 
yabançıdır və əvəzlərində başqa türk sözlərimiz də var. Məsələn: 
“sırt” – çiyin, “erkək” – kişi. “Ərkək” sözü Azərbaycan türkü təsəv-
vüründə heyvaniyyəti təşkil edən bir sözdür. 
Şura hökuməti bərpa olunandan bəri Azərbaycanda ədəbiyyatın, 
mətbuatın sayı yüz əlli sənənin müddətində görülməmiş bir dərəcəyə 
çıxmış. 
Türkləşmiş orta, ali məktəblərdə türk dilində yazılmış və tərcümə 
olunmuş elmi kitablar işlənməkdədir. Söz yox ki, bu kitabların dilində 
ədəbi qüsurlar hədsizdir. Bu qüsurlar da dilin ədəbiləşməsinə nə qədər 
ziyan verə bilər. 
Buna görə Xalq Maarif Komissarlığı yanında, ya Ümumittifaq 
Akademiyasının Azərbaycan şöbəsində xüsusi bir təşkilat, Azər-
baycan türk lisanı üçün mükəmməl sərf – nəhv və ədəbi dil yaratmaq 
üçün qurulmalıdır. 
  
 
 
 
141 
 
 
 
 
NƏRİMAN NƏRİMANOV 
(1870-1925) 
 
Əliqələmli müsəlman ziyalıları  
haqqında bir neçə söz 
 
Redaksiyaya məktub 
Axır zamanlar, Zaqafqaziyanın oxumuş müsəlmanlarından bəzi-
ləri rus qəzetlərində öz məqalələrini dərc etdirirlər. Bir tərəfdən bu, 
əlbəttə, sevincli bir hadisədir, çünki, görünür, müsəlmanlar yavaş-
yavaş mətbuat işçiləri ilə maraqlanmağa başlayırlar. O biri tərəfdən isə 
bu hadisə çox kədərlidir ki, onlar mətbuat işinin əhəmiyyətini pis 
anlayırlar. Hər şeydən əvvəl, şübhəsizdir ki, mətbuat müəyyən cəmiy-
yətə ancaq o zaman yaxşı təsir göstərə bilər ki, o, müzakirəyə qoyulan 
və bütün cəmiyyətə aid olan məsələyə tamamilə qərəzsiz yanaşsın və 
qəzetlərdə irəli sürülən fikirlər cəmiyyətin kütləsi üçün aydın olsun. 
Böyük təəssüflər olsun ki, bu məqalələrdə nə birincisini, nə də 
ikincisini görmək olur. Bu məqalələr eyni bir xarakterdədir, yəni: 
mədəniyyət cəhətdən müsəlmanların geriliyi. Məsələn, rus qəzetləri-
nin nömrələri indi qarşımızdadır. Həmin nömrələrdə bu kimi məsələ-
lərə toxunulur: Zaqafqaziyada ruhanilərin vəziyyəti, müsəlman qadın-
 
 
142 
larının təhsil alması zərurəti, vətən dili olan rus dilinin öyrənilməsi 
zərurəti daha təbii olan üsul-cədidin üstünlüyü və i.a. 
Görünür ki, bu məqalalərin müəllifləri, mədəni cəhətdən geridə 
qalmış öz həmməzhəblərinə müəyyən bir xeyir vermək istəyirlər; 
onlar var qüvvələri ilə avam camaatı cəhalət girdabından xilas edib 
həqiqət yoluna salmağa çalışırlar. Lakin, əfsus! Bu ağaların zəhməti, 
xidmət etdikləri və onların gözündə cahil və dərrakəsiz görünən bir 
cəmiyyətə çətin azacıq bir xeyir verəcəkdir. Doğrudur, yuxarıda adları 
çəkilən məqalələrin məqsədi oxuyan rus camaatını Zaqafqaziya 
müsəlmanlarının ictimai həyatı ilə tanış etmək olsaydı, onda, əlbəttə, 
bundan danışmağa dəyərdi. Lakin iş bundadır ki, həmin məqalələr bu 
və ya başqa bir məsələnin həllində fəal iştirak etmələri lazım gəldiyi 
Zaqafqaziya müsəlmanlarına müraciətlə bir vəz xarakterini daşıyır. 
Lakin bu vəz onlara çox vaxt çatmır. Aydın olmaq üçün həmin 
məqalələrin məzmununu biz azacıq nəzərdən keçirək. 
Müəlliflərdən biri, ümumiyyətlə, müsəlman ruhanilərindən danış-
dıqda, İran mollalarının hərəkətindən, ağzı köpüklü danışır və deyir ki, 
İran mollaları Zaqafqaziya müsəlmanlarının etimadından və fanatiz-
mindən istifadə edərək onları amansızcasına və insafsızcasına istismar 
edirlər və hətta utanmayıb, guya müsəlman şəraitinin dünyəvi təh-
silinə yol vermədiyini təbliğ edirlər… Məqalənin axırında müəllif öz 
həmməzhəblərindən xahiş edir ki, quldur mollaların sözlərinə qulaq 
asmasınlar və İran mollalarının yekə ciblərinə doldurduqları pulu, 
başqa, daha faydalı və xeyirli bir işə sərf etsinlər. Başqa bir müəllif 
qadın təhsilindən danşarkən analarımızı çox pis qələmlə təsvir edib 
deyir ki, analarımız öz uşaqlarına pis tərbiyə verirlər və tərbiyə ver-
 
 
143 
məyi bacarmırlar. Buna görə də məqalənin möhtərəm müəllifi gələ-
cəkdə ana olacaq qızlarımız üçün təhsil almağı lazım sanır və ümid 
edir ki, onun səsinə səs verən olacaqdır. Üçüncü müəllif vətən dili 
olan rus dilini öyrənmənin faydasından danışaraq öz həmməzhəb-
lərini, uşaqlarını rus dili məktəblərinə qoymağa çağırır və i.a. 
Bu kimi məqalələri oxuduqda ixtiyarsız olaraq özünə belə bir sual 
verirsən: məqalələr kimin üçün və nə məqsədlə yazılır? Əgər iyirmi-
otuz nəfər oxumuş müsəlmanlardan ötrü yazılırsa, biz bu yazan 
cənabları inandıra bilərik ki, oxumuş müsəlmanlar, müzakirə edilən bu 
məsələləri həmin məqalə sahibləri qədər yaxşı anlayırlar. Əgər 
möhtərəm müəlliflər haman sinfi nəzərdə tuturlar ki, bu məzmunda 
olan məqalələrin onlar üçün doğrudan da əhəmiyyəti vardır, onda biz 
cəsarət edib bu zəhmətin tamamilə faydasız olduğunu təsdiq edə 
bilərik: ona görə ki, həmin məqalələri, buna ehtiyacı olan adamlar 
oxumurlar, buna ehtiyacı olmayanlar oxuyurlar. 
Bu məsələləri oxumuş müsəlmanlar qaldırmasa da, bəs kim 
qaldırar? – deyə oxucu soruşar. Bu halda bu kimi məqalələri oxumağa 
cəmiyyəti axı hazırlamaq lazımdır. Bunu isə birdən-birə əldə etmək 
üçün heç bir imkan olmadığına görə, bizim fikrimizcə, yaxşı olardı və 
hökumətimizin də xeyrinə olardı ki, bütün Zaqafqaziya üçün Azər-
baycan dilində heç olmasa bircə qəzet nəşr oluna idi və Rusiya müsəl-
manlarına aid olan cari məsələlər həmin qəzetdə müzakirə oluna idi. O 
zaman cəmiyyətin də öz ana dilində qəzet oxuyub ondan tələb olunan 
şeyləri və nə də geri qaldığını bilməyə imkanı olardı. Lakin nə qədər 
ki, belə bir qəzet yoxdur, oxumuş müsəlmanlar, qızıl vaxtlarını müsəl-
manların anlamadığı dildə faydasız məqalələr yazmağa sərf etmək 
 
 
144 
əvəzinə, bu və ya digər məsələlər haqqında sadə Azərbaycan dilində 
kitabçalar nəşr etsələr, rus dilini öyrənməyin faydası haqqında yazsa-
lar, daha ağıllı işlər görmüş olardılar.1 
                                                 
1  “Əliqələmli müsəlman ziyalıları haqqında bir neçə söz” məqaləsi “Kaspi” 
qəzetinin 1 fevral 1896-cı il tarixli 25-ci nömrəsində 2-ci səhifədə “N.Nərimanov” 
imzası ilə dərc olunmuşdur. 
 
 
145 
 
Teatr barəsində bir neçə söz 
 
Komediya – yunan sözüdür. Qədim vaxtlarda komediyanı yunan-
lar gülüş üçün çıxardırlardı (hər bayram günü camaat şəhərin kənarına 
cəm olub, vaxtlarını xoş keçirməkdən ötrü cürbəcür məzəli şeylər 
çıxardırlardı). Bu axır vaxtda komediya çıxartmaqdan əsil məqsud 
tərbiyədir. İnsan çox vaxt öz zingəganlığında özünün və ya qeyri-
şəxsin qüsuratını görmür və yainki hiss etmir. Amma komediya çıxar-
danda bunların hamısını görüb yaxşını yamandan seçir və mümkün 
olan qədər çalışır ki, yaman sifətləri özündən rədd etsin. Bizim müsəl-
man arkadaşlarımız teatra çox da həvəs etməyib fikir edirlər ki, o 
komediya ki, oynanılır, ancaq gülüş üçündür. Bu fikirdə olanlar çox 
səhv edirlər, çünki komediya zindəganlığın ayinəsidir. Biz teatrda öz 
qüsuratımızı görüb, əlbəttə, çalışırıq ki, özümüzü yaxşı adamlara 
oxşadaq və pis adamlardan kənar olaq. Teatr böyüklər üçün bir növ 
məktəbdir. Necə ki, uşaqlar məktəbdə gözəl şeylər əxz edirlər, elə də 
bizlər teatrdan gözəl sifətlər əxz edirik. 
Bugünkü teatrın iki nəfi var: əvvəla, budur ki, necə ki, qabaqda 
zikr olundu, zindəganlığımızda olan qüsuratı göstərək: məsələn, “Hacı 
Qara”, hansı ki, bu gün oynayacaqlar, bir xəsis və tamahkar şəxsdir 
ki, puldan ötrü adını bədnam edir. Əvvəl sövdəgərlik edib dinc, 
farağat, dükənində əyləşib alış-veriş edirdi; amma sonradan tamah o 
qədər güc gətirir ki, qoca vaxtında qacaqçılığa gedir. Məşhur məsəldir 
deyərlər: “Artıq tamah daş yarar, daş qayıdar baş yarar!” Elə də Hacı 
Qara, nəinki müradına çatmadı, hətta həbsə düşdü… Əlbəttə, bu bizim 
 
 
146 
üçün gərəkdir ibrət olsun. İnsan gərəkdir mümkün olan qədər 
zindəganlığını doğruluqda keçirə. Zira ki, yalan və əyrilik həmişə 
aşkar olub, insanı bədnam edir. Teatrımızın ikinci mənfəəti budur ki, 
bundan yığılan pul xərc olunacaq bu il müsəlman uşaqları üçün bir 
məktəb binası qoymağa. Məlum ola ki, hərçənd bir zaman dünyəvi 
elmlər müsəlman arasında intişar tapmış isə də, sonradan bir neçə 
səbəblərə görə elmləri əlimizdən çıxarıb yavaş-yavaş insanın ruhunu 
və bədinini salamat saxlayan şeylərdn iraq düşüb, indi zəlalətdə 
bulunuruq. Tarixə nəzər etsəniz, yəni keçən millətlərin barəsində 
oxusanız, yəqin edərsiniz ki, heç bir millət qılınc və tüfəng ilə qabağa 
getməyibdir. Hansı millət ki, qabağa gedib, tərəqqi edibdir, ancaq 
elmin gücünə xoşbəxt olubdur. Amma o millət ki, ümidini qılınca bağ-
layıb, həmişə zəlalətdə bulunubdur. Hənüz zəlalətdə qalmış millət-
lərdən biri də bizim müsəlman millətidir. Bir dürüst nəzər edək bizim 
zindəganlığımıza! Oğurluq, quldurluq, adam öldürmək və cürbəcür 
yaman hərəkətlər bizdən baş verir. 
Doğrudur, bu tövr bədbəxtlik bir millətin arasında olubdur, amma 
onlar bizdən tez başa düşüb, elmin dalınca gediblər və zülmətdən xilas 
olub işıqlığa düşüblər. Amma biz hələ qəflət yuxusuna mübtəla ol-
muşuq. 
Heç ata-ana istərlərmi uşaqları bədbəxt olsunlar! Heç istəməz ki, 
oğlu qazamatda illərlə çürüsün. Amma çifayda, bunların hamısını 
görürük və gözlərimizdən qanlı yaşlar tökülür. Bəs lazım gəlmirmi bu 
dərdin dərmanını tapaq! Nə vaxtadək qoca ata və analarımız sudlara 
düşəcəklər! Günah kimdədir? Bəyəm günah qazamatda çürüyən uşaq-
larımızdadır? Xeyr. Günah özümüzdədir. Vaxtında lazım olan tər-
 
 
147 
biyəni verməyib öz əlimizlə uşaqlarımızı oda atıb yandırırıq. Bəs bunu 
bilə-bilə nə üçün uşaqlarımıza elə pərvəriş verməyirik ki, nadanlığın 
əlindən xilas olalar? 
Necə verək tərbiyə? Halbuki özümüzdə lazım olan tərbiyə yox-
dur?! Bəli, gərəkdir  biz özümüz uşaqlarımıza tərbiyə verək, ta onlar 
da gələcəkdə öz uşaqlarını cürbəcür bəlalardan saxlasınlar. Tərbiyə 
dəxi ancaq elmin gücünə olar. Ona görə lazımdır məktəblərimiz ola. 
Bu məqsud ilə alicənab Gəncə mahalının qubernatoru müsəlmanların 
tövrbətövr bəlalara giriftar olmağı məktəb olmamaqda görüb xahiş 
edibdir ki, bir məktəb açılsın ki, orada bizim uşaqlar rus və türk dilini 
oxuyub və lazım olan tərbiyəni əxz edib, gələcəkdə həm özləri və həm 
ata və anaları xoşbəxt olalar. 
Bu tövr camaat işləri bir adamın gücü ilə başa gəlməz. O səbəbə 
bu teatrı Gəncənin mərifətli və mədəniyyətli olan cavan müsəlmanları 
bina edibdir. Ümid edirik ki, bu təzə açılan məktəb axırıncı olmayıb, 
siz həzəratın köməyilə bu minval xeyir işlər çox olsun. Həzərat, genə 
təkrar edirəm: Məktəb! Məktəb! Bizi ancaq məktəb nadanlıqdan xilas 
edər!1 
 
                                                 
1 “Teatr barəsində bir neçə söz” məqaləsi 1899-cu ildə Bakıda Azərbaycan və rus 
dillərində “Gəncədə teatr barəsində deyilmiş N.Nərimanovun sözü” adı ilə çap 
edilmişdir. Bu məqalə M.F.Axundovun “Hacı Qara” komediyasının Gəncədə 
tamaşaya qoyulması münasibəti ilə N.Nərimanovun söylədiyi nitqin mətnidir. 
Məqalə N.Nərimanovun “Əsərləri”ndə (Bakı, Azərnəşr, 1956-cı il) dərc 
olunmuşdur. 
 
 
148 
 
 
 
Müqəddimə 
 
Bu axır zamanda mərifətli əhli-qələm qardaşlarımız tövrbətövr 
kitablar yazmağa məşğuldurlar, ancaq bu vaxtadək türk-Azərbaycan 
dilində bir qayda olmamağına görə hər kəs nə tövr istəyir yazır. 
Qaydasız yazılan inşalar nə dilə və nə millətə nəf gətirməz. 
Məsələn: uşaq məktəbdə oxuyur, bir müəllim yazır ( او ) 1  qeyrisi 
yazır ( یاو )2. Bir müəllim yazır (نیG*E)3, o birisi yazır (نی*E)4. İki 
sözü də oxumaq olur, ikisinin də mənası birdir; ancaq uşaq birmənalı 
sözü iki tövr yazılmış görəndə çaşır və bilmir hansı düzdür. 
Bu zəmanədə mədəniyyətli millətlər çalışırlar ki, dillərini və 
yazılarını asana çıxarsınlar, çünki bir lisanın yazısı nə qədər asan olsa, 
o lisan o qədər tez yayılıb o dildə yazılan inşalar da tez intişar tapar. 
Türk-Azərbaycan dilini çətin edən, əvvəla səsli hərflərin az 
olmamaqlığıdır. Məsələn:($A) 5  birisini bir neçə adamın arasında 
bulmaq ($A)6, çox mənasında,  ($A) tap. Bu kəlmələrdə üç ayrı səsli 
hərflər bir hərflə ()7 yazılır. Bundan sonra çox adam bu səsli hərfləri 
                                                 
1 Oxu 
2 Oxi 
3 Kəlmeni 
4 Kəlməni 
5 Bul 
6 Bol 
7 Vav 
 
 
149 
də işlətmir. (م* ) 1  kəlməsini yazırlar ( مGG* م*) 2 . Amma bizim 
təsəvürümüzə görə nə qədər səsli hərfləri aşkar etsək, ol qədər yazımız 
asan olar… 
İkincisi, türk-Azərbaycan dilinin yazısını çətin edən ərəb dilinə 
məxsus olan hərflərdir (  Yض ] س ] L 3.( 2 ^ اع 
Doğrudur, dilimizdə ərəb sözləri çoxdur və ərəb sözləri yuxarıda 
zikr olunan hərflər ilə yazılır, amma həmin sözlər türk dilində o qədər 
işlənibdir ki, türk sözləri kimi olubdur. Ərəb dilində bir səsli hərfin 
neçə nişan ilə yazılmağına səbəb odur ki, ərəb lisanında hər hərfin bir 
məxrəci var və məxrəcə görə hansı hərf yazılmağı məlum olur və 
kəlmələrin mənaları dəyişdirilir, amma o kəlmələr ki, bizim dilə 
qarışıbdır, onları biz məxrəcsiz deyirik. Məsələn: (4(ال kəlməsinin 
(_)5 hərfi (ابB)6 sözünü ([)7 hərfi kimi oxunmuyur, yoxmu? Neçün 
gərək ( 8(.ال ( Y)9 hərfilə və ( وابB)10 ([)11 hərfilə yazıla? Hərgah 
türk dilində hərfin məxrəci kəlmənin mənasını dəyişdirməyinə səbəb 
olsa idi, əlbəttə, onda gərəkdir  (ال) 12  və (ثال) 13  yazılaydı. Rus 
lüğətində yunan dilindən götürülmüş çox kəlmə var. Hərçənd o 
                                                 
1 Mənim 
2 Mənəm, mənəm 
3 Te//ta; əlef//ayn; zal//za//zad; se//sin//sad 
4 Soal  
5 Sin  
6 Səvab  
7 Se  
8 Soal  
9 Sad  
10 Səvab  
11 Se  
12 Soal sözü (sin ilə yazılaydı) 
13 Soal sözü (se ilə  yazılaydı) 
 
 
 
150 
kəlmələrin yunan dilində yunan hərflərilə yazılmış məxrəcləri ayrısa 
da, bununla belə rus o sözləri öz əlifbasıyla yazır: hətta (1(ح hərfinin 
yerinə (2(خ yazılır! Hər dil belədir, hər millət çalışır ki, məxsusi dili və 
yazısı olsun, amma biz! 
Ümid edirik ki, mərifətli əhli-qələm qardaşlarımız yazımızda olan 
bu müşkülatə diqqət edib yuxarıda zikr olunan nöqsanları bir-bir 
yazımızdan götürələr. 
Biçarə türk mollalarımızın əksəri öz dilində kağız yaza bilmir! 
Bununla belə, həmin mollalar özlərini əhli-savad hesab edirlər, çünki 
farsca yazmaq bacarırlar və ərəbcə bir az dadıblar… Eyib deyilmi? 
Belə olan surətdə biz türklər özümüzə türk deməyib fars deyək və 
farsa yapışıb dilini və yazısını öyrənək, yainki azərbaycanlıqda qalıb 
öz ana dilimizi bilək… 
O ana ki, sənə o dildə tərbiyə veribdir, sənə o dildə yaxşı-
yamandan tanıdıbdır, sənə o dildə layla deyibdir və axırda haman o 
dildə Allahını tanıdıbdır! Heyif! Görəsən bu barədə fikir edən varmı? 
Axır sual: hansında qalmalıyıq? Hansı dil bizim ana dilimizdir? Cavab 
istəyirik. 
Bizcə, özümüzü türk-Azərbaycan tayfasından hesab edib ana 
dilimizə cüzi bir nəf götürməkdən ötrü osmanlı sərf və nəhvinə 
müvafiq bu kitabçanı düzəltdik, sərf və nəhv elmi çox çətin elmlərdən 
biridir və bu elm ilə məşğul olan gərəkdir bir dilin barəsində yazanda 
o dili yaxşı bilmiş olsun, bu dildə hünərlər göstərmiş olsun, hərcənd 
biz türk dilini yaxşı bilmirik və hünərlər göstərməmişik. Bununla belə, 
                                                 
1 He  
2 Xe 
 
 
151 
qeyrətli, mərifətli əhli-qələm qardaşlarımızın köməkliyinə ümid bağ-
layıb özümüzə bu cürəti götürdüm. 
Ümid edirik ki, qeyrətli qardaşlarımız ümumi xeyirdən ötrü 
nəzərlərinə gələn səhvlərimizi göstərələr, ta ikiminci çapda o səhvlər 
olmuya. Çox xoşhal olardıq ki, diqqətlərini məktub ilə bildirələr. Bu 
kitabçanın axırında hər qaydaya müvafiq misallar çap olunubdur. 
Müəllimlər hər qaydanı şagirdlərə bəyan edəndən sonra qaydaya 
məxsus misalları əzbər gərək yazdıralar və təhlil edələr…1 
 
                                                 
1 Müqəddimə 1899-cu ildə Bakıda nəşr edilən “Türk-Azərbaycan dilinin müxtəsər 
sərf-nəhvi” kitabına yazılmış müqəddimədir. Müqəddimə N.Nərimanovun 
“Əsərləri”ndə (Bakı, Azərnəşr, 1956-cı il) çapdan çıxmışdır. 
 
 
152 
 
Həftə fəryadı 
 
“Fikrinizdəki doğru dilinizdə olursa, dərinizə saman təpərlər”. 
Bu sözləri də biz atalar sözü və məsəllərin cərgəsinə qoymaq 
istəyiriz. Siz deyəcəksiniz: belə “atalar sözü” yoxdur, biz eşitməmişik. 
Bizim eşitdiyimiz “doğru söyləyəni doqquz kənddən qovarlar”dı ki, 
osmanlılarda zərb-məsəldir. Biz dəyəcəyiz, nə olur əfəndim, 
zindəganlığımıza baxıb da vaxtın təqəzasına görə bir məsəl də biz 
uydursaq, böyükmü xəta olur? 
Bu məsəlləri millət zəmanəyə görə təcrübə gücünə edir, gah vaxt 
məsəllər bir neçə millət üçün ümumi olur. Belə olan surətdə ümumi 
məsəlləri olan millətlərin bir şeydə bir tövr tərəqqi və ya tənəzzül 
tapmağına diqqət etməyə, ya bir neçə millətin xasiyyətlərinin, 
adətlərinin bir-birinə oxşamağına nəzər yetirmək. Məsələn: gürcü 
milləti ilə türklərin bir mənada olan məsəlləri çox çoxdur. Hətta rus 
millətinin də bir neçə məsəlləri bizimkilər ilə bir mənada işlənir. 
Məsələn: “Yağışdan çıxdım, yağmura düşdüm”; rus deyir: “Oddan 
çıxdım, alova düşdüm” [...]. Nə isə, bu məsəllərə artıq diqqət etməli-
dir. Az söz ilə bütün millətin keçmişdə və ya hal-hazırda fikri ilə və 
yainki adəti ilə aşina olmaq şübhəsizdir. 
İndi biz də zəmanənin təqazasına baxıb da təcrübə gücünə 
özümüzdən bir məsəl uydururuz. Əlbəttə, təcrübə və ya səbəb olmasa, 
uydurduğumuz “atalar sözü”nün mənası da olmaz, ümumi məsəl də 
olmaz. Məsələn, “Heç kəs öz ayranına turş deməz” zərb-məsəli səbəb-
siz törənməyibdir. Bu məsəlin törənməsinə nə səbəb olmağını bilmək 
 
 
153 
istəyirsiniz isə, zindəganlığımıza diqqət ediniz; bir bəzzaz tapar-
sınızmı kəndi çürümüş bezinə “çürük”dür desin? Bir basqal taparsı-
nızmı qurdlu pendirinə “qurdludur” desin? Bir qəssab olarmı iylənmiş 
ətinə “iylidir” desin?  Bir qoca kişi taparsınızmı, cavan övrətlər hüzu-
runda 60, ya 70 yaşında olduğunu desin? Bir həkim, bir təbib olarmı 
“Mən naxoşun azarını anlamıram” deyib də qeyri həkimə azarlısını 
həvalə etsin? 
Xeyr, əfəndim! Hər kəsin kəndi malı, kəndi biliyi kəndisinə 
xoşdur. Belə də gərək olsun, mən deyə bilərmiyəm ki, mənim bezim, 
pendirim, ətim pisdir? Kim alar? Mən deyə bilərmiyəm ki, mənim 
altmış, ya yetmiş sinnim var? Mənə hankı gözəl rəğbət edər? Mən 
deyə bilərmiyəm; filan naxoşun azarı nə olduğunu bilmirəm. Təşxis 
edəmirəm… Birisini edəmirəm, ikisini, üçünü, sonra? Nə tövr mənə 
baxarlar?  
Bu qədər təcrübədən sonra “heç kəs öz ayranına turş deməz!” 
məsəli ortalığa gəlibdir. Siz elə bilirsiniz “adam adama gərəkdir” 
atalar sözünün səbəbləri yoxdur? Buyurunuz, əfəndim! İki il bundan 
müqəddəm Bakı müsəlmanlarına adam lazım deyil idi, hər gecə bir-
birini öldürürdülər. “Şeytanın”, görünür, müsəlmanlara heyfi gəlibdir; 
müsəlmanları öz erməni qonşuları ilə yağı etdirdi: erməni-müsəlman 
davası meydana gəldi, müsəlmanlar dedilər, dəxi yetər! İndi adam 
“adama gərkdir”. Bir-birimizi puç etməmək, gücümüzü bir yerə cəm 
edib, düşmənin müqabilində durmalıyız… Bəli, bir neçə vaxt ittihad 
etdilər, bir-birini öldürmədilər… 
 
 
154 
İndi erməni-müsəlman davası qurtarır!.. Boş durmaqdan fayda 
yoxdur… İndi bizə “adam gərək deyil”… ölünüz! Öldürünüz! Sonra 
belə fürsət ələ düşməz, yenə başı qarışar… 
Bu əhvalat bir qeyri məsəl də törədir: “Nə tökərsən aşına, o çıxar 
qaşığına”. 
Bəli, filankəs mənim bibim nəvəsini öldürübdür, mən onun 
qardaşını gərəkdir “mələdəm” deyib də başına “cürlər”, köməkçilər 
toplayır… 
Çamaatımız isə bağda, kontorlarda, mağazalarda, otaqlarda 
papiros, ya qəlyan damaqlarında oturub söhbət edirlər. Qatillərin 
“igidliklərindən” dəm vurub, axırda “nə tökərsən aşına, o çıxar 
qaşığına” məsəli ilə kəndilərini rahat edirlər… “Nə etmək? Vurma, 
vurulma!” 
Bəli, bu sözlər ilə camaat rahat olur, fəqət keçən həftə bir yetim 
qızın sözlərini bu camaat düşünsə idi, yəqin ki, bədbəxt müqatilələrə 
bir “sərəncam çəkərdilər”. 
Bu balaca yetimçə “atamı istəyirəm” deyib kişilərin gözlərinə 
baxırdı. Deyəsən, istəyirdi desin: “atamı “sizdən”, “siz camaatdan 
istəyirəm”, nahaq yerə canlar puç olur. Camaat isə bu yetimlərə cavab 
verməyib, başlarını aşağı salır, “ağlayır”. Nə olardı bu yetimçələr əl-
ələ verib camaatdan kəndi atalarını istəyə idilər! Bəlkə əsil günah 
kimdə olmağı dəxi də aşkar ola idi… O vaxt ürəkləri yanıb boş söhbət 
etməkdən isə “iyidlərin” qoçaqlığından, qoçuluğundan dəm vurmaq-
dan isə, bəlkə qeyrətə gəlib bu böyük bəladan milləti xilas edələr, 
bəlkə qeyri millətləri bizim üstümüzə güldürməyələr, “ağlatmayalar”. 
 
 
155 
Yoxsa ümidinizi hökumətə tutubsunuz? Ay bədbəxtlər. Yenədəmi 
sizə quyu qazanları tanımırsınız? Gözünüzün qabağında olan 
əhvalatları görmürsünüzmü? Ya qəzetləri oxumursunuz? Ya oxuyub da 
anlamayırsınız? Yəqin ki, anlamırsınız. Anlamayanda oxumağınızdan 
nə hasil? “Oxuduğunu söyləmə, anladığını söylə” məsəlini 
eşidibsinizmi? Bu çox gözəl məsəllərdəndir. 
Həqiqət hal, tələbələrimiz də iyirmi il “dizlərini yağır” edirlər. 
Anladıqları nə olur? “Şikayətmi?” Təharətmi? Rus tələbələrimiz elm 
təhsil edirlər, axırda ana dilinin lazım olmamağınımı anlayırlar? 
“Yarımçılıqlar” müəllimləri kəndiləri “yarımçılıq” olmaqlarını 
anlamırlar? Ya xeyr “mən çox da Marksın inşasını oxumuşam. Engelsi 
mütaliə etmişəm, lakin anlamışammı? Onların dediklərinə əməl 
edərəmmi? Yoxsa “müqəllidlik” edib, özümü qeyrisinə oxşadıram…” 
“Mancuriya Bahadırı” cənab Kuropatkin də yaponun barəsində 
çox oxumuşdu, hətta neçə ay səyahət edib Tokioya gedib çıxmış idi. 
Yaponun “gizlin” işlərini pək gözəl bilirdi, “Liliput” saldatlarını 
görmüş idi. Lakin bir şey anlamışdımı?.. Tokiodan başqa bir qeyri 
şeyə diqqət etməmişdi. Tokio çox xoşuna gəlmişdi. “Allah qoysa, mən 
rus-yapon sülhnaməsinə Tokioda qol cəkdirəcəyəm” deyib, bir də 
Tokio şəhərinə getmək istədi… 
Yaponlar isə cənab Kuropatkini anlamayan bilib, Tokioya burax-
dılar, “anlayan” bilsəydilər buraxmazdılar… İşin aqibəti göründü. 
Vitte Kokovosov cənabları da dövlətin nəqdiyyə məsələsi barə-
sində pək gözəl oxumuşdular. Lakin anladılarmı? Vitteyə avropalılar 
“dirsək göstərdilər”. Kokovosov isə vətəni bir neçə ilin müddətinə 
satdı. 
 
 
156 
Cənab Durnovo da hürriyyətpərəstlərin proqramlarını təfsilatı ilə 
təlim etmişdi. Onların tələbinə cidd-cəhd edirdi. Lakin onların proq-
ramlarını anlayıb da, köklərini kəsdimi? Yoxsa, işi yarımçılıq qoyub 
qaçdı?.. 
Ha!.. Bü tövr təcrübələr “oxuduğunu söyləmə, anladığını söylə” 
məsəli kimi atalar sözünün törəməyinə səbəb olur. İşdə “fikrinizdəki 
doğru dilinizdə olursa, dərinizə saman təpərlər” sözlərini məsəl 
əvəzinə işlətmək olmazmı? Bu sözləri təsdiq edən əhvalatlarmı, ya 
təcrübələrmi yoxdur? Nərədən başlayaq?  
İsa peyğəmbərin təvəllüdünə 424 il qalmış filosof Sokrat fikrin-
dəki sözləri dilinə aldığı üçün zəhərləndi, fikri yolunda qurban oldu, 
getdi…  [ …]. Bu səbəbə görə vətəndaşımız məşhur və fazil qraf 
Tolstoyu kilsədən qovdular, tərd etdilər. 
Zəmanə filosofu xristianlara nə yamanlıq etmişdi, ya edir?  
Lev Nikolayeviç 1861-ci ildən bu günədək xristianları daha düz 
yola dəvət edir, “Siz əsil xristianlığı puç edirsiniz, İsanın sözlərini 
anlamırsınız” sözlərini yazır isə də “xristian hamiləri” ona “kafər” 
deyirlər… 
Hörmətli qraf axırda “Mənim məzhəbim nədən ibarətdir” ünvanlı 
bir gözəl kitab yazıbdır. 
Qrafın əqidə cəhəticə hamı əfkarı bu kitabdadır, din və məzhəb 
barəsində, xüsusən xristianlıq barəsində gözəl mətləblər həll edir. 
“İslam öz ehkamına tabe olanlara müəyyyən bir yol göstərdi, lakin 
“xristian hamiləri” nə qoydular? İsanın dininə təğyir verib, özlərindən 
təzə din düzəltdilər…” Görəsən, cənab qraf belə mətləbləri yazıb 
islamın bir müəyyən yol qoymağını biz islamın əməllərinə baxıb yazır, 
 
 
157 
yainki Quran, məscidi nəzərindən keçiribdir, elə də gərək olsun, yoxsa 
hal-hazırda bizim əməllərimizdə nə islam nişanəsi var ki, onu görüb 
belə islama qüvvət verən bir mətləb yazsın? 
İndi bir yaxşı fikir ediniz: Pobedonosevlərin ağalıq vaxtlarında 
ilminskilərin, çerevanskilərin islamdan xristianlığa dəvət edən vaxtlar 
hörmətli qraf bu fikirlərini dilinə alıb “xristian” hamilərindən nə 
gözləyə bilərdi? Bizim təsəvvürümüzə hələ yaxşı qurtarıbdır… Biz 
biçarə “üç cüt, bir tək” oxumuşların da canları hələ yaxşı qurtarır. Biz 
fikrimizdəkini dilimizə alanda üzümüzə lənətlər yağır, canımız belə 
qurtarır. Nə etmək? “Bu, lənət” Tripovların patronlarından, durnov-
ların qazamatlarından yaman deyil ki, bu “vətən hamiləri” hürriyyəti 
boğdularsa, siz “islam hamiləri” də fikrimizdəkini dilimizə alanda 
boğursunuz! 
- Yox cənab “islam hamiləri!” Siz zəmanəyə uyuşdunuz, siz yüz 
illər ilə islamı qaranlıqda tutmuşdunuz, siz islamda olan azadəliyi 
bilmərrə basdırmışdınız… İndi bəsirət gözü ilə dörd ətrafınıza baxınız. 
Özgə bir aləmdir, özgə bir zəmanədir! Nə əcəb, indi zəmanəyə 
uymursunuz?  
Heç olmasa hal-hazırda Tavriçeski zalda Rusiya dumasının 
üzvlərindən ibrət götürünüz, qulaq veriniz, nələr söyləyirlər, nerəyə 
getmək istəyirlər. Bu gözəl nitqləri hələ “Duma”da söyləyirlər, “Par-
lament” olsa nələr söylənərdi! Əcəba!  
Təəccüb etməyiniz, əfəndim! Bəli, parlament olsa, qeyri sözlər 
eşidərdiniz. “Parlamentlə” “Duma”nın təfavütü çoxdur, əfəndim! 
“Parlament” “parl” sözündən firəngcə “söyləməyə” deyilir? Parla-
ment, yəni söylənən yer. Bir yer ki, orada hər nə dərdin, fikrin olsa, 
 
 
158 
açıq söyləyə bilərsən… Fəqət “Duma” sözü rus lisanında “fikir” 
deməkdir. 
Yəni, nəyin barəsində və nə tövr fikir etməyə ixtiyarınız var, heç 
kəs mane olmaz. Lakin “fikrinizdəkini dilinizə alsanız, dərinizə saman 
təpərlər…” Duma parlament olmadığına hələ çox qalıbdır… Çoxmu 
qalıbdır, azmı qalıbdır, iştə bir məsələ daha!..1 
 
                                                 
1 Felyeton “Həyat” qəzetinin 12 may 1906-cı il tarixli 102-ci nömrəsinin 2-3-cü 
səhifələrində “Nər” təxəllüsü ilə dərc olunmuşdur. 
 
 
159 
 
Həftə fəryadı 
 
Keçən həftə “atalar sözü” barəsində söhbət edib də “artıq tamah 
baş yarar” məsəlini buraxmışdım.Buraxmağımın səbəbi “tamah” 
sözünü yaxşı anlamamağım olubdur. Açıq söyləməli: bu vaxtadək mən 
elə bilirdim ki, “tamah”, “xəsislik” və “qənaət” bir mənalı sözdülər. 
İndii bilənlərdən sordum: mənə bəyan etdilər… 
Mən fikir edirdim, bu sözlər bir-birini doğurur: məsələn, qənaət 
xəsislik, xəsislik tamah doğurur... İndi anladım ki, hamısını bir məna-
da işlətmək olmaz və bir-birini heç vaxt doğurmur. Bundan müqəddim 
“mən” kəndi hərəkətlərimə diqqət edib də fikir edirdim məndə hər cür 
sifət var: mən özümü qənaətkar bilib də deyirdim: bu sifət məndə 
artarsa, mən xəsis olaram, xəsislik sifəti artarsa, tamahkar olaram… 
İndi görünür ki, mən səhv anlayırmışam: məndə ancaq qənaətlik sifəti 
var imiş. Qeyri yaman sifətlər yoxmuş… Mən çox şad oldum. Bundan 
sonra heç kəsin ixtiyarı yoxdur mənə tamahkar desin. Həqiqət, bir 
diqqət ediniz: görünür məndə bu yaman sifətlərdən taparsınızmı; 
məsələn: “mənim evimdə məriz var, qış vaxtı könlünə qovun düşüb-
dür! Qış vaxtı qovunun biri – iki manat! Mən bazara gedib qovun 
almaq istəyirəm. Bir qovuna iki manat tələb edirlər! Yox, “mən” iki 
manat qovuna vermək istəmirəm, bahadır. Bazarı başdan ayağadək 
gəzirəm, ucuz qiymətə almaq istəyirəm. Axırda bir dükanda bir 
“balaca” əzilmiş qovunu 50 qəpiyə alıram. Qovun bir balaca “əzilmiş” 
olursa, nə eybi var? Məriz hamısını yeməyəcəkdir ki, bir dilim yedi 
bəsdir. Dilim də olmasa bir qanc olar ki, tamamdır. 
 
 
160 
Ya xeyr, haman mərizə aptekxanadan tələsik dərman aparmaq 
lazımdır. Mərizə dərman çox lazımdır. Evə faytonla getmək lazım 
gəlir. İndi nerəyə baxarsınız fayton rezinli olubdur. Bunlar da qanunla 
20 qəpik verəndə donquldanırlar. Həmi 20 qəpik verim. Həmi donqul-
dansın! Xeyr, mən rezinli faytona minmirəm, rezinsiz arayıram. 
Axırda, tapıb soruşuram: filan küçəyə neçəyə aparacaqsan? “Özünüzə 
məlumdur hacı” deyib də səni dəvət edir. Yox oğlum, doğru mənə 
məlumdur: qanunla 20 qəpikdir, lakin 20 qəpik versəm rezin faytona 
minərəm… Səninki rezinsizdir. Ona görə 15 qəpik verərəm. Görürsən, 
faytonçu razı oldu… 
İndi buyurunuz görək “mən” üç sifətdən hankına layiqəm. Mənə 
xəsis, yainki tamahkar demək olarmı? Xeyr, əfəndim! Heç vaxt bu yaman 
sifətləri mənə calamağa ixtiyarınız yoxdur. Tamahkar o adama deyərlər 
ki, bir şey özündə bol-bol olduğu halda, haman şeyi qeyrisində görəndə 
onu da öz əlinə keçirtməyə cidd-cəhd etsin. Xəsis o adama deyərlər ki, 
paranı para üstə qoyub da insana ən lazım olan şeylərdən kəndisini 
məhrum etsin… Buyurunuz, əfəndim: mən kimin şeyini əlindən aldım? 
Ya hankı şeydən kəndimi məhrum etdim? Mənim anlağıma mənə ancaq 
qənaətli demək olar… məndən olsa konkaya minəndə danışmaq lazımdır. 
Məsələn: insafdırmı ki, vağzaldan Bayılova bir şahı, birja olan yerdən 
qubernatorun evinədək də bir şahı? Çox da mən milyonçuyam! Çox da 
mənim alış-verişim qubernator ilədir! Çox da mənim yoldaşlarım “əbəs” 
yerə milyonlar xərc edirlər… belə hərəkətə siz nə ad qoyursunuz! Məni 
siz tamahkarmı hesab edirsiniz, yainki qənaətli? Əlbəttə, qənaətli! Qənaət 
lazımdır. İnsan gərək son gününün fikrində olsun “mən oğul-uşaq 
sahibiyəm”, nəvəm, nəticəm olacaqdır. Bəlkə oğlanlarım arvad “çox” 
aldılar. “Çoxarvadlıların uşaqları da çox olur!.. Mən qoyduğum mal və 
 
 
161 
dövlət bəs etməsə “biçarə” nəvələrim, nəticələrim nə edəcəklər? Qasım 
yerinə Mixayil, Səkinə yerinə Marfa meydana gəlirsə, mən o dünyada nə 
cavab verəcəyəm… Yox əfəndim, siz nə istəyirsiniz söyləyiniz, lakin 
“mən” anladığım böylədir, qənaət, qənaət etmək! Hər kəs də “qənaət” 
sözünü “tamah” sözü ilə qarışdırırsa, yəqin ki, cənab Nemətulla əfəndinin 
“lüğətindən” xəbərdar deyil. Həqiqət, hər bir “lüğətə” baxmalıyız. 
Xüsusən bizim ədiblərə bu vacibdir. Bunlar kitablar, məqalələr yazırlar. 
Xalqı düz yola dəvət edirlər. Lakin kəndiləri düz yoldan kənar olurlar. 
Oxuyanlara deyirlər: tənbəl olmayınız, işləyiniz, özləri isə tənbəllik edib 
“Nemətulla” əfəndinin “lüğətinə” heç baxmırlar ki, “tamah” ilə “qənaət” 
sözünə fərq qoysunlar. Haman tənbəllərdən biri də mənim çox yavuq 
rəfiqim, “Tamahkar” komediyasını yazan S.A.-dır. Çox da rəfiqimdir, çox 
da millət yolunda işləyən qeyrətli cavanlarımızdandır! Mən haqq sözü 
gizlədəcəyəmmi? Yox əfəndim, istər rəfiqim məndən rəncidə olsun, istər 
olmasın mən tutduğum iradı açıq söyləyəcəyəm. Rəfiqim bir gözəl 
komediya inşa edib gözəl dil ilə, gözəl məqsud ilə! Lakin rəfiqimiz bircə 
“səhv” etməklə kəndi inşasını korlayıbdır. “Səhv” beş-altı olsa idi, 
sözümüz olmazdı, çünki komediyalarımızda səhvlər çoxdur. Kimdir 
onlara diqqət edən, qulaq verən?.. Lakin bircə səhv ilə komediyanı korla-
maq insafdan kənar işdir. Xeyr, görünür, rəfiqimin meydana gətirdiyi 
“Hacı Murad” ilə ədavəti var imiş! Xülasə, nə isə biçarə Hacı Muradı 
“nahaq yerə” biabır (biabru) edirdi, ona “qənaətli” deyəcəkmiş 
“tamahkar” deyibdir! Böylə də böyük “səhv” olarmı? Tutalım ki, Hacı 
Murad əfəndi ilə qərəziniz var idi, biz tamaşaçılar nə günahın sahibiyiz: 
nə səbəbə “qənaət” yerinə “tamahkar” sözünü bizə təlim edirsiniz?  
Yox əfəndim, Hacı Murad sizi suda çəkməsə də, mən çəkəcəyəm: 
qoy oxuyanlar bizim mirovaylarımız olsunlar, görək kimin sözü 
 
 
162 
haqlıdır: bəli, biçarə Hacı Murad bir yetimin pulunu alət edib dövlət 
sahibi olubdur; yetimə isə heç qulaq asmayır, pula qənaət edir; 
evindəki qızına həmçinin… böyük dövləti olub da “soğan çörək”  və 
“quru balıq” ilə dolanır, yəni qənaət edir. Pulları, qızılları, qaş-daşları 
sandıqlara yığıb gündə neçə dəfə açıb seyr və tamaşasından ləzzət alır; 
hər açanda sandığa gərəkdir bir şey artırsın. Oradan götürməyə ixtiyarı 
yoxdur. Çünki qənaət edir. Hacı Muradın bacısı yaman gündə şəhərə 
gəlib qardaşından kömək istəyib deyir: qardaş, sən razı olma ki, iki 
yüz manatdan ötrü sabah sənin bacının paltarları bazarda satılsın, Hacı 
Murad bacısına rəhm etmir, biçarə arvad gözləri yaşlı, ürəyi dağlı, kor-
peşman kəndə qayıdır, bacısının paltarları bazarlarda satılacaq, 
satılmayacaq, uşaqları acından qırılacaq, qırılmayacaq böylə işlər ilə 
Hacının işi yoxdur. Hacının borcu o idi ki, sandıqdan iki yüz manat 
çıxmasın, çünki qənaət lazım idi. Qızını sevdiyi adama verməyib bir 
qoca, zəngin mülkədara verir, çünki haman mülkədara pul borcludur! 
Qızını verir ki, kürəkəni borcdan keçsin, sandıqdan pul çıxartmasın, 
çünki qənaət etmək lazımdır…  Nökərini 7 il işlədib haqq vermir, 
qovluyur, çünki pul versə yığdığı pul əksilər, amma qənaət gərəkdir 
olsun. Bəli axırda evi viran olur… Qız sevdiyi oğlan ilə qaçır… Pul da 
oğrulara nəsib olur, çünki qənaət edirdi… 
İndi bir yaxşı fikir ediniz, bu  Hacı əfəndiyə xəsis və ya tamahkar 
demək olarmı? Xeyr əfəndim! Qənaətli biz deyəriz, inanmırsınız, 
buyurunuz, bu sifətləri təkrar edə-edə Naberejninin bu başından o 
başınadək gediniz, sorunuz, böylə bir Hacıya nə ad qoymaq olar 
“tamahkarmı”, ya “qənaətlimi?” Mən özüm şahidəm: bu komediya 
oynandıqda, zənginlərimiz Hacının “gözəl” sifətlərini görəndə “pay 
 
 
163 
atonla” belə də tamahkar olarmı?.. deyib çox təəccüb edirdilər. Haman 
saatlarda gəlib təvəqqe ediniz, filan ağa! Bir yetim var, küçədə qalıb 
acından ölür, yainki ümumi millətin xeyrindən ötrü pul yığmaq 
lazımdır, deyər ki, üstümdə xırda pul yoxdur, yüzlükdür. Hər saatda 
başını pozmaq olmur... Qənaət etmək lazımdır. Xülasə, hər kimdən 
istəyirsiniz sorunuz, heç kəs deməz ki, bu sifətlər “tamahkar” 
sifətidir… Böylə olan surətdə rəfiqimizdən təvəqqe olunur ki, haman 
komediyanı “burada” oynayanda adını “qənaətli” qoysun. Qeyri yerdə 
oynayanda “tamahkar” qoysun… Bizdə “tamahkar” yoxdur, əfəndim 
nə etmək? Güc ilə tamahkar Hacı yaratmaq olmaz ki, siz qərəz ilə 
bizim zavodçulara da, paraxodçulara da “xəsis” adı qoyacaqsınız. 
Ondan ötrü ki, yersiz cavanlarımıza qulluq vermirlər… 
İndi ona qədər darülfünunlarda oxuyan müsəlman tələbələri 
Bakıda sakindirlər. Bu şəhəri hümmətli, həmiyyətli bilib gəliblər. Fikir 
ediblər ki, Bakıda müsəlmanlar ayılıblar, millət dərdinə qalırlar. Bu 
fikir ilə gəlib indi neçə aydır işsiz-gücsüz oturublar. Hər kəsə deyirlər, 
cavab alırlar: kasadlıqdır əfəndim, iş yoxdur, qənaət etmək lazımdır… 
Əcəba! 
Bizim hər işimiz tərsdir. Qeyri millətlərin cavanları, tələbələri 
kəndi adamlarını yaxşı tanıyırlar, xasiyyətlərini bilirlər. Bizimkilər 
yox. Qeyri millətlər kəndi tələbələrinə gələcəkdə millət hamisi kimi 
baxırlar, tələbəlikdə onlara kömək edir, elmlərini tez tamam etməyə 
ciddi-cəhd edirlər, bizim tələbələrə qeyri nəzər ilə baxırlar… Bunlar, 
böylə fikir edirlir: bu tələbələr elmlərini qurtarandan sonra namaz 
qılmayacaqlar, oruc tutmayacaqlar… bu əməllər də olmayandə millətə 
necə kömək edəcəklər, etməyəndə indi biz niyə kömək edək?... Necə 
 
 
164 
ki, gəliblər, elə də kəndi vətənlərinə getsinlər… Biçarə tələbələrimiz 
əlləri boş, boyunları çiyinlərində Bakıdan naümid qayıtmağa 
hazırlaşırlar. Gedirsiniz, gediniz, yoldaşlar, bir də Bakı adı gələndə 
biliniz ki, Qafqazda belə bir “hümmətli, həmiyyətli” şəhər yoxdur. 
Gedib də düşmənçiliklə deməyiniz Bakıda tamahkarlar, xəsislər 
çoxdur. Xeyr əfəndim, belə deyərsiniz isə biz sizə həməvaxt bərəks  
cavab verəcəyiz. Çünki bunlara heç vaxt tamahkar, xəsis demək 
olmaz; bir şəhərdə ki, Rusiyadan gələn “ac arvadlara” gecədə minlər 
xərc olunsun, insafmıdır belə şəhərin adamlarına “tamahkar”, “xəsis” 
deyilsin. Yox əfəndim, heç vaxt qərəz ilə iş görməyiniz! Xülasə, 
demək istəyiriz bizim şəhərdə tamahkar, ya xəsis tapılmaz, qeyri şə-
hərlərdə olmağını bilmirəm. Odur, Qarabağdan “Əhlikasibeyi-Şişə” 
şəhadətlik verir ki, orada tamahkarlar tapılır; məsələn, cənab Hacı 
Şirin deyirlər çox tamahkar adamdır, onun oğlunun pullarını, malını 
aşırıb heç kəsə də hesab vermək istəmir… Kim bilsin, bəlkə bu 
əhvalatı da qərəzlə yazıblar… Ya xeyr. Ağdaşdan xəbər verirlər guya 
Popova tamah güc gətirib çayına “ağ ağu” qarışdırır… Böylə olmuş 
olsa, faytona 15 qəpik verən dostumuz indi evdə deyir ki, dəxi bizim 
evdə çay da içmək olmaz, çünki çaydan ağu çıxır. “Qənaətkar”lar 
üçün yaxşı səbəb tapıldı… 
Mənim təsəvvürümə, hər yazılmış xəbərə inanmaq olmaz. Çox da 
Qarabağda Hacı Şirinin barəsində yazırlar, çox da ağdaşlı müxbirimiz 
Popov çayına “ağu” qarışdırır yazır! 
Lakin inanmaqmı! 
Bu günədək “biçarə” Stesselə tamahkar adı qoyub tövrlü sözlər 
yazırlar. Kimi deyir: “Məzkur bahadır” Port-Arturu satdı, kimi deyir: 
 
 
165 
qoşunun azuqəsi qurtarmışdı, ona görə Port-Arturu yaponlara “tap-
şırdı”, bunlar hamısı sözdür. Qərəz ilə yazırlar. “Port-Artur Baha-
dırı”nı bədnam etmək istəyirlər… Doğrudur, yaponlar Port-Arturda bir 
aylıq azuqə tapdılar, cənab Stesselin on altıya qədər böyük, ağır 
sandıqlarını kəndisinə tapşırdılar… Lakin demək olurmu Port-Arturun 
verilməyinə Stesselin  “tamahı” səbəb oldu?.. Kuropatkinin 2 milyon 
pulunu eşidib ona da “tamahkar” dedilər… İndi bizim vəzirlər də 
“tamahkardırlar” deyirlər, çünki Dövlət Duması onları qulluqdan 
kənar etmək istəyir, onlar istəmirlər və haqları da var. Vətəni başına 
qoymaq olmaz ki, Avropanın pulu ilə xəzinəni zəhmət çəkib 
doldurublar. İndi haman pulu “yerbəyer” etmək istər, yoxsa yox? 
Hərgah bu vəzirlər həqiqət tamahkar olsaydılar, gözlərini haman 
milyardlara tiksəydilər, yəqin ki, Durnovo, Vitte İrana getmək 
istəməzdilər. Halbuki rəfiqimiz “Molla Nəsrəddin”  xəbər verir ki, bu  
alicənablar İrana təşrif aparacaqlar… Yay yavuqlaşmağına görə 
görünür, İranın nəqliyə məsələsini həll edəcəklər… Bu xəbər doğru isə 
Durnovonun, Vittenin düşmənləri söz uyduracaqlar…  Durnovonun, 
Vittenin İrana getməklərinin əsil səbəbi İranın vəzirələrindən «tamah» 
elmini təhsil etməkdir deyəcəklər… 
Nə zərəri var? Elm nerədə tərəqqi tapmış olsa, oraya təhsilə 
getmək vacibdir. İran vəzirləri qeyri elmlərdə zəif olsalar da, “elmi-
tamahda” cəmi Avropaya dərs verənlər nəinki Durnovo, Vitte kimi-
lərinə… Hal-hazırda İranda açılan universitetlərə Avropa professorları 
dəvət olunacaqlar… Fəqət İran bir “elmi-tamah” darülfünunu açsa, 
kəndi professorları kifayət edər… 
 
 
166 
 
Mühüm bir məsələ 
 
Qori seminariyası nərədə olmalı 
“Camaatımız kimdir? Qulaq asan kimdir?” 
Bu üsulla diqqət edib də dərin-dərin fikirlərə düşürüz. Nə yaman 
halət, nə yaman rüzgar! Əcnəbilər qəzetlərimizi oxuyub işlərimizə 
baxsalar fiikr edirlər: bu millət ya zamanın təqazasına hazır deyil, 
yainki oxuduğunu anlamır, yoxsa səbəb nə olmalı? Bundan çox 
bağırmaq, bundan çox yazmaq olarmı? Bundan da bədtər xabiqəflətdə 
qalmaq, bundan da bədtər kor və kar olub himmətsizlik olarmı? 
İndi ən mühüm məsələlərdən birini həll etmək istəyiriz. İndi bu 
məsələyə də camaat qulaq asmasa təklifimiz nədir? Karlara daha 
ziyadə bağırmaqmı? Korlara işlərimizin fənalığını göstərmək üçün 
daha ziyadə işıq verməkmi? Yoxsa qələmi atıb “ah, cəhənnəmə, 
millətin aqibəti nə olacaqsa olsun!” deyib də sakit olmaqmı? 
Yox, əfəndim! Hər halda sakit olmayacağız, mümkün olan qədər 
dərdlərimiz barəsində söyləyəcəyiz, bəlkə bir çırağ tapıb onun işığı ilə 
zülmətdən xilas olaq, nadanlığın kəməndindən özümüzü qurtaraq… 
Bəlkə biz də insaniyyət nə olmasını və əsası nədən ibarət bulunduğunu 
düşünüb özümüz, bilzat, özümüz yavaş-yavaş hərəkət edək… 
“Özümüz” sözünə diqqət etməlidir… dərdlərimizin nəfsinə səbəb 
“qeyrilərinə” ümid bağlamağımız olubdur, demiş olursaq, böyük səhv 
etməriz, zənn edirəm. Həqiqət bir yaxşı fikir ediniz: yüz ildən ziyadə 
rus dövlətinə tabe olmuş hankı dərdimizə bir yerə yığılıb əlac 
axtarmışıq? Hankı mühüm məsələlərimizi həll edib də onun dalınca 
 
 
167 
getmişik? Həmin məsələnin meydana gəlməsini dövlətdən tələb 
etmişik? Hankı ümum millətə dair işin üstə qazamatlara düşmüşük, 
canımızdan, malımızdan keçmişik? Bunlar heç biri olmayıbdır… 
Lakin cilovumuzu dövlətə, daha doğrusu, mən dövlət qulluqçusuyam 
deyənlərə verib bəxtimizi onlara tapşırmışıq, nerəyə sürüblər getmişik, 
nasıl rəftar ediblər şükürlər etmişik… Hətta aşkara zərərimiz olan 
əmrlərin, fellərin intişar tapmağına özümüz kömək etmişik (…). 
İyirmi il bundan müqəddəm dövlət qonşularımızın, mili camaatın 
ianəsinə açılan məktəbləri qapadı, çünki həmin məktəblərdə ana dili 
təlim edirdilər. Dövlət isə rus lisanından başqa ona tabe olan millət-
lərin lisanlarını birmərrə aradan götürmək istəyirdi… Bəli, dövlət 
erməni milli məktəblərini qapadı.  Erməni camaatı boyunlarını əyib 
dövlət açan məktəblərə uşaqlarını verdilərmi? Yoxsa bir qeyri yol ilə 
hərəkət etməyə başladılar? Bunlar dövlətin politikasını anlayıb baş-
larına çarə aradılar. Camaatın qeyrəti daha ziyadə artıb uşaqlarına 
evdə dərs verirdilər. Məktəblərdə qulluq edən müəllimlər indi evlərdə 
dərs verib əvvəlkindən də artıq məvacib alırdılar. Getdikcə məktəb-
lərin qapanacağına görə müəllimlərin ədədi azalmaqdansa, dəxi də 
artıq idi… 
Firəngistana təhsilə gedən ermənilərin də ədədi təksir etdi, bir il 
vaxt belə getdi. 
Dövlət səhvini düşündü, gördü zor ilə milləti dilindən ayırmaq 
mümkün deyil. Qapanmış məktəblərin açılmağına izin verdi. Məktəb-
lərin, müəllimlərin ədədi daha ziyadələndi. Yəqin ki, camaat uşaq-
larını evdə oxutmasaydı, nə dövlət təzədən məktəblərin açılmasına 
izin verrədi, nə də kasıb erməni dili bu az vaxtda tərəqqi tapıb 
 
 
168 
bugünkü ədəbiyyatına nail olardı; bu yolda bizim camaat nə iş gördü? 
Camaatımızın “qanacaqlıları” rus dilində çörək görüb uşaqlarına 
haman dili vacib bilirdilər… Kəndi ana dilinə həqarətlə baxırdılar… 
“qanacaqsızlarımız” rusu  günah bilib, öz dilini də oxutmaq bacar-
mırdı. Məktəblərimizdə Nuhun əsrindən qalan üsul ilə dərs verməyə 
kifayət edib zavallı uşaqların, gələcək millət balalarının fəhmlərini, 
zehinlərini korlamağa çalışırdılar. Bəli, bizim camaat da bu qulluqları 
göstəribdir! Dövlət isə camaatımızın iki firqəyə bölünməyini  və 
bunların lisan barəsində olan fikirlərini pək yaxşı anlayıb da “qana-
caqlılarımıza” tələb olan yemi yavaş-yavaş verib “qanacaqsızlarımızı” 
əsla nəzərdən salmışdı. Dövlət bizim “milli” məktəblərə diqqət etdi. 
Onları da bağlamaq istədi, lakin bu məktəblərin proqramlarını, 
üsulunu düşünüb onların artmağına da mane olmadı. Aşkar gördü ki, 
bu məktəblər milləti diriltməkdənsə, öldürəcəkdir. 
Bugünədək millətin balalarını kor edən, hər şeydən avara salan, 
vaxtlarını əbəs yerə puç edən məktəblərimiz nəinki kəndlərdə, hətta 
şəhərlərdə, məktəb direktorları, inspektorları olan məktəblərdə 
göbələk kimi artmaqdadır. Camaat özü bu məktəbləri qapamasa, 
dövlət işə qarışmayacaqdır… 
Dövlət bu məktəbləri başına qoyub  rus dilində çörək görənlərin 
imdadına yetişdi. Kəndlərdə, şəhərlərdə camaatın xərcinə məktəblər 
açıb həftədə altı dərs rus dilində, bir-iki dərs də (xala xatirin qalmasın) 
türk dili və şəriət dərsləri verilir idi və indiyədək verilir. 
“Qanacaqlı” camaatımız bu məktəblərin açılmağına şad olub 
“dövlət nə gözəl pərəstdarlıq edir” deyirdi. Daha bunu anlamırdı ki, 
dövlətə verdiyi xərclərin içində bu məktəblərin xərcini öz cibindən 
 
 
169 
verirdi. Ancaq pul xəzinədən gəlməyə görə dövlətə pərəstar deyib 
şükürlər edirdi… Lakin “hankı dildən və nə tövr dərs verilir” məsələsi 
ilə camaatın işi yox idi və yoxdur… Nə borcumuz! Dövlət özü məktəb 
açıb özü də bildiyi qayda ilə aparacaqdır. İnsafən, dövlət 
məktəblərində üsuli-cədid ilə dərs verilir. Yuxarıda zikr olundu: 
həftədə də altı dəfə rus lisanı təlim olunurdusa, bir dəfə ana dilindən 
dərs verilirdi. 
Nə etmək, camaatın xahişidir, dövlət də ona “pərəstdarlıq” edir. 
Camaat öz dilinə həqarətlə baxanda və dövlət sonradan tabe olan 
millətləri “ruslaşdırmaq” istəyəndə bu tövr məktəblərin çoxalmağını, 
bu tövr proqrammanın baqi qalmağını dövlət istəməyəcəkmi? 
* * * 
Qori seminariyasında türk dili və şəriət dərsində dövlətin politi-
kasını gördünüz. Lakin nə səbəbə dövlət müsəlman şöbəsini İrəvan 
seminariyasında açmayıb, Qori seminariyasında açmağına diqqət 
etdinizmi? Qori əhalisi gürcüdən, ermənidən ibarət balaca şəhərdir. Bu 
şəhər Tiflisdən üç saat dəmir yolu ilə şimala tərəf olarkən, o vaxtadək 
Qafqaz müsəlmanlarından bir fərd orada həmişəlik məskən etməyib-
dir, yəni demək istəyiriz beş-on “quyu” qazan iranlıdan başqa 
müsəlman tapılmaz. 
Belə bir şəhərdə dövlət tərəfindən müsəlman şöbəsini açmaq, türk 
və şəriət dərslərini mürür ilə mənasız bir şey hesab etmək nəyə dəlalət 
edir? 
27 ilin ərzində biz camaat bunu anlamadıq, genə də anlamazdıq. 
28 il də bu sayaq gedirdi, lakin qeyrilərin qeyrət, hümmət, 
həmiyyətləri, qonşuların, hürriyyət yolunda qan tökmələri cəmi 
 
 
170 
Rusiya baş qaldırıb yüz illərlə buxovda olan əllərini, ayaqlarını azad 
edib möhürlü ağızlarını açmaqla bizə də xoşbəxtlik gətirdi. Biz kərpici 
kərpic üstə qoymadıq, lakin qeyrilərin səbəbinə bizim üçün bir divar 
hörüldü. Dövlət naçar qalıb ermənilərin, gürcülərin və qeyri hürriyyət 
yolunda işləyənlərin tələblərinə görə əməl edir. Yüz illərlə ixtiyarını 
itirmiş, indi zor ilə hərəkət edən millətlərə yavaş-yavaş ixtiyar verir. 
Hər millətin ana dili uşaqlar üçün vacib olub məktəblərdə oxunur. 
Bizim camaat bunları görüb yenə də lal və kar qalmış, axırda dövlət 
özü qafqazlılar üçün ümum qanun düzəldib dedi: qeyri millətlərə 
verilən ixtiyar siz müsəlmanlara da verilir. Bacarırsınız isə siz öz də 
başınıza çarə qılınız. Bu fikir ilə türk dilini müsəlman müəllimlərinə 
vacib bildi, qəza şəriəti də vacib bildi.  Qori seminariyasında müsəl-
man şöbəsinə məşhur qeyrətli, həmiyyətli mühərrirlərimizdən Soltan 
Məcid Qənizadəni inspektor təyin etdi (bu, dövlət tərəfindən heç 
görünməyən, gözlənilməyən hərəkət!), axırda seminariyanın, Qori 
seminariyasının bir qeyri müsəlman şəhərinə köçmək  məsələsini 
araya gətirdi. İki ilin ərzində müsəlmanlar barəsində belə-belə etdiyi 
səhvin indi düzəlməyinə çalışdıq… 
Lakin kəndi xahişiləmi? 
Xeyr, zəmanə tələb etdi. Ana dilini bu vaxtadək lazım bilməyib 
onun yox olmasına çalışan dövləti bir qanlı hürriyyət indi vadar edir 
ki, ana dilini qeyri dillər kimi uşaqlara vacib bilsin… 
Bu günlərdə duma “təlimi-ümumi-külli” qanununu elan edəcəkdir, 
hamı kəndlərdə, şəhərlərdə, milli məktəblər açılacaqdır. Uşaqlara 
üsuli-cədid üzrə ana dili təlim olunacaqdır… Fəqət bu dili təlim edən 
müəllimləri nerədən gözləməliyiz? Əlbəttə, Qori seminariyasından  
 
 
171 
indi tutalım ki, Qori darülmüəllimin əvvəlki proqrammasını dəyişib 
zəmanənin təqazasına binaən proqramma düzəldir. Türk dili və şəriət 
ürəyimiz istəyən kimi təlim olunur, buna kifayət edib seminariyanı 
yenə də Qori şəhərində qoymaq olarmı? 
Bizim təsəvvürümüzcə, proqrammaya təğyir verilsə, yəni türk dili 
və şəriət biz istədiyimiz kimi təlim olunsa, seminariya Qoridə qalma-
ğına razı olmaq olar, çünki haman seminariyada müsəlmanlardan 
savayı gürcülər, ermənilər, ruslar və qeyri tayfalar oxuyurlar… 
Böylə olan surətdə dövlətə lazım gəlir müsəlman şəhərlərinin 
birində daha bir seminariya açsın. Açıq söyləməli: biz seminariyadan 
nə gözləyiriz? Biz istəyiriz əvvəla, seminariya qurtaran müəllim-
lərimiz kəndi dilini, ədəbiyyatını, dinini layiqincə bilib ibtidai mək-
təblərimizdə oxuyan uşaqlara zəmanənin təqazasına təlim versinlər, 
millət və vətən üçün tərbiyəli, məlumatlı balalar hazırlasınlar… 
ikincisi, seminariyadan dərdimizə tez əlac olmağını gözləyiriz, yəni bu 
vaxtadək seminariya ildə on kurs qurtarmış müəllim verir idisə, indi 
ildə əqəllən qırx müəllim verməlidir. Vətənimizdə “təlimi-ümumi” 
qanuni verilir isə ildə yüz müəllim də az olacaqdır. 
Tutalım ki, Qori seminariyası proqramına təğyir verib  əvvəlinci 
qüsurumuzu düzəltdi. Yəni ibtidai məktəblərimiz üçün layiqli 
müəllimlər verdi, lakin ikinci qüsurumuza, yəni müəllimlərimizin 
ədədini artırmağa əlac edəcəkmi? Əlbəttə, yox! Qori seminariyasında 
oxuyan müsəlman uşaqları pansiona qəbul olunurlar, həmin pansiona 
qırx-əlli nəfərdən artıq uşaq qəbul olammaz. Hər bir pansiondan qırx-
əlli nəfər uşaq təlim taparsa, bunlardan ildə onu da qurtarsa şükür 
etməli, halbuki təxminən ildə 6 və 7 müəllim kurs qurtarır, ildə 6 və 7 
 
 
172 
müəllim bu vaxtadək bəs etmirdi. Hal-hazırda kənd məktəblərimiz 
müəllimsizlikdən qapanır, bundan sonra daha yaman halda bulun-
mağımız aşkardır… 
Xülasə, müəllimlərin ədədi artmaq üçün iki-üç seminariya 
gərəkdir açılsın. Dövlət isə hal-hazırda üç yox ki, birini də açmaya-
caqdır. Qori seminariyasının ildə 6 və 7 müəllimdən artıq buraxmağa 
mümkünü olmayacaqdır. 
Böylə olan surətdə Qori seminariyasını bir qeyri müsəlman 
mərkəzi olan şəhərə köçürtmək lazım gəlir. Yuxarıda zikr olundu ki, 
Qori seminariyasına altmış şagirddən artıq qəbul olunmur və yenə 
söylədik ki, Qoridə həmişəlik sakin  olan müsəlman yoxdur. 
Müsəlman olmayan surətdə kənardan gəlib oxuyan da olmayacaqdır. 
Açıq deməli, Qori darülmüəllimin Bakıda ya Gəncədə və ya bir qeyri 
müsəlman şəhərində olsa padşahlıq xərcinə oxuyan atmış nəfərdən 
savayı altmış nəfər müsəlman uşağı və daha ziyadə öz evlərində 
olarkən seminariyada elm təhsil etməyə mümkünləri olacaqdır. Yəni 
gündüzlər padşahlıq xərcinə oxuyan uşaqlar ilə bərabər dərs oxuyub 
axşamlar öz evlərinə gedərlər… 
Seminariyanın müsəlman mərkəzində olmağı qeyri məsələləpdə 
də müsəlmanlara böyük mənfəət gətirir. Lakin burada müəllimlərin 
ədədi artmaq məsələsini ümdə bilib hələ bu barədə bəhs etməyi vacib 
bildik. 
İndi üzümüzü müsəlman şəhərlərinə tutub deyiriz: dövlət Qori 
seminariyasının müsəlman mərkəzinə keçməyinə razı olubdur. Fəqət 
müsəlman camaatından qeyrət, hümmət, həmiyyət gözləyiriz… Şəhər 
dumalarının üzvləri bu məsələyə artıq gərəkdir diqqət etsinlər, kəndi 
 
 
173 
təsəvvürlərini dumalarda söyləyib bu məsələnin tez həll olunmağını 
tələb etməli, dövlətin müqabilinə çıxıb göstərməli ki, biz də 
müəllimlərin artmasını istəyiriz, biz də dərdimizin əlacını arayırız. Biz 
də gec də olmuş olsa, xabi qəflətdən ayılıb qonşular iyirmi-otuz il 
bundan müqəddəm gördükləri işi biz indi görmək istəyiriz… 
Hal-hazırda bu məsələyə daha artıq diqqət etməlidir. 
İndi Rusiyada hamı millətlər dərya misal bir hürriyyət əmvacinə 
düçar olublar. Üzmək bilənlər həmin mövclərdən xilas olub kənara 
çıxacaqlar, üzmək bacarmayanlar ləpələrin arasında qalacaq, əlləri hər 
yerdən üzülüb “dərya heyvanlarına” yem olacaqlar… 
Mövc və girdabdan xilas olmaq, nəhənglər, timsahlar tərəfindən 
udulmamaq üçün mətin bir səfinə bir gəmi lazımdır ki, o gəmi də 
camaatın özündən ibarətdir. Bu cür xətərnak təhlükəli işlərdə bizi 
sahili-nicata çıxaracaq çarələr camaatın özündədir, vəssəlam. 
Dövlət bir nöqtədə dayanıb yəni “ruslaşdırmaq” politikasında 
davam edib haman politikasına müvafiq hərəkət edir.  
Bu məqsədlə seminariyalar, yəni müəllimlər hazırlamaqdan ötrü 
darülmüəllimin açır. İravanda, Xunidə, Qoridə açılmış seminariyalar 
bu məqsədlə açılıbdır. Bu seminariyaların gözəçarpanı, xüsusən 
müsəlmanlar üçün Qori seminariyasıdır. Çünki burada müsəlmanlar 
üçün ayrı bir şöbə açılıbdır, altmış nəfərə binaən burada pansion var. 
Altmış nəfər müsəlman balaları burada “padşahlıq” xərcinə oxuyurlar. 
Vaxt var idi bu cavanları şəhərbəşəhər gəzib pulla yığırdılar, yəni yol 
pulunadək xəzinədən verilir idi. Əlbəttə, bu bir zamanadək idi. Vaxta 
ki, müsəlmanlar öyrəşdilər daha yol xərci verilmədi. İndi o qədər 
istəyən var ki, illik pulunu verib oraya çətinlik ilə qəbul olunurlar. 
 
 
174 
Qori seminariyası 1876-cı ildə açılıbdır. Müsəlman şöbəsi üç il 
keçmiş bina olunubdur. Deməli, 27 ilin ərzində bu seminariya bizim 
kənd və şəhər ibtidai məktəblərinə müəllimlər hazırlayıbdır. İndi 
Bakıda gördüyünüz rus-müsəlman məktəblərinin müəllimləri, Qaf-
qazın qeyri şəhərlərində, kəndlərində ibtidai məktəblərində dərs verən 
müəllimlərin əksəri orada tərbiyə alıblar. 
Seminariyanın proqramması ibtidai məktəb müəlliminə cüzu 
məlumat verir. Lakin rus dilinə artıq diqqət olunur. Hamı dərslər, 
elmlər rus dilində təlim olunur. Cüzi şəriətdən, türk dilindən dərs 
verilir idi. Verilir idi, verilirdi deyib də biz seminariyanın on altı il 
bundan müqəddəm halını nəzərə gətiririz. O vaxt indi üsul-cədid ilə 
yazılmış “Vətən dili” kitabçasının müsənnifi, mütəvvifi Çernyayevski 
müsəlman şöbəsinin naziri idi. Demək olar ki, onun vaxtında  türk 
dilinə bir az diqqət olunur idi. Özü türk dilini öyrənməyə ciddi-cəhd 
edib haman dildə verilən dərslərə artıq diqqət edirdi. Türk dili və 
şəriət müəllimi indiki Şeyxülislam cənab axund Molla Əbdülislam 
olub, orada tərbiyə alan müsəlman uşaqlarına böyük nəflər gətirirdi. 
Demək olur ki, indiki hala nisbətən Qori seminariyası – xüsusən 
müsəlman şöbəsi böyük tərəqqidə bulunurdu. Cənab axund molla 
Əbdülislam türk dilinə və şəriət dərslərinə artıq diqqət edirdi. Dərslər 
az isə də, o, vaxtını itirməyib bacardığı qədər cidd-cəhd edirdi. O vaxt 
təlim kitabları yox idi. Bununla bərabər, gecələr işləyib gündüz 
dərsləri üçün hekayələr düzəldirdi. Türk dilində sərf və nəhv 
öyrədirdi. İnsaf məqamında demək olar ki, Qori seminariyasından 
elmini tamam edib indi millətpərəst və yainki əli qələm tutan beş-üç 
nəfər varsa, cənab axund molla Əbdülislamın tərbiyəsinə bağlıdır… 
 
 
175 
Bunun səyi bir tərəfdən, digər tərəfdən də Çernyayevskinin 
müsəlmanlar ilə xoş rəftarı uşaqlara şəriətdən və ana dilindən müm-
kün olan qədər qəza verməyə səbəb olur idi. Mütəvvifi Çernyayevski 
cavanlıqdan müsəlmanların arasında tərbiyə tapıb, adətlərinə, şəriət-
lərinə aşna bir zat idi. Müsəlman balaları ilə mülayimliklə dolanırdı… 
Halbuki seminariyanın direktoru Streletski buna zidd olub 
müsəlman şagirdəlrinin ixtiyarını yavaş-yavaş məhv etməyə çalışırdı. 
Müsəlman balalarına qərib vilayətdə öz lisanlarında söhbət etməyi 
qadağan edirdi. Demək ki, cənab Streletsk popeçitelin sağ əli olub 
onun fiikrlərini və dövlətin müsəlmanlar barəsində olan politikasını, 
yəni müsəlmanları “ruslaşdırmaq” fikrini işə verirdi… 
Bu “politika” getdikcə artıb, 1892-ci ildən sonra ziyadə  şiddət 
etdi. 
Bu ildən müsəlman şöbəsinə məşhur İlminskinin müridi bulunan 
missionerlərdən Smirnov inspektor təyin olundu. 
Bu ildən bizim əqidəmiz ilə şöbənin tədənnü və tənəzzülü, 
dövlətin əqidəsilə onun “tərəqqisi” başlanıbdır. 
Rusiya müsəlmanlarını xristian dininə dəvət etməkdə canını 
çürüdən İlminskinin müridindən nə gözləməli idi? 
Həftədə iki dəfə türk və şəriət dərsləri  vacib olarkən Smirnovun 
vaxtında getdikcə lazımsız dərslərdən hesab olunur idi. Cənab axund 
molla Əbdülislamdan sonra (iki il keçmiş) oraya təyin olan müəllimlər 
üzlərini yumşaq göstərib cənab Smirnovun əqidəsi ilə iş görməyə 
başlayırlar… Axırda tarixi-müqəddəsi Smirnovun köməkliyi ilə rus 
dilinə tərcümə edirlər… Türk dili bimərrə unudulur, axırda türk dilinə  
 
 
176 
bir dərəcədə həqarətlə baxılır ki, orada təhsil edib kurs qurtaran 
müəllimlərimiz türk əlifbasını da bilmirlər. 
Ən axırda türk lisanı seminariyada “ümumi” bir lisan olur: 
müsəlman uşaqlarının əvəzinə rus, gürcü, erməni uşaqları türk lisanı 
dərsində otururlar. Müsəlman müəllimləri isə rus, gürcü, erməni 
uşaqlarına türk lisanını təlim etməklə kifayət edirlər.Hərdənbir iki 
müsəlman uşağı dərsə gəlir isə, onlara da “vaxtlarını” sərf edirlər. 
Qalan uşaqlar türk dərsinin vaxtında nə iş görürlər, nəyə məşğuldurlar, 
nerədə oynayırlar, lazımsız bir məsələ olub diqqətə alınmırmış. 
Tutalım, azından on il Qori seminariyası bu halətdə bulunubdur. 
Bu on ilin ərzində Qori seminariyasından təxminən 100 müəllim 
ikmali-təhsil edib kurs qurtarıbdır desək, böyük səhv etməriz, zənn 
ediriz. Bunlar kənd, şəhər ibtidai məktəblərində müəllim olub, hankı 
lisanda dərs verməkləri aşkardır. 
Ana dilinin ibtidai məktəblərdən qovulmağı, həmçinin bir on il də 
belə getsə idi, aləmi-hürriyyət aralığa gəlməsəydi, türk balalarının 
halları nə tövr olardı? İlminskilər, Smirnovlar dövlətin politikasını pək 
gözəl yerinə yetirib, öz əlimizlə özümüzə quyu qazırmışlar. Camaatı-
mız isə bunlara “pərəstar” deyib başına murur ilə dəyən toppuzu, 
dəyənəyi hər tərəfdən qurulan toru anlamayırmış, görmürmüş. Görə-
sən, görüb anlayandan sonra hərəkət etməməyinə səbəb nə olacaqdır. 
 
 
 
177 
 
 
 
 
 
M.S.ORDUBADİ  
(1872 – 1950) 
 
 
Dil bəlası 
 
Mətbuat və yazılarımızda mövcud olan bəla yeni deyildir. Bu kimi 
bir çətinlik çoxdan bəri hiss edilsə də, onun rəf olunması üçün qəti 
qədəm atılmamışdır. Bu qədəm beş ildən bəri Azərbaycanda atılmış, 
dilimizdəki çətinlikləri ləğv etmək işlərinə başlamış isə də bu yolda 
qazanılan müvəffəqiyyət başqa cəbhələrdəki müvəffəqiyyətlərə 
nisbətən o qədər də gözə çarpacaq deyildir. Bu müvəffəqiyyətsizliyin 
başlıca səbəbi dil məsələsindəki işlərin təşkilatsızlığıdır. Dilimizi islah 
etmək, onu bir azəri dili şəklinə salmaq üçün, əcnəbi kəlmələrdən 
xilas etməkdən ötrü indiyə qədər heç bir təşkilat olmamışdır. Təbii, bu 
kimi bir təşkilatın çıxardığı qərar, yaxud qərara aldığı bir dil qəzetə və 
mətbuatımız üçün qəti bir düsturüləməl ola bilərdi. Belə bir elmi 
təşkilatın olmadığı üzündəndir ki, bütün ağırlıq qəzetədə mətbuatın 
üzərinə düşmüşdür. 
Hazırda hər kəs qəzetənin dilinin çətinliyindən şikayət edir. Burası 
doğrudur. Qəzetələrin dilində çətinlik yox deyildir. Lakin bir dəfə 
orasını düşünməlidir ki, bu çətinliyin ikinci tərəfi də vardır. O da 
qəzetə oxucularından bir çoxunun savadsızlığıdır. 
 
 
178 
Bizcə, bu son ağırlığı, bu son qüsuru da qəzetə və mətbuatın 
üzərinə qoymaq doğru deyildir. Zira bizim asanlıq vücuda gətirmək 
təşəbbüsümüz mütəqabil bir surətdə irəliləməlidir. Nə qədər qəzetə-
lərin dili yüngülləşdirilir, bir o qədər də qəzetə oxucularının savad-
lanması işləri irəli aparılmalıdır. Əksinə olaraq, qəzetəni xalq danışan 
dildən də xaricə çıxarmaq, onun tərbiyəverici xasiyyətini itirmək 
deməkdir. Bununla bərabər, qəzetə idarələri dili yüngülləşdirmək 
işlərindən boyun qaçırmırlar. 
Fəqət qəzetələrin və kitabları tərcümə edənlərimizin dili yüngülləş-
dirmək üçün başladıqları təşəbbüs ayrı bir bəla yaratmışdır ki, orası 
əvvəlki bəlamızdan daha da qorxuludur. 
Bu gün mətbuatımız nəzərdən keçirilərsə, orada bir çoxlarının 
düşünmədiyi və xatirinə gətimədiyi bir hal görülə bilər. Qəzetələr və 
kitablarımızın bir çoxunu nəzərə alanda onların doxsan faizi tərcümə-
lərdən ibarətdir. Bizdə orijinal məqalə və yazıların az olduğu dil 
işlərindəki bəlamızı daha da artırmışdır. 
Qəzetə işçiləri, kitab mütərcimləri hər bir kəlmənin mənasını 
tapmaq üçün bir qamusa möhtacdır. Əcəba, dil çətinliyi üzərində 
qəzetə və mətbuatdan şikayətdə bulunanlar yeni düzəlmiş bir qamusun 
yerini göstərə bilərlərmi? Şübhəsiz bunu göstərən olmaz. Zira onu 
indiyə qədər düzəldən olmamışdır. 
Buna görə də qəzetə işçiləri Şəmsəddin Sami bəyin qamusuna 
müraciət etməyə məcbur olurlar. İş belə olduqda Şəmsəddin Sami 
qamusunun düzəldiyi mühiti və onun dilinin vəziyyətini nəzərə 
almalıdır. O kimi qamuslar, bizim içərisində boğulduğumuz İstanbul 
türküsü, İstanbul ədəbi şivəsi həyatına uyğun bir surətdə yazılmışdır. 
Qəzetə işçilərimiz bir istilahi türkcəyə çevirmək üçün əvvəlcə 
Şəmsəddin Sami bəyə müraciət eylər, sonra Şəmsəddin Sami bəydən 
aldığı istilaha dəxi xalqımızın anlayacağı qaydada bir qarşılıq tapmaq 
istər. Bu hal bizdə daha da bir dil və istilah qarışıqlığı yaratmaqdadır. 
 
 
179 
Onu deməliyiz ki, elmi bir komisyonun çıxardığı qamus, ümumun 
tərəfindən qəbul edilmiş bir dilin vücuda gəlmədiyi halda bizdəki dil 
bəlasını rəf eyləmək mümkün olmayacaqdır. Təşkilatsızlığın özü də 
bizim böyük bəlamızdır. 
 
 
 
 
180 
 
 
 
 
ÖMƏR FAİQ NEMANZADƏ 
(1872-1937) 
 
Dilimiz və imlamız 
 
Ədəbiyyatı olmayan bir millətin, dilsiz insanə oxşuyacağını söylə-
mək üçün dəlilə, təfsilə hacət yox sanıram. Çünki ən böyük şahid 
keçmiş hallar, indiki vüquatlardır. Bundan ötrü örnək, misal axtarmaq 
üçün də uzaqlara getməyək: iştə başda çərkəz, ləzgi... dilləri, sonra da 
bizim türkcəmiz. Mədənilik ləzgilər, çərkəslər arasında yayıldıqca öz 
dilləri də yoxluğa doğru yayılacaq. Bir vaxt olacaq ki, o kimi dillərin 
tarixdə ancaq adları qalacaq. Neyçün? Çünki yazısı, imlası, ədəbiyyatı 
yox. Bu bir həqiqətdir; çaxotkaya, vərəmə tutulmuş bir bəxtsiz adamın 
öləcəyi qədər bəllidir. Türkcəmiz, hər nə qədər tez-gec, həqq 
rəhmətinə gedəcək olan o dillər kimi deyildir. Amma bugünkü qayda-
sızlıq naxoşluğuna vaxtilə dərman etmək çarəsini axtarmazsaq, onun 
bu yaman halının da çox uzanacağından qorxulur. 
Bu qorxu, millətini sevən hər həmiyyətlini düşündürsə gərəkdir. 
Çünki dadlı dilimizin yavaş – yavaş aşağıya doğru düşdüyünü 
görürüz. Sevgili dilimizin aramızdan artıq qiyməti gedir. Halbuki bu 
zamanda hər millət öz dilini saxlamaq üçün varını yox, canını belə 
fəda edir. Nə edək? Bizim bir çox işlərimiz kimi bu da böylə düşür: 
Qafqaziyalı, elmli iki türk yarım saata qədər öz ana dilləri ilə 
danışsalar darıxırlar. Bir kazanlı ilə bir qafqazlının beş, on dəqiqə 
türkcə danışa bilmələri isə çox az görünür. Yazıları da bunun kimi. Bu 
 
 
181 
suç, bu təqsir hərçəndi adamlardan başqa, əql imdada varsa, böyük və 
bağışlanmaz təqsiri yenə bizdədir. Hər kəs bilir ki, Kazan ilə Tiflis 
kimi uzaq məmləkətlərin arasında yox, Bakı, Naxçıvan, Şəki kimi 
yaxın məmləkətlərin dilləri arasında belə az – çox bir ayrılıq var. 
Havanın, təbiətin, adətin bu təsiri inkar edilməz. Burası bəlli. Həm 
bu hal yalnız bizdə deyil, dünyanın hər tərəfində də böylədir. Nə 
hacət! Cənub məmləkətlərin rusları ilə şimaldakıların ahəngi, şivəsi 
bir dərəcədəmi? İstanbullularla ərzurumluların söyləməli birmi? Əsla. 
Amma o ayrılıq, bu təfavüt ilə bərabər qaydada və imla, dillərinə 
məhəbbət sayəsində bir şəhərlilər kimi dərdləşir, anlaşırlar. Demək ki, 
bu gün çoxumuzun türk dili ilə danışmaq, yazmaq istəməməyimizə 
səbəb qayda, imla, məhəbbətimizin yoxluğudur. Bu qədər gərəkli 
dilimizin gerçəkdən bünövrəsi olan bu qayda və imla xüsusi indiyə 
qədər bizdə nə üçün meydana gəlməmiş? Burasını yazmaqdan irəli 
buna münasibəti olan bir balaca təfsil verim: bu gün özü ilə 
danışanları mədəniyyətliyin yuxarı qatlarına çıxaran hər dilin mütləq 
və mütləq nizamla bir sayaq da yüngül əlifbası qaydası, imlası, 
ədəbiyyatı vardır. Bunlar da yenə mütləq öz başına, halına görədir. 
Bununla bərabər heç bir dil bugünkü mükəmməlliklərinə öz sözlərilə 
çatmamışdır. Hamısı bir – birilərinin köməklərinə, yardımlarına möh-
tac olmuşdur. Dildə ən varlı bildiyimiz ərəbcə belə əbrani, əsuryani, 
yunanidən... bir çox sözlər almış, bu gün də Avropadan hər vaxt 
almaqdadır. Hələ fransızların latınlardan, ərəblərdən; rusların fransız-
lardan, ərəblərdən, tatarlardan aldıqları sözlərin çoxluğu insanı heyrətə 
salır. Rusların özgələrdən aldıqları sözlərin sayı 75 mindən artıq 
olursa, bizimkini qiyas etməli. Bəli, hər dil özgə dilin yardımına 
möhtac ola – ola gəlmişdir. Bu bir təbii qaydadır. Nə cürə ki, aciz, 
elmsiz bir adamın güclü, elmli bir adama ehtiyacı var; öylə də maarif-
dən geri qalan millət dilinin mədəniyyətli, zorlu millətin dilinə 
ehtiyacı var. Dillər ayrı olduqca bu ehtiyac qiyamətə qədər də 
 
 
182 
olacaqdır. Sözüm, qəsdim bunda deyil. Hər dil özgə dildən minlərcə 
söz almış, lakin hamısı öz təsrifini, səltənətini də sürəkləmişdilər. 
Bizimki kimi özgələrin kefinə, qaydasına əsir olan heç bir dil yoxdur. 
Məsələn, fransızlar ərəblərdən aldıqları “qəmbiz”i (köynəyi) “şəmis”, 
“əmir- əlbəhr”i “amiral” (ruslar – admiral), “firəqəteyn”i “fəraqat”; 
latınlar ərəblərin “darül – sənaye”sini “tərsanə”; ruslar ərəblərin 
“tərifə”sini “tarif”, “xəzinə”sini “kazna”, “əlcəbr”in “alqebra”; ərəblər 
yunanların “asterolab”nı “usturlab”, “Yevangel”ini “İncil”, “ətir”i 
“isir”, “nomuz”u “namus”, farsların “sütun”unu “üstəvanə”, “ənda-
zə”sini “həndəsə”, bizim “əntar”ı “əntəri”, “arvad”ı “övrət”surətində, 
biçimində yazmışlar. Bunlar bu kimi dəyişdirilən sözlərin milyonda 
biridir. Mənim qəsdim ancaq bir – iki örnək, nümunə göstərməkdir. 
İştə anlaşılır ki, hər dil özgələrdən aldığı sözləri öz danışığına uyğun 
halda çevirmiş, pozmuş, yazmış ki, təbii hal da budur. Özgələrin 
“qayidə”sini olduğu kimi qəbul etmək təbiətsizliyində, yolçuluğunda 
isə türk ilə farsdan özgə heç bir dil tapılmamışdır. İştə tarix, iştə 
meydan, iştə dillər! İndi gələk məqsədə: farscanı özlərinə buraxaq; 
türkcəmizin bu zamanə, bu çağa qədər yüngül bir əlifbası, məzbut bir 
qayda və imlası olmamağı ancaq öz dilimizi bəyənməmək cəhalətin-
dəndir, fars, ərəb dillərinin hər cürə gərəkli, gərəksiz sözlərini, hələ 
bizə əsla gərək olmayan qaydalarını dilimizə doldurduğumuzdandır: 
hər barədə onları təqlid etmək dərdini istəməyimizdəndir. Bu müqəl-
lidlik, bu cəhalətlə dilimizin ahənginə əsla gəlişməyən, şəə, zifda, 
löhm, mütərərri, xübz, müzəmmə, məsəlləsat, müavvizəteyn... daha 
bunlara rəhmət oxudacaq böylə minlərcə yad sözləri xatirələrinə, 
könüllərinə heç dəymirərək olduğu kimi almışız, yazmışız, yazırız. 
Böylə tək – tək sözlərin dərdinə yenə səbir etmək olar. Amma dilimizi 
bərbad edən, anlaşılmamağına səbəb olub bizə çox gərək olmayan (...) 
minlərcə ərəbcə, farsca qaydalar və ibarələrdir. İndilik bir neçə fənn, 
şəriət kitabları ayrı olduğu halda, türklərin dillərinə heç yaraşmayan 
 
 
183 
bu kimi qaydaları yazmağa, işlətməyə nə zorumuz, nə məcburluğumuz 
var. Hələ yad sözlərin, qaydaların ən sadələrini yazdım. Mənimlə 
bərabər hər kəs deyə bilər,  dilimizdə öylə çətin sözlər, öylə ibarələr 
var ki, Allah göstərməsin, onları saymaqmı olar?! 
Sözümün qısası, türkcəmizin varlığını, yaşamağını hamımızın 
bilikli, hünərli olmamızı, avam üçün yazılan kitabların, qəzetlərin 
anlaşılmasını istəyirsək bacardığımız qədər “gərəksiz” və “artıq” olan 
ərəbcə, farsca sözləri, hələ qaydaların çoxunu buraxıb, türkcələşdir-
diyimiz təxum, adəm, övrət, dəva, ərəq, mütbəx, əba... daha bu kimi 
türkcələşmiş sözləri toxum, adam, arvad, dava, arağ, mətbəx, aba... 
yazmağı sınamalıyız. Bilirəm, bu fikrim indi qəbul edilməyəcəkdir. 
Nasıl ki, vaxtilə indiki kimi bir az türkcə yazmaq eyib idi. Öylə də 
bunlar bir gün eyib sayılacaq, yazanın biliksizliyinə hökm ediləcək, 
zərəri yox, bir vaxt olan mənim bugünkü fikrimdə eyib görülməz. 
Yavaş – yavaş qəbul edilər. 
Bu gün məktəblərimizin çoxunda qəbul edilən söfti üsulu 
öyrətmək qaydasına görə də bundan sonra imlamızın bacarıldığı qədər 
danışıldığı kimi, yəni səsli hərflərlə yazılacağı anlaşılmaqdadır. 
Zaman ən böyük düzəldən, tərbiyə edəndir. Bu həqiqəti də bir vaxt 
meydana çıxaracaqdır. Bu barədə hamı öz ürəyinə və vicdanına 
sorsun, müraciət etsin. Boş yerə etiraz edəcəklərinə işin yox. İnsafla 
cavab yazanlarla danışırız, bilmədiklərimi öyrənərəm. Bitirmədən 
burasını söyləyim ki, türkcə yazmaq yüngül, asan iş deyil. Bu 
yazdığımda belə nə qədər ərəbcə sözlərin yerinə türkcə yazmaq 
istədim bacarmadım, biləmədim. Məqsədim işə başlamaqdır. Əlbət, 
yavaş – yavaş öyrənəriz. Sonra yüngül, dadlı olar. Yazacağım hələ 
bitməmişdir. 
Nemanzadə 
“Şərqi – Rus” qəzeti, 7 aprel 1904, №40 
 
 
184 
 
G – K hərfləri 
 
Bəzi səsli və səssiz hərflərimizin əskikliyi bir az təməyyüzə iqti-
darı olan hər oxuyanımıza məlumdur. Bu əskiklik və nöqsanımızı gör-
mək, əlifbamızı indiki çətinlikdən bir dərəcə qurtarmaq zamanımızda 
ən lazımlı maarif məsələlərindən biridir. Bu böyük məsələnin həll və 
islahını böyüklərə, lisan mütəxəssislərinə buraxaraq burada acizanə bir 
ricadə, təxtirdə bulunmaq istərəm: hərflərimizin şəkilləri zatən əskik, 
imlamız çox qarışıq, türkcə sərf və nəhv qaydalarımız ziyadə nizam və 
ittirazsız olduğu halda bu qarışıqlığa bir də bəzi hərflərin işlənəcək, 
yazılacaq yerləri dəyişəcək olursa, ağırlıq üstünə ağırlıq, çətinlik 
üstünə çətinlik artırılmış olur. Hər bir elm sahibinə məlumdur ki, 
səslərinə və söylənişlərinə görə bu gün ayrı – ayrı şəkil və əlamətlərlə 
yazdığımız bəzi hərflər bundan irəli yalnız bir şəkil ilə yazılırdı. Lakin 
bu son zamanlarda hər şeydə görülən islah və tərəqqi hərflərimizin 
şəkillərini də əski halında buraxmadı. Zaman və zərurət müqtəzası 
olaraq hərflərimiz də yavaş – yavaş düzəlməyə başladı. Məsələn, bu 
gün səslərinə görə şəkillərini də ayrı – ayrı yazdığımız g, k və nuni – 
sağır hərfləri bir az əvvəl bir hərflə, yəni yalnız k şəklində yazılırdı. 
Amma oxumanın hər kəs arasında yayılması lüzumu, çocuqların 
qolaylıqca oxudulması zərurəti, əskik hərflərimizi yavaş – yavaş 
dəyişdirərək əlifbamızın islah və təbdilinə pək böyük meydan açdı. 
İştə qolaylanmaq və tərəqqi etmək məqsədilə 3-4 səs üçün bir şəkildə 
yazılan k hərfi indi k, g və nuni – sağır şəkillərində yazılır. Şəkk yox 
ki, bir vaxt vav – v və ya – i hərfləri də islah edilərək bir səsə görə 
birər şəkil yazılacaqdır. Məqsədim burada o çətin işə girişmək deyil, 
ancaq birər əlamət ilə ayırdığımız hərflərin yazılacaq yerlərin 
qarışdırıb oxumağı daha çətinə saldığımızı göstərməkdir. Məsələn, k 
hərfini Qafqazın bir qisim mühərrirləri gördüm, görmək, güllə, 
 
 
185 
gəzişmə kəlmələrindəki kimi (gaf) yerində yazırlar. Bir qismi isə - 
xüsusilə Bakı mühərrirləri – “kaf”ı sağır nun deyilən n yerində işlədir 
(Əhmədin, sənin, könül, dəniz...), yazırlar. Demək ki, n ilə k 
hərflərinin səsləri, şəkilləri yaxşı bilinmədiyindən bir – birinə 
qarışdırılıb k yerində n və g yerində k yazılır. Bakıda, Tiflisdə, təb 
edilən kitablara diqqət yetirilirsə, bu qarışıqlıq və ayrılıq çox gözəl 
meydana çıxar ki, bir məmləkətdə, şəhərdəki bu ayrılıq bizim üçün 
çox böyük bir nöqsan və oxutmaq üsulunda isə pək diqqətə alınacaq 
bir xətadır. Buna görə madam ki, g və k hərflərini ən əvvəl yazanlar və 
meydana çıxaranlar osmanlılardır və madam ki, bu gün ora 
kitablarının hamısında g hərfi gördüm, gəzmək... sözlərindəki kimi gaf 
yerinə və k hərfi də (Əhmədin, sənin...) sözlərindəki kimi sağır – nun 
yerinə yazılır və bizim Rusiya müsəlmanlarından bir çoxları da o 
yolda yazmaqdadırlar, bundan sonra biz də ümumiyyətlə, gaf yerində 
g (gördüm kimi) sagır – nun yerində n (Əhmədin kimi) yazalım. 
Yazalım ki, hərflərimizin şəkilləri, işlənən yerləri heç olmazsa bir və 
müştərək olsun. 
Nemanzadə 
“Şərqi – Rus” qəzeti, 19 iyun 1904, №78 
 
 
186 
 
Yazımız, dilimiz, “İkinci il”imiz 
 
Möhtərəm şair və ədibimiz Ə.Hüseynzadə cənabları “Tərəqqi”nin 
13-23-cü nömrələrində yuxarıdakı ünvan ilə yazdığı məqalələrində, 
hamımıza aid ən əhəmiyyətli bir ehtiyacdan, ən lazımlı bir məsələdən 
bəhs edir ki, bunun üçün hamıdan irəli ədibimizə öz təşəkkür və 
ehtiramımı təqdim edirəm. 
Öz əqidəmizə görə, Hüseynzadə cənablarının yazılarının bir 
parasını haqlı və çoxunu haqsız tapdıq. Onun yazdığının gödəkcə 
məzmununu, bəzən eynini yazıb altından öz fikrimizi bəyan edirik. 
Hüseynzadə cənabları yazır: “Cəm ədatı olan “lər” nə üçün “lar” 
şəklində yazılır, “məfuli ənə, məfuli fiə ədatları olan “dən”i “dan”, 
“də”ni “da” şəklində yazmaqda nə məna var? İmla hərfləri türkcə kəl-
mələrin əslindəki səsləri məna, xüsusən son səsləri göstərmək üçün 
mühüm bir vəzifə ifa edirlərsə də, sərf qaydalarına məxsus ədatları 
bunlarla yazmaq caiz olmaz. Biz özgə dillərə qarşı sərf qaydalarındakı 
ədatlarımızın sadəliyi və birliyi ilə, məntiqə uyğunluq ilə fəxr edirik!” 
Biz deyirik: Heyif ki, ədatlarımızın birsizliyi cənab Hüseynzadənin 
dediyi fəxrdən bizi məhrum qoyur. 
Əgər bizdəki ədatların hamısı və ya çoxu bir cür yazılsaydılar, biz 
Hüseynzadə cənablarının dediyinə yoldaş olurduq. Amma təəssüf ki, 
2-3 ədatdan başqa özgə ədatlarımızın hamısı sözün axır hecasına tabe 
olub iki cür, bəzisi dörd cür yazılırlar. Demək ki, Hüseynzadə 
dediyinin tərsinə olaraq gerçəkdən fəxr olunacaq ahəngimizin bir – iki 
məntiqsiz sərf qaydasına qurban etməmişik. 
Budur bizim ədatların bir parçası: 
nazik yoğun nazik yoğun 
mə – ma  gəzmə - yazma 
cək – caq  gələcək – yazacaq  
 
 
187 
sin – sın  gəzsin – yazsın  
rək – raq  gəzərək – yazaraq  
kən – qan  çəkişkən – çalışqan  
gəc – qaç  süzgəc – dolanqaç  
kin – ğun  yetkin – solğun  
li – lu  tərli – sulu  
lik – luq  çiçəklik – otluq  
im – um  dirim – olum  
 
Yuxarıdakı yazılardan görünür ki, bizim ədatlar ümumiyyətlə, 
deyiləcək dərəcədə nazik hecalı sözlərin axırında nazik, yoğun heca-
ların axırında yoğun yazılırlar. 
İndi ümumi qaydamız belə surətdə ikən “lər”, “də”, “dən” ədat-
larını nədən ötrü yoğun hecaların axırında “lar”, “da”, “dən” şəklində 
yazmayaq? 
Burada bizə deyiləcək ki, osmanlı ədibləri elə yazırlar, biz də 
gərək elə yazaq. Çox əcəb, amma biz də deyirik ki, osmanlıların 
əlifbaları, imlaları, sərf qaydaları hələ tamamilə təyin edilib qurtar-
mamışdır. Daha doğrusu, osmanlıda hələ bir tərzdə imla və sərf 
qaydaları yoxdur.  
Cövdət Paşa, Nəcib Asim, Əhməd Rasim, Monastırlı Rüfət1 kimi 
məşhur yazıçıların sərf kitablarında  bir – birinə uymayan xeyli 
qaydalar, qaydasızlıqlar var. Bu xüsusda aşağıda uzun təfsilat verilə-
cəyi üçün burada gödək keçirik. 
Cənab Hüseynzadə buyurur: “Sərf qaydalarımıza məxsus olan 
ədatlar qayət müəyyən olub, adətən, heroqlif halını almışdır. Əslində 
Çin tərəfindən gəldiyimizi unutmayaq. Heroqlifə təəccüb etməyiniz!”. 
                                                 
1 Bunlar türk maarif xadimləridir. 
 
 
188 
Biz deyirik: Ədatlarımızın o “Heroqlif” 1  halı ehtimal dilimizin 
ibtidai və hicai vaxtında imiş. Amma vaxtın keçməsi ilə, dilin geniş-
lənməsi ilə ədatlarımız “heroqlif” halında çoxdan çıxmışlar. Hətta 
1200 il əvvəl türk dili ilə yazılan türk əlifbasının vücudunu bizə 
bildirən “Orxon”2 məhkukatında belə, türk ədatları heroqlif halından 
çıxıb ayrı – ayrı yazılmışdır. 
Yəni nazik hecalı sözlərin axırında nazik səsli ədat, yoğun hecalı 
sözlərin axırında yoğun ədat yazılmışdır. 
Orxon yazılarından  sonra türk dilində 463-cü ildə yazılan “Kutad-
qu bilik”3 adındakı əski türk kitabında və özgə əski türk kitablarında 
ədatlar həmişə nazik, yoğun olmaq üzrə iki dürlü yazılmışdır. Məsələn, 
“Kutadqu bilik”də yazılır: 
 
Qövərmiş yığaclar doğdı yaşıl, 
Bizəndi bütün al – sarılıq, çök, kızıl. 
Tüməndi çiçəklər yazıldı tülə... 
 
Yuxarıdakı nəzmlərdə “yığac” sözü yoğun olduğu üçün “lar” ilə, 
“çiçək” sözü nazik olduğu üçün “lər” ilə cəm yazılmışdır. 
Bizim zənnimizə görə, ədatlarımızın axır vaxtlarda səssiz hərflər 
ilə bir növ yazılmağına səbəb ədatlarımızın heroqlif halında 
olmasından ziyadə ərəb və farsa təqlid bəlası olub. 
Türklər nə qədər ki, türklükdən, Türküstandan uzaq düşüb, əsrlərcə 
ərəb hökuməti və dini, fars ədəbiyyatı nüfuzu altında qaldılar, o qədər 
türklərini və türk dilini itirdilər. 
                                                 
1 Heroqlif – qədim Misir və Çin əlifbasında bütöv məfhumu və hecanı ifadə edən 
işarə 
2 Orxon yazıları – Dağlıq Altayda aşkara çıxarılmış və V-VI əsrləri əhatə edən 
qədim türk abidələri. Burada türk tayfalarının dini - əxlaqi görüşlərindən, tarixindən 
bəhs olunur. 
3 Kutadqu bilik – Yusif Balasaqunlunun “Kutadqu bilik” poeması nəzərdə tutulur. 
 
 
189 
Hətta demək olar ki, türklər müsəlman olandan bu yana nə 
qədər əzəmətli türk hökumətləri vücuda gətirdilərsə, bir o qədər də 
ərəb və fars ədəbiyyatına, dilinə əsir olub, öz dillərini yaddan 
çıxartdılar. Həmd olsun ki, axır vaxtda Anadolu səlcuqları bir az 
türkcə yazmağa tənəzzül edib, türk dilini rəsmi dil elədilər. Səlcuq 
türkləri ərəb hərfləri ilə türkcə yazmağa başlayanda təbii çox 
zəhmət çəkdilər... 
Şəkk yoxdur ki, lap əski türk yazıları özgənin nüfuzuna tabe 
olmadığı üçün səlcuqların və hətta osmanlıların indiki türk yazıların-
dan daha doğru, daha asan oxunurlar. 
Osmanlılar elə ki, səlcuqi hökumətinə varis oldular, elə də yazıla-
rına, ədəbiyyatlarına varis olub ta zəmanəmizə qədər səlcuqi imlasını 
arayır, cüzi islah ilə təqib edirlər. 
Halbuki əski imla ilə sözlərimiz, ədatlarımız yaxşı oxuna bilmirlər. 
Bu oxunmazlıq səbəbindəndir ki, osmanlının cavan ədib və yazıçıları 
bir çox isimlərin əski imlasını, yazılışını dəyişdirdiklərindən nasıl 
qeyri ədatların da əski tərzlərin dəyişdirib yazırdılar. Bəli, dünyada 
heç şey əski halında qalmır. Türk yazıları da nə qədər ki, doğru 
oxunmur, nə dərəcədə ki, dəyişilməyə ehtiyac görünür, dəyişəcəkdir. 
Hüseynzadə cənabları yazır: “Tərəqqimizin maneələrini əlifba-
mızda görərək yazımızı, imlamızı islahə qalxışanların rus əlifbasından 
başqa bir şeyə etibar etdikləri yox. Bunların çoxu firəng, ingilis 
əlifbasından xəbərsizdirlər. Halbuki ingilislər o əcaib imlaları ilə 
Avropa və Amerikada, yaponlar o heroqlifləri ilə Asiyada mədəniy-
yətin ən üst qatına yetişməmişlərmi?”. 
Biz deyirik: “Möhtərəm əfəndi, tərəqqimizin maneələrini əlifbada 
görən, əlifbasından heç xəbərləri olmayan Bakı müəllimləri deyil, 
bəlkə çox gözəl ingiliscə, fransızca bilən Topalı Helmilər, doktor 
 
 
190 
Şərafəddinlər1, Mirzə Melkümxanlar2, Abdulla Cövdətlər, Qazanlı 
Maqsudovlar, adları yadımızdan çıxan osmanlı zabitləridir.  
Qazanlı Maqsudov Bakı müəllimlərindən daha qabaq sözlərin 
hamısı hərflərlə yazılan əlifba kitabı nəşr edib məktəblərdə öyrətməyə 
başlamış, Maqsudov Bakı müəllimlərindən daha cürətli olaraq hamı 
ərəb sözlərini də səsli hərflərlə yazmış. Tərəqqimizin maneələrini 
əlifbamızda görənlər yalnız indiki zamanın cavan türkləri deyil, bu 
fikir osmanlılardan 25-30 il əvvəl başlamış olmalı ki, mərhum Kamal 
bəy onlara qarşı “sələflərimizin əsərləri atılmaq lazım gələcək? Ola 
bilməz” demiş. “Ola bilməz” deyən Kamal bəyin bu sözlərindən 
görünür ki, o da bir cür razı olur. Amma sələflərinin əsərlərinin 
atılacağından qorxur. Şəkk yox ki, bu böyük məsələ əvvəl vaxtlar və 
ondan sonra osmanlıda 1-2 “ola bilməz” ilə sönməmişdir. Bəlkə hər 
işdə olduğu kimi belə bir təzəliyin müzakirə və məşvərətinə yol 
verilməmişdir. Tərəqqinin maneələrini əlifbada görənlər yalnız türklər 
olmamışdır. Avropalı qoca pedaqoq Leybnits3 “Mənə mükəmməl bir 
əlifba verin, mükəmməl bir dil verim, mükəmməl dil verin, 
mükəmməl bir mədəniyyət verim” – sözlərilə tərəqqinin maneələrini 
bir növ əlifbada görür. Biz də qanırıq ki, tərəqqimizin əsil maneəsi 
yalnız əlifbamız deyil, amma əlifbamız hər halda tərəqqimizin 
maneələrindən biridir. 
Əcəba, mədəniyyətin ən yuxarı qatına çıxan yaponiyalılar, ingilis-
lər əlifbalarından razıdırlarmı? Bir para firəng ədibləri imlalarından, 
sərf qaydalarından şikayət etmirlərmi? On – on beş il əvvəl Fransa 
                                                 
1 Topalı Helmi, doktor Şərafəddin türk alimləridir. 
2 Mirzə Melkumxan (1833-1908) – İran yazıçısı və ictimai xadimidir və 
M.F.Axundovla dost olmuşdur. 
3 Leybnits Q.V. (1646-1716) – Alman idealist filosofu, alim və riyaziyyatçısı. Bütün 
dillərin guya qədim yəhudi dilindən əmələ gəlməsi haqqında əfsanəni o, qəti rədd 
etmiş və bəzi dillərin qohumluğu haqqında mülahizə irəli sürmüşdür. 
 
 
191 
maarif naziri bu barədə cüzi bir təşəbbüsdə olub nümunədə bulun-
madımı? 
Bu gün yaponlar əlifbalarından, heroqliflərindən narazı olub onu 
dəyişdirmək istəmirlərmi? Hətta müqəddimə və başlanğıc olaraq latın 
hərfləri ilə bəzi məcmuələr nəşr etmirlərmi? 
Bu ayrılıqlar, bu narazılıqlar göstərmirmi ki, avropalıların, 
yaponların əlifbaları, imlaları coxdan islaha möhtacdır. Lakin bu islah, 
bu təbəddüd məşrutə inqilabları kimi asan deyil. İş o qədər kökləşmiş, 
o dərəcə adət edilmiş, o mərtəbə yayılmış ki, o köhnə, lakin o imla 
istibdadını pozub, yerinə təzəsini qoymaq hər fədakarın, hər mücəd-
didin işi deyil! 
Avropada, o hürriyyət aləmində əskikliklər, islah olunacaq şeylər 
məgər azmı? Buna təəccüb edib o hürr, o mədəniyyətli Avropa 
qüsurlarını görə-görə belə, necə, düzəldə bilmirmi deyirsiz? Bəli, 
düzəldə bilmir. Çünki bu gün görünən qüsurlar vaxtı ilə azad, lakin 
yanlış bir surətdə hər kəsin qanına girmiş adətlərin, hər kəsin ruhunu 
əsir edən əqidələrin nəticəsidir. Avropada bu gün hər saat görünən 
əməliyyat qarışıqlığı, məişət darlığı, sinif davaları, parlament 
münaziələri, intixab vuruşmaları vaxtı ilə qoyulan və azadlıqla adət 
edilən ictimai-iqtisadi müsavatsızlıqların, ədalətsiz qanunların 
bəlasıdır.  
Bir çox fədakarlar gecə-gündüz çalışıb müsavatsızlığın, bu ədalət-
siz məişətin islahına çalışırlar. Lakin azadlıqla köklənmiş olan o 
adətlər tezliklə dəf oluna bilərmi?  
Halbuki bizdə iş belə deyildir. Bizim əskikliklərimiz bizim üçün 
xeyirdir. Bizdə hələ məşrutə adı ilə sinif müsavatsızlığı, azadlıq 
naminə qanuni ədalətsizliklər yoxdur.  
Yazımız, imlamız bir müəyyən üsul ilə ümumiləşmiş, maarifimiz 
yüzdən 4-5 adamdan o yana keçməmiş, daha doğrusu, yalnız müsəl-
man türkləri deyil, bütün islam aləmi yazıdan, imladan xəbərsiz yatır. 
 
 
192 
Buna görə bizdə davamlı böyük bir qeyrət ilə xeyli işləri dəyişdirmək 
olar.  
İngilislər imlalarını dəyişdirə bilmirlər. Çünki köhnə əlifba ilə 
yazılmış neçə yüz milyon kitabların birdən atılmaq, neçə milyon 
ingiliscə danışanların birdən böyük zərər çəkmək, neçə min mətbə-
ələrin birdən dayanmaq müzərrəti var. 
Lakin bizdə beləmi? Ciddi oxutmağa layiq neçə türkcə 
kitablarımız var, neçə cift mətbəəmiz işləyir, yüzdə neçəmiz indiki 
yazımızı bilirik? 
Burda bizdən sual ediləcək ki, əlifbamızı dəyişdirsək, sonra köhnə 
əlifba ilə yazılmış ərəbi və farsi kitablardan nə cür istifadə edə 
biləcəyiz?.. Ərəb kitablarını və ərəbcəyə yaxın yazılmış əski kitab-
larını onsuz da anlamırıq. Əlifbamız dəyişməsə belə, o cür faydalı 
kitablar gərək yenidən türkcəyə tərcümə edilərlər ki, anlaşılsınlar. Ol 
vaxt yaxşı olmazmı ki, o zəhməti təzə əlifbamız ilə görək. 
 Bir də biz keçmişi deyil, gərək gələcəyi düşünək, neçə yüz xasın 
faidəsini deyil, milyonlarca avamın xeyrini insafa alaq. 
Atalarımız müsəlmanlığı ərəb hərfləri ilə və ərəb dili ilə öyrənmək 
istəyib böyük zərərlərə, fəlakətlərə düçar oldular. “Düşün, sonra iman 
gətir” qaydasını buraxıb “gözünü, beynini yum, ərəb dili ərəbə 
müqəllidlik ilə iman gətir” – üsulunu təqib etdilər. Bu yol  ilə həm 
özlərini, həm də bizi bədbəxt etdilər. Elə bilirəm ki, dəxi keçmişlərdən, 
keçmiş zərərlərimizdən, Avropanın bu gün narazı olub asanlıqla 
düzəldə bilmədiyi qüsurlarından ibrət almaq vaxtıdır. Bilmədiyimiz 
Avropanın bu gün narazı qaldığı əskikliklərdir ki, onu da oradan 
öyrənib  hər iki qüsurun bundan sonra bizdə kökləşməməsinə dörd əl 
ilə çalışmalıyıq. 
Heç bir ağıllı türk bulunmaz ki, keçmiş qüsurlarımızı, Avropada 
bu gün görülən rahatsızlıqları bilə - bilə onların gələcəkdə bizdə də 
təkrar olunmasına razı olsun. 
 
 
193 
Təkrar edirəm: Biz əskikliklərimizi qənimət bilib indidən idarə-
mizə, qanunumuza, imlamıza, ədəbiyyatımıza elə əsaslar qoyaq ki, 
gələcəkdə peşman olmayaq. Buna görə biz heç vaxt deməməliyik ki, 
ingilislər, yaponlar qarışıq və heroqlif xətləri ilə tərəqqi etdilər. Biz də 
gərək başımızı qıra – qıra onlar kimi tərəqqi edək. 
A canım, ingilislərin, yaponların əlində vaxtı ilə mükəmməl bir 
əlifba olsa idi,  bu gün daha ziyadə tərəqqi etməzlərmidi və o çətin 
imlalarına, o heroqlif yazılarına sərf etdikləri vaxtlarını özgə bir işə 
sərf etsəydilər, daha çox qazanmazlarmıdı? 
Demək olmaz ki, ingilislərin, yaponların zərərini bu gün anlayıb 
narazı olduqları mətləblərdən, əqidələrdən ibrət alıb biz də bu gündən 
özümüzü düzəltməyə çalışa bilmərik. Mədəniyyətsiz məmləkətimizə 
elektrik maşınası, tozlu yollarımıza  avtomobil gətirə bilmərik. Gərək 
biz də yüzlərcə öküz arabası ilə çalışıb yavaş – yavaş onların dərə-
cəsinə çıxaq ki, ol vaxt öküz arabasını buraxıb elektrik maşını işlət-
məyə haqqımız olsun. 
Cənab Hüseynzadə deyir: “Ruslar qarmaqarışıq ədatlarını hərəkə 
ilə göstərməyə çalışırlar deyə, onları təqlidə biz də borclumuyuz?” 
Biz elə bilirik ki, mərsiyəxanalara yaraşan o cür təqliddən “İkinci 
il”i yazanlar çox uzaqdırlar. 
A canım, rus, ərəb, firəng – cəminin  qarışıqlığı bizə nə yol ilə 
örnək ola bilər ki, elə bir təqlidə hacət görülsün. Biz lap bu fikrin 
tərsinə olaraq deyirik ki, Bakı müəllimləri rus imlasının çətinliyindən, 
məntiqsizliyindən ibrət alıb çalışmışlar ki, bizim imlamız, sözləri-
mizin çətin oxunmaqlıqlarını elə bir məntiqsizlikdən qurtarsınlar. 
Çalışmışlar ki, bizim imlamız məntiqsiz imlalara bənzəməsin. 
Bir də ədatlarımızı ən əvvəl səsli hərflər ilə yazanlar sizin təbi-
rinizcə firəngcədən bixəbər, yalnız rusları təqlid edən Bakı müəl-
limləri deyil, bəlkə ruscadan bixəbər, firəngləri təqlid edən osmanlı 
yazıçıları olmuşlar. Bununla bərabər, bu işdə heç təqlid – zad lazım 
 
 
194 
deyil, hər pedaqoq, hər bilikli – həmiyyətli müəllim öz dilinin, öz 
imlasının qeydinə qalmağa borcludur. 
Hüseynzadə buyurur: “Tənin”, “Yeni qəzetə”, “Sabah”, “İqlam”, 
“Sərvət fünun” kimi ən tərəqqipərvər qəzetlər əsrlərdən bəri təyin 
etmiş imla tərzindən ayrılmayır. Kamalların, Hamidlərin, Əkrəmlərin, 
Əhməd Müdhətlərin, Fikrətlərin, Üşşağzadələrin, Əhməd Rasimlərin, 
Fatma Aliyyələrin əsərləri həp o imlayı təqib edir”. 
Biz deyirik: Əgər sizin dediyiniz imladan məqsəd yalnız “lər”, 
“də”, “ə” ədatlarının imlası isə çox doğru, yox, hamı sözlərin, hamı 
ədatların imlası isə uca səslə deyirik ki, çox nahaq. İmla xüsusunda 
dünya üzərində elə bilirəm ki, bizdən bədbəxt, bizdən uyğunsuz heç 
bir millət yoxdur: İngilis, firəng ədibləri hələ o yana dursun, heç bir 
çini – maçinli, siyamlı bir ədib düşünməz ki, bir sözün, ədatın imlasını 
iki – üç cür yazsın. Amma gəlib bizim ədiblərə baxın. Bir sözü biri 
“anlaməzsən”, o biri “anlaməzson”, daha o biri “anlaməzsin”, dördün-
cüsü “anlamazsın” yazır. İki – üç cür yazılan minlərcə sözlərdən mən 
nümunə üçün bir neçəsini yazıram: “Nəsl” – “nasıl”; “qəzğan” – 
“qəzan” – “qazan”; “istəyür – istiyor – istəyir”; “ancəq” – “ancağ”; 
“demir” – “dəmir” – “dəmur”; “bəşqə” – “başqa”; “anlaşılsun” – 
“anlaşılsın” – “anlaşilsin”; “doqri” – “doğru”; “gəlmisün”-“gəlmisin” 
– “gəlməsün” – “gəlməsən” və qeyrə. Bu barədə uzun misallar 
gətirməyə hacət də yoxdur. Kimdə türk professoru Şəmsəddin Sami1 
bəyin “Qamusi – türkü”sü varsa, zəhmət çəkib açıb baxsın. Orada 
görüləcəkdir ki, bir çox türk sözlərinin imlası 2-3 cürə yazılıb. 
Mən yuxarıdakı misalları, o müxtəlif imlaları adsız yazıçıların 
əsərlərindən deyil, Hüseynzadənin göstərdiyi adlı ədiblərin əsər-
lərindən tapıb yazdım. Əgər inanılmazsa, bir – bir göstərməyə hazıram. 
Osmanlı ədiblərinin imlalarını 25-30 ildən bəri çox fərqli bir 
surətdə dəyişdirməyə başladılar. Bu dəyişdirmək getdikcə genişlən-
                                                 
1 Şəmsəddin Sami türk alim və ədibidir. 
 
 
195 
məkdədir. Hətta bundan sonra yeni fikirlər, düşüncələr əsirlikdən 
qurtardıqdan o yana bu dəyişdirmələr div addımı ilə böyüyəcəkdir. 
Osmanlıların başlarında hələ o qədər ağır siyasi – ictimai yüklər var ki, 
onları buraxıb imla məsələsi ilə məşğul olmağa vaxtları yoxdur. 
Amma arxayınam ki, çox çəkməz, imla davası qopacaqdır. 
Bolqarıstanda çıxan “Günəş” qəzetinin yazmağına görə hələ indi-
dən belə “bəzi bilikli osmanlı zabitləri” bu fikirdədirlər ki, hərf-
lərimizin tək – tək “biliyor” sözünü “bilir” kimi yazmaq təklifini 
meydana qoysunlar. Heç şəkkim yox ki, osmanlılar tərəqqi etdikcə 
əski imla tərzlərini saxlamayacaqlar. 
Türkcə şeir yazmaq da şöhrət tapmış iqtidarlı şair Məmmədəmin 
bəy “Rəsmli kitab” adındakı məcmuədə yazdığı şerin adı belədir. “Hər 
nerəyə basmış olsan, orada yüz min can yatır” misrası ilə “Hər kəs 
kəndi ölüsünə ağlamağa qoşmada” misrasındakı “olsan” ilə “ağla-
maya” sözlərinə diqqət ediniz. O qüdrətli osmanlı şairi də “sə” ədatını 
“rusları təqlid” edən Bakı müəllimləri kimi “sa” tərzində yazır. Hamid 
bəyin “yüksək – yüksəlt” tərzində yazdığı sözü Əkrəm bəy “yüksəld 
ədayi nəğmeyi – riqqət füzuduni” misrasında  “yüksəld” şəklində 
yazır. Özgə ədiblərin “bilməzsən” şəklində yazdıqları feli Əkrəm bəy 
“bilməzsin ah dəqdəqeyi – inkisarımi” misrasında olan kimi “bilməz-
sin” şəklində yazır. Çoxunun “xeyir” şəklində yazdığı sözü Fikrət bəy 
“xayr” şəklində yazır. 
Bu imla ayrılığı təzə fikirlərdə, təzə yazıçılarda daha artıq görünür, 
hələ bundan sonra daha çox görünəcəkdir... 
Yuxarıdakı misallardan anlaşılacağı üzrə nə osmanlının böyük 
ədibləri bir tərzdə yazırlar və nə də onları təqlid edəcək olan təzələr. 
Bunlardan anlaşılır ki, türk imlası hələ müəyyən deyil; hələ ümumən 
bir imla tərzi qəbul edilməmişdir ki, bu qədər müxtəlif yazılırlar. 
Ehtimal burada bizə deyə bilərlər ki, bu ayrılıqlar kiçik – kiçik 
əhəmiyyətsiz fərqlərdir. Lakin elə deyil. Bu fərqlər biz qafqazlılar 
 
 
196 
üçün əhəmiyyətsiz  olsa da, sərfi, imlası müəyyən iddia edilən osman-
lılar üçün çox əhəmiyyətli olmalıdır. Firənglər o yanda dursun, heç bir 
erməni, gürcü ədibi bir sözün, xüsusən bir felin imlasını iki – üç cür 
yazmaz. 
Bizdə imla qarışıqlığı ondan ötrü elə olub ki, biz türk ləhcəsinə, 
türk dilinin qanununa tabe olmaqdan ziyadə ərəb və fars imlasına 
təqlid etdiyimiz kimi, dilimiz, imlamız da ərəblərdən almağa özümüzü 
itirib ərəbləşməyə çalışmışıq. Min illərdən qalan türk adlarımızı, türk 
ləqəblərimizi, türk sözlərimizi həqarətlə çürüdüb dilimizə heç yaraş-
mayan adları tapmışıq. Hətta o dərəcəyə varmışıq ki, əsil türkcə olan 
“toğrul” sözünü ərəblərin yazdığı kimi götürüb “tuğra” şəklində 
yazırıq və hətta ərəb sözü kimi “tuğrani – həmayün” tərkibində 
eləyirik. 
Şükür ki, Qazan Orenburq türkləri öz dillərini, öz imlalarını 
ərəblərin nüfuzundan bir dərəcəyə qədər qurtarmışlar. Qazan yazıları 
içərisində çətin oxunan sözlər varsa, ancaq ərəbcə sözlərdir; türk 
sözləri osmanlı sözlərindən çox açıq, çox düz oxunurlar. 
Hüseynzadə cənabları yazır: “Əlişir Nəvainin, Füzulinin əsərləri 
yenidən nəşr edildikcə yenə o imlaya, yəni osmanlı imlasına tabe 
tutulur”. 
Biz deyirik: Əgər bu əsərlərdəki əski türk sözləri indiki osmanlı 
türkcəsinə tərcümə edilsələr, mümkün, yox yenə əski sözlər ilə 
yazılarsa, mümkün deyil. Çünki ol vəqt əski türk sözlərilə yazılan 
qafiyələrin pozulması lazım gəlir. Elə köhnə türk sözləri ərəb sözləri 
ilə qafiyə edilib ki, indiki imla tərzi ilə yazsaq heçdən də heç olar. 
Bizdə əski şairimizin yazdığı imlanı dəyişdirmək insafsızlıqdır. 
Bundan başqa əski imla tərzi şairin vaxtında danışılan ləhcəni bir 
dərəcəyə qədər bildirdiyi üçün o dəyişilsə, o vaxtın ləhcəsini hansı 
əsərlər ilə biləcəyik? 
 
 
197 
Bax bu ola bilər və olmalıdır ki, əski şairlərimizin əsərlərini nə cür 
ki, özləri yazmışlar, o imla ilə çap etdirməklə bərabər həmin əsərlərin 
məzmununu öz türkcəmiz ilə yazıb çoxlu nəşr eləyək. 
Hüseynzadə cənabları deyir: “Uşaqlar “dən”, “dan”, “lər” və “lar”ı 
öyrəndikdən sonra bir də bunları unudub “dən” “lər”ə alışmaq üçün 
yeni bir zəhmət davamı çəksinlər?..” 
Biz deyirik: Uşaqlarımız yazımızı səsli hərflər ilə tezcə öyrən-
dikdən sonra “dən” “lər”i yenidən öyrənməyə heç zəhmət çəkməzlər. 
Kaş ki, yazımızı öyrətmək üçün uşaqlarımızın zəhməti bu olaydı. 
Hüseynzadə yazır: “Abdulla Cövdət “bana”, “sana” yazırsa, tatar-
lar da “bənğa”, “sənğa” yazırlar, biz də “bənə”, “sənə” yazırıq... İştə 
ittihad da, dil və imla ittihadı da o zaman pozulur gedir”. 
A canım, nə var ki, nə pozulsun. İttihad bircə “bənə”, “sənə” yaz-
maqla ola bilməz. 
Bir – birilərinin gözünü çıxaran, bir – birinin kökünü kəsən, bir – 
birilərini yox eləyən türk hökumətləri həp “bəna”, “səna” yazırlardı.  
Bir – birilərinin gözünü çıxaran, bir – birinin bir qövmin ittihadı 
üçün ən əvvəl hər tayifə öz ləhcəsinə “mənğə - sənğə”, “mənə - sənə” 
yazmaqla bilgi və fənn öyrənməlidir. Xüsusən, Türküstan, Tatarıstan, 
Osmanıstan kimi bir – birilərindən uzaq, ləhcəcə xeyli ayrı “turanlılar” 
mütləq öz ləhcələri ilə, öz imlaları ilə oxumağa, tərəqqiyə başlamalıdır. 
Öz ləhcələrilə, öz imlaları ilə tərəqqi edib millət, ittihad, azadlıq 
tədrini, insanca yaşamağı, əsirlik alçaqlığını, ayrılıq zərərini yaxşıca 
biləndən sonra millət ittihadı da olar, gücü də. 
Hüseynzadə cənabları yazır: “Müsəlman türkcəsi, farsı, ərəbi 
özünə birər məxəz ittixaz etməklə və bunlardan ən mənalı, ən lətif 
sözləri seçib almaqla hər iki dil qədər vüsət və lətafət peyda edib, 
mədəniyyətin tazə ehtiyaclarına ən əlverişli bir hala gəlmişdir. Bu gün 
sözlərimizin yarısı haman farsca və ərəbcədir”. 
 
 
198 
Biz deyirik: Çox heyiflər olsun ki, dilimizin yarısını ərəb və fars 
sözləri ilə doldurub bizi dilsiz və bədbəxt etmişlər. Elm və mərifətin 
camaat arasında yayılmağına böyük əngəl olmuşlar. Dilimizi geniş-
ləndirərkən, qaşımızı qayırarkən gözümüzü çıxarmışlar. 
Bəli, tərəqqi etmək istəyən millətlərin özlərindən daha mədəni 
millətlərdən bir çox sözlər alıb dillərini genişlətdiklərini və bu 
dünyada təbii bir qanun olduğunu indiki məktəb uşaqlarımız da 
bilirlər. Biz nəinki ərəb və farslardan, firəng, yunan və italyan 
sözlərindən bir çox sözlər almışıq. Bizim kimi hər millət də bir – 
birindən yüz minlərcə sözlər alıb dillərini genişlətmişlər. Buna kimin 
nə sözü? 
Lakin dərd bundadır ki, bizim almağımız ilə özgələrinin almağı 
arasında dağlar qədər fərq var. Biz özgələrdən söz almaqla öz dilimizi 
həqir və bərbad etmişik. Amma özgələr dillərini məntiq dairəsində 
genişlətmişlər. Özgədən söz almaq bizə böyük bəla olmuş, amma 
başqalara şəfa. Özgələr ehtiyac gördüklərini, özlərində olmayan 
sözləri almışlar. Özlərində olan bəzi sözləri almışlarsa da, çox az. 
Özgələr aldıqları yad sözlərini özlərinə mal edib öz ləhcələrinə 
uydurmuşlar. Öz sərflərinə, öz qaydalarına tabe etmişlər. Lakin öz 
dillərinin qanununa zidd olan yad sərf qaydalarını heç vaxt qəbul edib, 
öz dillərini bərbad etməmişlər. Öz sərflərini Bakının Quba mey-
danı,Tiflisin Şeytanbazarı halına qoymamışlar. Amma biz, biz 
bədbəxtlər nə qayırmışıq, bilirmisiz. Biz, bizə lazım olan elm, fənn 
istilahlarını qəbul etməklə bərabər, minillərcə işlətdiyimiz sadə türk 
sözlərimizi, beşikdəki nənnilərimizi də buraxıb yerinə ərəb və fars 
sözləri almışıq. Və onları böyük bir həvəslə yazımızda, ədəbiyya-
tımızda işlədib avamlardan ayrılmaq, “alim” görünmək bədbəxtliyinə 
düşmüşük. Məsələn: Tanrı, ana, ata, qardaş, yoldaş, çörək, su, duz, ot, 
göy, yer, ev, eşik, sevgi, istəmək, yaşıl, qırmızı... bu cür üç-dörd 
yaşındakı balalarımızın da bildiyi minlərcə türk sözlərimiz ola-ola, 
 
 
199 
onları buraxıb yerinə, Həqqi-təala, pədər, madər, rəfiq, həmşirə, pak, 
maəşir, səma, zəmin, astanə, məhəbbət, səbz, xüzrə, sürx sözlərini 
işlədirik və çoxlu yazırıq və hətta onlar ilə yazmağı özümüzə bir 
“hünər-sərəfrazlıq”güman edirik. 
İndi insaf ediniz, bir millət ki, ata, ana, su, çörək kimi sözləri də 
yad bir dildən alıb işlədə, dəxi o dilin, o millətin nə şanı olar. Dəxi nə 
hala deyə bilərik ki, mənim də dilim və vücudum vardır? 
Dünyada heç bir millət özgələrin sərf qaydalarını nə cürə ki, var, 
eləcə qəbul edib, öz dilinə doldurmamışdır. Ancaq dünyada bircə biz 
hamıdan “ağıllı”, “qanacaqlı” çıxıb özgələrin başlarındakı sarıqları ilə 
bərabər ayaqlarının tozlarını da qəbul edib gözlərimizə sürmə eləmişik. 
Bir türk doğru bir ibarə yazmaq üçün əvvəl sərf və nəhvdən başqa 
ərəb və farsın da sərfini mütləq çox yaxşı bilməlidir... 
Rus darülfünunu qutarıb öz dilində danışmağını, yazmasını yaxşı 
bilən bir türk gərək ərəbi, farsı qaydaları da yaxşı bilə ki, “savadsız” 
töhmətindən xilas ola.  
Sözü çox uzatmayaq. İndi deyilsin görək, ərəbin, farsın bir çox 
sözlərini möhtac olub almışıq, buna heç söz yox, amma onların sərf 
qaydalrını almağa nə ehtiyac görülmüş? Tərifat, dərəcat, kütüb, 
qılman, sur, həqaiq, məkatib, müslimeyn, bəndəkan, şagirdan və qeyri 
bu kimi sözləri ərəb və fars qaydası ilə yazmağa nədən möhtacıq? 
Əcəba, bunlar türk qaydası ilə təriflər, dərəcələr, kitablar, qulamlar, 
surətlər, həqiqətlər, məktəblər, müsəlmanlar, bəndələr, şagirdlər 
yazılsa idi, bunları bir dərəcəyə qədər avamımız da qansa idi nə 
olardı? 
Möhtərəm ustadımız Hüseynzadə cənabları “lər” və “lar” dərdinə 
qalıb uşaqlarımızın zəhmətini “lər” ilə “lar”ın ayrı – ayrı yazılmağında 
görəcəyi yerdə dilimizə hücum edib “lər” ədatımızın kökünü kəsməyə 
çalışan o bir sürü ərəb və fars cəmlərinin ədatlarını dilimizdən qovmaq 
dərdinə qalsa idi, daha yaxşı, daha səvab, daha məntiqli olmazmı idi?!  
 
 
200 
Əcəba, uşaqlarımızın zəhmətinə heyfləri gəlib cəm ədatı “lər” in 
iki cür yazılmasına razı olmayan möhtərəm ədiblərimiz bilmirəm necə 
olur da iyirmi və daha çox ərəb cəm qaydalarının dilimizdə işlən-
məyinə razı olurlar.  
Doğrudur, biz ərəb və farsdan minlərcə söz almışıq. Bundan sonra 
da ehtiyac gördükcə alacağız və almalıyıq. Lakin o aldığımız sözləri 
özümüzə mal edib, onları öz türk sərfimizə tabe etməliyik. Onları türk 
sözü kimi işlətməməliyik. Ərəbin, farsın hamı sərf qaydalarını 
dilimizdən qovmalıyıq. Öz türk dilimizin aləmində yalnız türk sərfini 
hakim etməliyik.  
Bundan özgə dilimizə ehtiyatsız keçən bir çox ərəb və fars 
sözlərinin qarşılıqları bizdə ola – ola onları mümkün mərtəbə işlətmə-
məliyik. Məsələn, ata, ana, su, yer dəyişdirmək və bunlar kimi min-
lərcə türk sözlərimiz ola – ola bunların yerinə pədər, madər, ab, zəmin, 
şikəst, tədbir kimi yad sözləri işlətməməliyik.  
Bizdə heç gərək olmayan ərəb və fars sözlərini dilimizdə ən ziyadə 
işlədən “zəhmətsiz qafiyə” tapmaq istəyən şairlərimizdir. Şairlərimiz 
doğrudan qafiyə bəlasından şeirlərini yersiz – gərəksiz ərəb və fars 
sözləri ilə doldururlar. Bununla bərabər bu hala haqsız da olsa, bir 
məna vermək olar.  
Amma qafiyəyə- zada məcbur olmaya – olmaya “nəsirlərini” ərəb 
və fars sözləri ilə dolduranlara nə deməli? Burada bir çox ədiblərin 
əsərlərindən birər nümunə gətirib göstərməyə hacət yoxdur. Çünki 
burasını hamı oxumuşlarımız bilirlər.  
Bizdə elm və mərifətin camaatımız arasında yayılmamasının ən 
böyük səbəblərindən birisi də dilimizdir, daha doğrusu dilsizliyimizdir.  
Ədiblərimiz, şairlərimiz, yazıçılarımız və qəzetçilərimiz yazılarını 
ən ziyadə “avam” üçün deyil, “xas” üçün yazırlar. Halbuki bir 
millətdə hakim “xas”ın fikri deyil, “ümum”un fikridir. Buna görə 
hamıdan ziyada ümumun fikrinin açılmasına çalışmalıyıq. Bunun 
 
 
201 
üçün də bir dərəcəyə qədər hamının və heç olmazsa, çoxunun anlaya-
cağı bir dil ilə yazmalıyıq. Millətin çoxuna xidmət etmək istəyənlər 
çoxunun anlayacağı bir dildə yazmalıdır. Açıq türkcə yazılara avam 
dili deyib gülməməli, ərəb və fars sözləri ilə dolmuş yazılara da guya 
yanlış olaraq ədəbiyyat dili deyib fəxr etməməliyik. 
Bu gün bizim işlətdiyimiz dil, ədəbiyyat dili deyil, oğurlanmış, 
çirkin bir dildir. Ərəb və fars sözləri ilə yazılan uyğunsuz yazılara 
ədəbiyyat dili demək ədəbiyyatın nə olduğunu bilməməkdir. Cama-
atımızı bu fikirdən daşındırmaq çağıdır. Dilimizin qədrini bilmək 
çağıdır. 
Əgər bu yanlış fikirlə gedərsək, bizdə hamı camaatın oxumuş, 
bilikli olması ya Mehdinin çıxmasına və ya İsanın enməsinə qalmış 
deməkdir. 
Dəxi vaxtdır ki, “xas” dilin “avam” dilinə yaxınlaşdıraq. Dəxi 
vaxtdır ki, mümkün mərtəbə açıq yazıb camaatı oxumağa həvəs-
ləndirək. “Camaatımız oxumur, oxumaq istəmir” – demək doğru 
deyildir. Hansı açıq dil ilə əsərlər yazıb camaatı oxumağa alışdırdıq ki, 
camaatdan şikayət eləyək, onlara nə verdik ki, nə istəyək? İnsafla 
düşünülürsə, bu gün camaatımızın belə kor və cahil qalmağına beş – 
on dilənçi mərsiyəxanın, bir para lotu mollaların əlində oyun – 
oyuncaq olmağına səbəb olanların bir qismi də ədiblərimiz, şairlərimiz, 
yazçılarımız, qəzet yazanlarımızdır. Bu cənablarımız ha qışqırırlar ki, 
ay qoymayın, millət geri qaldı! Lakin millətin əsil geri qalmağına 
səbəb olan yazımızın, dilimizin islahı üçün, türkcəmizin işləməsi üçün 
heç çalışdılarmı? Əgər açıq bura türkcəsi ilə yazarsaq, İstanbula gedən 
beş – on qəzetimiz anlaşılmayacaqmış, canları çıxsın anlamasınlar. 
Bizə beş – on istanbullunun anlaması lazım deyil, üç – dörd milyon 
qafqazlının anlaması lazımdır. Biz indilik öz ləhcəmizlə, öz 
sözlərimizlə oxuyub yazmaq öyrənsək, sonra osmanlıları da tanıyarıq, 
türküstanlıları da bilərik, ittihad da eylərik. 
 
 
202 
Yuxarıdakı sözlərimi oxuyub mənə deyə bilərlər ki, avam dil ilə nə 
cür yazılsın ki, avam dili “ədəbi” dil deyil. A canım, nə ədəbi – mədə-
ni bəhanəsidir. Məgər “ədəbi” dil olur ki, ərəb və fars sözlərini, qayda-
larını, bir – birinin dalına, peşinə düzüb axırını türkcə “oldu; bitdi” ilə 
qurtarasan. 
Bu sözlərimdən “ərəb və fars sözləri heç işlənməsin” mənası 
çıxarılmasın. Biz ərəb və farsdan, hətta firəngcədən bir çox lazım olan 
istilahları almışıq, alırıq və almalıyıq. Buna kimsənin sözü yox. 
Bunları az bilikli oxumuşlarımız təkrar edə-edə öyrənirlər. Onsuz da 
bunlar müəyyəndir, azdır (...) Yenə deyirəm, qəsdim o deyil ki, ərəbcə 
sözləri heç işlətməyək. Xeyr, bunları həla ata bilmirsən, heç olmazsa, 
bunların ərəbcə cəmlərini, dilimizdə az işlənən ismi – fail və qeyri-
lərini, tərkiblərini işlətməyək. Bunları bir dərəcəyə qədər camaatı-
mızın anlayacağı halda işlədək. Elə bilirəm ki, həmin ərəb sözlərinin 
özlərini türk qaydası ilə işlətsək, oxuyanlarımızın çoxu başa düşər (...) 
Bu gün yazı yazmağa başlayan bəzi cavanlarımızın ərəb və fars 
sözləri yazmaq istəmələri, onun üçün dəli olmaları dilimizin gələcəyi 
üçün xeyir əlaməti deyildir. Məsələn, bu gün “Tərəqqi”də oxudum ki, 
osmanlıdan bir əsəri Azərbaycan dilinə “çevirən” iranlı cənab Mir 
Abbas kitabın üstündə “Mübəddili Mir Abbas” yazır. A canım, əgər 
osmanlı türkcəsi buradan anlaşılmadığından ötrü əsərin dilini 
çevirdiksə, ən əvvəl gərək “Mübəddili” əvəzinə “çevirən” və ya heç 
olmasa “təbdil edən” yazaydıq (...) 
Hüseynzadə cənabları deyir: “Bana – sana şəxsi – zəmirlərimizə 
müştərək bir əlamət olub dəyişməyən bir heroqlif kimi hamı türklərin 
qolay anladığı bir şeydir”. 
Biz deyirik: “Bizim yazımız heroqlif yazısı olmaya – olmaya bir – 
iki heroqlifin yazımızda bulunması məntiqsiz və mənasızdır. Madam 
ki, sözlərimiz ümumiyyətlə, danışıldığı kimi və ya ona yaxın yazılır, 
nədən ötrü bana – sana və başqa bir neçə sözü heroqlif halında sax-
 
 
203 
layaq. Bir də bana – sana sözləri vaxtilə gənizdən oxunduqları üçün 
bana – sana şəklində yazılıb nəinki heroqliflərdən ötrü... 
Bir para osmanlı ədibləri vaxtilə tişəri, tavuq, ata, balta, tor, torba, 
top və özgə tərzində yazılan sözləri indi dişarı, tovuq, ada, torba 
şəklində yazırlar. Amma heç kəs demir ki, buxaralılar, altaylılar o 
sözləri köhnə imlaları ilə qolay anlarlar, gərək dəyişilməsin. 
Əgər biz bu fikirdə olsaq ki, köhnə imlalarımızı, köhnə imla tərzini 
hamı türklər qolay anladıqları üçün dəyişməyək, bunu gərək ən qabaq 
osmanlı ədiblərinə deyəsən, nəinki Bakı müəllimlərinə. 
Hüseynzadə buyurur: “İkinci il”i yazanlar balalara dilin yarısını bir 
imla ilə, yarısını digər imla ilə öyrədərək dənizi – dəniz, cəmdəyi – 
cəmdək, zəngi – zəng, dərini – dəri, dəni – dən yazmaqda nə asanlıq 
ola bilər?” 
Biz deyirik: Çox asanlıq vardır. Osmanlıda bir möhtərəm şəxs ən 
qabaq özbaşına vav və kafın üstünə birər əlamət qoyub bir dürlü 
yazılan vavı beş cür, kafı dörd cür yazmağa başladı və təzə əlamətli 
hərflərlə ilk dəfə bir – iki qiraət kitabı çap olunub məktəblərdə 
oxunmağa başladı. Bununla bərabər bir çox sözlərin köhnə imlaları 
dəyişdirilib təzə tərzdə yazıldı. O təzə tərzdə yazılan qiraət kitabları 
ilk dəfə bir neçə məktəblərdə oxunub yavaş – yavaş bir dərəcəyə qədər 
ümumiləşmək halına gəldi. Amma ilk vaxtda heç kəs demədi ki, biz 
balalarımızı məktəbə köhnə imlanı öyrənmək üçün göndəririk, əski 
əsərləri oxuyub faydalansınlar. Heç bir ədib demədi ki, gərək biz işi 
qolaylığına, gələcəyin istəyəcəyinə görə iş görməyib keçmişə doğru 
qayıdaq. Əski əsərlərin imlaları xatirinə təzə bir şey eləmiyək. 
“İkinci il”i yazanlara gəlincə bunlar təzə bir hərf çıxarmadılar, 
əlifbamızı dəyişmədilər. Cövdəti Cəvdət yazmadılar və bu cür böyük 
işlərə əl vura bilmədilər. Bunlar osmanlılardan ancaq bir az daha irəli 
gedib danışıqda olan a və ə səslərini yazıda göstərdilər. Dərini dəri, 
 
 
204 
dəlini dəli, baltanı balta şəklində yazdılar ki, qolay oxunsunlar. 
Bundan ötrü onları töhmət deyil, təbrik etməliyik. 
Qaldı Hüseynzadə cənablarının qorxduğu “iki cür imla”: lar – lər, 
dan – dən yazmaq təzə meydana çıxmır. İki cür imla bizdə türklərin 
ərəb hərfləri ilə yazmağa başlamalarından bəri (əcəba bu “bəri” 
sözünü “bərimi” oxuyaq, “birimi?”) vardır. Bu, təzə bir iş deyil. 
Baxınız biz ərəbcə, farsca sözləri (məsələn, mütəhəmmil, ərrəhman, 
dərdimənd... kimi hərəkəsiz yazırıq, amma türkcə sözlərimizi səsli 
hərflər ilə) məsələn, istəmək, öyrədə bilmədi, bazar ertəsi... yazırıq. 
Demək ki, bizdə iki cür imla min ildən artıqdır ki, vardır. Əgər bu, 
günah isə biçarə Bakı müəllimlərinin boynuna yox, ata – babaları-
mızın, əski böyük ədiblərimizin boynuna qoymalıyıq. 
Əgər bizlər silməmək, vura bilmədi sözlərini necə yazırıqsa, 
şəksiz-şübhəsiz diri – cəmdək sözlərini də elə yazmalıyıq. Yox, 
madam ki, sözlərin ən çoxunu səsli hərflərlə yazırıq, bir neçə sözü 
əski ərəb imlasının xatiri üçün ümumi qaydadan, türk ahəngindən 
ayırmaq nə üçündür? Bu hal işin qolaylığına baxmayıb, məhz köhnə 
tərzi saxlamaq demək deyilmidir? Dirini səsli hərflərlə yazdığımız 
halda dərini başqa cür yazmağımız əsil məntiqsizlik, mənasızlıq 
deyilmi? 
Ərəb və fars sözlərini hələ özümüzə mal edib öz sərfimizə, öz 
ahəngimizə tabe edə bilməməyimiz az bəlamı ki, bir də türk 
sözlərimizi ərəb və fars sözləri halına qoyaq. 
Burada bizə deyə bilərlər ki, hər dildə ümumi qaydadan dişarı 
oxunan yüz cür misal var. Məsələn, ruslar o-nu bəzən a oxuyurlar, 
firənglər e yazırlar, a oxuyurlar, s yazırlar, ka oxuyurlar, t yazırlar s 
oxuyurlar; ingilislər də a hərfini beş cür oxuyurlar. Bu barədə 
yuxarıda imla bəhsində cavab verildiyi üçün burada təkrara hacət 
yoxdur.  
 
 
205 
Hüseynzadə yazır: “İngilislərdə hər bir səsli hərfin dörd – beş 
dürlü sədası vardır”. Biz deyirik: burasını bilmək lazım ki, ingilislərin 
bir para alimləri bu gün öz imlalarından şikayət edirlərmi, etmirlərmi? 
Madam ki, edirlər, dəxi onların qüsurları bizə nədən ötrü örnək ola 
bilsin. 
Qaldı ki, ingilislərin sözlərində yenə bir hərf var ki, dörd – beş cür 
oxunur. Lakin biz bədbəxtlərin yazılarında hansı səsli hərf var ki, 
onunla kl sözünün gül, göl, kül, gil, gəl oxunacaqlarını bilək. 
Təəccüb ki, ingilislərin qüsurları bol – bol göstərilir, amma heroq-
lifdən çətin, ərəb saçından daha qarışıq olan yazımız, qüsurlarımız heç 
dilə alınmır. 
Hüseynzadə deyir: “İkinci il”i yazanlar nədənsə ə-nin qalın və incə 
olaraq iki səsə məxsus olduğunu bilmirlər. Bilmədikləri üçün də bir 
çox hecaların, məsələn, məfulun fiə ədatı olan qalın səsli də-ni da 
şəklində yazmağa  qalxışırlar. Halbuki da-nın səsi başqa, də-nin səsi 
başqa. Bizdə a hərfinin üç dürlü səsi var”. 
Biz deyirik: Güman etmirik ki, “İkinci il”i yazanlar ə-nin iki cür 
olduğunu bilməmiş olsunlar. Əgər belə şeylərlə güman etmək olsa, 
bizim daha artıq haqqımız var güman etməyə və deməyə ki, türk sərfi 
yazan osmanlı alimlərinin çoxu bizdə neçə hərəkə olduğunu bilmə-
mişlər və bilmədikləri üçün hərəkəmizi, yəni səsli hərflərimizi 
səkkizdən yuxarı çıxarmamışlar. 
Doğrudan da, türk sərfi yazanların çoxu hərəkələrimizi tamamilə 
anlatmaqda, onları ayrı – ayrı birər işarə ilə bildirməkdə və bu yolda 
oxuyanlara asanlıq olduğunu bilməmişlər və bilmədikləri üçün 
hərəkəsini biri yoğun, digəri incə olmaq üzrə həmişə iki cür göstər-
mişlər və bunları da məsələn, alma, baş, balta, əl, təpə misalları ilə 
bildirmişlərdir. Halbuki bizdə fəthə hərəkəsi dörd və bəlkə beş 
dürlüdür: ahu, armud, tas, getmək, dərə misallarında olduğu kimi. 
 
 
206 
Hüseynzadə cənabları deyir ki, bizdə a hərfinin üç növ səsi vardır: 
al, baş və əl misallarında olan kimi. Amma biz deyirik ki, bizdə a 
hərfi üç cür deyil, bəlkə altı və yeddi cür oxunur: ahu, at, tas, əl, 
İskəndər, məmur misallarında olan kimi. 
Hələ bir az daha cürət edib irəli getsək, deyə bilərik ki, İran, işıq, 
iş, üç, üz, od, uzun sözlərinin birinci hərfləri də eynidir. Burada bizə 
deyə bilərlər ki, xeyr, bu sözlərdəki hərəkə məhz y və v səsli hərflərinə 
yoldaşlıq üçün yazılmışdır. Çünki başqa hərəkə tək başına yazıla 
bilməz. Çox əcəb, ol vaxt biz də deyərik ki, əl və Əsəd sözlərindəki ə-
yə eyni ə demək olmaz. Çünki ərəbdən qəbul etdiyimiz qaydaya görə r, 
v hərəkələri sözlərin başında tək yazıla bilməyəcəklərindən onların 
yazılmaq xatiri üçün artıq olaraq yazılmaqdadır. Əsəd, İskəndər, ustad 
yazdığımız kimi. Bu halda deyə bilərik ki, əl və Əsəd sözlərindəki əlif 
heç vaxt a deyildir, bəlkə e-dir (...) 
“İkinci il”i yazanlara yenə şükr eləyək ki, qüsurlu da olsa et, yap 
sözlərini həmzə işarəsi ilə yazıb, it, köpək sözlərindən ayırmışlardır. 
Şəkk yox ki, əgər bizim Qafqaz çapxanalarında v-nın səsli hərflərə 
məxsus olanları da olsa idi, onları da işlədərlərdi (...) 
Hüseynzadə deyir: “X” hərfinin məxrəci q-nın məxrəcinə yaxın 
olub x q –yə və q x-yə qəlb olunur. Bununla bərabər osmanlılar bir 
neçə təqlidi sözlər müstəsna olaraq türkcədən x hərfini bütün – bütün 
çıxarıb atmışlar. Çünki əvvəla x qaba və lətafətsiz bir hərfdir. Buna 
görə “İkinci il” də bu x-lardan əl çəksə yaman olmaz” (...) 
Bir də x hərfi istanbullularca qaba və lətafətsiz isə bizcə xoş və 
lətafətlidir, çünki ana qucağından bəri x ilə danışırıq; çirkin və eyibli 
də olsa, balamızdır. Onu asanlıqla ata bilmərik. Hələ istanbullular, 
xanım, xoş, xalta, xoruz, xaşılamaq kimi bir çox sözlərdə x hərfini 
saxlaya – saxlaya biz nə cür birdən buraxa bilərik. 
 
 
207 
Hüseynzadə cənabları yazır: “İkinci il” baxalım yazır. Bu “baxa-
lım” nədir və necədir? Azərbaycanca baxax olmalı, osmanlıca isə 
baxalım. 
Bizim belə qələtlərimiz çoxdur. Osmanlı üsulu ilə ibarətpərdazlığa 
qalxışırıq. İstanbulca nisbi zəmirin mütəkəllim cəmi bizim q və k 
yerinə z ilə gələr. Biz isə fərqinə varmayaraq mazi şühudilərin 
mütəxəllim cəmini də z ilə uydurub bildik, yazdıq yerinə bildiz, yazdız 
yazırıq. 
Biz deyirik: Hüseynzadənin bu barədə yerdən göyə qədər haqqı 
vardır. Bu yuxarıdakı sözlərin hamısına ürəkdən yoldaşıq. 
Hüseynzadə yazır: “Dostlarımdan yerli bir şair bir yerdə “kibi bilər, 
kibi bilməz” yazmışdır. Zənn etmişdir ki, mən yerinə bən deyildiyi 
kimi, hər m da b – ya qəlb olunur. Məgər dostum “kimi bilər, kimi 
bilməz” demək istəyirmiş”. 
Biz deyirik: İndiki yerli şairlərimizin gülünc halları və qaş 
yaparkən göz çıxarmaları belə tək – tük sözlər ilə qurtarsa idi, canları 
cənnət! Lakin indiki bir para şairlərimiz türk dilimizi lap bərbad 
edirlər. Cahilcəsinə osmanlılara təqlid edib, öz dillərini də itirirlər, 
özgəsindən də avara qalırlar. Odur ki, Vaqifin, Vidadinin, Zakirin, 
Seyid Əzimin xoş, şirin ruhlu şeirlərini indikilərdə görə bilmirik. 
Əgər bu cahilcə müqəllidlik, əgər bu saxta şairlik belə gedərsə, 
bundan sonra şairlərimizin əsərlərində qafqazlıların məişətinə, psixo-
logiyasına, adətinə, tərəqqisinin təbii dərəcəsinə, dilinə dair bir şey 
görə bilməyəcəyiz. Nə cür ki, indidən görülmür. 
Hüseynzadə deyir: “İndi “İkinci il” kimi yazsaq ki, “Meyvə 
dəgməz hər...” Bunun də-sini ədat zənn edib meyvəyə ətf z ilə hər də 
bir söz ola biləcəyindən, uşaqlar bu cümləni “meyvədəki zəhər kimin 
üçündür” məzmununda oxumağa haqlı olmazlarmı?” 
Biz təəccüb edirik ki, Hüseynzadə cənabları yazımızın belə qəribə 
hallarına təəccüb edir və bu qəribə halı haqsız olaraq dəgməz-i dəgə-
 
 
208 
məz yazmaqda görür. Halbuki “meyvə dəgəməz hər...” cümləsinin 
“meyvədəki zəhər kimin üçündür” oxumağına heç münasibəti yoxdur. 
Haydı, Hüseynzadənin dediyi kimi, düz yazaq, görək sözləri bir – 
birinə yaxınlaşdıranda yazımızda yenə o qəribə hallar, özgə mənalar 
çıxmırmı? Məsələn, “O düz yerdə idi” cümləsindəki sözləri, hərfləri 
biz Hüseynzadə kimi dəyişdirməyək, ancaq sözləri bir – birinə yaxın 
yazaq. Ol vaxt “Od vəzirdə idi” mənası çıxmazmı? A canım, yazı-
mızın bu cür xasiyyətini kim bilmir? 
Hüseynzadə öz yazdığı cümləsi ilə əlifbamızın, yazımızın nə qədər 
uyğunsuz olduğunu, nə mərtəbə bizi yanlışlıqlara salıb, avara eylədi-
yini özləri isbat etmiş olurlar. 
Hüseynzadə yazır: “Türk feillərinin bütün məziyyətləri heroqlif 
halını alan ədatlardadır. Bunlar qısa – qısa işarələrdir ki, mühüm 
mənalara dəlalət edirlər”. 
Əcəba, o işarələr bir az uzun – uzun olsalar, o mühüm mənalara 
dəlalət etməyə utanarlarmı? Məsələn, “yazdırəcəkmiş” sözünü “yaz-
dıracaqmış” tərzində yazsaq, o, mühüm mənasını itirirmi? Halbuki 
bunda o mühüm mənası ilə bərabər, hamısının daha asan oxumaq 
mümkünlüyü də var. 
Oxuyanları inandırıram ki, yaponların heroqlif yazıları belə, 
bizimkindən asan və müəyyən oxunur. Çünki heç olmazsa hər bir felin, 
ismin, zamanın müəyyən bir şəkli var. Amma biz bədbəxtlər hansı 
işarə ilə məsələn, bir şəkildə yazılan sirri seyrdən ayıra bilək. Hələ 
bizdəki nöqtələrin nə bəla olduğu məlum. Əlifba barəsində sonra 
yazacağam. 
 
Faiq Nemanzadə 
“Tərəqqi” qəzeti, 20, 22, 26 fevral,  
3, 12, 15, 16 mart 1909, №41, 42, 44, 49, 52, 53, 55 
 
 
209 
 
Mən kiməm?! 
 
Zamanamızda, yəni din və əbudiyyətdən, cins və millətlərin hökm 
sürdüyü böylə bir çağda insan öz soy və millətini tanımamaq, daha 
doğrusu, özünü bilməmək ən böyük günahlardan, silinməz ləkələrdən 
biridir. 
Lakin bu ləkə tezliklə gedən ləkəyə də bənzəmir. Bu ləkə yaman 
ləkədir. 
Bu, ləkə surətində oyla yılancıq (qanqrena) yarasıdır ki, millətimiz 
vücudunu, türklük varlığını yavaş – yavaş gəmirir, yox edir. 
Bu gün həm də kiçik millətlərin, xüsusilə məhkum millətlərin öz 
varlıqlarını, öz hüquqlarını saxlamaq iddiası ilə bu qədər qan tökülən 
bir vaxtda bizim özümüzü tanımamazlıq bəlası, dərin düşünülürsə, 
qarayaradan da, taun çibanından da daha acılı və daha zəhərlidir. Hər 
kəs öz millətini tanıyıb onun yolunda ağladığı, onun uğrunda gözünü 
kor etdiyi böylə bir həngamədə biz öz millətimizi sevmək deyil, onun 
hətta quru adını da bilməyib ortada şaşıb qalmışız. Çoxdan çürümüş 
əqidələr, təriqələr tiryəkisinin beynimizə verdiyi sərsəmliklə hərlənib 
dururuz. 
 Bu hal ilə kim üçün və nədən ötrü çalışacağımızı da, təbii, itir-
mişik. İtirməsək də bilə bilinməyən və bilinmədiyi üçün də sevil-
məyən bir millət üçün kim dəlidir ki, can yandırsın? 
Kim olursa olsun, insan bir nəfər, bir millət və ya bir fikri - əməl 
uğrunda o vaxt can yandırır ki, ona o zaman aşiq olur ki, onu yaxından 
tanıyıb ürəkdən sevsin, yoxsa quru və yalançı göstərişlərlə arada 
məhəbbət, eşq deyil, bayağı dostluq belə olmaz. 
Mən iddia etmək deyil, uca səslə bağırıram ki, biz özümüzü 
tanımırız, biz öz millətimizin boş adını belə bilmiyiriz. 
 
 
210 
Nə olub, niyə dodağını büzdün? Görünür, söylədiklərimdə şəkkin 
var. Çox yaxşı, buyur bərabər soruşalım. Kimdir o? 
- Marağalı Məşədi Əliəsgər. 
- Bu kim? 
- Şamaxılı Əbdülqafar. 
- O biri? 
- O da ərzurumlu Dursun ağa. 
Bunların birincisindən soruşalım: 
- Məşədi, siz nə cins və nə millətdənsiniz? 
- İranlı və şiə məzhəbəm. 
- Əbdülqafar ağa, sən? 
- Mən də qafqazlı babıyam. 
- Dursun ağa, sən bir az oxumuşa bənzəyirsən, gərək soyunu, 
millətini tanıyasan. 
- Mən də osmanlı və sünniyəm. 
- Daha özgə? 
- Özgə heç! 
Siz çox da deyiniz ki, “sünnilik, şiəlik, babılıq bir məzhəb və 
əqidədir”, cins və millət isə başqadır. 
Dünyada ən kiçik bir böcəyin, ən yaramaz bir otun soyu və cinsi 
bəllidir, ya1 bu qədər böyük bir insan yığıncağının bir cinsi yoxmu? 
İştə bəla da burasıdır ki, həm var, həm də yoxdur? Vardır: onun 
üçün ki, biz də özgələr kimi insanız. Bir də, təbii, bir millət 
soyundanız. Yoxdur: çünki varlığımızı bilmiyiriz ki, soyumuzu da 
biləlim. Gəliniz bir də qonşularımızdan soruşalım. 
- Şakro Çaparidze, sən nə məzhəbdənsən? 
- Pravoslav. 
- Nə millətdənsən? 
- Gürcü 
                                                 
1 Ya – bəs 
 
 
211 
- Demitri, sən? 
- Mən də pravoslav məzhəbindənim. 
- Millətin? 
- Urum. 
- İvan, məzhəbin? 
- Pravoslavnı. 
- Millətin? 
- Rus! 
Həddin yox ki, bir oxumuş gürcüyə gürcülüyündən savayı özgə bir 
ad verəsən, o saat özünü alçaqlaşdırılmış hesab edər və səndən bərk də 
inciyər. 
Ya bizdə? Bizdə isə lap tərsinədir: sənin də həddin yox ki, salmaslı 
bir türkün oğlu türkə şiəyə “türk” deyəsən, o saat səndən üz çevirər və 
bəlkə də səni düşmən hesab edər. Bir də Axalsıxlı bir ağaya soruşu-
nuz: o gələn kimdir? 
- Əcəmə bənzəyir. 
- Eyi, dəhduş diqqət et! 
- Öylə kəndidir2, əcəmdir, qızılbaşdır. 
- Qoy olsun, bir az söylətəlim. 
- İşin yox, burak dəf olsun. Qızılbaşdan nə eşidəcəksən ki? 
Biçarənin xəbəri yox ki, qızılbaş deyə məsxərəyə aldığı kimi öz 
soyundandır, öz millət qardaşıdır. 
Amerikalılar Təbrizə gəlib məktəblər, xəstəxanalar açırlar və 
böyləliklə şiə türklərinə məhəbbət göstərirlər, yardım edirlər və ya 
edər kimi görünürlər ki, gələcəkdə məsləklərinə, ticarətlərinə xidmət 
eləsinlər. 
Lakin bəlaya baxınız ki, biz Qafqaz türkləri öz ayaqları ilə 
yanımıza gələn iranlı şiə türk qardaşlarımıza yüz çeşid ad qoşub 
                                                 
2 Kəndidir – özüdür  
 
 
212 
uzaqlaşırız. Üzdən də olmasa, arxadan min dürlü yaman deyiriz. Söz 
başında “ac tat” deyə də təhqir ediriz. 
Tiflis guşələrində aclıqdan, azardan can verən iranlı türk 
əmələlərinə - yırqatlarına “persiyan” gözü ilə baxıb keçiriz, fəlakət-
lərinə soyuqqanlı tamaşa ediriz. 
Ya Qafqazda yaşayan iranlı şiə türkləri? Onlar daha qafil! Bunlar 
bizdən daha artıq uzaqlaşmaq istəyirlər: məktəblərini, məclislərini, 
hətta bəzi yerdə məscidlərini də ayırıb özlərinə “şiə - fars” rəngi 
verirlər, balacalarına, yəni öz türk oğullarına türkcəni də əsirgəyirlər, 
oxutmurlar. Şiəliklə farslığı heç münasibəti olmayaraq cahilanə 
birləşdirmək öz türklərinə balta vurmaq, öz sözlərini, öz ata – 
babalarını danmaq istəyirlər. Ya İranın içi ilə çölü? Oralarını daha 
soruşma, keç! 
*  *  * 
Çox yaxşı keçəlim Bakıya. Böyük “İslamiyyə” mehmanxanəsinə 
gedəlim. Göyçək və pak bir masanın (mizin) ətrafında oturan oxumuş 
və dünyadan  xəbərdar, hətta sözündə millətpərvər görünən 
qardaşlarımızdan soruşalım. Soruşalım ki: 
- Soy və millətiniz nədir? 
- Əlhəmdülillah müsəlmanız. 
- Şiəsiniz, yoxsa sünni? 
- Heç biri deyiliz, təkcə müsəlmanız. 
- Özgə, daha bir adınız – zadınız yoxmu? 
- Xeyr, xeyr, xeyr! 
Birincilərlə ikincilərin cavablarından anlaşılır ki, aralarında xeyli 
təfavüt var. Birincilər məzhəb və əqidə çevrəsindən çıxmamış, 
ikincilər isə bir az irəli gedib din dairəsində qalmış. Əgər məndən 
soruşulsa, aralarında heç bir təfavüt yox. Hər ikisi də birdir. Hətta 
deyə bilərəm ki, birincilər daha həqiqi, ikincilər isə daha xəyalidir. 
 
 
213 
Xəyalidir, çünki əqidə və məsləkləri qaldırmaq1 mümkün deyil, 
əqidə tərəqqinin yoldaşıdır, bunları ayırmaq isə dəlilikdir. 
Hənəfi ilə şəfailiyin birləşmədiyi bir yerdə sünnilik ilə şiəliyi 
birləşdirmək xam xəyalların ən xamıdır.  
Nə zərəri var? Qoy hər kəs öz əqidəsində, öz ictihadında, öz 
imanında olsun. 
Nə var, ey oxucu! Niyə başını qaşıdın niyə üzünü turşutdun? Sul-
tan səlimlərin2, Nadir şahların3 və bir çox islam recal və üləmasının 
çalışdıqları, hətta o uğurda can fəda etdikləri bir məsləkə toxun-
duğumdan ötrümü məndən inciyirsən? 
Yox, yox, incimə. Əgər onlar din və əqidənin xasiyyətlərini, 
vəzifələrini, mövqelərini, həqqi ilə bilsəydilər boş-boşuna o qədər 
çalışmaz və nahaq yerə də o qədər qan tökülməyə səbəb olmazlardı. 
Əgər onlar “dini-islam”ın bir ağac , əqidələrin də o ağacın birər 
dalları4 olduğunu və o ağacın böyüməsi üçün dalların mütləq ayrılmaq, 
genişlənmək ehtiyacında bulunduğunu qanıb onlara yol və hürriyyət 
versəydilər, islamiyyət heç vaxt bu qədər cığırından çıxmaz və o qədər 
boğuşub əzilməyə, kiçilməyə də məhəl qalmazdı. 
Çox təəccüb ki, hətta çox cahillik ki, islamiyyət bütün əqidələri: 
istər şəfai, cəfəri, hənəfi, maliki olsun, istərsə vəhabi, rafzi, babi, şeyxi 
və qeyri olsun, öz vücudunda birləşdirib, yerləşdirib böyüdə - böyüdə 
biz sanki daha ağıllı bulunmaq istəyiriz. 
Zatən islamiyyət gövdəsində birləşmiş dalların, əqidələrin vəziy-
yətlərini bəyənməyib biz “ikinci dəfə” daha birləşdirmək və 
birləşdirirkən də bütün – bütün sındırmaq xamlığında bulunuruz. 
                                                 
1 Məsləkləri qaldırmaq – yox etmək 
2 Sultan Səlim – türk sultanı 
3 Nadir şah (1688-1747) – II Təhmasibin ölümündən sonra özünü İran şahı elan 
etmiş və səfəvilər sülaləsinə son qoymuşdur. 
4 Budaqları 
 
 
214 
İslamiyyət ağacı dallarının, əqidələrinin böyüməsini, yayılmasını 
hər əqidə sahibi özünə zərər sanmaqla neçə yüz illərdən bəri bir – 
birilərini qırıb tələf etməyə çalışdıqları və bütün qüvvələrin o uğurda 
sərf etdikləri məgər bəs deyilmi ki, bu gün biz də ata – babalarımızın 
yanlışlıqlarını, o mühitin, o vaxtdakı halın törətdiyi fənalıqları təkrar 
etmək cinayətində bulunalım. 
Yox, yox. Şimdi mühit özgə olduğu kimi, istədiyi zad, törətdiyi 
fikir və əməl də özgədir. 
Qoy beş deyil, on deyil, istərsə yetmiş iki əqidə olsun! 
Hər kəsin ürəyindəki etiqad və imanına, o xüsusi hərəmxanəsinə 
qarışmaya nə haqqımız var? 
İnsanlığa zərərli olmayan əqidə və azadlıqdan bizə nə zərər ola 
bilər. Bir də gərək biləlim ki, din qovğaları, din əqidə və ixtilafları, din 
təklifləri özgə yerlərdə çoxdan məzara getdi. Biz hələ gözlərimizi 
qapıyıb ölənləri diriltmək, diriləri öldürmək sehirbazlığından, xurafata, 
xəyalata qurban olmaq, ibtidailikdən, cəhalətdən qurtula 
bilməyəcəkmiyiz? 
*  *  * 
Ey qafqazlı türk, sən çoxdan islam qeyrətini çəkirsən və bu 
qeyrətlə, hətta öz varlığını, öz adını da itirmişdin. 
Sən islam uğrunda o qədər çalışmış, əqidə qovğalarında o qədər 
zərər çəkmiş, o mərtəbə yorulmuşsan ki, axırda bu gün onların adlarını 
çəkmək istəməyib təkcə müsəlman olmaq xəyalına düşmüsən.  
Lakin əzizim, o qədər qorxma! Yenə aldanma ki, mərifət olan 
yerdə əqidə ixtilafı zəhmət deyil, rəhmətdir. 
Ey türk, dini əqidələr qovğasından daha çox qorxma! Qorxma ki, 
onların hökmü keçməyə, onların yerlərini indi siyasəti – məişət və 
siyasəti – bəşəriyyə əqidə və məsləkləri tutmağa başlayır. 
Ey türk, sən çox da rahatsız olma və şəkkə də düşmə: dini olsun, 
dünyəvi olsun, əqidəni gizlətmə. Səndən soruşduqları vaxtda ki, “dinü 
 
 
215 
əqidən nədir?” Sən də haman söylə: şiəyəm, sünniyəm, babıyam və 
müsəlmanam. 
Ey türk, sənin başına çox işlər gəlmişdir, çox əqidələr dolmuşdur. 
Çox şeylər bilmişsən və bu gün də çox cahil deyilsən! Bir çox ədib-
lərin, müəllimlərin, mühəndislərin, doktorların, advokatların, məktəb-
lərdə yüzlərcə tələbələrin var! 
Ey türk, olduqca çox şey bilirsən. Sənə daha sırf cahil xeyir və 
şərin qanmayan demək olmaz. 
Sən, sən ey türk! Zamanın bir çox icadlarını, təzə fikirlərini, hətta 
bir çox modalarını da öyrənirsən, hətta dini əqidələrin çürüməyə üz 
tutduğunu sezib dünyəvi əqidələrə iman etməyə də başlayırsan. 
Əvət, çox şeylər, fənlər bilməyə çalışırsan. Bir çox hünərlər də 
öyrənmişsən. Havalara çıxıb və yıldızların nə olduqlarını yaxından 
bilmək, yerin içərilərinə girib mahiyyətini anlamaq istəyirsən. Ancaq, 
ancaq bircə xüsusda cahilsən. O barədə heç bir zad bilməyirsən. Hər 
şeyi öyrənmək istədiyin halda sənə ən lazımlı, sənə ən birinci fərz olan 
vəzifədən xəbərin yox... 
Nə var, niyə darıxdın? Niyə yenə can sıxıntısının acısını bığların-
dan, dodaqlarından almağa başlayırsan? 
Doğrusu, tütün çəkənlərdən olsaydım, burda mollaların salavatı 
kimi, bir papiros çəkməyi tövsiyə edərdim. 
Hə, ey türk! İstər darıx, istərsə qarıx, yaxandan əl çəkəcək deyiləm. 
Sən hər şeyi öyrənmək istədiyin halda niyə bircə zadı – yəni özünü 
bilmək istəmirsən, niyə öz varlığından, öz vücudundan, öz soy və 
nəslindən xəbərin yox? Niyə sənə “Kimsən?” dedikləri vaxt həqiqi 
cavabında aciz qalırsan? Niyə sadəcə deyə bilmirsən ki, mən türkəm. 
Niyə deyə bilmirsən ki, şiəlikdən, sünnilikdən, babılıqdan əvvəl sən 
türk idin. İndi də türksən və bundan sonra da türk qalacaqsan? 
Sənin bu türklüyünə nə şiəlik, nə babılıq, nə də dinsizlik mane ola 
bilməz. 
 
 
216 
Sən ey türk! Nə əqidədə, nə məsləkdə olursan ol, həmişə türksən. 
Sən gərək biləsən ki, dünyada hələ şiə, sünni, babı, şeyxi adları yox 
ikən sən var idin. İslamiyyət Ərəbistan qumluqlarında doğmadan 
əvvəl belə sən Altayın ətəklərində ətrafın gözəlliyinə tamaşa edib zövq 
alırdın. Orada uzun seyr və səyahətlərə hazırlanırdın. 
Ey özündən xəbərsiz türk! Mədəniyyət əsrləri, nizam, idarə və 
asayiş üsulu “yasaq” qanunları hənuz Bağdad, Şam, Paris və Lon-
donda yox ikən, sənin yurdunda var idi. 
Sən öz dadlı dilini cığırından çıxarıb bügünkü acınacaq hala salan 
ərəb əlifba və yazısından əvvəl sənin göyçək əlifba və yazın var idi. 
Ey özünü itirir, unudur dərəcədə müsafirpərvərlik, özgələrə hörmət 
göstərən türk, yaxşı yadına sal ki, sənin ruhun, sənin qanın, sənin 
düşüncən, sənin varlığın hənuz sənin özündə ikən sən bugünkü kimi 
dilsiz, yazısız, yəni milli nişanəsiz deyildin. 
Ey sadə ürəkli türk, dünən, bu gün öz varlığını, öz mədəniyyətini 
göstərə bilib, indi sənə “köhnə barbar” gözü ilə baxıb bugünkü 
mədəniyyətlərin haqsızlıqlarına baxıb incinmə. Səni lazımilə tanıma-
dıqlarını bilib məyus olma. 
Yox, yox, sən də çox insafsız bulunma, öz – özünü hələ tanıma-
dığın bir vaxtda çox da özgələrdən incinmə! 
Ümid ki, tez vaxt olur, yüzdə doqquzu hələ yer altlarında qalıb 
gizlənən əski mədəni nişanələrin, əski əsərlərin yavaş – yavaş dünya 
üzünə çıxar. Sən də ol vaxt artıqlığı ilə üzə çıxarsan, gələcəkdə daha 
güclü yaşamaq istedadını göstərərsən. 
Bəsdir, bəsdir, ey türk, bir az ayıl. Ayıl da bir çox toz – torpaqlarla 
dolan, ağırlaşan dini əqidə pərdəsini gözlərinin üstündən qaldır. Əl – 
ayağını bir az tərpət. Vücudunu, varlıq ağacını saran, korlayan 
tikanları, sarmaşıqları, yad ağacların yarpaqlarını, dallarını qır, at, 
qurtul. Vücuduna Allahın günəşi, havası dəysin. Başını bir az yuxarı 
qaldır. Öz varlığını, öz vücudunun qiymətini bil. İndiyə qədər yadlar 
 
 
217 
üçün, özgə varlıqlar və vücudlar üçün özünü həlak etmisən, barı 
bundan sonra olsun ayıl, bir özünə gəl, öz gününə çalış. 
Ey türk, zamanımız özgə zamandır. Əgər bundan sonra özümüzü 
tanımayıb qalırsaq, qorxuram ki, gec ayıldığımız vaxt sağalıb yigitcə 
yaşamaya vücudumuzda qüvvət və taqət qalmamış ola. 
Ey türk, keçmişlərindən ibrət al, hələ vücudun sağlam ikən, 
yaşamağa istedadın var ikən, fürsət əldə ikən əsil vücudunu tanı, 
qədrini anla. 
Ey türk yaxşı bil ki, bugünkü məhşərin suri – israfili elmə, milli 
ittihada dəvət ediyor! 
İndinin siyasi fəlsəfəsi tərəqqiyi millətçilikdə görüyor. Zamanın 
şövkət və səxavət binası millətçilik bünövrəsi və təməli üstündə 
quruluyor. 
Əsrin ruhu azad millətçiliklə bəsləniyor, böyüyor. Keçmiş əsrlərin, 
keçmiş siyasi əqidələrin cızdığı coğrafiya sərhədlərini indiki 
etnoqrafiya yavaş – yavaş pozuyor. 
Keçmiş əsrlərdə daşıb ətrafa yayılan millət selləri yavaş – yavaş 
kiçilib öz qaynağına və ya çoxdan yataq elədiyi yerlərə çəkiliyor. 
Vaxtilə özgələrin sıxışdırılması ilə və ya cahangirlik dəliliyi ilə 
yerlərindən fırlayıb aləmi rahatsız edən millət ərdolarına indi: “Hər 
kəs öz milləti yerində” komandası veriliyor. 
*  *  * 
Bu gün eyidən – eyiyə qanıram ki, dini əqidədən sonra insanda 
doğan dünyəvi əqidələrin birincisi millətpərvərlik əqidəsidir, ictimai 
fəlsəfənin baş, özünü tanımaq fəlsəfəsidir, millətini bilmək elmidir. 
Millətpərəstlik əqidəsi özgə əqidələrin mərhələsi, keçididir. 
Vaxta ki, insan batil və xurafat əsirliyindən qurtulub özünü, 
özünün hüququnu bilməyə başladı, ondan sonra mühit və ehtiyacın 
təsirilə hər nə qaydaya girərsə girsin. 
 
 
218 
Bu halda ki, mövqeyimizə, mühitimizə, elmimizə, ehtiyacımıza 
bizim ən birinci əqidəmiz isə azad millətpərəstlik əqidəsi olmalıdır.  
İndi gələlim əsil məqsədə. Ey şiə, ey babı, sünni türk qardaşlarım, 
diriliyimizin milli ittihadda olduğunu biləndən sonra daha rəva 
görməməliyiz ki, millətimiz kütləsini meydana gətirən azanın bir 
qismi Anadolunun izsiz, şenliksiz, dağılmış, qorxunc bucaqlarında 
yalnız başlarına ac, çılpaq buraxılıb tələf olalar. 
Ey pak ürəkli türk, bu millətçilik zamanında hər millət öz 
nüfuzunu artırmaq, o nüfuzla öz nüfuz və qüdrətini böyütmək üçün 
yüz dürlü tədbirlər, fədakarlıqlar edər. İnsaf deyil ki, biz hazır 
əlimizdə olan minlərcə nüfuzumuzun – həm də ən gənc və qəvi bir 
qüvvətin – yardımsızlığından, bir loğma ətmək bulamamazlıqlarından 
tələf olmalarına özümüz bilə - bilə səbəb olalım. 
Ey uca mərhəmətli türk, sənin köhnə mərhəmətin, ehsanın, 
nişanələrin – o böyük camelər, mədrəsələr, körpülər, xəstəxanalar, 
çeşmələr... hələ sənin əcdadını hörmətlə yad etdirirlər. İndi sənə nə 
oldu ki, milyonlarla vücuda gələn əsrlərdən deyil, aclıqdan, 
çılpaqlıqdan, “ölümdən betər” bir hala düşən öz qardaşını qurtarmaq 
mərhəmətindən aciz görünüyorsun. Yazıq, yazıq! 
 
Ömər Faiq Nemanzadə 
“Qardaş köməyi” məcmuəsi, may 1917-ci il 
 
 
 
219 
 
Milliləşmək 
 
Canlı işlər, tarixi dəyişikliklər bizə göstərir ki, hər cəmiyyət, hər 
fərd, hər dürlü ənənəsindən, müqəddəsatından, imkan və etiqadından 
az – çox əl çəkdiyi halda milli dilindən əsla və əsla vaz keçməmişdir. 
Və heç vaxt da keçəməz. Çünki hər millətin ədəbiyyata malik dili o 
millətin ruhu, nişaneyi – mövcudatıdır. Ondan məhrum olduğu gün 
mərhum olmuş, ondan uzaqlaşdığı gün qəbrinə yaxlaşmış deməkdir.  
Tarix bizə göstərir ki, bir millətin cahangirliyi, hökuməti, hətta 
yeri – yurdu da əlindən alınsın, madam ki, milli ədəbiyyatı var, o 
millət məhv edilməz. Dili kəsilməyən millətin vücudu kəsilməz, 
ədəbiyyatı yaşayan millət heç vaxt ölməz. 
Dünyada bədbəxt o millətdir ki, özgə millətin silahından ziyada dil 
və ədəbiyyatına əsir olaraq yaşamaqdadır. Hələ, zəmanəmizdə milli 
ədəbiyyatına malik olmayan bir millətə hədd – rüşkə çatmamış bir 
bala nəzərilə baxıb cəmiyyəti-əqvam ailəsinə qəbul edilməməsi, öz 
müqəddəratının özünə verilmək istənilməsi bizim kimi öz dil və 
ədəbiyyatını sevməyənlər üçün nə gözəl bir dərsi ibarətdir. 
Əlifba və ədəbiyyatlarının mövcudiyyəti min il qabaqlara çıxaran 
və bununla köhnə bir mədəniyyətə sahib olduqlarını iddia edən 
millətlər boş görüntü üçün deyil, iştə bu gün üçün, bugünkü cəmiyyəti 
- əqvamın imtahanı üçün hazırlanırlardı. Və bu gün də özünü qanan 
hər millət səbilikdən qurtulmaq, həddi – rüştə çatmaq və ya onu keçib 
mərtəbeyi - əhəmiyyətə yetişmək üçün bütün var qüvvələrini milli dil 
və ədəbiyyatlarının tərəqqisinə sərf etməkdə və bu səyin dərəcəsi 
nisbətdə istibdad və cəhalətin pəncəyi – zalimindən qurtulub hürriyyət 
və müsavata nail olmaqdadırlar. Çünki bu gün ən acı təcrübələrdən 
sonra qəti və müsbət bir həqiqət olaraq qəbul edilmişdir ki, insanları 
qara cəhalətdən, istibdaddan xilas edən yalnız və yalnız ədəbiyyatdır. 
 
 
220 
Müstəbid hökumətin, keyfi idarənin, zalimanə üsulun ən böyük 
düşməni ədəbiyyatdır. Ədəbiyyat olan yerdə idtibdad, istibdad olan 
yerdə ədəbiyyat yaşıyamaz. Bu səbəblə idi ki, müstəbid və zalım 
padşahlar keyfi idarələrinin bəqayi – davamı üçün ən ziyada müraciət 
etdikləri tədbir ədəbiyyatı qısmaq, hürr mətbuatı yox etməkdi. 
Milli ədəbiyyatın silahdan min kərə güclü, əhəmiyyətli olduğunu 
bu gün  hər dürlü qail və keçməkeşlər içərisində ola – ola ən ziyadə 
qeyrət və səylərini milli ədəbiyyatın tərəqqisinə, ülumun nəşrinə sərf 
edirlər. Çünki yaxşı bilirlər ki, xalq hürriyyət və müsavatın qədrini, 
ləzzətini ancaq və ancaq öz milli dilləri ilə anlaya bilərlər. Və yenə 
ancaq bu anlayışla hürriyyət və istiqlalın mühafizəsi uğrunda fədayi – 
can edə bilərlər. 
İştə bu düşüncələrə görədir ki, bu gün xüsusiyyəti – milliyyənin 
yeganə şüarı olan “milli dil”in mühafizə və tərəqqisi uğrunda ən 
ziyadə çalışanlar sosialistlərdir. Bu isə onlar üçün təbii bir qüsur deyil, 
bəlkə fəzilətdir. 
Doğrudan da görürüz ki, dil məsələsində ən mütəəsib millətçilik 
edənlər yarımmədəni hindlilər, əfqanlar, türkmanlar deyil, mədəni 
ukraynalılar, polyaklar, bolşevik ruslar, sosialist gürcülərdir. 
Əcəba biz nasıl? 
Burada türkcəmizin göyçəkliyindən, türk ədəbiyyatı tarixindən 
bəhs edəcək deyiləm. Ancaq burasını yada salmaq istəyirəm ki, 
fransız dili Qərbdə nə isə, Yaxın Şərqdə də türk dili odur. 
Qərbdə fransız dili nə cür ümumi dil xidmətini görürsə, Yaxın 
Şərqdə, yəni Qafqaziyada, İranın yarısında, Türkistanda, Rusiyanın 
cənubi qərbində, Krımda, Anadoluda, Rum elində, Suriyada, İraqda 
türk dili öyləcə ümumi dil vəzifəsini görür. Oralarda bir türk bir 
arpavuza, bir ərəb bir kürdə, bir iranlı bir gürcüyə, bir erməni bir ruma, 
bir yəhudi bir assura məram anladacağı zaman mütləq türkcə 
 
 
221 
söyləməyə məcburdur. Çünki onların heç biri o birinin dilini bilməz, 
lakin hər kəs az – çox türkcə bilir. 
Türk dili oralarda bütün dillərə hakimdir. Türkcənin bu hakimiy-
yəti qarşısına indiyə qədər heç bir dil çıxmamışdır. Hərçənd bir vaxt 
ərəb və fars dilləri osmanlıların az bir qisminə, onların rəsmi yazıla-
rına hakim olmuşdur. Lakin heç vaxt ümumi xalqa, xalq ədəbiyyatına 
hakim olmamış və ola bilməz də. 
Türk dilinin Yaxın Şərqdəki hakimiyyətinə şahidlər axtarmaq 
lazım deyil, onunla danışan 60-70 milyonluq böyük bir kütlənin 
şahidliyindən daha möhkəm nə ola bilər? 
Türkcənin yazı və mətbuat aləmindəki zəifliyinə gəlincə bundan 
qüsur, bəzilərinin sandığı kimi, türkcənin özündə, onun əskik və 
qabalığında deyil, başına bəla etdiyi əlifbasındadır. Doğrudan da 
türkcəmizə danışıq və ahəngini olduğu kimi göstərməyə, yazmağa əsla 
yaramayan ərəb əlifbasını qəbul edəndən sonra öz varlığını, öz 
istiqbalını itirmiş və bu günə qədər ərəbliyə əsir olaraq həqiranə ömür 
sürmüşdür. 
Vaxtdır ki, həqiqi, ictimai bir inqilab ilə dilimizi bugünkü yaramaz 
və çirkin əlifba əsirliyindən qurtarıb öz təbiətinə, öz istiqlalına uyğun 
bir əlifba qəbul edəlim. Və bunun sayəsində dilimizə danışıqda qazan-
dığı ümumilik şərəfini mətbuatda da qazandıralım. Və bu yol ilə xalqa 
savad öyrədəlim, onlara qolayca bilgi və maarif qapılarını açalım. 
Hamıya ümumi təlim verəlim, elmin ləzzətini datdıralım. Və ancaq 
bundan sonra camaatdan hürriyyət, ədalət və müsavat qanunlarına 
tamamilə riayəti, istiqlal yolunda, xalqçılıq uğrunda can verməyi 
istəyəlim. 
Yoxsa özgə cür hamısı boş, hamısı qayırma, hamısı küy – kələkdir. 
Zaman, ehtiyac və həyat bu gün bizdən çox şeylər gözlüyür, daha 
ciddi, daha xeyirli, daha əqilli, daha elmi yolda çalışmamızı tələb edir. 
 
 
222 
Qurduğumuz xalqçı cümhuriyyətdə hər zaddan qabaq xalqın 
murad və mənfəətini nəzərə almaq lazım gəlir. Cümhuriyyətimizin 
bünövreyi - əsasını meydana gətirən qara xalqın üzünü ağartmaq, 
üstlərindən cəhalət qaranlığını qaldırmaq, məişət ağırlığını atmaq 
xalqçılığın şah əsəri, yeganə vəzifə olur. 
Xalqçılar bu vəzifə və şah əsərini isə ancaq milli ədəbiyyat vasitəsi 
ilə vücuda gətirə bilərlər. 
Milli ədəbiyyat xalqçıların əlində parlaq bir məşəldir. Ancaq bu 
məşəl ilə xalq hürriyyətin mənasını düşünər, müsavatın imkanını 
qanar, ədalətin doğruluğunu görər, istiqlalın qədər və qiymətini bilər. 
Şu qədər ki, milli ədəbiyyatın parlaq bir məşəl halını alması, ondan 
layiqilə istifadə etmək üçün o millət, o xalq tərəfindən sevilməsi, ona 
qiymət verilməsi, ona hörmət edilməsi şərtdir. Xüsusilə, buna xalqdan 
artıq xalqçılar, xalq idarəsi başında əyləşən ağalar riayət etməlidirlər. 
Görəlim bizim ağalarda, bizim xalqçılarda bu hünər, bu fəzilət 
varmı? 
İştə, can alacaq əsil nöqtə! 
 
Ömər Faiq 
“Azərbaycan” qəzeti, 21, 
24 təşrini – sani (noyabr) 1919, 
№327, 328 
 
 
 
 
223 
 
 
 
 
 
MİRZƏ ƏLİ MÖCÜZ 
(1873-1934) 
 
 
Anan təlim edən dildə 
 
Mənə lütf eylə, ey saqi, gətir o cami – sərşari 
Ki, ta rəf eyləyim nəştov qarın bu rənci xümmari. 
 
Nə püstəm var, nə badamım, nə tüxmi – şur, nə neytaqim, 
Məzə olsun məni – biçizə yarın ləli şəhvari. 
 
De gəlsin məclisə mütrüb, əlində sazü mizrabi, 
Çalıb tarü dəfi, şad eyləsin mən aşiqi – zari! 
 
Nə kisəmdə zərim vardır, nə ambarımda bir həbbə, 
Əlim boşdur, üzüm qarə, doyunca mey içim bari. 
 
Nə məllakəm, nə tüccarəm, nə xani – mərdümazarəm, 
Mataim şerdir ancaq, onun da yox xiridari. 
 
Dilim türki, sözüm sadə, özüm səhbayə dildadə, 
Mənim tək şairin, əlbət, olar kasad bazari. 
 
 
224 
Dünən şer ilə bir namə apardım şahi – İranə, 
Dedi: “Torki nə midanəm, məra to beççə pəndari?”1 
 
Özü türk oğlu türk, əmma deyir türki cəhalətdir, 
Xudaya, müzməhil qıl təxtidən bu al – Qacari! 
 
Ümidim kəsmə, Möcüz, yaz anan təlim edən dildə! 
Gəzər bir ərməğan tək dəftərin Çini və Tatari. 
 
 
 
                                                 
1 Türkcə bilmirəm, sən məni uşaq sanırsan? (fars) 
 
 
225 
 
 
 
ABBAS SƏHHƏT 
(1874 - 1918) 
 
Edadi məktəblərdə milli tərbiyə 
 
“Zakavkazskaya reç” qəzeti 271-ci sayında edadi məktəblərdə ana 
dilinin acınacaq bir halda təlim edilməsinə dair bəhs açıb deyir ki: 
“Zaqafqaziyada olan edadi məktəblərdə ana dilinin təliminə etina 
etməmək barəsində dəfəat ilə yerli mətbuat səhifələrində uzun – uzadı 
məqalələr dərc edilmişdir. Bu dillərin fəna bir halda tədris edilməsinin 
səbəbləri çox isə də, lakin ən ümdəsi məktəb müdirlərinin ədəmi – 
təvəccöhləridir”.  
Ana dilləri bu halacan qeyri – məcburi dərs sayıldığından altıncı 
saatda öyrədilir. Yəni mütəəllimlərin yorulmuş və başqa bir şey öyrən-
məyə əsla meyl və rəğbətləri qalmadığı bir vaxtda təəllüq edilməsidir. 
Hətta darülmüəlliminlərdə bu dərslərə artıq əhəmiyyət verilməsi lazım 
ikən, bu dərslər məramnamədə qayət ixtisar vəchilə keçilmişdir. Bəzi 
zükur və ünas gimnaziyalarında ana dilinin təlimi ancaq 1905-1906-cı 
illərdən başlanmışdır. Hətta bu məktəblərdə ana dilinin təlimi elə fəna 
bir vəzə qonulmuşdur ki, müəllim və mütəəllimlər kəmali – meyl və 
rəğbət izhar etdikləri halda yenə faydalı bir nəticə əldə edilmir. 
Halbuki, edadi məktəblərdə ana dilinin məqulanə qayda təhtinə 
alınması sair dərslərdə də şagirdlərin istedadlarının artmasına səbəb 
ola bilər və mütəəllimələrin əqli və zehni səviyyələrini yüksəltməyə 
mucib olar. Təəccüb orasıdır ki, bu qədər vazeh bir həqiqət bizim iş 
başında olanlarımızın maarif və elm təlim və tərbiyəsinə müraqib olan 
 
 
226 
möhtərəm zəvatın nəzəri – diqqətlərini cəlb etməmişdir. İstər rəsmi 
hökumət məktəblərində, istər qeyri – rəsmi Tiflisin birinci zükur 
gimnaziyasında ana dilinin təliminə dair erməni qəzeti “Mşak”ın 27-ci 
nömrəsində aşağıdakı sözləri oxuyuruq: “Səneyi – cariyyənin 
ibtidasından bəri yeni müdir Y.S.Quladze cənablarının səy və 
ehtimamı ilə birinci zükur gimnaziyasında olduqca ciddi və şayani – 
təhsin bir təbdil görünür. Qeyri məsələlər zümrəsində erməni və gürcü 
dillərinin təliminə də artıq müvazibət edilir. Məlumdur ki, qafqazlılar 
üçün bunlar bir əhəmiyyəti hayiz olan ana dili hökumət məktəblərində 
nəzəri – etibara alınmır və bu dillərin təlimi həmin məktəblərdə 
olduqca qəmli və acınacaq bir haldadır. Lihaza birinci zükur gimna-
ziyasında erməni və gürcü dilləri də bu anə qədər təlim və tərbiyə 
qanununa zidd olan olan elə şəraitin altında bulunurdu. Lakin məzkur 
gimnaziyanın indiki müdiri Y.S.Quladzenin vaxtında həmin dərslərə 
dair olan təvəccöh bütün – bütünə dəyişdi. Əvvəla, hər şeydən 
müqəddəm, altıncı saat dərsi ləğv edilib, həmin dərslər də sair dərslərə 
bərabər təlim üçün qərara alınmış beş saatın zümrəsinə idxal edildi. 
Saniyən, heç bir nəfər şagird ana dilini öyrənmək vəzifəsindən azad 
ediləməz. Binaileyh ana dili dərslər cərgəsində hesab olunur. Ondan 
əlavə yeni müdir cənabları dərslərin sayını da artırmaq təşəbbüsündə 
bulunub. Bu dərslərin gimnaziyanın səkkizinci sinfində də təlim 
edilməsini qərara almışdır və həmçinin müdir cənabları erməni və 
gürcü dillərində olan ədəbi əsərlərin mütəllimlərə məxsus olan 
kitabxanada mövcud olmasını dəxi lazım bilmişdir. 
Tənzimat dairəsində öz qaydası ilə bu məsələ həll və qət oluncaya 
qədər nə yaxşı olardı ki, Qafqaz maarif nahiyyəsinin naziri cənabları 
dəxi birinci zükur gimnaziyasında Quladze cənablarının yapdığı kimi 
sair məktəblərin hamısında ana dillərinin təlim edilməsinin məcburi 
bir qayda təhtinə alınmasına əmr verə idi. Unutmamalıdır ki, hökumət 
məktəblərində ana dilinin yalnız səthi surətdə təlim edilməsi qətiyyən 
 
 
227 
istəniləcək bir şey olmadığından əlavə, yerli əhalinin milli mədəniyyət 
nöqteyi – nəzərilə də faydasızdır”. 
“Zaqafqazskaya reç” qəzeti “Mşak”ın bu sözlərini yazdıqdan sonra 
öz tərəfindən bunu əlavə edir ki, “Quladze cənabları 5-ci zükur 
gimnaziyasında müdir olduğu zaman yenə də ana dilinin qayda üzrə 
təlim edilməsinə az əhəmiyyət vermirdi. Quladze cənablarının həmin 
səyi və təvəccöhü 5-ci gimnaziyanı hər bir cəhətdən məmduh və 
müstəhsən bir dərəcəyə isad etdirməsinə səbəb oldu. Belə ki, Quladze 
cənablarının müdirliyi vaxtında beşinci gimnaziya şagirdləri tərəqqi 
və təali cəhətindən Qafqaz maarif nahiyyəsinin nəzarəti altında olan 
məktəblərin arasında birinci mövqeyi ehraz etmişdi”. 
Möhtərəm qonşularımızın öz qəzet sütunlarında yazdıqları bu 
bəyanatı ərz və izah etdikdən sonra tərəfi – acizanəmdən əlavə olaraq 
millət başbilənlərinin xidmətlərinə ərz olunur ki, ana dilini bilməyən 
bir uşaqın şifahən öyrəndiyi yalan–yanlış şeylər onun zehnində 
mələkə bağlarmı? Bu qədər ümumi və ictimai qüsurlarımız, milləti-
mizi tanımamağımız məhz öz dilimizi bilməməzlikdən deyilmidir? 
Belə isə, siz cənablar, şəri borcunuz deyilmidir ki, bu məsələ xüsusun-
da çalışasınız? Hər kəsə vacib olduğu halda az – çox fərz deyilmidir? 
Madam ki, fəxamətli canişin həzrətləri dini ehtiyacatımıza dair hər bir 
istidalarımızı ifa etmək mərhəmətindədirlər, əcaba bu fərz mətləbdən 
ötəri indi ərzi – ehtiyac etməyib nə vaxt edəcəksiniz? 
Qonşularımız erməni və gürcülərin ev tərbiyələri qat – qat bizlər-
dən artıq olduğu halda onlar bu yolda var qüvvələri ilə çalışarkən, 
bizim başbilənlərimiz neçün sükutu ixtiyar etmişlər? 
Qaliba, hökumət məktəblərində oxuyan cavanlarımızın millətləri 
ilə əlaqəsiz olmalarında kimlər müqəssirdir? Millət bu yardımı siz 
cənablardan gözləməyib kimlərdən gözləsin? 
1915 
 
 
 
228 
 
 
Məktəblərdə ana dili 
 
“Mşak” qəzetinin son 9 və 11-ci nömrələrində müxtəlif imzalar ilə 
“Hökumət məktəblərində ana dili” sərlövhəsi ilə məqalələr nəşr edilib 
erməni və gürcü dillərinin hökumət məktəblərində təəssüf olunacaq 
bir halda tədris edilməsini mövqeyi – müzakirəyə qoymuşdur. Fəqət 
bu dəfə yenə “Mşak”ın 18-ci nömrəsində baş məqalə olaraq bu 
məsələdən bəhs açıb gürcü və müsəlmanları da bu yolda müttəhidən 
calışmağa dəvət etdiyinə görə həmin məqaləni ixtisar vəchilə tərcümə 
edib qarenin kərami – həzəratına təqdim edirəm. Məqalə sahibi yazır 
ki: 
“Bu günlərdə Valeri Bryusov oxuduğu mühazirəsində möhkəm və 
mətin dəlillər ilə sabit etdi ki, erməni əizzəsi, yaxud təzkirəli 
mütəxəssislər (ki, darülfünun qurtarmış diplom sahibi olan doktorlar 
və mühəndislər və dava vəkillərindən ibarətdir) öz ana dillərindən və 
öz tarix və ədəbiyyatlarından bixəbərdirlər. Və bunun yeganə səbəbi o 
dərslərin hökumət məktəblərində qeyri – məcburi olmasıdır. İstər 
erməni, istər gürcü cavanları edadi məktəbləri ikmal etdikdə öz 
ədəbiyyat və tarixlərinə biganə qalırlar. Darülfünuna davam etdikləri 
halda bəzən öz dillərini öyrənməyə meyl və rəğbət göstərirlərsə də, 
müqəddəmati şeylər bilmədiklərindən yenə də istənilən nəticə hasil 
olmur. Ana dilinin əhəmiyyət və lüzumunu hökumət ərbabı və maarif 
vəziri təsdiq edir. Zira ki, tərbiyeyi - ətfal nöqteyi – nəzərincə 
bədihiyyati - əvvəliyyədəndir ki, lazımınca öz ana dilini bilməyən bir 
cocuq hökumət dilini öyrənə bilməz. 
Madam ki, bu həqiqət meydandadır, ana dilini ciddi və əsaslı bir 
qayda üzrə qoymalı və məcburi dərslər zümrəsinə daxil etməlidir. 
Çünki dərslər məcburi olduqda məktəb müdirinin də qanun mucibincə 
 
 
229 
təvəççöh və etinasını cəlb edəcəkdir: sair məcburi dərslər təlim 
edildiyi kimi, ana dili də meyl və həvəs ilə oxunacaqdır. Belə olduqda, 
əlbəttə ki, məlum olan zəvat da mütəxəssis olan ərbabi–danişdən təyin 
ediləcəkdir. Sair dərslərin müəllimləri kimi, ixtiyar və imtiyazi-
məxsusəyə dara olub öz vəzifələrini icra etməkdə vicdani və qanuni 
bir məsuliyyət altına alınacaqlar. Zənnimcə, erməni milləti öz ruəsa-
larının və başbilənlərinin, xassə katalikos cənablarının və padşahlıq 
duma məbusanının vəsatəti ilə həmçinin edadi məktəblərdə olan 
valideyn cəmiyyətinin  ciddü – cəhdilə bu xüsusda calışmağı özlərinə 
borc bilməlidirlər. 
Lazım olan yerlərə ərzi – hal verib hökumət məktəblərində ana 
dilinin məcburi bir qayda və qanun təhtinə alınmaq şərəfinə nail 
olarlar. 
Şəksiz ki, gürcü və müsəlmanlar da bu mətləbdə bizimlə müttəfiq 
olub çalışarlar. Necə ki, Qafqaz maarif müdiri cənabları da dəfələrlə 
ana dilinin lüzum və əhəmiyyətini təsdiq etmiş və bu dərsin qayda ilə 
təlim edilməsinə rəğbət göstərmişdir. Ümidimiz çoxdur ki, cüzi 
hümmət edilsə, bu qanuni və həqiqi xahişimiz tezlik ilə surətpəzir 
olar”. 
“Mşak”ın bu məqulanə təklifinə bilmirəm bizim başbilənlər nə 
deyəcəklər? İştirak edəcəklərmi, ya yox? 
Münasib məqam ikən onu da ərz edim ki, həmən Bryusov Bakıda 
erməni ədəbiyyatına dair oxuduğu mühazirəsində zimnən demişdir ki, 
“Qafqaz türklərinin ədəbiyyatında o qədər calibi – nəzər və şayani – 
etina bir şey olmadığından ondan vaz keçirəm”. Necə ki, bu barədə 
“Zakafkazskaya reç” qəzetində də bir işarə var idi. 
Əvət, professorun bu bəyanı türklər haqqındakı cəhalətindən və 
onlara qarşı laqeydliyindən olmuşsa da, sözü bəzi xəbərsiz nəzərlərdə 
tutarlı ola bilər. Bu barədə biz özümüz müqəssirik. Çünki ən vəsivə ən 
məbzul səhayifi - ədəbiyyəmizi və lisanımızın keçirdiyi ədvari – 
 
 
230 
tarixiyyəyi mürəttəb də tədəvvün bir şəklə qoymaq yenə də bizim 
borcumuzdur. Ərəblərin, farsların, rusların ədəbiyyatından daha qədim 
olan o dağınıq və pərişan bir halda guşeyi – nisyana atılmış asari - 
ədəbiyyəmizi təhərri və tədvin etmək bizim ədiblərimizin vəzifəsidir. 
Madam ki, biz bu xüsusda təkahil və təkasili ibraz edirik, əlbəttə ki, 
əcnəbilər ona ətfi – nəzər etməzlər. 
Məsələn, o cümlədən kiçicik bir misal: madam ki, Firudun bəy 
Köçərlinski cənablarının Qafqaz ədəbiyyatına dair cəm etdiyi məcmuə 
neçə sənələrdən bəri cəmiyyətlərimizin əlində bazicə olaraq qalmışdır, 
biz özümüz elə əsərlərə qədr – qiymət verməyib, nəşrinə hümmət 
göstərmirik və belə müəllifləri tərğib və təşviq etmirik, bir daha yeni 
müəlliflər yeni – yeni əsərlər yazmağa həvəs edərmi? Haşa və kəlla! 
Belə olduqda sairin bizi nerədən bilib və nə ilə tanıyacaqdır? Yaxud 
lisan və ədəbiyyatımızı, məktəblərdə oxumaq üçün var qüvvəmizlə 
çalışmazsaq, övladımız onları necə bilər və nerədən öyrənər? 
Ümidvarız ki, bizim də başbilənlərimiz, bizim də qeydkeşlərimiz 
erməni və gürcülərlə bərabər bu yolda çalışacaqlar və bu məşrun 
istidamız dərəceyi – qəbulə yetişəcəkdir. 
1916 
 
 
 
231 
 
 
“Sövqat” oxucularına! 
 
“Sövqat” qəzetinin mövqeyi – intişara qoyulması ilə mətbuatı-
mızın zənginləşməsini də bununla mübarizeyi – həyat meydanında bir 
qədəm daha irəli qoymamızı görüb və ixtiyarsız da şadlanırdım. Hələ 
heyəti – təhririyəsinin münəvvər gənclərimizdən təşəkkül etməsi məni 
çox sevindirir. Müvəffəqiyyətlərini diləyirəm. Yalnız quru bir 
diləməkdən nə fayda? “Keçməsin bu ömrümüz bihudə istimdad ilə” 
misrasının məzmuni – həqiqətnümununa binaən yalnız diləmək deyil, 
çalışmaq da lazımdır. Əfradi – millətdən hər kəs gərək öz öhdəsinə 
düşən vəzifəni ifa etməkdə qeyrət göstərsin. Xassə bu əsri – hazırda, 
millətlərin çarpışdığı bu zamanda boş oturub quru bir istimdad ilə vaxt 
keçirmək məsiyətdir. Yaşamaq itəyirsək, gərək çalışalım. Gərək 
laməhalə  qonşularımızda gördüyümüz səy üsullarını qəbul etməkdə 
tərəddüd göstərmələyim, qəzetlər, risalələr nəşr edəlim; cəmiyyətlər 
təşkil edəlim; avam kütləsinin başını bir yerə toplamağa, ümumi ruhu 
yeniləşdirməyə çalışalım. Fəyyazi - əzəl o vaxtda öz mərhəməti – 
layətənahisini bizlərə də şamil qılar. Fəqət burada zənni – acizanəmə 
görə vəzifənin ən ağırı, ən zəhmətli hissəsi el müəllimlərinin öhdəsinə 
düşür. Hamıdan artıq gərək onlar ciddi surətdə işə girişsinlər, əzm 
göstərsinlər, təpərli olsunlar. Qonşu millətlərin müəllimləri nasıl ciddü 
– cəhd ilə çalışırlarsa, necə qeyrət göstərirlərsə, biz də onlardan ibrət 
dərsi alalım. Və lakin nə fayda ki, el müəllimləri adlanan zatların 
əksəri ana dilinə əsla rəğbət və məhəbbət etmirlər. İstər evlərində, istər 
məktəblərində ana dilinə dair bir vərəqpara olsun saxlamırlar. Hətta 
bəziləri var ki, bu dəyərli ada, bu ehtiramlı mövqeyə əsla istehqaqları 
yoxdur. Əcnəbi dilini bilmədikləri halda ana dillərində qonuşmağa 
belə tənəzzül etmirlər. Təəssüflər olsun ki, bizim millətdə  mühitə çox 
 
 
232 
tez qapılmaq kimi böyük bir nəqisə vardır. Qədimdən bəri bu çirkin 
adət bizdə mövcuddur. Səviyeyi – mədəniyyəsi bizdən yüksək olan 
əqvamın lisanına, adatına, etiqadatına qolaylıqla qapılıb alışmışıq. 
Məsələn, bir vaxt ərəblərin təhti – hakimiyyətində olduğumuz zaman 
onların lisanlarına, adətlərinə elə şiftə və firiftə olmuşuq ki, İbn – Sina 
kimi, Fərabi kimi dahilərimiz türk oğlu türk olduqları halda on cildlərə 
baliğ olan qiymətli əsərlərinin heç birini türkcə yazmamışlardır. 
Onlardan sonra yetişən türk şairləri, türk ədibləri ümumən yazdıqları 
fars dilində olmuşdur. Hələ şairlərimiz, ədiblərimiz dursun. Hətta 
bütün türk sülaləsindən yetişən hökmdarlarımız, padşahlarımız da 
yazdıqları, qonuşduqları dil fars dili olmuşdur. İndi isə, indi daha nə 
söyləyim! 
İş əgər yalnız bir dil bilməyə qalsaydı, yenə dərd yarı idi. Xeyr, əsl 
əngəl orasındadır ki, əcnəbi millətlərin adətlərinə, etiqadlarına, 
hissiyyatına qapılmaqda çox laübalıyıq və gələcəkdə bunlardan nə 
nəticə hasil olduğunu əsla nəzəri – etibara almırıq. Zira bu aşkardır ki, 
öz qədrini bilməyənin qədrini özgə heç vaxt bilməz. İnsanda gərək 
izzəti – nəfs, gərək alicənablıq olsun. İnsanam deyən adam gərək bu 
məziyyətlərə dara olsun. Əgər belə deyilsə, bəs bugünkü gündə bu 
millətlər müharibəsi nə üçündür? Yəqin ki, bir millət digər millətə 
üstünlük etmənin qabağını saxlamaq üçündür. Elə isə biz nə üçün öz 
millətimizi ataq, öz millətimizi mühafizə etmək uğrunda öhdəmizə 
düşən vəzifəni ifa etməkdə qüsurluq göstərək? 
1916 
 
 
 
233 
    Müsəlman ürəfaları 
 
Yeri düşsə əgər müsəlmandır, 
Vaxt olur ya İvan, ya Vartandır. 
O nə bundan, düzü, nə ondandır. 
Yeni bir şey, əcaib insandır. 
Geyinir “en qrand”1, gəzir “ala –şiq”2, 
Başda bir şapqa, əldə bir zontiq. 
Rus, frəng ləhcəsi deyir “bon”dur3. 
Türk dilin sevməyir: “moveton”dur4. 
Nə “həqiqət”, nə də “Günəş” oxuyur, 
O ya “Morninq” və ya “Deba” oxuyur. 
Danışır ya frəngi, ya rusi, 
Metropoldur yeri, ya San – susi. 
Yuxudan durmağı saat birdə, 
Çay içir orda, yatdığı yerdə. 
Saat üçdə durur yeyir “dine”5, 
Saat altı olar, yeyər “dejyne”6 
Professor olub bizim “müsyö”7 
Öyrənib “bonjur”8 ilə bir “adyö”9 
Götürür felyetondan ünvanı, 
Dağıdır söhbət ilə dünyanı. 
Mətləbi başlayır o, Homerdən, 
                                                 
1 en qrand – kübarcasına. 
2 a la chic – vüqarlı, şiq, dəbdəbəli 
3 bon – yaxşı, yararlı 
4 mauvais ton – pis tonlu, pis səslənən 
5 diner - nahar 
6 dejeuner - şam 
7 monsieur – cənab  
8 bonjour - salam 
9 adieu - xudahafiz 
 
 
234 
Danışır Götedən, ya Şillerdən. 
Bəd deyil Kant, Marks ya Bualo, 
Vəli xoş gəlməyir ona Hüqo. 
Adların öyrənib bu əşxasın, 
Başın aldatmağa əvam – nasın. 
Təkcə o, arif, aqil insandır, 
Başqalar cümlə vəhşi heyvandır. 
Bir ağıllı odur, qalan dəlidir. 
Əcəba, halbuki o, cəzvəlidir. 
Dolanır restoranları sərxoş, 
Cibi boş olsa səhldir, başı boş. 
Millətin boynuna qoyur minnət, 
Umur etsin hamı ona hörmət. 
Onun axmaqlığı mühəqqəqdir. 
Ona hörmət edən də əhməqdir. 
1910 
 
 
 
 
235 
 
Bəradərim Firidun bəy  
Köçərli cənablarına  
(ixtisarla) 
 
Türklük, islamlıq iddiası ilə  
Öz dilin bilmək istəyən yoxdur. 
Əcnəbi ruhunun havası ilə, 
Vətənin, millətin sevən yoxdur. 
Atalar verməyir heç əhəmiyyət, 
Sönmüş onlarda hissi – milliyyət. 
 
Burda dərs verdiyim beş – on ildir, 
Deyirəm hər zaman ki: “Qeyrət edin, 
Türk dili bir gözəl, şirin dildir, 
Onu öyrənməyə həmiyyət edin”. 
Etməyir kimsəyə sözüm təsir, 
Oluram gündə bir sayaq dilgir. 
 
Dürlu manelər olmasa sözümə, 
Odlu bir nəğmə yazmaq istəyirəm. 
Gələcək əsrlərdə mən özümə 
Şanlı bir qəbr qazmaq istəyirəm. 
Lakin övzai – haldan məyus – 
Olub etməkdəyəm müdam “əfsus...” 
1914 
 
 
236 
 
 
 
 
 
ƏLİQULU QƏMKÜSAR 
(1880-1919) 
 
 
 
Axund 
 
Qoydun əmmamə başına, dandın həqiqəti, 
Alat – həcvü məsxərə qıldın şəriəti, 
Udvan olub ülumə, sevdin cəhaləti! 
Saldın əsarət altına biçarə milləti, 
Dinin fədayi – dirhəmü dinar edən axund, 
Millətlər içrə millətini xar edən axund. 
 
İnsaf elə, bu qədər yalan macəra demə, 
Peyğəmbərə, imama bu növ iftira demə, 
Mənbərdə hər cəfəng sözü, qıl həya, demə, 
Hər bir yalanı həzrətə bilmə rəva, demə. 
Ey milləti cəhalətə vadar edən axund, 
Hər dürlü fərqü iczə giriftar edən axund. 
 
Yox bir açıq dilim sənə mən eyləyim əyan, 
Ta sən qanınca qalmayacaq millətimdə can, 
İnsafə gəl, mürüvvət elə, rəhm qıl, aman! 
 
 
237 
Millətdə yoxdu bunca bu zillətlərə təvan, 
Ey mənbəri – peyğəmbəri murdar edən axund, 
Ey millətin işıq gözünü tar edən axund. 
“Molla Nəsirəddin”, 
15 noyabr 1909, №40 
 
 
           * * * 
Dinəndə yandı dilim, 
Dinməyəndə dil yandı. 
Nə dərdi gizlədə bildim, 
Nə aşikar eylədim. 
 
“Şərqi – Rus”, 
28 dekabr 1904, №260 
 
 
 
 
238 
 
 
 
Qatış – Bulaş 
 
Sərkər Molla əmi, özümü tərif etmək olmasın, mən tamam üç dilə: 
türk, fars və ərəb dillərinə aliməm. İndi sənin əqlincə mən bu üç 
dillərin hansı birisində məqalə yazsam mənim üçün fəzilət artıq olar. 
Mənim bu kəm əqlimə görə bu dillərin heç birisində məqalə yazmaq 
mənə əl verməz. Çünki əgər türk dilində yazaram, deyəllər fars, ərəb 
dillərini bilmir, əgər fars dilində yazaram, deyəllər türk və ərəb 
dillərindən xəbəri yoxdur. Və əgər ərəb dilində yazaram, deyəllər türk 
və fars dillərindən məhrumdur. 
Yaxşısı bilirsən nədir? Yaxşısı odur ki, mən məqalədə bu üç dili 
bir – birinə qatış – bulaş edəm. Bu belə. Bundan əlavə, heç bilirsən 
qatış – bulaş dillərində yazılan məqalənin bir böyük və ümdə fəziləti 
də nədədir? Bir fəziləti də ondadır ki, belə gözəl məqaləni heç başa 
düşməyən adam tapılmaz, hərçənd ağzım dinc durmadı, dedim ki, belə 
məqaləni camaat hamı başa düşər, amma bu çox da elə  bir mətləb 
deyil, camaat başa düşər düşsün, düşməz düşməsin. Mənə deyən gərək 
camaat ilə nə işin, sən öz fəzilətinə çalış. Eşitməyibsən, bir itin bir 
qəssab dükanından bir parça ət aparmağını görüb bir qara dərviş bunu 
nə qaydada xəbər verdi qəssaba? “Usta qəssab, sənin bir parça ləhmin 
kəlb apardı” sözlərini deməkdə nə sayaq məxrəcə can verdi. Sənin 
əqlincə bir belə alim dərviş dəli idi ki, ağzını, gözünü əyə - əyə yarım 
saat özünə zor verirdi. Əgər biçarə dərviş özünü bu zəhmətə salmasa 
idi, heç onda olan qiraət fəzilətini bir kəs başa düşməzdi. 
İndi canım, əyri oturaq, düz danışaq, dərviş dərvişliyində özünün 
bir qırıx qiraət fəzilətini nəzərə versin, bəs heç insafdır ki, mən üç 
dilin alimi ola – ola öz fəzilətimi gizliyim. 
 
 
239 
Molla əmi, heç kəs məndən inciməsin, düzü, qardaş, əgər məqaləni 
mən qatış – bulaş dilində yazmıyam, canım heç vaxt dincəlməz. 
Oxuyan başa düşər düşsün, düşməz düşməsin. Mən öz fəzilətimi 
gözüm baxa – baxa zay edən adamlardan deyiləm. 
“Molla Nəsirəddin”, 
4 noyabr 1907, №41 
 
 
 
Çılpaq, ac, fəhlə, hambal, kənkan, müsəlman görürsünüz, başla-
yırsınız ki, gəl babı ol və xalqı Əli aşından da eləyirsiniz, Vəli aşından 
da. Başa gəlməyib genə “dədəm mənə kor deyib, gəlib – gedənə vur 
deyib” eləyib zəli kimi yapışıblar xalqın yaxasından və necə ki, İranda 
salamdan qabaq hər kəs hər kəsi görsə, soruşar ki, təqlidin kimədir? 
Bunlar da hər sual – cavabdan qabaq bir adam ki gördülər, başla-
yacaqlar: Cəmali – mübarək belə getdi, Əbdülbəha belə nitq dedi, Sər-
kar ağa belə fərmayiş elədi, bu şəkillər amerikalılardır, hamısı Sərkar 
ağaya iman gətiriblər. Daha yer üzündə ayrı dində adam qalmayıb, 
hamı dönüb bəhayi olubdurlar... 
Ancaq bilmirəm nə cür düşdüsə, söz gəldi çıxdı buraya. Yoxsa 
genə mən deyirəm mənim heç bir kəs ilə işim yoxdur. Birisi istəsə 
getsin özünü damdan atsın, mən genə demərəm ki, niyə atırsan. Bircə 
məni qupquru qurudan budur ki, aya, görəsən amerikalılar ki, beş yüz 
ildi dünyaya gəliblər və belə ərköyün böyüyüblər ki, heç bir boyun-
duruq altına girməyiblər, necə gəlib birdən – birə gündə on doqquz 
rükət namaz qılacaqlar və hər rükətdə on doqquz dəfə ya Bəha, ya 
Camal, ya Cəlal, ya qüdrət, ya şövkət, ya mələkut, ya nasüt, ya 
Cəbərut, ya Əliməhəmməd, ya Hüseynəli, ya Abbas, ya qüsəni -  
əzəm, ya qüsəni - əkbər deyəcəklər. Və necə iş – peşələrini ötürüb 
dərviş kimi püst – pələngin yığışdırıb düşəcəklər bərri – biyabanə ki, 
 
 
240 
qalan amerikalıları da təbliğ eləsinlər və hərəsi ildə bir nəfəri babı 
eləsin ki, Sərkar ağanın yanında qürbi – mənziləti artsın. Axı adam 
babı eləmək eşşəkarısı öldürmək deyil, bir dəqiqədə beş yüzünü 
öldürəsən, behiştdə sənə beş yüz xurma verələr? 
Adam babı eləməyə ərəb dili, fars dili öyrətmək lazımdı, dəlli – 
dəlayil lazımdı. Zarafat deyil, on doqquz ay var, o doqquz ayın on 
doqquz da adı var, hamısı ərəbcə. Amerikalı müsəlman deyil ki, ildə 
otuz gün gündüz ac – acına qalxıb gecə yarısı yerindən xortdasın, hey 
tıxatıx, tıxatıx, qarnı dolandan sonra “allahümmə, ənni, əsəlükə, min 
baha ikə, babha” oxuyub ayların adını əzbərləsin, çünki müsəlman 
millətinin işi asandır, ələlxüsus şiə, iranlı örgənmiş candı, indiyədək 
min dinə girib çıxıbdır. Min dəfə öküzə, oda, suya, bütə, kovsalıya 
Allah deyibdi nə olubdu ki, Bəhayə desin nə olsun? 
Ancaq mən öz dərdimi ötürmüşəm, qalmışam amerikalıların 
hayına, bilmirəm bu biçarələr bu ağırlıqda təkliflərin öhdəsindən necə 
gələcəklər ki, oturduqları yerdə toz – tozun içindən bir şəxs çıxır ki, 
mən Əbdülbəhayəm, min ağac yoldan gəlmişəm və sizə din gətir-
mişəm, gərək qəbul eləyəsiz və bundan sonra bir – birinizə yetişəndə 
əl - ələ vermək əvəzinə “allahülbəha” deyəsiniz. Doğurdan da, vay 
amerikalıların halına. 
 
“Molla Nəsirəddin”, 
20 fevral 1913, №6 
 
 
 
 
 
241 
 
 
 
ABDULLA ŞAİQ 
(1881 - 1959) 
 
Dilimiz və ədəbiyyatımız 
 
Yaşamaq məramında olan hər bir qövm yalnız mükəmməl ədəbi 
dilə malik olmaq sayəsində yaşaya bilər. Lisanı mükəmməl surətdə 
islah olmuş bir qövmün milliyyətini, qövmiyyətini nə zaman və nə də 
heç bir silah məhv etməyə qadir olmaz! Zira ki, mükəmməl bir dil 
zəmanəmizdəki dəhşətli silahların ən qüvvətlisi və ən dəhşətlisidir. Bu 
həqiqəti bilmək üçün keçmiş qövmlərdən tanıdığımız və bildiyimiz 
ərəb qövmünün tarixini nəzərdən keçirəlim. Zira ki, tarix bir ayineyi – 
cahannümadır ki, onda hər bir qövm öz səhv və qəbahətini görüb də 
islah edə bilər. Tarix bir səhifeyi – ibrətnümadır ki, o səhifədə hər bir 
millət öz nisyan və xətalarını oxur və öyrənir. 
Ərəbistan üç tərəfdən dərya və şimal cəhətdən dəxi vase çöllər və 
səhralarla və qum dəryaları ilə əhatə olmuş olduğundan, ərəblər başqa 
qövmlərlə ticarətə girişməmişlərdi. Zəki və müstəid bir qövm 
olduqları üçün boş – bekar oturmayıb, öz lisanlarını ikmal etməyə və 
vüsətləndirməyə çalışmışlar idi. Bu çalışmaq sayəsində fəsih, mükəm-
məl, mədəni bir lisana malik olmuşlardı. Lisanlarının təkmili və 
fəsahəti – fövqəladəsi sayəsində idi ki, zühuri – islamdan sonra fəth 
etdikləri yerlərdə bir çox əqvam1 ərəbin fəsih və mükəmməl lisanının 
nufuzu altında, ən əvvəlcə öz lisanlarını, daha sonra qövmiyyətlərini 
                                                 
1 Əqvam  - qövmlər  
 
 
 
242 
qaib edərək, ərəblərə qarışmışlar və özlərinə ərəb namı taxmışlar. İndi 
belə Afrikanın bir çox yerlərində bu hal davam etməkdə və gün – 
gündən başqa qövmlər ərəbləşməkdədirlər. Qafqasiyamızda yaşayan 
ləzgi , çeçen və bir çox qövmlər indi belə lisanın nüfuzu altından 
qurtarmayıb, ərəb lisanında danışmaqda, ərəbcə məktub yazmaqda 
davam edirlər. Daima gücsüz güclüyə tabe olacağı, təbiətin xilqətdən 
bu anadək qoyduğu mühəqqət bir qanundur. Ərəblər bir neçə əsrlərdən 
belə öz hökumət və səltənətlərini qaib etdikləri və Türkiyə hökumə-
tinin təhti – nüfuzunda yaşadıqları halda, öz qövmiyyətlərini qaib 
etmək səhldir ki, türkləri öz lisanlarından xərmən – xərmən istifadə 
etməyə, ahəngdar ərəb lisanından ovuc – ovuc qapmağa möhtac 
buraxmışlar. 
İndi bir az da lisanı lisanımızdan və bizə yaxın sayılan Türküstan 
türklərinin1 tarixini nəzərdən keçirəlim. Bütün səlabət və şücaətləri ilə 
məşhuri – cahan olan Türküstan türkləri qonşuları olan İran hökuməti 
ilə uzun – uzadı etdikləri müharibələrdə əksərən qalib gəlmişlər və 
iranlılara təhsin oxutmuşlardı. Lakin bu gün ən rəzilanə bir tövrdə 
farslara məğlub olduqları göz önündədir. Farslar o sağlam türk 
ünsürünə silah gücü ilə baş əydirməlidirlər. Ən axırda təqərrüb 2 
münasibətilə firdovsilərin, hafizlərin, sədilərin və bir çox daha müq-
tədir şairlərin tutduqları bədiələr və hüsulə gətirdikləri mükəmməl, 
fəsih lisanları sayəsində türkləri özlərinə baş əydirməyə müvəffəq 
oldular. Və müruri – zaman ilə onların dillərini qövmiyyət və hissiy-
yatları ilə bərabər alıb da öz başlarına buraxdılar. Bu gün Türküstan 
türklərinin fars lisanında söylədiklərini və rəsmi lisanları fars lisanı 
olduğunu hər kəs bilir zənn edirəm. İsbati – məramımıza bu qədər 
dəlil kifayət etməzsə, tarixi bir çox daha başqa dəlillər irad edə bilərik. 
Məqsədimizdən uzaqlaşmamaq üçün əsil söhbətimizə şüru edək. 
                                                 
1 Orta Asiyada yaşayan türk dilli xalqlar nəzərdə tutulur. 
2 Təqərrüb – yaxınlıq 
 
 
243 
Hər bir dil iki qismə ayrılır: Birinci təbii allah vergisi olan el 
dilidir; ikincisi: hər qövmün ədib və şairlərinin əsrlərcə hüsula gətir-
dikləri mükəmməl ədəbi bir lisandır. Birincisi lisan, ikincisi ədəbiy-
yatdır.  
Təbbi allah vergisi olan el dilimizə gəldikdə, dilimiz ən asan və 
olduqca gözəl bir lisandır. Bunu yalnız biz iddia etmirik. Baxınız, 
Avropa üləmasından Maks Müller türk lisanı xüsusunda nə deyir: 
“Türk lisanı fövqəladə, müəyyən və məntiqə müvafiq surətdə 
mükəmməl olmaqla bu dil bütün Asiya üçün bir lisani – ümumi yerinə 
keçə bilər”. 
İnsaf edək: qonşularımız ermənilərin, gürcülərin əksəri azərbay-
canca söylməyə bu anadək həvəs etmələri, toylarında, bayramlarında 
öz erməni sazəndələrinə Azərbaycan şərqisi, Azərbaycan nəğmələri 
oxutmaları lisanımızın ahəngdar və gözəl olduğuna dəlil olmazmı? 
Əlavə, hansı bir lisanda Azərbaycan lisanında olan kimi el ədəbiyyatı 
vücuda gəlmişdir? 
Məişətimizin birər aynası olan hədsiz – hesabsız bayatı və şikəstə-
lərimiz, məsəllərimiz, tapmacalarımız, ürəkləri ən dərindən çırpın-
dıran, ruhları səmadakı şəfəqlərə qədər yüksəldən mahnılarımız, 
nəğmələrimiz qibtə ediləcək səadətlərdir, deyilmi? 
Hələ əsrlərdən bəri ağızdan – ağıza keçmiş aşıqlarımızın oxuduğu 
yanıqlı şeirlər, mahnılar, hekayələr, nağıllar heç bir millətdə görün-
məmiş qiymətli bir xəzinə olduğunu iddia edərsək, xəta deyil zənn 
edirəm. Bu isə haqq – taala həzrətlərinin bizə bəxş etdiyi qiymətsiz, ən 
böyük bir nemətdir. Belə bir lisan ulu və böyük bir qövmə verilə-
cəyində şübhəm yox! 
 
İsbat üçün alınız sizə bir neçə nümunə: 
Qərənfiləm qalxaram, 
Qanadımı çalxaram, 
 
 
244 
Eşitsəm sən gəlirsən, 
Meyit olsam, qalxaram. 
 
Əzizim, neylim sənə, 
Qonubdur meylim sənə, 
Mən dönsəm üzüm dönsüm, 
Sən dönsən, neylim sənə? 
 
Ay gedər batan yerə, 
Pərilər yatan yerə, 
Sinəmi nişanə qoydum, 
Yar oxun atan yerə. 
 
İnsaf üçün, bu sözlərdəki lətafət inkar olunacaq şeylərdənmi? 
Məşuqəsi uğrunda nə qədər fədakar bir aşiq olursa – olsun, qəlbindəki 
hissiyyatının tərcümanı olan bu sözlərdən artıq nə söyləyə bilər? Bu 
sözlər oxunduqda biixtiyar qəlbimizin ən dərin güşələrində gizli – 
gizli düşüncələr və incə hisslər oyanmağa başlar. 
Sevda dediyimiz şey ürəyimizin içində bir para acı fəryadlar 
qopardığı kimi, bir tərəfdən dəxi sakit ruhumuzu oxşar. Hələ sonuncu: 
 
Ay gedər batan yerə, 
Pərilər yatan yerə... – 
– günəşin qürubu qədər həzin və həqiqidir. 
–  
Zatən ən fədakar və həqiqi aşiqlərin gecə yarı, ay batdığı və təbiəti 
həzin bir qaranlıq , bir sükut qapladığı zaman sövdaları artmağa baş-
lar. O qaranlıq, o sükutdan istifadə edərək gizli – gizli gözyaşları 
tökərlər. 
 
 
 
245 
 
Bostanda tağım ağlar, 
Basma, yarpağım ağlar, 
Nə qədər sağam, ağlaram, 
Ölsəm, torpağım ağlar. 
 
Qızıl gül olmayaydı, 
Saralıb solmayaydı, 
Bir ayrılıq, bir ölüm –  
Heç biri olmayaydı. 
 
Həyətləri sarı gül, 
Yarı qönçə, yarı gül, 
Gec açıldın, tez soldun, 
Olmayaydın barı gül. 
 
Bu sözlərin zahiri və batini lətafətinə diqqət buyurulsun! Az söz ilə 
təsvir olunmuş bu fikirdəki məziyyatı təhlil etmək, son baharın qürub 
zamanında matəmzədə bülbülün fəryadındakı həzin sərairi1 aramağa 
bənzər. Hətta müxatəbi olan qara torpaqlar altında yatan dilbər, qara 
saclarını dağınıq bir halda dağıdaraq, uçuq və soluq rəngi ilə 
önümüzdə mücəssəm olur və bizimlə bərabər acı – acı gözyaşları 
tökən kimi görünür. 
Millətimizin fikrinin ülviyyətindən naşidir ki, hər bir dəlili və 
təşbihi təbiidir. Təbiət ağuşunda pərvərişyab olduqları üçün heç bir 
zaman təbiətdən ayrılmır. Növhələrində, mərsiyələrində belə təbiəti 
özü ilə bərabər ağladır: 
 
 
                                                 
1 Sərair – gizli şey, sirlər 
 
 
246 
Bu küçədən xan gedər, 
Xan əylənər, xan gedər, 
Yaxşı dost yaman gündə 
Üzün tutar, yan gedər. 
 
Mən aşiq gözəl alma, 
Yeməyə gözəl alma, 
Əsil al, çirkin olsun, 
Bədəsil gözəl alma. 
 
Əzizinəm, baş əyər, 
Barlı budaq baş əyər, 
Qiyamət o gün qopar 
Mərd namərdə baş əyər. 
 
Keçmə namərd körpüsündən qoy aparsın sel səni, 
Yatma tülkü kölgəsində qoy yesin aslan səni. 
 
Bir çox təcrübələr görmüş, acılıqlar dadmış camaatımızın sineyi – 
fitrətindən1 çıxan bu hikmətamiz sözlər göydən enən ilhamat qədər 
mətin və həqiqidir. 
İndi bir az da dağlarda, yamaclarda, təbiətin ağuşi – nazənində 
böyümüş köçəri camaatımızın əhvali – ruhiyyəsini tədqiq edək: köçəri 
camaatın hər bir dolanacağı qoyun ilədir, başdan – ayağacan qoyuna 
möhtacdır. 
Nənəm o şişək qoyun, 
Yunu bir döşək qoyun, 
Bulamanı tez yetir, 
Qırıldı uşaq qoyun. 
                                                 
1 Sineyi – fitrət – daxili aləm. 
 
 
247 
 
Nənəm o saçaq qoyun, 
Birədən qaçaq qoyun, 
Sənə yaman baxanın, 
Gözünə bıçaq qoyun. 
 
Nənəm o narış qoyun, 
Yunu bir qarış qoyun, 
Çoban səndən küsübdür, 
Südü ver, barış qoyun. 
 
Nənəm o gəlin qoyun, 
Quzuna telin qoyun, 
Yeyən sənin uçundan 
Gətirib gəlin qoyun. 
Nənəm o qəmər qoyun, 
Quzusu əmər qoyun, 
Yeyən sənin ucundan 
Bağlayıb kəmər qoyun. 
 
Nənəm o qaşqa qoyun, 
Minmisən eşqə qoyun, 
Yeyən səni ucundan 
Çıxıbdır köşkə qoyun. 
 
Nənəm qaraqaş qoyun, 
Qarlı dağlar aş qoyun, 
Ay qaranlıq gecədə 
Çobana yoldaş qoyun. 
 
 
 
248 
Yeganə sərmayəsi və sərvəti olan qoyunu el, baxınız, nə qədər 
dadlı, şirin bir dil ilə oxşayır, gözümüzün önündə hər bir – iki fərd ilə 
öz məişətimizdən şairanə lövhə tərsim edir. 
Sineyi-fitrətindən çıxan məişətə və təbiətə dair bu qism şeirlər, 
camaatımızın sağlam bir fikir və ülvi hissə malik olduğunu göstərdiyi 
kimi, dilimizin dəxi nə qədər gözəl və lətif bir dil olduğunu sübut edir. 
Bizim el ədəbiyyatımız o qədər vüsətlidir ki, onu yazmaqla qurta-
racaq şeylərdən deyil. Millətimizin istedad və məharəti-fitrilərinə və 
əhvali – ruhiyyəsinə aşina olmaq istəyənlər möhtərəm bəradərim Firi-
dun bəy Köçərli cənablarının təlif etdiyi “Balalara hədiyyə” nam 
kitabçasından istifadə edə bilərlər. Həqiqətdə bəradərim Firidun bəy 
camaatımızın arasındakı nağıl, məsəl, tapmaca və şeirləri bir yerə 
toplamaqla Qafqaz müsəlmanlarının boynuna böyük bir haqq 
qoymuşdur. Söz yox ki, itmiş, batmış o qiymətli gövhərləri cəm etmək 
Firidun bəy cənablarına ağır zəhmət ilə müyəssər olmuşdur. 
Mən yenə də fikrimdə davam edirəm. Dilimiz olduqca gözəl və 
məntiqə müvafiq bir dildir. Lakin ədəbiyyatımız dilimizdən çox geri-
dir; farsların haman tərzi – səqimi1 nüfuzu altında boğulmaqda davam 
etməkdədir. Buna dəxi bir para tarixi səbəblər olduğu kimi, keçmiş 
böyük şairlərimizin də qüsurları görünməkdədir. Doğrudur ki, Xaqani 
və Nizami kimi müqtədir şairlərimiz fars lisanında törətdikləri 
bədiələr şərəfi yenə də bizlərə racedir. Lakin tarixi - ədəbiyyatımızın 
parlaq səhifələrində onların əsərləri heç bir yer tutmayacaq və nami – 
mübarəkləri ədəbiyyatımızı  zinətləndirməyəcəyi təəssüf olunacaq 
şeylərdəndir. 
Ana dilində şeir söyləyən şairlərimizin bir çoxu da bütün – bütünə 
dilimizin ahəngini pozmuşdur. Çəli və təqlidi olaraq meydana 
çıxardıqları əsərlər nə ədəbiyyatımızda və nə də camaatımızın əhvali – 
                                                 
1 Tərzi - səqim – saxta üslub 
 
 
249 
ruhiyyəsində başqalıqlar törətməyə müvəffəq olmamışdır. Odur ki, 
ədəbiyyatımız irəliləməmiş və haman bir halda donub qalmışdır. 
Osmanlı türk ədib və şairləri isə fars və ərəb lisanının şiddətli 
nüfuzu altına keçdiyindən çox sapma yollara sapmışlar. Məncə, 
osmanlı türk şairlərinin bu halı dillərinə olan məhəbbətlərindən naşi 
olmuşdur. Zira ki, dillərini vüsətləndirmək, mükəmməl və ədəbi bir dil 
zümrəsinə keçirməyə göstərdikləri əcələ1 məqsədlərindən bütün – 
bütünə uzaqlaşdırmışdır. Halbuki, ədəbiyyat (yazı dili) dediyimiz 
əcələ ilə başa gələn şeylərdən deyildir. Əsrlərcə müqtədir və təbii 
şairlərin yaratdıqları bədiələrdən hüsula gələn bir dildir. 
Bir bağban illərcə becərdiyi və əmək verdiyi bağın ağaclarını 
birdən – birə qırıb yıxmağa çıxmaz; müqtəzayi – hal2 və zaman ilə 
qurumuş, qocalmış, nizam və səliqəyə müxalif olan əyri ağaları artıq 
ehtiyat ilə qırıb atar. Yoxsa baltanı qapıb da: –  bu ağac bir az əyri 
bitmiş, o birisinin duruşu, bu birisinin baxışı səliqəmə müvafiq gəlmir, 
–  deyə bir ucdan baltalamağa və qırıb – dağıtmağa başlasa, sadə el 
məsəlimiz var, “Həm Əlidən olur, həm Vəlidən” və haman bir həftə 
əqdəm yaşıllığı və gözəlliyi ilə ruhumuza səfvət3 verən bağ bu gün 
çılpaq və acınacaq bir şəkil alar. 
Bu sətirləri yazarkən sanki mütəəssib qarelərimizdən birisi dəyə-
nəyi hiddətlə yerə çırparaq, gurlayan səsi ilə: “Siz bizə söyləyiniz, bəs 
neyləyək? Tərifini göylərə yüksəltdiyin haman sadə el dilindəmi 
donub qalaq? Heç irəliyə addım atmayaqmı?” – deyə tərizə4 başlarsa, 
cavab olaraq kəmali – ehtiram ilə haman möhtərəm qareyə ərz edərəm 
ki: bəndəniz dilimizin heç də islah olunmamasına qane olanlardan 
deyiləm. Zəmani – tərəqqi və təməddün olduğu halda biz nə üçün 
                                                 
1 Əcələ - tələsik 
2 Müqtəza – vacib, lazımlı 
3 Şəfvət – paklıq, təmizlik 
4 Təriz – etiraz  
 
 
250 
tərəqqiyə çalışmayaq? Biz nə üçün gözəl dilimizin islahı və 
mükəmməliyyəti uğrunda səy və kuşiş1 etməyək? Çalışaq, dilimizi ən 
fəsih və ən mükəmməl bir dil dərəcəsinə və qibtə ediləcək ədəbi dil 
halına gətirək! Lakin əndazəsilə: 
“Əndazə nigəhdar ki əndazə nikust, 
Həm layiqi – düşmənəst, həm layiqi – dust”∗. 
1913 
                                                 
1 Kuşiş – çalışma, səy etmə 
∗ Tərcüməsi: Əndazəni gözlə ki, əndazə gözəl şeydir, 
O həm düşmənə lazımdır, həm dosta. 
 
 
251 
 
Məktəblərimiz 
 
Milli vicdan milli məktəblərlə doğar. Məktəb və müəllimləri 
olmayan bir millət müəyyən bir sima və məfkurəsi olmayan bir çocu-
ğa bənzər ki, öz xeyir və şərini düşünə, dost və düşmənini fərq edə 
bilməz. 
Çocuqlara özünü tanıdan, milli hisslərini, ruhlarını yüksəldən, 
onların dağ çeşmələri qədər saf və təmiz ürəklərində böyük bir məf-
kurə doğuran, gələcəkdə sevgili vətəni üçün ən dəyərli övlad yetiş-
dirən və sarsılmaz bir qüvvət hazırlayan məktəblərdir. 
Məktəblər millətin nur və səadət çırağıdır. 
Bəli, iqrar etməliyik ki, indiyədək milli məktəblərimiz olmadığın-
dan xalqımız naminə heç bir şeyimiz yox idi. 
Müstəbid çar hökuməti milli məktəblərin nə dərəcədə əhəmiyyətli 
olduğunu düşündüyündən, harada bu mübarək ocağın az – çox 
şölələnib yandığını görsəydi, dərhal o üç barmaqlı xain bilək uzanır, 
fövrən o müqəddəs ocaq söndürülürdü. Millət və mədəniyyət uğrunda 
çalışmaq, çapalamaq bir xəyanət, çalışmamaq isə sədaqət sayılırdı... 
Müəllim sinfin ruhudur. Çalışqan və vicdanlı bir müəllim sinifdə 
nə kimi xarüqələr yarada biləcəyi aşkardır. 
Mən bir müəllim olduğum üçün ancaq məktəblərimiz haqqında 
bəhs etmək istəyirəm. 
Məktəblərimizdə kafi miqdarda müəllimlərimiz olmadığı kimi, 
mövcud bulunan müəllimlər içərisində dəxi əksəriyyətlə iki dürlü 
nöqsan mövcuddur: birincisi, əslən müəllim olaraq rus darülmüəl-
liminlərində yetişmiş olan müəllimlərimizdir ki, bunlar əksəriyyət 
etibarilə Azərbaycan ədəbiyyatına və fənni istilahlara vaqif deyildirlər. 
 
 
252 
İkincisi, xaricdə oxumuş və bilaxirə müəllimliyə süluk1 etmiş zatdır 
ki, bunlar da üsuli – tədrisə əksəriyyətlə vaqif deyildirlər. 
Üçüncü sinif, məktəblərimizin hər iki dürlü ehtiyacını rəf edə 
biləcək hazır müəllimlərimiz çox azdır. 
Bunlardan maəda2 məktəblərimizdə ən böyük ehtiyac kitabsız-
lıqdır ki, bu ehtiyac və nöqsan ən müqtədir müəllimlərimizi belə 
müvəffəqiyyətlərində aciz buraxmaqdadır. Bu xüsusatın təmini üçün 
ciddi təşəbbüs lazımdır. 
Birinci, ümum məktəblərimizin ehtiyacını və müəllimlərimizin 
kamilən nöqsanını bilmək üçün bir ümumi müəllimlər konqresi tərtib 
edilməlidir. 
İkinci, hər bir yerdə hazır müəllimlər arkadaşlarının nöqsanını 
ikmal üçün məhəlli kurslar açılmalıdır. 
Üçüncü, hər bir sinfə və hər bir fənnə məxsus mükəmməl kitablar 
tərtib etmək üçün ya müsabiqə açılmalı və yaxud müntəxib3 müəllim-
lərdən müəyyən komisyonlar doğurulmalıdır ki, tezliklə məzkur 
kitabları təlif ya təbdil edərək vaxtında yetişdirsin. 
Bir əsgər qovğa meydanında ancaq əlindəki silahla müvəffəq ola 
bilir. Müəllim də bir əsgərdir. Silahı isə kitablarıdır. Kitabsız tədris 
edən bir müəllim silahsız qovğa edən bir əsgərə bənzər. Silahsız bir 
əsgər qovğa meydanında nə qədər müvəffəq ola bilirsə, kitabsız bir 
müəllim də sinfində bir o qədər müvəffəqiyyət əldə edə bilir. Milli 
siniflərdə kitabsızlıq üzündən zavallı müəllim və mütəəllimlərimiz nə 
qədər ağır zəhmət və məşəqqətlərə qatlanaraq, bir böhrani - əzim içinə 
yuvarlanırlar. 
Bu nöqsanların ikmalı ilə bərabər müəllimlərin maddi ehtiyacını 
da unutmamalıdır. 
                                                 
1 Sülük – hərəkət etmə 
2 Maəda - başqa  
3 Müntəxib – seçilmiş  
 
 
253 
Şübhəsiz, bir millətin bir arzusu, istəyi, məfkurəsi olduğu kimi, hər 
fərdin də xüsusi arzu və istəyi ola bilir. Hər fərd də birinci özünü və 
ailəsini düşünməyə haqlıdır. Özünün və ailəsinin həyatını təmin 
etməyən bir fərd hər bir şeyi düşünə bilməz və nə qədər mütəəssib və 
“idealist” olursa, heç bir işdə səmimi çalışa bilməz. Zira ki, insan hava 
ilə deyil, qida ilə yaşar. 
Bir insan özünü və ailəsini gözəlcə bəsləyə bildiyi təqdirdə havası 
cəm və öz vəzifəsini layiqilə icraya müstəid ola bilir. 
Məktəblərimizin tərəqqi və təalisi1 naminə bu iki böyük ehtiyacın 
dəfini arzu edərik. Bu iki ehtiyac dəf olmayınca nə millət müəllim-
lərimizdən müvəffəqiyyət gözləyə biləcək və nə də müəllimlərimiz 
özlərini məsul tutacaq. 
1919 
 
                                                 
1 Təali – yüksəlmə, ucalma  
 
 
254 
 
Bir neçə söz 
 
İslamiyyətdən əvvəl türkdilli xalqların öz qövmi həyatlarını 
tərənnüm edən sağlam və səmimi yazı və ağız ədəbiyyatı var idi. Çöl 
həyatı yaşayan və içlərinə bir neçə əsrdən bəri oturaq həyatı girmiş 
olan bu xalqlar zəngin bir lisana malik idi. İslam dinini qəbul etdikdən 
sonra əski ictimai və iqtisadi həyatın dəyişməsi ilə onlarda hər şey 
dəyişdi, hər şey alt – üst oldu. “Şaman” məzhəbi yerinə islam dini 
keçdi; əski “uyğur” əlifbası yerinə “ərəb əlifbası” qondu; heca vəzni 
yerinə ərəblərdən alınan əruz vəzni oturdu. Saf türkcəyə bol – bol ərəb 
və əcəm kəlmə və tərkibləri keçdi; zövq və görüş dəyişdi; qövmi adət, 
həyat və ənənə yerinə dini ideoloji qaim oldu. Xülasə, hər şey dəyişdi. 
Hər şey əski olmaqla bərabər, canlı, sağlam və aydın simasından 
silinərək qarışıq, çürük və süni bir şəkil aldı. Yeni din və dindaşlıq 
hissi türk dilli xalqlarda o qədər dərin və silinməz bir iz buraxdı ki, 
türk hökmdarları əcəm (fars – red.) dilini rəsmi hökumət dili olaraq 
qəbul etdilər. Bu şüursuz  inqilablar, yanlış xətti – hərəkətlər türk 
dilinin, türk mədəniyyətinin canlanmasına, böyüməsinə böyük əngəl-
lər törətdiyi kimi, xalqın ideologiyası və psixologiyası üzərində də 
olduqca zərərli və qaba izlər buraxdı. Türkdilli xalqların əxlaqı və 
təbiəti dəyişdi. Ərəb və əcəm mədəniyyətini mənimsəyərək oxu – yazı 
bilən zümrə xalqdan olduqca uzaqlaşdı. Bunlarla bərabər iqtisadi 
həyatda dəxi böyük dəyişikliklər vücuda gəlmişdi. Nəticədə bir – 
birini anlamayan, düşünməyən iki sinif ortaya çıxdı: aristokratiya və 
xalq. Həyatın güzgüsü olan ədəbiyyat da bu təsirlərdən qurtula 
bilməzdi. “Əski ozan”ların yerinə oturmuş olan yeni şairlər aristokrat 
həyatını və zövqünü tərənnüm edəcək yeni ədəbiyyat yaratmağa 
çalışdılar. 
 
 
255 
Xalqdan zaman – zaman uzaqlaşmaqda və get – gedə artmaqda və 
böyüməkdə olan bu hakim sinif öz süni və qarışıq dilini və zövqünü 
də xalqa qəbul etdirmək istədi. Lisan, şəkil, vəzn, fikir və ruhca 
yabancı olan və xalqa heç bir şey söyləməyən bu ədəbiyyatı xalq 
mənimsəmədi, mənimsəyə bilmədi; çünki onun  ruhi ehtiyaclarını 
təmin edən, öz ruhunu və zövqünü oxşayan qoşmaları, nəğmələri və 
dastanları var idi. 
Mənimsəyə bilmədi, çünki əskidən bəri ozan dedikləri şairlərin 
yerinə indi yenə də öz içlərindən çıxmış olan, xalq kimi düşünən, 
duyan və onun kədərlərini, eşqlərini, hicranlarını və üsyanlarını dadlı 
– dadlı anlaya bilən saz şairləri oturmuşdu. Ümumiyyətlə, saz 
şairlərinin xalq üzərində dərin, feyzli və bərəkətli bir nüfuzu və təsiri 
olmuşdu. 
Açıq – saçıq ovalarda, qırlarda sərbəst həyat sürən, qoltuğundakı 
üç telli sazı ilə köy – köy dolaşaraq xalqın həyata və gözəlliyə olan 
ruhi təmayüllərini təminə çalışan bu sərbəst fikirli, incə duyğulu, saf 
və təmiz ruhlu şairlər xalqa nələr verməmişdir?.. 
Birinci, xalqı yaşadacaq, böyüdəcək və insanlıq aləminə az bir 
zamanda sağlam bir ünsür yetişdirəcək dilini mümkün olduqca 
yabancı ünsürlərdən qorumuş və onu müxtəlif cəhətlərdən əsməkdə 
olan ruzgarlardan mühafizə edə bilmişdir. Zaman və mühitin 
ehtiyacına görə qəbul edilməsi lazım olan kəlmələri də öz dilinin 
ruhuna və ahənginə uyduraraq qəbul etmişdir: ayinə - ayna, nəf´ – nəf, 
iqbal–yiğbal, əql – ağıl, rüxsət – rusqat, murad – muraz, ümmid – 
umud, zaye – zay, büllur – bulul, mə´rəkə - mərəkə, qiyamət – 
qiyamat...∗ kimi kəlmələr bu qəbildəndir. 
                                                 
∗ Bu kəlmələr ancaq əlimdə baxmaqda olduğum kitabçalardan götürülmüşdür 
(müəllif)  
 
 
256 
Saz şairləri yalnız bununla da qalmamış, xalq içərisində 
mürəbbilik və müəllimlik vəzifəsini də kamalınca ifa etmişdir. Üç telli 
sazını köksünə sıxaraq çala – çala oxuduğu bu kimi mənzumələrin: 
Nə dost ola dünyaya, nə zəhmətdən incin. 
Dost yolunda boran, qar olacaqdır. 
 
Halaldan qəsb eylə özünə maya, 
Zinakar, haramxor yetişməz boya. 
Dosta xain baxan kor olacaqdır. – 
 
– xalqın əxlaqı üzərində nə dərin və gözəl təsir bağışlayacağı 
məlumdur. Hələ “Düşərsən” rədifli qoşmanın həyatiliyinə diqqət 
yetirək: 
Aşağıda otur ki, çıxasan başa, 
Tülküsən, aslanla girmə savaşa, 
Yapışma gücün yetməyən daşa, 
Götürə bilməzsən, zora düşərsən. 
Bu bənddəki hər bir misra zərbül – məsəl hökmünə keçə biləcək 
həyati, əxlaqi, qüvvətli bir fikri ifadə edir. Xalq içərisindən yetişmiş 
olan və xalqın istedad və yaradıcılığını təmsil edən bu fitri şairlər öz 
təəssür və ilhamlarını xalqdan almış, onunla bərabər gülmüş, onunla 
bərabər inləmiş və xalqın həyəcanlarını şeirlərində tərənnüm edə - edə 
gəlmişlərdir. Saz şairlərindən Ələsgərin aşağıdakı bəndi: 
 
Ələsgər də hər elmdən halıdır, 
Mövlam1 baratıdır, öz kamalıdır, 
Mən çəkdiyim xalqın qiylü qalıdır, 
Bu, mən kimi binəvaya düşərmi? – 
 
                                                 
1 Mövla – sahib, havadar  
 
 
257 
– bu fikri nə qədər açıq və aydın göstərir!.. 
Saz şairləri xalqda sənət zövqü oyatmağa, əskidən bəri əşirət 
halında yaşayan qaba hissli xalqın duyğularını tərbiyə və təsfiyyə 
etməyə də xidmət etmişdir. 
Həcər xanım, qaşın – gözün təhrində, 
Xət yazsam kağıza, aya düşərmi? 
Camalın xubluğu nuri – təcəlla, 
Hüsnündən üstümə saya düşərmi? 
Və ya: 
Sədəf incə, dodaq incə, qaş incə, 
Canım çıxdı yar könlünü alınca, 
Ölüm yeydir1 bu dünyada qalınca, 
Bir igid ki, qatarından üzülə. 
 
Ağ üzünə çəkilifdi bir qələm, 
Ağız davat, göz mürəkkəb, dil qələm, 
Əgər dönsəm, çək gözümə mil qələm, 
Qulun ollam, sənəd verrəm yüz ilə. 
 
Bu kimi saf və səmimi duyğuları tərənnüm edən qoşmalar lirik 
ədəbiyyata nümunə olacaq ən gözəl parçalardır. Bunlardan başqa, saz 
şairlərinin yaratmış olduqları ədəbiyyat tarixşünaslarımız və lisançı-
larımızın çalışa bilməsi üçün ən geniş bir sahə və ən dəyərli material-
dır. Hələ bugünkü şairlərimiz üçün dilin, təbiətin və fikrin zənginliyini 
tərənnüm edən bu ədəbiyyatdan iqtibasən qələmə alınacaq nə qədər 
qiymətli mövzular vardır. 
1929 
 
 
                                                 
1 Yeydir – yaxşıdır, üstündür  
 
 
258 
 
 
Yazıçılarımızın və dilçilərimizin şərəf işi 
 
Dil hər zaman xalqların ictimai, siyasi və mədəni həyatında böyük 
yer tutmuş və tutmaqdadır. Dilin bu qədər böyük əhəmiyəti olduğunu 
gözəlcə anlamış olan xalqımız: “Dil var dağa mindirər, dil var dağdan 
endirər”, “Dil ilanı yuvasından çıxarar”, “Dil qəlbin dilmançıdır” 
demişdir. 
Hər ədəbi və mədəni dil qəti və müəyyən bir istiqamət alıncaya 
qədər müxtəlif cəhətlərdən əsən rüzgarların qarşısında əyilmək, müx-
təlif şəkillərə girmək, özündən daha mədəni və ya hakim dillərin 
təsirinə qapılmaq məcburiyyətindən qalır. Bu, təbii bir haldır.  
Azərbaycan dili boy atmağa başladığı gündən nəhvi qurulmuş 
etibarilə tamamilə başqa olan ərəb, fars, daha sonra özgə dillərin təsiri 
altında yanlış bir istiqamət almış, xalq dili ilə ədəbi dil arasında dərin 
bir uçurum açılmışdır. 
Vidadi, Vaqif və Zakirlə başlayan mənzum ədəbiyyatımız sağlam 
və həqiqi bir istiqamət aldı. Ancaq sonra gələn bəzi şairlər yenə də 
ərəb və fars dilləri təsiri altında olan köhnə ədəbi cərəyanı irəli 
sürərək, ədəbi dili canlı xalq dilindən ayırmağa çalışdılar. Halbuki hər 
bir dövrün ədəbiyyatı və ədəbi dili əsasən doğma xalq dili və zəngin 
xalq ədəbiyyatı üzərində qurulmalıdır. 
Mirzə Fətəli ilə başlayan mənsur ədəbiyyatımız da, cümlə quruluşu 
etibarilə, dilimizə rus – Avropa təsiri gətirdi. Bu təsiri Mirzənin əsər-
lərindən artıq bu ədəbi məktəbin müqəllidləri olan Nəcəfbəy Vəzirov, 
Haqverdiyev, Mirzə Cəlil Məmmədquluzadə və başqalarının əsər-
lərində açıq və aydın görmək olar. Bu təsir rus – Avropa dillərindən 
deyil, sərfi dillərdən sayılan və “inkisari” dillər zümrəsindən olan 
ərəb, fars və başqa dillərin təsiri idi. Ərəb dili təsiri altında Mir-
 
 
259 
məhəmmədkərimin ərəbcədən azərbaycancaya tərcümə etmiş olduğu 
romanlarla (cümlə quruluşu etibarilə) Mirzə Fətəli ilə başlayan 
ədəbiyyat arasında heç bir fərq yoxdur. Azərbaycan dilinin xüsusiy-
yətlərini gözəlcə bilməyən bəzi köhnə ziyalılarımızla bəzi ruhanilərin 
dili quruluş etibarilə bir – birindən ayrılmırdı: çünki ərəb, fars və rus 
dili nəhvi quruluş etibarilə bir – birinə yaxındır. Farscadan ya ərəb-
cədən ruscaya tərcümə etmək bu üç dildən azərbaycancaya tərcümə 
etməkdən qat – qat asandır; çünki cümlə içərisində olan kəlmələrin 
çox vaxt yerləri dəyişmədən tərcümə edildiyi zaman, xüsusən uzun, 
mürəkkəb cümlələrdə və qəziyyələrdə kəlmələrin yerləri dəyişdiyi 
kimi, cümlələrin də yerləri dəyişir. 
Nəhvi dillərdən sayılan və “iltisaqi” dillər zümrəsinə mənsub olan 
Azərbaycan dili quruluş etibarilə ondan fərqli olan dillərin təsirindən 
qurtarmalı, öz bünövrə - təməli üzərində, sağlam və müstəqil bir isti-
qamətdə tərəqqi və inkişaf etməlidir! Aprel inqilabından sonra biz 
buna nail olmuşuq. 
Bizim dilçilərimizdə ifrat və təfritə (hər şeyi ölçüsündən artıq 
böyütmək və kiçiltməyə) böyük meyl və rəğbət var. Vaxtilə bəzi dil-
çilər aylarca çalışaraq dilimizdə olan bütün yad kəlmələri çıxarıb 
yerinə: “qurqur, şırşır, yaktab” kimi süni və sönük kəlmələr yaratdılar. 
Nəticəsi nə oldu? 
Maarif komissarlığında müzakirə edildiyi zaman hər tərəfdən 
yağan etirazlar nəticəsində aylarca çəkilən əməklər bir gündə sönüb 
getdi; çünki tələsiyərək süni və quraşdırma dil yaratmaq olmaz. Dili 
dilçilərimiz və yazıçılarımız vasitəsilə tədricən zənginləşdirmək 
mümkündür. Əfsus ki, dilçilərimiz və yazıçılarımız bu yolda lazı-
mınca çalışmırlar. 
Puşkinin rus ədəbiyyatında tutmuş olduğu böyük mövqeyə səbəb 
onun bədii yaradıcılığı ilə yanaşı zəngin ədəbi dil yaratmasıdır. Bütün 
klassik rus yazıçıları dil üzərində ömürləri boyu işləmiş özələrinə 
 
 
260 
məxsus dil və üslub yaratmışlar. Bir vəhdət təşkil edən dil və üslub 
hər görkəmli və bacarıqlı yazıçının imzasıdır. Halbuki bizim yazıçı-
larımızda belə deyil, onların dil və üslubu bir – birindən seçilmir. 
Çünki yazıçılarımız öz əsərlərinin dili üzərində səmərəli çalışmırlar; 
ona görə də ədəbi dilimiz lazımınca qol – budaq ata bilmir. Dilin 
inkişafı və təmizliyi məsələsi hər bir dilçi və yazıçının qarşısında 
duran ən mühüm və müqəddəs bir vəzifədir. 
Dil üzərində biz necə çalışmalıyıq? 
Bu xüsusda mənim təkliflərim: 
1) Ana dilimizdə müqabili olmayan, çoxdan bəri dilimizdə 
vətəndaşlıq hüququ qazanmış olan kəlmələri dilimizdə saxlamalı. 
2) Xalqımızın dilində işlənməkdə olan kəlmələri toplamalı və 
istifadə etməli. 
3) Müqabili olmayan yeni kəlmələr yaratmalı. Yeni kəlmələr 
yaratmaqda şəkilçilərin böyük əhəmiyyəti olduğundan onların 
xüsusiyyətləri ilə yaxından tanış olmalı. 
4) Qəbul edilmiş kəlmələri xalqın malı etmək məqsədi ilə kitab 
şəklində çap etməli. 
5) Yazıçılarımızla dilçilərimizin arasında sıx əlaqə yaratmalı, 
tez – tez onların dilə aid müştərək yığıncaqlarını çağırmalı. 
6) Dilçilərimizin yaradıcılıq inkişafına xüsusi diqqət yetirməli. 
Dil mədəniyyətin açarıdır. Bu açar da dilçilərlə yazıçıların əlin-
dədir. Onların əl - ələ verib üzərinə düşən ağır, çətin, məsuliyyətli və 
müqəddəs vəzifəni şərəflə yerinə yetirəcəklərinə sarsılmaz inamımız 
var. 
1944 
 
 
261 
 
 
 
 
 
MƏHƏMMƏD ƏMİN RƏSULZADƏ 
(1884-1955) 
 
 
Dil ictimai mühüm bir amil kimi 
 
İnsanlar arasında cəmiyyəti vücuda gətirən iki mühüm amil vardır. 
Bunlardan biri din, digəri də dildir. Məlum olduğu üzrə, din müxtəlif 
dillərlə mütəkəllim və müxtəlif cinsdən olanları birləşdirdiyi halda, dil 
ancaq bir növdən və bir cinsdən olan insanları birləşdiriyor. 
Dinmi böyük bir amili – ictimaidir, yoxsa dil? Daha vazeh bir 
təbirlə dinmi mətin bir cəmiyyət vücuda gətirə bilər, yoxsa dil? Buna, 
özümüz bir cavab verməzdən əvvəl, islam aləmində məşhur olan Şeyx 
Cəmaləddin Əfğaninin bir mütaliəsini nəql edəcəyiz. Dövri – inhitat1 
keçirməkdə olan aləmi – islamda əksəriyyətlə məqbul görünən bir 
nəzəriyyəyə rəğmən, mərhum Şeyx siyasi ittihadi–islam məsləkinin 
mabdəi olmaq həsbilə dinə və onun ictimai qabiliyyətinə ən çox 
əhəmiyyət verənlərdən olduğu halda, hindistanlılara xitabən yazmış 
olduğu bir məqaləsində diyor ki: 
“İnsanlar arasında daireyi – şümuli – vase olub bir çox əfradi 
yekdigərinə mərbut qılan iki rabitə vardır: biri dil vəhdəti (vəhdəti – 
lisan), digər təbirlə cins və ya cins birliyi (vəhdəti – cinsiyyə), (Şeyx 
                                                 
1 Dövri - inhitat – tənəzzül dövrü 
 
 
262 
cins kəlməsilə irq və ya milliyyət mənasını qəsd ediyorlar), digəri din. 
Vəhdəti – lisanın, yəni vəhdəti – cinsiyyənin (irqin, milliyyətin) heç 
şübhə yoxdur ki, dünyadakı bəqa və nəbatı dindən daha davamlıdır, 
çünki az bir zamanda dəyişməz. Halbuki, ikincisi böylə deyildir. Bir 
dil üzrə danışan irqi görürük ki, minillik bir müddət əsnasında dil 
vəhdətindən ibarət olan cinsiyyətə bir xələl gəlmədiyi halda, iki – üç 
dəfə din dəyişiyor. Deyə bilərik ki, dünya işlərində dil birliyinin təsiri 
din birliyindən daha qüvvətlidir. Bunun üçündür ki, xristian bir 
yunanlı bütpərəst Əflatun, Ərəstun və Sokratla mərbutiyyətindən naşı 
təfaxür1 edir. Halbuki hindi bir xristianın din birliyindən naşı xristian 
Nyuton və Qaliley ilə iftixar etməsi heç də yaraşmaz (yağşımaz)”. 
Əvət, dil təbiidir, binaən əleyh əslidir, millətlə bərabər hasil olur. 
Dilsiz bir millət olmadığı kimi, millətsiz də bir dil olmaz. 
Dil bir milliyyətin yeganə rüknü deyildir. Bir millət vücuda 
gəlmək üçün dili ilə bərabər digər iştiraklı şeylər də vardır. Fəqət dil 
bunların ən mühümmüdür. Dil mədəniyyət həyatının ən mütəkamil bir 
şəklidir. Dil bir millətin ən qiymətli sərvəti, həyatının ən fəyyaz 
mənbəyini təşkil edir. Bir milləti dildən yaxşı təmsil edən olmaz. 
Bugünkü milliyyət məfhumuna dillə bərabər din, tarix və ənənat da 
daxildir. Qədimdə isə “dil” demək “millət” demək hökmündə idi. 
Məhəlli qəzetələrin birisində (rusca qəzetələrdən biri) – “dil milliy-
yətin üç rübünü təşkil edir” – deyə dilin milliyyət təşkil edən amillər 
miyanında əhəmiyyəti – fövqəladəsi təyin olunurdu. Bu, həqiqətən 
böylədir. Yenə məzkur qəzetə mühərririnin təbirini işlədiyoram: 
“Dil – bu bir millətdir, millətin üç rübü dildir”2. 
Milliyyət naminə vaqe olan mübarizələr bir kərə tədqiq olunarsa, 
görünər ki, ən çox müdafiə olunan dildir. Milliyyət və mədəniyyəti – 
                                                 
1 Təfaxür – fəxr etmə 
2 Doktor Şerrin mütaliatı “Türk yurdu”ndan iqtibas edilmişdir. – M.Ə. 
 
 
263 
milliyyə naminə icra olunan mübarizələrin dil və dilə mərbut olan 
məktəb, ədəbiyyat, mətbuat uğrunda olduğu aşkardır. 
Həqiqətən dil milləti hər şeydən daha gözəl təmsil edir. Millət dil 
vasitəsilə bütün məziyyət və mövcudiyyətini ərz edə bilir. Adəm 
oğlunun sözü bəzi riyazi və fənni məfhumları andıran əlcəbr və ya 
kimya əlamətləri kimi ölü hərflər deyildir. Onun qanı, canı vardır. 
Millətlə bərabər doğar, onunla bərabər yaşar, tərəqqi edər. “Esperan-
to” və “volopok” təbii bir dil deyildir və heç bir zaman da bir dil ola 
bilməyəcəyini iddia  edən mütəfənninlər çoxdur. Bir dil bir alimin 
xüsusi surətdə ixtira elədiyi bir şey deyildir. Dil milyonlarla insanların 
və bir çox nəsillərin müştərək vücuda gətirdikləri bir mohibədir.1 Dil 
qanlı və canlı, adətən üzvi və zihəyat 2  bir vücuddur. Dil millətin 
canıdır. Dil millətin məntiqi, ruhi və onun şəxsiyyəti – müştərəkəsidir. 
İştə bunun üçündür ki, bir dili öldürmək bir milləti öldürmək 
deməkdir. Və yenə buna görədir ki, hər bir təmsil3 həmən dili təzyiq 
etməklə başlar. Dil durduqca, millət də durar, öldümü, millət də canını 
bağışlar. Dillərini unutmağa başlayan millətlər axırı qəti bir ölüm olan 
həlakətli bir yola girmişlərdir. 
Bu qədər bir əhəmiyyətə malik olan dilin mühafizəsi bittəb dil 
sahiblərinə ən çox lazım olan şeylərdən biri, bəlkə də birincisidir. 
Çünki o, dindən daha qüvvətli bir amili – ittihad və millətin ən doğru 
bir müməssili olduğu kimi, millətlərin yeganə vəsileyi – tərəqqisidir 
də. Millətləri maddətən etila etdirmək, mədəni və mütərəqqi qılmaq 
üçün dinlərindən deyil, dillərindən istifadə edilir. Hətta dinin tərvici 
üçün belə dilə ehtiyac vardır. 
Bir millətin həyatında maddətən və mənən bu qədər bir 
əhəmiyyətə malik olan dili biz Azərbaycan türkləri vaxtilə unutmaq 
                                                 
1 Mohibə - fəxr etmə 
2 Zihəyat - canlı 
3 Təmsil – assimilyasiya  
 
 
264 
üzrə idik. Tamamilə farslaşdığımız bir zamanlar vardı. Türk ədəbiy-
yatı bilməzdik. Türkcə əvama məxsus bir dil ədd olunur, xass farsı və 
ərəbi bilməsilə iftixar edərdi. Sonra Füzuli əleyhirrəhmənin təsiri – 
fəyyazı təhtində yetişən bir çox azərbaycanlı türk şairləri bu təhlükəli 
misyanın önünü aldılar, “yaman – yaxşı” bir ədəbiyyat vücuda 
gətirdilər. Türkçülük edən bugünkü cavanlarımız “İran məhsulu” ədd 
etdikləri azərbaycanlı mərsiyənəvis raciləri, dilsuzları, qumri və 
dəxilləri bir nəzəri – istixfaf ilə görüyorlarsa da, əminəm ki, irəlidə 
Azərbaycan türklərıinin gərək milli tarixi – intibahlarını və gərək 
tarixi - ədəbiyyatlarını yazmaq sədədinə düşən ciddi mühərrirlər lazım 
gələn təqdiratı onlardan əsirgəməyəcəklərdir. 
Fəqət mövzumuzdan ayrılmayaq: dilin mühüm bir amili – ictimai 
olmasını isbat etmək sadədində idik. Bittəb bu xüsusda daha ziyadə 
söz söyləmək olardı. Fəqət məqaləmiz ona müsaid deyildir. 
Yalnız imzanı atmadan əvvəl fövqəladə əhəmiyyət verdiyimiz bir 
şeydən daha bəhs etmək istəyirik. 
Məlum olduğu üzrə, dillər daimən iki mühüm cənbəyə malik 
olmuşlardır. Biri danışıq (əvam) dili, digəri də ədəbi yazı (xass) dili. 
Qanun təkamüli – ictimaiyyətə də şamildir. İctimaiyyətdə hər bir 
şeyin müəyyən bir təkamülü vardır. Məsələn, bu gün cümhuriyyət 
şəklini almış olan hökumət üsuli – idarələri dövri – bədavətdə 1 
mövcud əşirət atasının iqtidar və hökuməti mütləqəsinin mütəkamil 
bir şəklidir. Təməddünün asar və füyuzatı, bilxassə, mənəviyyat 
əvvəlcə məhdud əllərin inhisarında qalmış, sonra get – gedə vüsət-
lənmiş və qəbilələrə, bütün millətə təmsil olunmuşdur. İdareyi – 
hökumətdə əvvəl bir şəxsin haqqı ədd olunurkən, sonra bütün millətin 
də bu haqqa şərik olduğu əsas qəbul olundu. Din də, elm də, qismən 
dil də (dilin yazı qismi) böylə olmuşdur. Bir zaman vardı ki, din 
rəyasəti, elm, fənn və təhrir ancaq “kahinlər”ə məxsus idi. Onların 
                                                 
1 Dövri - bədavət – köçərilik, bədəvilik dövrü 
 
 
265 
inhisarında idi. O zamanların mədəniyyətinə “kahinlər mədəniyyəti” 
deyilir. Sonra siyasətdə olduğu kimi, sairə xüsuslarda da demokratizm 
(inamiyyət) hüsula gəldi. Əvvəlcə yalnız kahin vasitəsilə Allaha 
mütəvəssil olmaq qabil ikən, sonralar hər kəs bizzat Allahına müraciət 
edə bildi və nəhayət, din şəxsi və vicdanı bir əmr olaraq tələqqi 
olundu. Öylə də yazı əvvəlcə kahinlərə məxsus ikən, sonra ümumi-
ləşdi. Və hətta məlum olduğu üzrə, bəzi mütərəqqi məmləkətlər də 
maarifi – ibtidaiyyə təhsili qanunən məcburiyyət təhtinə belə alındı. 
Bunun üçündür ki, bədəvi bir halda yaşayan bəzi tayfalara təsadüf 
olunur ki, danışıq dilləri olduğu halda, yazı dilləri yoxdur. Və yenə 
lüzumi dərəcə tərəqqi etməyən millətlər vardır ki, onlarda yazı dili 
varsa da, danışıq dilindən çox fərqlidir. 
Türkcənin indiki halı da mütəəssif böylədir. Yazı dilinin danışıq 
dilindən fərqi sairə mədəni dillərdə olan fərqdən çoxdur. Dilimizi 
həqiqətən də millətimizin ruhu və onun vasiteyi – bəqası məqamında 
görmək istəyirsək və onu cameiyyəti – milliyyəmizdə ən mühüm bir 
ittihad və tərəqqi amili ədd edirsək, yazımız ilə danışığımız arasında 
olan fərqi azaltmalıyız. Bu xüsusda da başqa bir vaxt. 
 
“Şəlalə”, 10 avqust 1913, №27 
 
 
 
 
266 
 
 
 
 
 
ÜZEYİR HACIBƏYLİ 
(1885 -1948 ) 
 
 
Hansı vasitələr ilə dilimizi öyrənib  
kəsbi – maarif etməliyik 
 
Məktəblərimizdə ümumi tədrisəni ana dilində icra etmək üçün bizə 
müsaidə verildi. Lakin, hal – hazırda mövcud olan məktəblərimizin, 
yaxud şkolalarımızın nəgunə əsaslara məbni təsis edildiyini təhqiq və 
tədqiq etsək, bizə verilən müsaidənin öz ana dilimizi layiqincə 
öyrənmək üçün ən cüzi bir vasitə olduğunu müşahidə edə biləriz. 
Ana dilimizdən ibarət olan türk lisaninə mükəmməl surətdə vaqif 
olan zəvat biz Rusiya müsəlmanlarının ana dili sarıdan mən hələ 
“abed” eləməmişdim, “vizitni kartoçka” gəldi ki, madam Papkova səni 
“veçer”ə “priqlasit” eləyir. Gəlməsəm “abijatsa” olar kimi belə bir 
əsəfli halımızı görsə, bizə verilən müsaidənin “dilimizi yuyub” təmiz-
ləməkdən ötrü bir damcı su mənziləsində olduğunu iqrar edib, buna 
çaylar, sellər lazımdır deyər. 
Həqiqətdə də belədir: biz, ibtidaiyyə məktəblərinin birinci şöbə-
sində öz ana dillərinə bilmərrə dara olmayan müəllimlərdən bir il 
zərfində dərs almaqla ana dilimizi öyrənib, istemalinə müqtədir 
olmarıq. Halbuki bizim türk lisanımız Avropa üləma və filosoflarının 
rəyinə nəzərən ən vəsi və kamil bir dildir ki, onun vasitəsilə insan ən 
 
 
267 
ali fikirlərini və ən dəqiq hisslərini bəyanə qadirdir. Belə bir zəngin 
lisanın sahibi olub da onunla istifadə etməməyin özü böyük bir 
bədbəxtlikdir. 
Dilimizi öyrənməkdə bizə yardım edəcək neçə - neçə vasitələr 
vardır. Biri – öz dilimizdə çıxan qəzetlərdir. Lakin qəzetə vasitəsilə dil 
öyrənmək üçün – Rusiya müsəlmanlarının ana dili cəhətindən dörd 
qismə bölünmələrinə müvafiq dörd cürə təriq vardır. Ən müşkül təriq 
ana dilində yazıb oxumaq o yanda dursun, bir kəlməyə belə vaqif 
olmayan zavallıların boynuna düşür. Bu zavallılar – öz dilini bil-
məyib, sair dillərdə “fitil – fitil əsən”lərimizdir. Lakin bunlar istəsələr 
5-6 ilin ərzində öz lisanlarını təhsil edə bilərlər. Yəni asudə vaxtlarını 
öz dillərini öyrənməyə sərf etsələr, söz yoxdur ki, müailəri sayəsində 
dillərini kəsb etməkdə müvəffəq olarlar və kəsb etməyə də qeyrət 
etməlidir, zira özgə dilinə, xüsusilə Avropa dillərinə vaqif olan zat, öz 
dilini də mükəmməl  surətdə bilsə, hər bir cəhətdən millətə artıq nəf 
gətirər... 
İkinci təriq rus və yaxud Avropa dillərini mükəmməl bilib, öz dili 
vasitəsilə də danışıb, oxuyub – yazmağa kəmübiş iqtidarı olanlarımız-
dan (ki, çoxumuz bunlardanıq) ötrüdür. Bunlar qəzetələrimizdə rus və 
ya Avropa dilindən mütərcim, ixbarat, məqalət, teleqrafarat və 
sairələri oxuduqca tərcümə olunmuş dil ilə tutuşdurub anlamadığı söz-
ləri bir – bir qanar və qanıb bildikcə də öz dilinə mükəmməl surətdə 
dara olmağa yaxınlaşarlar. Və özləri də ana dilində bir şey yazmaq 
istədikdə sözdən ötrü əbəs yerə vaxt zaye etməyib, öyrəndikləri 
kəlmələri ilə dərhal istifadə edə bilərlər. Və bundan əlavə qəzetənin 
sair məqalələrini də huş – guş ilə oxuyub, yeni öyrəndiyi sözlərə və 
təbirlərə təsadüf etdikdə məzkur sözlərin nerədə və nə tövr müstəməl 
olduğunu bilər və xatirində saxlarlar. 
Üçüncü təriq yalnız öz dilində bir qədər oxuyub və yazmaq bilən 
adamlardan ötrüdür. Bunlar öz lisanlarını kamilən öyrənmək üçün 
 
 
268 
qəzetələrdən müstəfid olmaq istədikdə qamus və lüğət kitabçalarını 
tosid etməlidirlər. Qamuslardan da ən mükəmməl osmanlı Şəmsəddin 
Sami Rəhmətullahın iki illik zəhmətinin məhsulu olan “Qamusi 
türki”dir. Bunu da bilməlidir ki, qamussuz – alim də olmuş ola – 
yazmaq, oxumaq çox çətindir. Qamus hər bir yazıçını fahiş xətalardan 
çəkindirib, imla və inşasının səhhətini təmin edər. 
Dördüncü təriq öz dilində yazıb oxumağa qadir olmayanlardan 
ötrüdür. Bunlar qəzetə oxuyanlara qulaq asıb, bilmədiyini və 
anlamadığını sorub, gündə bir söz öyrənməklə də yavaş – yavaş kəsbi 
müvəffəqiyyət edə bilərlər. Və öyrəndikləri sözləri də yaddan 
çıxartmamaq üçün lazımi yerlərdə işlətsələr, dillərini düzəldərlər və 
bunun sayəsində öz məram və ehtiyaclarını müsbət surətdə bəyan 
edərlər. 
* * * 
İkinci vasitə deyib, danışmaq və aramızda təati edilən hər bir 
məktubati türk dilimizdə yazmaqdır. 
Danışıq əsnasında fikrimizin əcnəbi1 kəlmələrdən təmiz olaraq öz 
türk sözlərimiz vasitəsilə ifadəsinə səy etməliyik və qəzetələr sayə-
sində öyrəndiyimiz yeni təbirat və islahatı lazım olan yerlərdə 
işlətməliyik. 
Məsələn: “zabastovka” yerinə “tətil”, “pajar” əvəzinə “yanğın”, 
“sosialist, revolyusioner”, “demokrat” və sairələrini deməyib, 
“ictimaiyyun, inqilabiyyun, amiyyun” və sairələrini istemal etməliyik. 
Burada onu əxtar etməlidir ki, biz nədənsə tazə libasda bazara 
çıxmaqdan utanan cavanlar kimi – bu yeni öyrəndiyimiz öz sözləri-
mizin danışıq əsnasında istemalından utanırıq və utandığımızdan da 
bildiyimiz yeni sözlərimizi bərqəsd işlətməyib, qarnımızda saxlayırıq. 
Qarnımız dəxi bir guşeyi – nisyan olduğundan zavallı sözlər orada itir, 
                                                 
1 Lisanımızda müstəməl ərəb, fars və “samavar”, “qaloş” və “papiros” kimi rus və 
sair Avropa təbiratını əcnəbi kəlmələrdən  ədd etmirəm. 
 
 
269 
batır və bilaxərə unudulur... Və habelə alim və ədiblərimiz zəhmət 
çəkib, diriltdikləri və icad etdikləri təbirat bizim utancaqlarımız ucun-
dan nisyan sandığına atılıb qalır. Bizim hər işimiz tərsdir: utanmamaq 
lazım gələn yerdə utanırıq, utanmaq lazım olanda utanmırıq və hətta 
bunu da özümüzə bir fəxr hesab edirik. 
Xülasə, biz utanmamağa qeyrət edib, dirildilmiş və yaradılmış 
təbirlərimizi lazımı yerlərdə işlətsək kəsrəti – istemal sayəsində utan-
caqlıq hissimizi bu yerdə itirib bu “mərəzdən” xilas olmaqla bərabər 
lisanımızı da genişləndirərik. 
Dilimizi öyrənmək üçün təklif etdiyim bu iki vasitəni uşaqlarımız 
deyil, böyüklərimiz – yəni məktəb sunniləri ötmüş adamlarımız, itti-
xaz etməlidirlər. Bəhsimizə dair üçüncü vasitə, yalnız bir səbilərə aid 
olduğundan onun bəyan və izahını gələn səfərə təxir edib, burada dil 
xüsusunda bir neçə söz deməyi lazım bilirəm. 
Dil, həyati – bəşəriyyətin ən ümdə müəssirlərindən biridir desəm, 
xəta etmərəm, zənnindəyəm. Bütün ixtiraat və kəşfiyyatın ağıllıları-
mızı heyran qoyan səmərəsi hüsulinə və bu səmərələrin az bir müd-
dətdə aləm icra yayılmasına insanın öz həməsirlərinin hal və 
ovzaindən baxəbər olmasına, minlərcə il bundan əqdəm yer üzünü 
iskan babalarımızın həyat və məişəti sadiqəsindən kəsbi – ittila etmə-
sinə və hətta, ondan sonra yaşayacaq adamlarımızın həyati müstəq-
bələsinə və vaqe olacaq hadisatın necə bir halda cərəyan edəcəyinə 
təqribən və təxminən də olmuş olsa  vaqif olmasına və həyat və 
məişəti bəşəriyyənin rifah və səadət üzrə ömr edilməsinə dilin zor bir 
təsiri olubdur. 
Xülasə, insanın hər bir ehtiyacatını, ağlına gələn ali əfkarını, qəl-
bində törəyən hissiyyati – şairanəsini ən müsbət surətdə izhar və 
bəyan etməyə vasitə dildir. Belə olan halda, dilin geniş, zəngin, bəliq 
və səlis olması, insanın hər bir cəhətdən təali və tərəqqisinə nə böyük 
bir xidmət etmiş olar. 
 
 
270 
 
* * * 
Biz dilimizi vüsət və zənginləşdirməyə qeyrət etməliyik. Lakin 
hankı vasitə və nə tövr vəsilələr ilə bu xeyir işə iqdam etməliyik ki, 
kəsbinə çalışdığımız nəticə muradimizə mütabiq və müvafiq ola? 
İştə, bu məsələnin həllini hər bir sahibi qələlimiz özünə bir 
vəzifeyi – ümdə ədd edib, bu yolda öz təsəvvür və mülahizələrini 
meydana çıxarmalıdır. Zira, bu məsələyə əhəmiyyət verən oxumuş-
larımızın ağıllarını buna dair dürlü – dürlü fikirlər işğal etməkdədir.  
Bəhsimin ikinci qismində təklif etdiyim vasitə mənim belə bir 
təşəbbüsüm, imkan xaricində olduğunu etirafıma işarədir. 
Heç bir dil yoxdur ki, onun lüğəti, təbirat və islahati – əcnəbiy-
yədən ari olmuş ola. Bunun da səbəbi odur ki, hansı bir dil olursa 
olsun, hali olduğu əcnəbi təbirlərin mənasını müsbət surətdə ifadə edə 
bilən özünə məxsus bir təbiri yoxdur. Binaənəleyh, üləma və üdəba 
tayfası bir əcnəbi sözünü öz lisanına idxal etməyə məcbur olduqda, 
məzkur sözü ya qəbul edər və yaxud onun üçüncü bir dil təbirləri 
vasitəsilə ifadə edib, hər bir halda öz dilinə əcnəbi kəlməsi idxal edir. 
İndi biz də istəsək ki, “samovar” təbirini rusca deməyib, öz dilimiz 
vasitəsilə ifadə edək, lazım gəlir ki, bu sözü ya fars və ya ərəb və ya 
sair dil köməyilə təsmiyə edək. Məsələn, “hudpəs”, “xudcuş” və sair 
və illa “özüqaynayan” desək, əvamımız anlamaz. Çünki “özü” və 
“qaynayan” təbirləri əvama məlum olduğundan onun zehnində dürlü – 
dürlü şeylər zair edib “samovar” ifadə edilmir. Əvamdan sorsan ki, 
“uzaqyazan” nədir, heç vaxt deməz ki, “teleqraf”dır. O səbəbdəndir 
belə sözlər camaat arasında qəbulə keçib, əcnəbi sözü öz – özlüyündə 
qalır. Ruslardan dəxi bir çox şəxslər “qaloş” əvəzində “mokrostup”, 
“zont” əvəzində “dojdoxranilişşe” təbirləri istemal etmək istədilər. 
Lakin camaət tərəfindən qəbula keçmədi. 
 
 
271 
Bəs bizim Avropa dillərindən bir təbiri öz dilimizə idxal etmək 
istədikdə və o təbiri öz – özlüyündə qəbul, yaxud ərəb və fars kəlmə-
lərilə ifadə etməyimiz təbiidir. Lakin öz sözümüzlə ifadəsi imkan 
daxilində olan təbiri ərəb və ya fars kəlaməti vasitəsilə istemal etməyi-
mizin heç bir mənası olmasın gərək. 
Xülasə, biz hər bir halda ərəb və fars sözlərinə möhtacıq, hətta öz 
türk sözlərimizin böyük bir hissəsini də unutmuşuq və yaxud unut-
mağa yaxınıq desəm, xəta etmərəm. Binaənəleyh dilimizi öyrən-
məliyik. Öz mədəniyyət və mərifətimiz üçün öyrənməliyik ki, öz 
ehtiyacımızın bəyaninə qadir olaq. Öyrənməliyik ki, türk, lakin təzyiq 
altında məyub və məfluc və məfluk türk dili istemal edən əqvami 
Türkiyeyi – müxtəlifəmiz bir – birinə rast gəldikdə “pantamima” 
oyunbazlığına məcbur olmadan qurtarıb, yek – digərinin qəm və 
fərəhinə hissəyab olmalarına qeyrət edək. Öyrənməliyik ki, Avropanın 
hökmünü bütün sahəti aləmə cari edən ülum və fünunun hər bir qismi 
meydanında dahilər çıxardıb, istiqbalımızı hər bir cəhətdən təminə 
çalışaq... 
Lakin qabaqda zikr etdiyim qəzetə və əsnayi gövtüduyə lüzumsuz 
yerə əcnəbi kəlmələrinin istemalına etiraz etmək kimi vasitələr 
dilimizi öyrənmək üçün məktəbin yerini verməz. Məktəb işdə bizim 
dilimizin sərvətini təfkin edən bir mədəndir. Məktəbimiz olmasa, 
qəzetə də bizə kafi dərəcə dəstrəs olmayıb, dilimiz unudular məhv 
olar. Məktəblər təsis və guşad etməyə çalışmalıyıq, lakin məktəblər... 
ki, köhnə sxolastikaya mənsub üsuli – təlimi və hal – hazirədə 
mövcud, lakin təsviyəsi qeyri – məlum üsuli – tədris fəsx edib, hər bir 
elmi öz türk dilimizdə səbilərə tədris etməkdə pedaqogikanın iqtizaat 
və icbaatına müvafiq olar. 
Minlərcə təəssüf olunsun ki, Bakı kimi müsəlman şəhərində 
edadiyyə belə dursun, bir türk ibtidaiyyə məktəbimiz də yoxdur. 
Halbuki bütün Rusiyanın müsəlmanlar tərəfindən iskan edilən 
 
 
272 
cəhətlərindən Bakı türk darülmüəlliminə qoşun – qoşun müsəlman 
balaları tökülüb təhsili – elm və kəsbi – maarif etməli idilər. On il, on 
beş il bundan əqdəm şəhərimizdə bir darülmüəllimin təsis edilmiş olsa 
idi, indi şəhərimiz nədir, kəndlərimizdə belə, birinin didarına həsrət 
qaldığımız,  neçə - neçə məktəblərimiz var idi. “Russko – tatarskaya 
şkola”larımızın ədədi Bakıda ona, on birə baliqdir. Lakin hətta məzkur 
şkolalarda türk dilində tədris və təlim üçün müsaidə verilibdir. Lakin... 
onlardan “Fatiya tuman olmaz”, bizə türk məktəbi, darülmüəllimin və 
gimnaziya kimi türk edadiyyə məktəbləri vacibdir. O məktəblər üçün 
“seminariya”lara verilən hüquq və imtiyazat lazımdır. Və o hüquq və 
imtiyazat ilə layiq surətdə istifadə etmək gərəkdir ki, sonra neçə on il 
bundan əqdəm Tiflisdə təsis edilmiş lakin müsəlmanlara bir qəpik də 
nəf gətirməmiş və bərqəsd “Əli”, “Ömər” məktəbi təsviyə edilmiş 
məktəblərin indiki halı kimi təkrar qəlbimizi mükəddər və müəlləm 
etməsin. 
Ey cəmiyyəti – xeyriyyələrimiz, bizə məktəblər və türk məkatibi – 
aliyəsində ikmali – təhsil etmiş müəllimlər və mədrəsələr lazımdır. Nə 
deyirsiniz? 
 
 
 
 
273 
 
 
 
 
 
 
 
YUSİF VƏZİR ÇƏMƏNZƏMİNLİ 
(1887-1943) 
 
 
Əcəmilik möhürü və onunla mübarizə 
 
Azərbaycan türklərinin həyatına ətraflıca nəzər yetirib, bu həyatı 
qeyri – türklərin, məsələn, əvvəlki hallarında qalmış türklərin dolanı-
şığı ilə müqayisə etsək, bu iki tarixə yavuq qövmin arasında böyük bir 
təfavüt görərik. Bu təfavüt bundan irəli gəlmir ki, biz türkmənlərə 
münasib mədəni bir tayfayıq – özümüzə məxsus ədəbi dilimiz, ədəbiy-
yat və musiqimiz mövcuddur: maarif yolunda da onlardan çox–çox 
irəli gedib məktəb, mətbuat və bir xeyli də mükəmməl təhsil görmüş 
alimlər yetirmişik. Əsil məsələ bunlardan ibarət deyil, söz ondadır ki, 
bizim tərzi – həyatımıza, adət və ayinlərimizə bir xeyli türklüyə 
yabançı əməllər qarışıb, möhkəm mövqelər məşğul ediblər. Bu amillər 
də, əlbəttə, tarixi səbəblərdən irəli gəlir. İran hökmranlığının, əcəm 
mədəniyyətinin nəticəsi olub. Hansı tərəfdən həyatımıza nəzər 
yetirsək, adət və ayinlərimizə, milli mədəniyyət məhsullarımıza İranın 
qoyduğu fəna izlərə rast gələrik. Hər yeni iş (mədəniyyət və ya qeyri – 
mədəniyyət nəticəsi) şəhərlərdə əvvəl baş verdiyinə görə əcəmilik 
möhürü də kəndlərimizə artıq təsir edə bilməyib şəhərlərimizdə 
 
 
274 
dövran sürməkdədir. Məsələn, arvadların qapanmağını götürək. 
Çarşab (“cadışəb” fars sözüdür) gəzdirmək türkmən elində adət ol-
mayan kimi, bizim kəndlərimizdə də və Anadolu köylərində də adət 
deyil. Şəhərlərimizdə də İran mədəniyyətinin dövlətindən şədid bir 
halda yaşamaqdadır. Və hansı möhürlərdə ki əcəmilik təsiri daha da 
artıqdır, orada çarşab ilə kifayətlənməyib rübənd də (fars sözüdür) 
gəzdirirlər. Kəndli türk arvadının açıq gəzməyi, “çadırşəb” və “rübən-
din” fars kəlmələri olmağı açıqca isbat edir ki, türklərdə belə adət yox 
imiş... 
Tərbiyəmizə gəldikdə burada da haman təsirə rast gəlirik. Uşağı 
çağıranda gərək “bəli” desin. “Hay” desə, onu ədəbsiz sanarlar. Demə-
li, türkün hayı, İranın.... “bəli”sindən alçaq tutulur. 
Köhnə məktəblərdə uşaq öz dilində oxuyub yazmır – kitablar və 
yazılar fars dilində olur. Təbiidir ki, bu məktəblərdən çıxanlar özləri 
ilə həmişə bir farslıq daşıyırlar. Bunun üçün də şairlərimiz əsərlərini 
fars dilində yazır, fars hərflərini təqlid edirlər və cəmiyyətimizin adi 
üzvləri də məktub, sənəd, ticarətə dair hesablar və qeyri şeylər 
yazdıqda yenə fars dilinə müraciət edirlər. Qəribə burasıdır ki, iki türk 
bir – biri ilə öz dillərində danışdıqları halda, bir – birinə kağız yazdıq-
da fars dilində yazırlar. Cənab Nəvvab türk şairlərinin tərcümeyi – 
hallarını farsca yazır, türk oxucularına təqdim edir. Halbuki cənab 
Nəvvab türk dilini  bilir və bu dildə şeirlər də yazıb. 
Ədəbi qaydaları da farsdan götürmüşük. Şair gərək şeirlərini 
məhdud bir dairəyə salsın. Qafiyələrin qurtaracağı “əlif” olsun. Sonra 
v, t və i.a. Bundan əlavə qeyri – təbii eşqi mədh edib əxlaqı pozğun 
fikirlər nəşr etmək də əcəmlərdən qalıb. Badəni və uşağı tərif edən 
ədəblərin də izincə camaat gedib. Qeyri – təbii məhəbbət türk icadı 
deyil, çünki türk ünsürü təkə, qırğız və tatarlar arasında buna rast 
gəlmirik. Bu murdar adət qədim yunan və Roma dövlətlərindən Bizan-
sa, oradan da İrana keçib. Sonralar İranın ədəbiyyatı ilə də Türküstana 
 
 
275 
və Azərbaycana sirayət edib. Arvadların qapalı olmaqları bu adətə 
əlverişli bir zəmin hazırladıqlarından indi də camaatımız bu fənalıq-
dan xilas ola bilmir. 
Türküstan qövmlərinin ruhani həyatını nəzərə aldıqda onların 
qeyri dindar olduqlarını bilirik. Qırğızlar müsəlman adını daşıdıqda 
dinə əsla möhtac deyillər. Türkmən obalarını dolandıqda məscidə rast 
gəlməzsən. Təkə nişanlarının (müsəlmanlarının) özlərinə məxsus 
libasları olmaz. Camaat geyinən çapandan geyib başlarında da dəri 
papaqları olar. Mollaya müqəddəs bir nəzər ilə baxıb onları uca 
mərtəbələrə mindirən müridbazlıq ömürlərini boş – boş dini mübahisə, 
cənnət və cəhənnəm məsələsi ilə keçirmək – türkmən arasında adət 
deyil. Bu sağlam qövmlər dünya ilə məşğuldur. Bunların qayələri – 
şücaətli ömür sürüb şan və şərəfə malik olmaqdır. Uzaq Şərqdən gəlib 
Qafqaz, Anadolu və Balkan dağlarını aşıb macarlara tərəf üz 
qoymaqlıq da türklərin şücaətpərvərliklərindən və müzəffəriyyət aşiqi 
olmaqlarından irəli gəlir. Azərbaycan türklərində bu əsil türkə mənsub 
nişanələr qalmamağına səbəb yenə İran hökmranlığının mənhus 
nəticəsi olan riyakar xəlifəsidir ki, başımıza çəkib cənnətə yol 
axtarırıq. Özümüzün də əqidəmiz budur ki, bizdən pak, doğruçu millət 
dünyada yoxdur. Bizdən savayı hamı murdardır, dünya da “dar-
fənadır”. Bundan başqa, bir darbəza da vardır ki, gərək ora üçün 
çalışasan. Bu da əcəmlərdən iqtibas olunan bizim fəlsəfəmizdir. Bu 
fəlsəfə sayəsində murdarları darfənaya verib özümüz gözümüzü 
darbəzaya dikmişik. Ümidimiz də budur ki, hər mömin qardaşa 
darbəzada bir neçə gözəl huri verəcəklər, əbədi ləzzətə nail olacağıq. 
Məzhəbbazlıq, dərviş, duaçı, falçı, seyid və mərsiyəxan kimi ixtira 
və icadlar da İran həyat əqliyyə məhsulları olub oradan bizlərə töhfə 
olub. 
Yuxarıda söylənəndən məlum oldu ki, əcəmin pozğun mədəniy-
yəti Azərbaycan türk həyatına bir elə ağır möhür basıb ki, indi də 
 
 
276 
onun nüfuzundan xilas ola bilmirik. Heyif ki, bu nüfuz ilə mübarizə 
etməyə hələ bizdə qüvvə yoxdur. Zənnimcə, onda mübarizəyə 
müqənnid ola bilərik ki, aşağıda bəyan olan fikirlər qüvvədən felə 
keçə. Fikirlərim səkkiz fəsildən ibarətdir: 
1. Gərək bizim bir cəmiyyətimiz olsun ki, dilimizi farslıqdan 
xilas eləsin. Bu da onda mümkündür ki, cəmiyyəti fəal və kamil amil-
lər təşkil edələr. Və hər müəllif kitabını çapa verməzdən qabaq cəmiy-
yətə göstərib qüsurlarını düzəltdirə. Beləliklə də, ədəbiyyatımız iki 
axıntıdan da uzaq olub, osmanlı və ərəb dillərinin nüfuzu altına düş-
məz. Bir də ədəbiyyatımız ədəbsiz kəlmələrdən və qeyri qüsurlardan 
xilas olar. 
2. Gərək müstəid və geniş məlumatlı münəqqidlərimiz ola, 
qələmləri qüvvəsi ilə dil və ədəbiyyatımızı düz yola çıxardalar. Ədəbi 
dil el ədəbiyyatından götürülməlidir. Bunun ilə ehtiyaclar dəf olmasa, 
fars və ərəb sözlərinə əl atmaq olar. Ədəbiyyat ayıq bir məsələni təqib 
etməlidir. Həqiqətnəvisliyə artıq meydan verməlidir, şeiri nəzmdən 
uca tutmalıdır. Çünki nəzm qafiyənin düzlüyü üçün fars və ərəb 
kəlmələri ilə şu istemal edir. O söz ki, türkdə var, onun əvəzinə qeyri 
söz yazmaq, danışıqda işlətmək, əlbəttə, böyük xətadır. Məsələn, “su” 
ola – ola “ab” və ya “qan” əvəzinə “xun” demək kimi. Şeirnəvislikdə 
də ki, belə xətalardan çəkinmək mümkün deyil. Amma şeir ilə yazan 
qafiyə düzlüyünə möhtac olmayıb həmişə “arvad” əvəzinə “zən” və ya 
“qadın” kimi xətalardan əsərini uzaq saxlaya bilər. 
El ədəbiyyatını toplamaq dilimizə artıq genişlik verəcək. Bu 
nöqteyi – nəzərdən Firidun bəy Köçərli həzrətlərinin “Azərbaycan 
türklərinin ədəbiyyatı” sərlövhəli kitabı ziqiymət bir əsərdir. 
Köçərlinin “Balalara hədiyyə”si və Mirzə Məhəmməd Axundovun 
“Məclis yaraşığı”da bu yolda böyük xidmətlər edirlər. 
3. Milli musiqimiz türkləşməlidir. Bunun ilə həm farsa qalib 
gələrik, həm də türk mədəniyyətini ləzzətli bir mövqeyə gətirərik ki, 
 
 
277 
hamı məhəbbət və rəğbət göstərib ona yavuqlaşar. Məsələn, Üzeyir 
bəy Hacıbəyov cənablarının operaları bizim aramızda kəsbi – şöhrət 
edən kimi, türkmən və onlara qonşu – kürdlərin arasında parçaları 
ağızlarda oxunmaqdadır. Bir kürd uşağının “Söylə bir görüm ey ərəb” 
oxumağı türklüyün müvəffəqiyyəti deməkdir. 
4. Qızlarımızı mükəmməl surətdə oxutmalıdır. Onları hüquq-
suzluq təzyiqindən qurtarmalıdır. Arvad elmli və əri ilə müsavi olsa 
milli ruhlu və tərbiyəli övladlar yetirər. Təbiidir ki, belə uşaqlar 
gələcəkdə öz tərbiyələri sayəsində nə farslığın və nə qeyri millətlərin 
nüfuzu altına düşməyib öz milli yolu ilə milli qayələrə (ideala) doğru 
gedər. 
5. Türk məktəblərinin sayını artırmalıdır. Onların içində ruhani 
sinfi yetirmək üçün ədadi və ali məktəbi bina etməlidir ki, oradan 
kamil mollalar çıxıb biçarə camaatımızı İrandan gələn əcəm ətvarlı 
mollanümalardan və mərsiyəxanalardan xilas etsinlər. 
6. Bizi farsların nüfuzu altına salanlardan biri də fars ədəbiy-
yatıdır. Lazımdır farsların Firdovsi, Sədi Hafiz kimi dahilərini Azər-
baycan türkcəsinə tərcümə etməklə tahı fars dilində onları oxumağa 
ehtiyac olmasın. Tərcümə, əlbəttə, “dəhri – həqai” kimi olmamalı, 
tərcümənin birinci şərti düzgünlük və sadəlikdir. Tərcümə nəsrdə 
olunsa bu iki şərtlər də lazımınca yerinə yetirilir. 
7. Firdovsi və Sədilərin öz millətlərini nəşr etməkdə müvəffəqiy-
yətlərini gördükdə bizə də çalışıb dahilər yetirmək lazım gəlir. 
Bunların vasitəsi ilə həm özgələrin mənəvi ... (söz oxunmadı. Ehtimal 
ki, “təsirindən” olmalıdır) qurtararıq, həm də öz nüfuzumuzu qonşu-
larımız arasında artırarıq. 
8. Azərbaycan türklərinin tarixini sadə bir dildə yazdırıb nəşr 
etməlidir ki, camaat özünün türk olmağını bilsin. Keçmişini öyrənsin 
və milli vəzifələrini düşünüb gələcək üçün çarələr arasın. Yoxsa hər 
 
 
278 
kəsdən soruşursan: “Sən kimsən?” Deyir: “Müsəlman”. Tahı bunu 
bilmirlər ki, dinimiz müsəlman dinidir, millətimizsə türk millətidir. 
Rəy və fikirlərimi bildirdim. Bəlkə möhtərəm oxucular bu yolda 
bir qeyri də vasitə göstərəcəklər! – Razıyam! Ancaq hamımızın fikri 
bu olsun ki, əcəm hökmranlığından qalma fəna “yadigar”ları özümüz-
dən uzaqlaşdıraq. 
1913 
 
 
 
279 
 
Dil məsələsi 
Dil barəsində arabir yazılır. Hərə ortalığa bir fikir atır, yenə 
məsələ əvvəlki dairəsində qalır. Camaatımızın anlamadığı, başa 
düşmədiyi bir dildə yazanların sayı gün – gündən artır. Bircə bunu 
bilməli ki, bu yazıçıların qəliz ibarələr işlətməkdə fikirləri nədir? Bu 
məsələ məni artıq dərəcədə həvəsləndirir. Çünki camaatımızın 
gələcəyi üçün bu da lazımlı və həlli vacib işlərdən biridir. Buna görə 
qələm sahiblərinə rast gəldikdə bu məsələ barəsində söhbət açıram, 
rəylərini bilmək istəyirəm. Belə söhbətlərin nəticəsi olaraq düşünürsən 
ki, qəliz ibarə işlədənlərin və osmanlı dili ilə yazanların çoxusu əqidə 
və məsləklə iş görmürlər. Məhz “belə yazıblar, yazırlar, biz də onlara 
baxıb yazırıq” demək xahişindədirlər. Bir çoxları “türk dilini 
birləşdirmək” istəyirlər. Buna görə də osmanlı dilini ümumi bir dil 
sayırlar və bu dildə də kitablar, qəzetlər və jurnallar yazıb Azərbaycan 
türklərinə verirlər. Halbuki bunların özlərinə məxsus gözəl, asan və 
möhkəm dilləri var. 
Dilin birliyi üç – dörd adamın bir dildə yazmağı ilə olmaz: dil 
gərək işlənsin, mürurla gəlib birləşsin. Dil qayırmaq zəiflik sevməz, 
zor gücü də qəbul etməz. Dil öz kökü üstə bitər, qalxar, qol – qanad 
açar və  bu asudəlik sayəsində də belə gözəl, zərif və geniş bir hala 
gələr ki, hamını heyran qoyar. Dilin kökü camaatımızın yaratdığı el 
ədəbiyyatındadır, gərək onlar toplansın, öyrənilsin, əzbərlənsin. Dil 
axtaran gərək camaatımızın arasında gəzsin, dolaşsın, öyrənə bilsin. 
Əsil dilimiz bazarlarda, xalqın toplandığı yerlərdə, tərəkəmə elinin 
içində danışılmaqdadır. Qələm sahiblərimiz buralara yönəlib bunları 
öz dilləri ilə danışdırıb yol göstərməkdənsə, özləri düz yoldan çıxıb, 
camaatı da avara qoymaq itəyirlər. Hərgah yazıçılıq etməkdən məqsəd 
fars və ərəb sözləri işlədib bilik satmaq isə, bu ayrı bir məsələdir. 
 
 
280 
Yoxsa camaatın mənfəəti də mülahizə olunursa, gərək o camaatın başa 
düşdüyü bir dildə yazılsın ki, o da oxuyub, bundan bir hissə götürsün. 
Gərək yaddan çıxmasın ki, Azərbaycanda neçə milyon adam var 
və onların çoxu geridə qalıblar. Bu səbəbdən də gün – gündən əsir 
olub, əcnəbilərin ayağının altına düşürlər. Torpaqları, əkin yerləri 
əllərindən çıxır, ticarət gedir, sənətdən xəbərləri yox, milliyyət və 
tərəqqi nə olduğunu bilmirlər... 
Bu camaatı qaranlıqdan çıxartmağa ən əvvəl dil lazımdır ki, 
deyəsən: “Ay qardaş, uşaqlarını məktəbə qoy, əkin yerlərini satma, 
gözü açıq ol...” Bunları hansı dillə danışdırmalı ki, başa düşsün? 
Əlbəttə, camaatın öz dili ilə, Azərbaycan türkcəsində. Osmanlı dilini 
bunlar bilməzlər. 
Belə olan surətdə qəzet və jurnallarımızı osmanlı dili ilə doldur-
maq camaata yol göstərmək olmayıb, onu yoldan çıxartmaq deməkdir. 
“Necə” sözü əvəzində “nasıl”, “arvad” əvəzinə “qadın”, “ata” yerinə 
“baba” və ya “pədər” yazmaq millətin dilini dolaşdırıb, işini çətinləş-
dirməkdən savayı bir şeyə yaramır. 
Yaxşı olardı yazıçılarımız ata – baba dilimizə qayıda idilər. Onda 
mətbuatımız bir ovuc savadlının malı olmayıb, ümumin, yəni azsavad-
lıların və heç savadı olmayanların da mənfəətinə qulluq edərdi. 
1914 
 
 
 
281 
 
 
 
 
 
CƏFƏR CABBARLI 
(1899 - 1934) 
 
 
Dövlət türk teatrında (ixtisarla) 
 
Aprelin 19-da səhnəmizin ən müqtədir aktyoru Abbasmirzə 
Şərifzadənin şərəfinə “Otello”, “Şahın bərbəri”, “Şeyx Şənan”, “Ay-
dın”  və “İblis” əsərlərindən aktyorluq nöqteyi – nəzərilə ən çətin və 
ağır pərdələri olmaq üzrə birər – ikişər pərdə oynadı. 
Qalan aktyorlar da onunla umuz – umuza çalışırdılar. Aktrislərdən 
xüsusilə Mərziyə xanım, Məğfurə xanım gözəl idilər. Yalnız Mərziyə 
xanım öz danışığını düzəltməli və qətiləşdirməlidir. Oyunda olduqca 
həssasdır. Səsini çox gözəl idarə edir. Yalnız sözləri öldürür. Bu 
cəhəti düzəldəcək olursa, parlaq bir gələcək gözləyə bilər. 
Gülüstanı cənganə nəğməsini saf və aydın bir türk ləhcəsilə 
oxuduğundan hər kəsi məmnun buraxdı. 
Oyun, ümumiyyətlə, gözəl keçdi. Tamaşaçı az deyil idi. 
 
 
 
 
282 
 
Sosializm realizmi ilə yoğrulmuş dramaturgiya 
uğrunda (ixtisarla) 
 
Dram əsərlərində hər bir söz digər adamın, yəni tamaşaçının 
hissinə və düşüncəsinə müəyyən təsir buraxmalı, inandırıcı qüvvəyə 
malik olmalı, öz düzgünlüyü və həqiqəti ilə tamaşaçı və oxucunun 
şuür və hissiyyatını tərbiyə və təşkil etməlidir. Bu cür əsərlərdə hər 
bir obraz tamaşaçıya tanış şəkildə, inandırıcı tərzdə meydana çıxmalı, 
insanlar bütün hissiyyat və ehtirası ilə canlı şəkildə göstərilməli, 
obrazın təmimi yüksək nöqtəyə qaldırılmalıdır. Bu cür lazımi əsər 
yerinə isə mexaniki surətdə quraşdırılmış sxema qoyulur, belə bir 
sxematik əsərdə insanlar geniş kütləyə və hətta bəzən müəlliflərin 
özünə anlaşılmayan dildə danışır və bu əsərlərin qiyməti yalnız onla-
rın anlaşılmazlığından, qarışıqlığından və dolaşıqlığından ibarət olur. 
Belə yazıçıların zənninə görə: “əsər nə qədər çətin anlaşılarsa, demək, 
o qədər dərindir; əsər nə qədər real olmazsa, o qədər yeni olar”. 
Hər dürlü  ideya məzmunundan məhrum olub, yalnız zövqsüz, 
ziddiyyətli və qeyri – real formada uydurulan bu kimi əsərlərin təqribi 
konsepsiyası bundan ibarətdir. 
Artıq sənətkar, ümumi sitatlar və şüarlarla, cansız, gürültulu 
cümlələrlə canını qurtara bilməz. O, həyatı öyrənməli, həyatdakı bü-
tün xarakter, tipik və hətta bir çoxlarının görə bilmədiyi momenti 
görməli, bu həyatda mübarizənin ümumi mənasını tapmalı və onları 
cəsur və nəfis boyalarla bədii şəklin, təmimin və aydınlığın layiqli 
yüksəkliyinə qaldıra bilməlidir. Təkcə burası sənətkardan mədəniyyət, 
bilik, teoretik hazırlıq və həyatın bütün hadisələrini sinfi, materialist 
aynasında görməyi bacarmağı tələb edir. 
Belə bir şəraitdə yazıçı zəmanəmizin başcıl şüarı olan “Texnikanı 
mənimsəmək” şüarından kənar qala bilməz. İşçi özünün çalışdığı işin 
 
 
283 
texnikasını, maşınları, onların vintlərini, onların hərəkət manivela-
larını və alətləri öyrənməli olduğu kimi, yazıçı da “insan qəlbinin 
mühəndisi” olduğundan, bir hər addımda efir kimi nazik, öz artımında 
hədsiz miqdarda ziqzaqa və hissiyyata, hər bir yeni şəraitdə qayət tez 
dəyişən əhval – ruhiyyəyə malik olan materiala – insana rast gəldiyin-
dən, insanın dərin psixolojisinə soxulub, onun hər bir tərəddüdünü 
görə bilməli, bu nazik təbəddülatın yüksəkliyinə qalxmalı, bunları 
bədii şəkildə formaya salmalı, sinfi nöqteyi – nəzərdən fikir süz-
gəcindən keçirməlidir. Yazıçı öz işinin texnikasını, yəni yazmağı yaxşı 
bilməlidir ki, işinin çoxlu materialını geniş və dərin təşkil edə bilsin, 
əlindəki gipsi (kirəci) istənilən şəklə sala bilən bir mahir heykəltəraş 
kimi öz materialından sərbəst və asanlıqla istifadə edə bilsin. 
 
 
 
284 
 
Yeni məzmun yeni forma tələb edir (ixtisarla) 
 
Rus yazıçılarına, cilalanmış ədəbi bir dil, Puşkin və Ostrovskinin 
dili miras qaldığına baxmayaraq, A.M.Qorki rus yazıçılarının dili 
haqqında ortaya yeni tələblər atır: bu bizim milli respublikaların 
yazıçıları üçün daha ciddi bir məsələdir. 
Bizim dilimiz lap qədimdən, geniş kütlələrin anlamadığı ərəb 
sözləri ilə dolmuşdur. Bu dil yalnız aristokratiyanın, yüksək dairələrin 
anladığı bir dil idi. Azad olmuş geniş kütlələr bu dil əleyhinə mübarizə 
aparmağa başladılar, dilin azəriləşdirilməsi üçün yeni cərəyanlar 
əmələ gəldi. Bunlar çatışmayan sözləri qədim azəri dilindən götürmək 
istəyirdilər, lakin bu dili də geniş kütlələr anlamayacaqdır. İndi bu 
tendensiyalar əleyhinə mübarizə aparılaraq, xalq kütlələrinin anlaya 
biləcəyi bir dil uğrunda çalışırıq. 
Lakin bəzi yoldaşlar aydın ədəbi dil yaratmaq əvəzinə digər bir 
ifrata varırlar. Onlar ədəbi dilimizə hər cür provinsializm (əyalətçilik) 
elementləri daxil etmək istəyirlər. Aydındır ki, bu da ərəbçilik və 
arxaizm kimi zərərli bir tendensiyadır. Dil məsələsi dramaturq üçün 
daha ciddi bir məsələdir. Onun dili romançının dilindən fərqlidir. O, 
romançı kimi özü tərəfindən danışmaq imkanına malik deyildir. O, 
dəqiq və canlı bir dildə, qısa mükalimələrlə danışmalıdır. 
 
 
 
 
285 
 
 
 
 
 
SƏMƏD VURĞUN 
(1906-1956) 
 
Oktyabr və Azərbaycan ədəbiyyatı 
 
(Oktyabr inqilabının 17-ci ildönümü münasibəti ilə AŞYİ 
tərəfindən çağırılmış təntənəli iclasdakı məruzədən) 
Biz böyük Oktyabr inqilabının 17-ci ildönümündə sosialist mün-
dəricəli, milli formalı ədəbiyyatımızı yoxlamalı, onun bütün müvəf-
fəqiyyət və nöqsanlarını qeyd etməklə, gələcək inkişaf yollarını 
göstərməliyik. 
Heç şübhə yoxdur ki, Böyük Oktyabr və onun yavrusu – Aprel 
inqilabından sonra yaranan ədəbiyyatımız və bu inqilabın ədəbiyya-
tımıza gətirdiyi yeni mündəricə və ideyaları dürüst anlamaq üçün 
ədəbiyyatımızın yaşamış olduğu tarixi etaplara, onun xarakterik milli 
xüsusiyyətlərinə toxunmalıyıq. 
Min illik və daha uzun bir tarixə malik olan Azərbaycan ədəbiyyatı 
bütün inkişaf tarixi boyunca hakim siniflərin ədəbiyyatı olmuşdur. Bu 
ədəbiyyat bu və ya digər şəkildə sinfi cəmiyyət prinsiplərinin möh-
kəmlənməsinə, insanın insan tərəfindən istismar olunmasına, bəy, xan 
və mülkədar hakimiyyətinin davamına xidmət etmiş və onların bədii 
zövqlərini oxşamışdır. 
Böyük Azərbaycan ədəbiyyatı tarixində ən proqressiv ideyalar 
ifadə edən M.F.Axundov, Sabir, Molla Nəsrəddin, Həsən bəy Zərdabi 
 
 
286 
və sairə kimi böyük talantların belə inkişafı üçün nəinki tarixi şərait 
olmamışdır, hətta bu talantların hər bir kiçik addımı böyük cəzalarla 
və ağır zərbələrlə qarşılanmışdır. 
Müxtəlif dövrlərdən bir – birini təqib edərək gələn ərəb, monqol, 
fars, rus və Osmanlı istilaları altında mütəmadiyən əzilən, öz milli 
mədəniyyətini və dilini bəzən büsbütün itirən, bəzən də inkişaf etdir-
məyə imkanı olmayan Azərbaycan öz şairlərinin simasında qəzəl və 
mərsiyə ədəbiyyatına keçərək milli şeir və sənət formalarından uzaq-
laşmağa məcbur olmuşdur. Heç də təsadüfi deyildir ki, Nizami Gən-
cəvi, Mirzə Şəfi Vazeh, Xaqani kimi bir sıra böyük və dahi sənət-
karlarımız öz ana türk dillərini buraxaraq, bütün zəngin yaradıcılıq-
larını o zamanın hakim fars dilində verməyə məcbur olmuşlar. Xarici 
millətlərin istilası altında öz iqtisadi və siyasi hüquqlarını itirmiş olan 
Azərbaycan xalqı elm, fəlsəfə, siyasət və mədəniyyət sahəsində dünya 
miqyasına çıxacaq böyük ideyalar, tarixi – ictimai problemlər irəli 
sürəcək dahilərə sahib olmamışdır. Heç də təsadüfi deyildir ki, 
Azərbaycan xalqı içərisindən yetişmiş olan onlarla, yüzlərlə talantlı 
şairlərimiz bütün həyatlarını dar, subyektiv bir aləmdə keçirərək 
“gözəlləmələr” yazmaqla öz vaxtlarını keçirmişlər. 
Misal üçün böyük şairimiz Molla Pənah Vaqifi götürək. Təəssüf 
olsun ki, onun ədəbiyyatımıza gətirdiyi yeniliklər bu vaxta qədər hələ 
də təhlil olunmamışdır. Vaqifin öz zamanında yüksək və proqressiv 
ideyalar irəli sürməsi üçün ictimai şərait olmamış, o, xanları, sarayları 
oxşamaqla kifayətlənmişdir. 
Baxınız:  
Baş açıq da olsa əgər bir dilbər, 
Onda bu nişanlar müəyyən gərək: 
Əndamı ayinə, qəddi mötədil, 
Siyah zülfü qamətinə tən gərək. 
 
 
 
287 
Tavuz kimi cilvələnə hər səhər, 
Bəzək verə camalına sər - bəsər, 
Dindirməmiş verə könüldən xəbər, 
İşarə anlayıb, hal bilən gərək... 
 
Bir gözəl lazımdır bizim xan üçün 
Vali qulluğunda ərz edən gərək. 
 
– deyən Vaqif, şeirimizin bədiiliyi və dil sadəliyi uğrunda apardığı 
böyük mübarizəyə baxmayaraq, bütün yaradıcılığını gözəlləmələrə, 
mədhiyyələrə və xanların zövqünü oxşamamaq üçün şeirlər yazmağa 
həsr etmişdir, onun yaradıcılığında olan ictimai motivlər təsadüfi 
hallardır. 
Lakin hakim siniflərin zövqünü tərənnüm edən bu gözəlləmələr, 
bu mədhiyyələrlə yanaşı olaraq, əsas etibarilə bütün inkişafı boyunca 
xan, bəy, mülkədar ədəbiyyatına qarşı duran xalq ədəbiyyatımız da 
inkişaf etmişdir. Bu ədəbiyyat əsas istiqaməti etibarilə əzilən sinif-
lərin, məzlum təbəqələrin əhvali – ruhiyyəsini ifadə etmişdir. 
Məsələn: 
Əzizinəm gül əllər, 
Gül barmaqlar, gül əllər, 
Dəryaca əqlin olsa, 
Yoxsul olsan, gülərlər. 
 
Əzizinəm gülə naz, 
Bülbül eylər gülə naz, 
Dünya bir qəmxanadır, 
Ağlayan çox, gülən az... və i. a... 
 
 
 
288 
Bu kimi yüzlərlə, minlərlə ağız ədəbiyyatı nümunəsi vardır ki, 
bunlarda əzilən siniflərin göz yaşları, yoxsulların varlılara qarşı olan 
kini və bəzən də üsyanları, azların hakimiyyəti, çoxların məhkumiy-
yəti ifadə olunur. 
Bütün klassik ədəbiyyatlarda olduğu kimi, istər feodalizm 
dövründə, istər ticarət və sənaye kapitalizmi dövründəki klassik türk 
ədəbiyyatı da əsas etibarilə fərdiyyətçilik ədəbiyyatı olmuşdur. 
Fərdi mənfəətin üstün tutulması, şəxsiyyətin cəmiyyətə qarşı 
qoyulması, xüsusi mülkiyyət üzərində qurulmuş sinfi cəmiyyət özünü 
ədəbiyyat və sənət sahəsində göstərməyə bilməzdi. Azərbaycan şəra-
itində bu fərdiyyətçiliyin dərinləşməsinə və cəmiyyətin kor – korana 
olaraq ayrı – ayrı şəxsiyyətlərə tabe tutulmasına islamiyyətin, ruha-
niliyin böyük təsiri olmuşdur. 
XIX əsrin tanınmış mütəfəkkiri – liberal mülkədar şairi və tarixçisi 
Bakıxanovdan bunlara misallar göstərə bilərik. O öz nəsihətnaməsində 
belə deyir: “Padşahların və əmirlərin itaətini özünə vacib bil ki, əgər 
onlar olmasalar, xəlayitin malına, namusuna və canına qəsd edərlər və 
mülkiyyə işləri nizam qəbul eyləməz”. 
Yenə həmin Bakıxanov deyir ki: “Allah aləmi məsləhət və nizama 
müvafiq yaradıbdır. Bəs hamı xəlayiq ola bilməz ki, bərabər olsunlar”. 
Bu nəyin ifadəsidir? Bakıxanov bununla nə demək istəyir? O deyir 
ki, xarici mühiti, ictimai mühiti və burada hökm sürən qanunları, 
hökm sürənləri tənqid eləmək olmaz. Bu o deməkdir ki, gördüyün hər 
bir şeyə tabe olmalısan; çünki “Allah hər şeyi, aləmi məsləhətə, 
nizama uyğun yaratmışdır”. 
Bu məsələ xalq ədəbiyyatında da özünə yer almışdır. Məsələn: 
“Bəy verən atın dişinə baxmaq olmaz”, “Ağa deyir – sür dərəyə, sür 
dərəyə” və i.a. 
Biz ədəbiyyat tariximizə baxacaq olursaq, bunda bədii tənqidin 
yoxluğunu görürük. Çünki tarix boyu ictimai tənqidin tərəqqi etməsi 
 
 
289 
üçün lazımi şərait olmamışdır. İctimai tənqid  olmadıqda, bədii 
tənqidin olması mümkün deyildir; çünki bədii tənqid ictimai tənqidin 
müəyyən bir hissəsi, bir formasıdır. 
Siz bizim hal – hazırkı dövrümüzdə olan ictimai və bədii tənqidi 
keçmişlə müqayisə etsəniz, Oktyabr inqilabının bizim ədəbiyyatımıza 
gətirdiyi müvəffəqiyyətləri, qalibiyyətləri görərsiniz. 
Biz ədəbiyyatımız tarixinə əl aparacaq olursaq, müsbət insan 
qəhrəmanlarının verilmədiyini görərik. Bunun səbəbi odur ki, klassik 
ədəbiyyat əməyə və real həyatı yaradan insanlara alçaq nəzərlə bax-
mışdır və əməkçi sinfin nümayəndələrini gülünc şəkildə göstərmişdir. 
Ən böyük dramaturqumuz və mütəfəkkirimiz sayılan M.F.Axundov 
belə, bu vəziyyətdən öz yaxasını qurtarmamışdır. Məsələn, onun 
“Hacı Qara” pyesindəki Kərəməli – nökər tipi və qeyri pyeslərdə 
verilən nökər tiplərini götürünüz. Bu nökər tipləri gülünc, alçaq bir 
vəziyyətdə ifadə olunmuşlardır. Bunun səbəbi odur ki, bizim klas-
siklər bunların zəhmət prosesindəki yaradıcılıq və qəhrəmanlıqlarını 
görmək istəməyirdi. 
O zamankı üsuli – idarə elə olmamışdır ki, geniş kütlə yoxsul və 
əməkçilər elm, mədəniyyət sahəsinə keçsinlər və bunlardan yüksək 
tiplər, insanlar yetişsin. 
Baxınız, bu gün bizim qadınlarımız şura – firqə işlərində kişilərlə 
birlikdə aktiv çalışırlar. Qadınlarımızdan komissar vardır, çünki 
müəyyən tarixi şərait yaranmışdır.  
Klassik ədəbiyyatımızın əsas yaradıcılıq istiqaməti klassizm, 
romantizm və xırda burjua realizmi olmuşdur ki, bu, həyatı, obyektiv 
varlığı olduğu kimi göstərmək imkanına malik olmamışdır. Lakin 
bununla bərabər, bəzən öz əsrini irəliləyən, onu qamçılamaq istəyən 
ayrı – ayrı mütəfəkkirlərimiz də olmuşdur ki, bunlar ağır zərbələrlə 
qarşılanmışdırlar. Bu mütəfəkkirlər içərisində Mirzə Fətəli Axun-
dovun adını ayrıca olaraq çəkməliyik. Mirzə Fətəli Axundov kimi 
 
 
290 
böyük filosof və böyük dramaturqumuz hələ indiyə qədər lazımınca 
təhlil olunmamışdır. Bu bizim elmi işçilərimizin qarşısında duran əsas 
vəzifələrdən biridir. Bəzi yoldaşlar belə düşünürlər ki, guya klassik 
ədəbiyyatımız boşluq təşkil edir. Onların fikrincə klassik ədəbiy-
yatımız: “Şərqin mistik fəzalarında” sönüb getmişdir. Onlar sönmə-
mişdir. Hələ də bizim klassik ədəbiyyatımız geniş əməkçi kütlələri 
tərəfindən oxunur. Klassik ədəbiyyat yenə də bizim hazırkı ədəbiy-
yatımızın inkişafı üçün xidmət edir. 
Azərbaycan klassik ədəbiyyatının nisbətən yararlı, hətta bu gün 
belə bizim üçün elmi – bədii əhəmiyyəti olan cəhətləri çoxdur. Müasir 
proletar şura ədəbiyyatımız ideoloji səviyyə və məfkurəvi istiqamət 
etibarilə köhnə ədəbiyyatımızı çoxdan ötüb keçmiş, onu geridə 
buraxmışsa da, bədiiyyat və texnoloji, ədəbi texnika, kompozisiya 
etibarilə ondan çox şeylər öyrənə bilər və öyrənməlidir. Misal üçün, 
hələ bizim dramaturqlarımız Mirzə Fətəli Axundovun dramlarında 
olan təbiiliyi, səmimiliyi, realistliyi, cəmiyyətin ən xəstə cəhətlərini 
kəskin və amansız tənqidə tutmağı tamamilə öyrənməmişlər. 
Biz hələ Mirzə Fətəli kimi müasir mədəniyyətin səviyyəsində 
duran, ədəbiyyatı dünya ədəbiyyatının böyük əsərləri və yazıçıları 
nümunəsi ilə zənginləşdirən, əsrimizin klassiklərini dərindən mənim-
səyən, bütün yaradıcılığı ilə yeni bir istiqamət açan dramaturqa malik 
deyilik. Mirzə Fətəli Axundov öz vaxtına görə müəyyən bir drama-
turgiya məktəbi yaratdısa da, bizim dramaturqlarımızdan bir məktəb 
yaradan olmamışdır. İndi daha əlverişli və azad şəraitin olmasına 
baxmayaraq, bizim dramaturqlarımız elə bir böyük, orijinal ədəbi əsər 
ortaya atmamışlardır ki, bu bizim dramaturgiyaya istiqamət versin (bu 
mənim öz şəxsi fikrimdir). 
Yeni dramaturqlarımız və nasirlərimiz əsərdə zaman, məkan, 
hadisələr vəhdətini yaratmağı, yalnız qəhrəmanın deyil, bütün tiplərin 
portretini eyni məharətlə cızmağı, temalara hakim olmağı ən xırda, 
 
 
291 
mənasız görünən hadisədə cəmiyyətin inkişaf xüsusiyyətlərini açmağı, 
bədii əsərin küll və cüzlərini real olaraq rabitələndirməyi, az hadisə, 
söz, hərəkətdə, kiçik səhnədə böyük fikirlər verməyi, təbiət təsvirlərini 
həqiqi sənətdə əsərin mərkəzi qayəsinə tabe tutmağı öyrənməlidirlər. 
Füzulidəki dərin və olduqca bədii lirika, Molla Nəsrəddin və 
Sabirdəki öldürücü satira, müasir cəmiyyətin “artıq adamlarını” qam-
çılayan və mübarizə  səhnəsindən çıxaran tənqidi gülüş, islahedici, 
istiqamətləndirici yumor hələ müasir ədəbiyyatımız tərəfindən mənim-
sənilməmişdir. 
Molla Nəsrəddin və Sabirin yaratdığı, xırdaca uşaqlardan 60-70 
yaşında olan adamlara qədər hamının əzbərlədiyi, kütlənin malı olan 
satiraları biz yarada bilmişikmi? Cürətlə deməliyik ki, yaratmamışıq! 
Bu nöqsanı biz öz boynumuza götürməliyik. 
Bunun səbəbi odur ki, Sabir mənsub olduğu xalqın bütün xüsusiy-
yətlərini, onun dilini, tələblərini, xüsusiyyətlərini gözəl bilirdi və o 
tələblərə, o xüsusiyyətlərə görə də yaradırdı. Odur ki, geniş kütlə şairi 
olmaq istəyən yazıçılarımız yalnız ziyalılar üçün deyil, geniş əməkçi 
kütlələri üçün yazmağı Molla Nəsrəddindən, Sabirdən öyrənməli və 
istifadə etməlidirlər. Bu o demək deyildir ki, biz bu gündən etibarən 
Molla nəsrəddinləşməliyik, sabirləşməliyik və geri qayıtmalıyıq... 
Yox! Bunu belə düşünməməliyik. Biz onlardakı xüsusiyyətləri özü-
müzdə yaratmaq üçün onlardan, onların müxtəlif priyomlarından 
istifadə etməliyik. Abbas Səhhətin təbiət, zəhmət haqqındakı şeirlərini 
götürünüz: insan bu şeirləri oxuduqda nə qədər sevinir, hərəkətə gəlir, 
insanda təbiət və zəhmətə qarşı ruh yüksəkliyi, həvəs əmələ gəlir. Bu 
cəhətləri biz öyrənməliyik. 
Bununla əlaqədar olaraq, mən Azərbaycanın folklor ədəbiyyatı 
xüsusunda bir neçə söz demək istəyirəm. Birinci Ümumittifaq şura 
yazıçıları qurultayında Maksim Qorki bizə dedi ki, öz folklor ədəbiy-
yatınızı yığınız, onu təşkil ediniz – bu, söz sənətinin başlanğıcıdır, 
 
 
292 
sənət yazı ədəbiyyatı olmadan əvvəl insan tarixində folklor ədəbiyyatı 
inkişaf etmişdir ki, bu, ədəbiyyatın başlanğıcıdır. Odur ki, öz folklor 
ədəbiyyatınızı öyrəniniz. Onlardan siz çox – çox şeylər götürə bilər-
siniz. 
Əlbəttə, Maksim Qorki bunu təsadüfi deməmişdir. O, folklora 
böyük qiymət vermişdir. 
Azərbaycan şəraitində folklor ədəbiyyatı olduqca zəngin bir tarixə 
malikdir. Bu ədəbiyyatın öyrənilməsi onun elmi surətdə işlənilməsi və 
bu canlı səmimi el ədəbiyyatından istifadə məsələsi Birinci şura yazı-
çıları qurultayından sonra bizim üçün daha ciddi bir əhəmiyyət 
qazanır. 
Həyatın əsil həqiqətləri, milyonlarla insanların sevinc və iztirabı 
bu ədəbiyyatda tapıldığı kimi, ən gözəl, ən səmimi Azərbaycan türk-
cəsinin gözəl ifadə nümunələri də, yaşamış olduğumuz iqtisadi, 
ictimai həyatımızın bədii obrazları da, xalqımızın müxtəlif dövrlərdəki 
bədii zövqləri də bu zəngin el ədəbiyyatında istənilən qədər  vardır. 
Bugünkü şeirimizin xalis Azərbaycan türkcəsi uğrunda apardığı 
mübarizədə şübhə yoxdur ki, el ədəbiyyatının böyük yardımları ola 
bilər. Vaqif kimi böyük bir sənətkarın bu gün belə sevilərək 
oxunmasına səbəb onun geniş xalq kütləsi dili ilə, onların zövqü ilə 
yazması olmamışdırmı? Hələ də özünü yabancı dillər təsirindən 
qurtarmamış şairlərimiz, Azərbaycan türkcəsini bu ədəbiyyat vasitə-
silə öyrənməlidirlər; onu yaradan geniş kütlələrlə üzvi surətdə 
bağlanmalıdırlar. Misal üçün Aşıq Ələsgərin Azərnəşr tərəfindən nəşr 
edilmiş şeirlərini göstərmək olar. 
Xalis Azərbaycan  türkcəsi ilə bədii surətdə yazılmış olan bu şeir-
lərdə bir açıqlıq, saflıq və təbiilik, milli ifadə formaları, milli obrazlar 
çoxdur. Bunlardan istifadə ilə biz yalnız Aşıq Ələsgərə qayıtmamaq 
şərtilə bugünkü şeirimizdə bugünün saflığını, təmiz və səmimi 
 
 
293 
lirikasını, geniş xalqın zövqlərini tərənnüm etməliyik. Əks təqdirdə, 
bizim şeirimiz geniş kütlənin malı ola bilməz. 
Azərbaycan türkcəsi yaratmaq uğrunda apardığımız mübarizədə el, 
aşıq ədəbiyyatından istifadə etməliyik. Bizim bəzi yazıçılarımız, bəzi 
rus və əcnəbi sözləri işlədərək ortaya bir “yenilik” çıxarmaq istəyirlər. 
Lakin bunlar bir yenilik deyil, bunlar bizim şeirimizi korlamaq, 
şeirimizin sahib olduğu gözəl Azərbaycan türkcəsini pozan, onu 
varvarizmə aparan təşəbbüslərdir ki, biz bunlarla ciddi mübarizə 
etməliyik.  
Əsas etibarilə Füzuli dövründən ta Oktyabr və Aprel inqilabına 
qədər türk klassik ədəbiyyatının dili fars və ərəb kəlmələri ilə dolu 
qəliz, qeyri – kütləvi, bir ovuc aristokrat ziyalı və məmurlar tərəfindən 
anlaşıla bilən bir dil olmuşdur. Lakin bu ədəbi dil müxtəlif dövrlər və 
mərhələlər keçirmişdir. İlk dövrlərdə farsi tərkiblər və kəlmələrin çox-
luğu nəzərə daha çox çarpırsa da, sonrakı dövrlər ərəb tərkibləri, söz-
ləri kəsiri osmançılıqla  əvəz edilməkdədir. Bu hal təbii feodalizm və 
burjuaziya ədəbiyyatlarının məhdudluğundan, onların individualizm 
əsasında qurulmasından və qeyri – kütləvi olmalarından doğmaqdadır. 
Türk şeir dilinin çətin və ərəb - fars kəlmələri ilə doldurulmasının 
bir səbəbi də türk dilinin bədii formaya salınması, nəzmə çəkilməsinə 
kök etibarilə yabançı olan başqa vəznlərdə (əruz) yazılmasıdır. Buna 
görə Füzulinin qəzəllərinin, ya da Məhəmməd Hadinin şeirlərinin 
geniş kütlə içərisində populyar olmadığına və əksinə, Vaqif, Vidadi, 
Zakir kimi türk klassiklərinin, Aşıq Ələsgər kimi xalq şairlərinin türk 
heca vəznində yazmaqla bu yazıçıların xalis türkcə təbir, təşbeh və 
məcazlarından, zərbi – məsəllərindən istifadə etməklə yaratdıqları 
lirikanın, gözəlləmələrin kütlə arasında populyar olmasına təəccüb 
edilməməlidir. Öz mündəricəsi etibarilə geniş kütlələrin ədəbiyyatı 
olmadığına görə, onun dili də geniş kütlələrin dili olmamışdır. Əksinə, 
bu gün siz şura ədəbiyyatını götürsəniz, o öz mündəricəsi etibarilə 
 
 
294 
geniş kütlələrin ədəbiyyatı olduğu üçün onun dili də geniş kütlələrin 
dilidir və geniş kütlələrin tərəfindən sevinclə oxunur. 
Yalnız Oktyabrdan sonra türk ədəbi – bədii dili böyük inkişaf 
perspektivi qarşısında durmuşdur. Bugünkü türk ədəbi – bədii dili 
saflaşmaqda, əcaib, qəribə tərkib və təşbehlərdən, təbirlərdən yaxa 
qurtarmaqdadır. 
Heç də uzağa getmək lazım deyildir. Hamımızın sevdiyi Cavidin 
“Səyavuş”unu götürünüz. “Səyavuş” heca vəznində yazılmış bir 
əsərdir ki, bu Cavid yaradıcılığında, Cavid dilində bir addım irəlidir. 
Cavid öz “Səyavuş”u ilə dildə sadələşməyə doğru getmişdir. 
Oktyabr və Aprel inqilablarından sonra ədəbiyyatımıza gələn 
internasionalizm ideyasını ayrıca qeyd etməliyik. Ədəbiyyatımızda 
internasionalizm ideyası ədəbiyyat tariximizdə yeni bir şeydir. Bu, hər 
dürlü millətçiliyə, vətənçiliyə zidd olan proletar ideolojisinin bir 
ifadəsidir. Türk ədəbiyyatı tarixində internasionalizm yeni bir tarixi 
hadisədir ki, şura ədəbiyyatı ordusu bu ideyanın əksinə çalışan 
pantürkizm, panislamizm kimi burjua ideyaları ilə ciddi mübarizələr 
aparmışdır. İnternasionalizm ideyası artıq konkret bədii obrazlar 
vasitəsilə ədəbiyyatımızda yaranmaqdadır. Buna misal olaraq, Cəfər 
Cabbarlının “1905-ci ildə” əsərini, Məhəmməd Səid Ordubadininin 
“Dumanlı Təbriz”dəki Nina tipini, M.Müşfiqin “Buruqlar arasında” 
poemasını, Hüseyn Mehdi yoldaşın “Daşqın” əsərini və sairəni göstərə 
bilərik. 
İnternasionalizm bizim üçün abstrakt bir ideya halında deyildir. O, 
artıq həyatda, real varlıqda yaranmışdır ki, bu, min illik tarixi olan 
Azərbaycan ədəbiyyatı üçün böyük proqressiv bir hadisədir. 
Bugünkü ədəbi dilimiz bir ovuc aristokratiyanın deyil, geniş işçi 
və kolxozçuların, milyonların dilidir. Ədəbiyyatımızın dili də 
mündəricəsi kimi kütləvi olmalıdır. Ədəbi dilimiz geniş kütlələr 
içərisində işçi, kolxozçu və əməkçilərin işlətdikləri kəlmələr və 
 
 
295 
təbirlərdən, ifadə formalarından və bununla bərabər, klassik yazı 
ədəbiyyatımızdan, geniş və zəngin el ədəbiyyatından, müxtəlif beynəl-
xalq kəlmə və ifadələrdən öz qidasını alaraq, inkişaf etməkdədir. Bu 
ideyanın ilk izlərinə hələ biz kommunist yazıçılarından Nəriman 
Nərimanovun “Bahadır və Sona” əsərində təsadüf edirik. Bunlardan 
başqa, bugünkü şeirimizdə (S.Rüstəm. M.Rəfili, Rahim) onlarla, 
yüzlərlə beynəlxalq günləri, internasional  bayramları, Lenini və başqa 
inqilab qəhrəmanlarını tərənnüm edən şeirlərimiz vardır. 
İnternasionalizm bizim ədəbiyyata yeni insan obrazları verməklə 
kifayətlənmir. Bu yeni mündəricə və ideya türk ədəbiyyatının 
əsrlərdən bəri bağlanıb qaldığı dar, milli çərçivəni qıraraq, daha geniş 
nəfəs almasına və beynəlxalq ədəbiyyat sahəsinə keçməsinə imkan 
yaradır. Bu, böyük tarixi bir hadisədir. 
Lakin qeyd etmək lazımdır ki, hələ bizim ədəbiyyatda inter-
nasionalizm ideyası istənilən dərəcəyə qalxmamışdır. Məsələn, Azər-
baycan şəraitində internasionalizmin ən parlaq və ölməz nümunəsi 
olan “26-lar” öz bədii ifadəsini hələ ədəbiyyatda almamışdır. Bundan 
başqa , məişətimizdə davam edib gələn bir çox antiinternasional 
məsələlər də hələ həll olunmamışdır. Məsələn, türk qızının başqa bir 
millətdən olan gəncə getməsi bir problem olaraq heç bir yazıçı 
tərəfindən ortaya qoyulmamış və bu işə mane olan hətta kom-
munistlərimiz vardır ki, onların bu cəhəti bədii surətdə ifşa olun-
mamışdır. 
Digər tərəfdən, siz istehsalata gediniz, orada görürsünüz ki, türk 
qızı rus qızı ilə birlikdə oturub söhbət edir, öz sirlərini bir – birilərinə 
danışırlar. Bu hadisələr tarixdə bizim görmədiyimiz hadisələrdir. 
Lakin bunlar bizim nəzərimizə çatmır. Biz ictimai və iqtisadi 
həyatımızda birlikdə çalışan erməni, türk, rus və başqa millətlərin real 
həyatdakı internasional münasibətlərinin bədii ifadəsini ədəbiy-
 
 
296 
yatımızda lazımınca göstərməmişik. Bu işə əngəl olan hakim rus 
şovinizminin və yerli millətçiliyin nümayəndələri ifşa olunmamışdır. 
Bugünkü ədəbiyyatımızda klassik ədəbiyyatımızda olan janr 
yoxsulluğu yoxdur. Yazıçılarımız roman, dram, poema, hekayə, oçerk, 
novella və başqa janrlarda yazırlar ki, bunların bəzisi bizim klassik 
ədəbiyyatımızda tamamən olmamışdır, bəzisi isə lazımınca inkişaf 
etdirilməmişdir. Bu nöqteyi – nəzərdən biz ədəbiyyatımızın zəngin-
ləşməsini qeyd etməliyik. Bundan başqa, ədəbiyyat ordumuz artıq 
kütləvi bir hal almışdır ki, bu da proletar inqilabına qədər Azərbaycan 
tarixində görünməmiş bir hadisədir. Bu gün ədəbiyyatla müəyyən 
firqə, şura təşkilatları məşğul olur. 
Bu gün ədəbiyyat sahəmizə  yüzlərlə yeni istedadlı, həyatı bilavasitə 
yaradan əməkçilər qarışır. Bu, ədəbiyyata, sənətə qarşı olan böyük canlı 
və kütləvi axının ifadəsidir. Bu axın öz ilhamını böyük iqtisadi 
quruluşlarımızdan (fabrik, zavod, kolxoz, sovxoz və sairələrdən), yeni 
əmək formalarından, proqressiv inqilabi ideyalardan, ölkəmizdə gedən 
mədəni inqilabdan, əmək qəhrəmanlarından alır. Bu axın sinfi mübarizə 
prosesində bərkimiş yeni, sağlam bir nəslin ifadəsidir. 
Bu gün qeyd etməliyəm ki, Azərbaycanda yaranan milli 
ədəbiyyatlar bədii tərcümələr vasitəsilə (türkcədən rus, erməni dilinə 
və əksinə) ədəbiyyatımız daha zənginləşməkdədir. 
Bədii tərcümənin internasional rabitə və yazıçılarımızın bir – 
birilərinin yaradıcılıq təcrübəsindən istifadə etməsi işində böyük 
əhəmiyyəti vardır. Birinci Ümumittifaq şura yazıçıları qurultayı da 
bədii tərcümə məsələsinə əhəmiyyət vermiş və bu sahədə lazımi 
tədbirlər göstərmişdir. Bu işlə (bədii tərcümə ilə) xüsusi məşğul olmaq 
üçün Azərbaycan Şura Yazıçıları İttifaqında xüsusi bir bədii tərcümə 
bürosu təşkil edilməlidir. 
Azərbaycan şura ədəbiyyatı öz sosialist mündəricəsi etibarilə 
böyük şura ədəbiyyatının bir hissəsi olduğundan bu vəziyyət türk şura 
 
 
297 
ədəbiyyatının yalnız Azərbaycan daxilində deyil, bütün Şuralar İttifaqı 
daxilində populyarizə olunmasını tələb edir və böyük Şuralar İttifaqı 
sahəsinə çıxacaq, bütün millətlər tərəfindən tanılacaq əsərlərin, 
yazıçıların yaradılmasına tarixi zəmin yaradır. 
İqtisadi və mədəni quruluşumuzu yaradan, ölkəmizi div adamları 
ilə irəli aparan əsrimizin müsbət qəhrəmanlarının bədii ifadələri 
ədəbiyyatımızda hələ lazımınca verilməmişdir. 
Bəzi yazıçılarımız vardır ki, bunlar müsbət insan vermək üçün, 
böyük qəhrəmanlar yaratmaq üçün mütləq Puqaçov, Böyük Pyotr, 
Napoleon, Teymurləng və başqaları kimi tarixi simalar axtarırlar. Biz 
bu tarixi simaların ədəbiyyat vasitəsilə verilməsinə zidd deyilik. Bu, 
ancaq məsələnin bir tərəfidir. Bu, ümumi işin bir parçasıdır. 
Bəziləri belə düşünürlər ki, cəmiyyətimizin aparıcı qüvvəsi olan, 
bütün iqtisadi və mədəni həyatımızı təmin edən zəhmət prosesində 
çalışan adi işçilərdə, əməkçilərdə böyük və dərin duyğular, böyük 
fikirlər, arzular, fəlsəfi görüşlər yoxdur. Bu qətiyyən doğru deyildir. 
Tarixdəki hər hansı bir şəxsiyyət bu adi insanların tələb və ideya-
larının ifadəsindən başqa bir şey deyildir. Misal üçün siz Şekspirin 
Hamlet əsərindəki qəbirçinin qafalarla elədiyi söhbətini götürünüz. Bu 
qəbirçinin öz adi həyat təcrübələrindən çıxaraq, heç bir elmi və fəlsəfi 
görüşə əsaslanmadan söylədiyi sözlər kimə təsir etmir? Və kim bu 
sözlərin bir qəbirçi tərəfindən deyilə bilməsinə şübhələnir? Məgər 
onun dediyi sözlərdə dərin fəlsəfi fikirlər yoxmudur? O özü isə adi bir 
insandır. 
Nəhayət, bunu da göstərməliyik ki, ədəbiyyatımızdakı Leyli, 
Məcnun, Hacı Qara və başqa tiplər məgər tarixi simalardırmı? 
Lakin biz işçi kütləsini, əməkçiləri az tanıdığımız üçün bunların 
qəhrəmanlarını verə bilmirik. 
Müsbət qəhrəman dedikdə, biz sinifsiz cəmiyyət quruluşunda aktiv 
iştirak edən, sosializm quran insanları nəzərdə tuturuq. Bizim əsər-
 
 
298 
lərimizdə bu müsbət tiplər verilməlidir. Bunun üçün onları tanımaq, 
onlarla yaşamaq, duymaq, düşünmək və onları sevməyi bacarmaq 
lazımdır. 
Ədəbiyyatımızın qarşısında duran başqa məsələlərdən biri də qadın 
və sevgi problemidir. 
Türk ədəbiyyatı tarixində qadın və sevgi problemləri yeni bir 
hadisə deyildir. Bu xüsusda ədəbiyyatımızda yüzlərlə, minlərlə yazıl-
mış şeirlərə, dastanlara, nağıllara təsadüf etmək olar. Lakin bütün 
bunlar bəşəriyyətin böyük bir qismi olan, iqtisadi – siyasi və mənəvi 
həyatımızda aktiv iştirak edən qadınlara qarşı sinfi cəmiyyətin bəs-
lədiyi əlaqənin, görüşün ifadəsi olmuşdur. Odur ki, Füzuli, Vaqif və 
başqa böyük şairlərimizin əsərlərində qadın və əyləncə aləti kimi, 
kişilərin mənəvi və fizioloji ehtiyacını ödəyən bir obyekt olaraq, 
ictimai və istisadi həyatda bundan başqa mənası olmayan bir varlıq 
kimi göstərilmişdir. 
Hətta Məcnun, azad bir eşqin nümayəndəsi olan bir insan belə, 
Leylinin zor ilə İbn – Səlama verilməsinə baxmayaraq, öz fizioloji 
hisslərinə qapılır və Leyliyə “-Sən bivəfasan” deyərək, qısqanclıq 
duyğularından yaxasını qurtara bilmir. Bununla da öz eşqinin, yaşamış 
olduğu iztirabların fizioloji bir mahiyyət daşıdığını açmış olur. 
Yaxud da Vaqif  Vidadiyə yazdığı bir şeirdə belə deyir: 
 
Yorğanı, yasdığı tozlu torpaqlı 
Həmdəm ilə hərdən söhbət eylərsən. 
 
Bununla Vaqif kəndin zəhmət həyatında çalışan, həyatın 
qaranlıqlarında can çəkişən qadınlara gülüb, onları sevməyir. Yaxud 
da başqa bir yerdə: 
Bizim hərəmlərdir quran oxuyan, 
Üstündən, başından ənbər qoxuyan, 
 
 
299 
Onlar deyil örkən, çatı toxuyan, 
Kimin işin kimə nisbət eylərsən? 
 
- deyərək sarayların üstündən – başından ənbər qoxuyan qadın-
larını mədh edir. 
Lakin şura ədəbiyyatı öz prinsipləri etibarilə klassik ədəbiyyatın 
bütün ideyalarına zidd olduğu kimi, qadın və sevgi məsələsində də 
yeni bir mündəricəyə sahibdir. Bu da bizim qadınlara olan yeni 
yoldaşlıq münasibətimizdən doğur. 
Böyük Oktyabr və Aprel inqilabından sonra siyasi və iqtisadi 
hüquqa malik olmuş türk qadını ölkəmizin bütün quruluş sahələrində 
xariqələr yaradır. Yeni sağlam bir nəslin böyüməsinə xidmət edir. 
Bəzən bizə adi görünən bu hadisələri dərindən düşünərkən böyük və 
tarixi bir dönüşün qarşısında bizi heyrət alır. Dünənki buzov bağlayan, 
örkən, çatı toxuyan qadın bu gün böyük bir kəndin kolxoz sədridir. O, 
yüzlərcə, minlərcə insanın iqtisadi və mədəni həyatına rəhbərlik edir.  
Dünənki çarşaflı, evdar bir qadın bu gün komissardır, məhkəmə 
sədridir və başqa məsul vəzifələr daşıyır. Türk qadınlarının bu azadlığı 
və bu azadlıq uğrunda tökülən qanlar bizim ədəbiyyatımızda hələ 
lazımınca göstərilməmişdir. 
Qadınlarımızın real həyatdakı vəziyyətləri dəyişdiyi halda, onların 
bədii ədəbiyyatdakı obrazları dəyişməyə bilməzdi. Yeni qadın 
obrazlarını ifadə edən əsərlərimiz olsa da (məsələn: Talıblı yoldaşın 
“Erkək Tükəzban”ı, Nəzərli yoldaşın “Qara tel”i, Simurğun “Yox” 
hekayəsi, Seyid Hüseynin “Yatmış kəndin qış gecələrində”, “İki həyat 
arasında” və i.a. əsərləri), lakin bunlar bugünkü qadın tiplərini bütün 
mürəkkəbliyi və dərinliyi ilə vermədiyi kimi, öz bədii qiymətləri 
etibarilə də günün tələblərindən geri qalırlar. Bu vəziyyət yalnız türk 
ədəbiyyatında deyil, bütün şura ədəbiyyatında da belədir. Birinci 
Ümumittifaq şura yazıçıları qurultayı bu məsələyə böyük əhəmiyyət 
 
 
300 
vermişdir. Qurultayımızın bütün yazıçılarımız qarşısında qoyduğu 
vəzifələrdən biri də əsrimizin qadın tiplərini, müxtəlif xarakterli 
qadınlarını, onların ictimai həyat prosesində dialektik inkişafını, bu 
azadlıq uğrunda törənmiş bütün faciələri göstərmək vəzifəsidir. 
Bir neçə söz də bugünkü ədəbiyyatımızda yaranmaqda olan ictimai 
lirika haqqında demək istəyirəm. 
Lirika ictimai insanın hiss və həyəcanlarının ifadəsidir. Lakin bu o 
demək deyildir ki, lirikada insan şüurunun, insan fikrinin rolu yoxdur. 
Biz marksistlər hissi fikrə qarşı qoymamalıyıq, əksinə, onların bir – 
birini tamamlaması fikrini və eyni zamanda fikrin hiss üzərində 
kontrol olduğunu müdafiə edirik. 
Əski Azərbaycan ədəbiyyatında lirika, demək ki, ədəbiyyatın 
əsasını təşkil etmişdir. Lakin bu lirika çox vaxt individualizm, sek-
sualizm əsasında inkişaf edərək, dar subyektiv duyğuların tərcümanı 
olmuşdur. Bu lirikada geniş ictimai motivlərə, ictimai problemlərin 
həllinə az – az təsadüf olunur. Bu heç də təsadüfi deyildir. Xanlıq 
dövründə Vaqifi götürsək, onun lirikasında individualizm və sek-
sualizm, şübhəsiz ki, o dövrün ictimai problemlər, ideyalar irəli 
sürməməsindən irəli gəlmişdir. Buna istinadən deyə bilərik ki, 
Azərbaycan şəraitində ictimai lirikanın yaranmasına və onun inkişa-
fına tarixi bir zəmin yalnız Aprel inqilabından sonra yaranmışdır. 
Lirika sinfidir. Sosializm dövründə lirikanın yaranmasına inan-
mayanlar, ona bədbincəsinə yanaşanlar vardır ki, bunlar dövrün 
xarakterini və ümumi istiqamətini düşünüb anlaya bilməyənlərdir. 
Sosializm dövrü şəxsiyyətlərin və onların bütün qabiliyyətlərinin 
parlaması və çiçəklənməsi dövrüdür. 
Bəziləri belə düşünürlər ki, sosializm dövründə guya insan 
zövqlərinə, insan hisslərinə ədəbiyyatda yer verilməməlidir. Guya 
proletariatda, əməkçilərdə dərin hisslər, incə zövqlər, ilhamlar yoxdur. 
 
 
301 
Bu, qətiyyən doğru deyildir. İşçi sinfində həyatı daha dərindən duyan 
hisslər, təsirlər, zövqlər vardır. 
İqtisadi həyatda, ictimai və siyasi sahələrimizdə çalışan əməkçi 
kütlələri öz əlləri ilə qurduqları sosializm quruluşundan dərin zövqlər, 
ilhamlar alırlar. Bu belə olmasaydı, milyonlarca əməkçi sosializm 
quruluşumuzu div addımları ilə irəli apara bilməzdi. Bu müvəffəqiy-
yətlər heç bir qanun və inzibati ölçülərlə yarana bilməzdi. Şeirimiz 
bunları ifadə etməli və öz yüksək formasına qaldırmalıdır. Çünki artıq 
ölkəmizdə əmək sadəcə maddi ehtiyacı ödəmək üçün deyil, bəlkə 
şərəf, namus və qəhrəmanlıq işinə çevrilmişdir. 
Biz işçi sinfinin əmək prosesindən aldığı dərin həyəcanları, təmiz 
duyğuları və onların bu əməyi ilə həyata keçirdikləri böyük ideya-
lardan aldıqları mənəvi zövqləri lirika vasitəsilə ifadə etməliyik. 
Bəzi yazıçılarımız işlərimizi doqmatik olaraq düşünürlər. Ona görə 
də onların varlığını yalnız əmək şəraiti ilə məhdudlaşdırırlar. Odur ki, 
belə yazıçılar əmək prosesini elə verirlər ki, bu – ölü, cansız, quru 
mexaniki hərəkətlər məcmusu olur. Lakin unutmamalıyıq ki, əməyi 
yaradan canlı insanlardır. Bu canlı insan bəzən sevir, sevilir, bəzən 
iztirab çəkir, xəyallara dalır, bəzən müxtəlif təbiət gözəlliklərindən 
daha saf, daha dərin təsirlər alır. Bizim yazıçılarımız bunları unudur-
lar. Bəzən işçini həmişə şad, sevinən, məsud, gülər verirlər. Bəzən də 
əksinə, çox ciddi, bütün sutkada 24 saat işləyən, daim çalışan 
göstərirlər. Axı bu, adamdır. Məgər buna istirahət, yatmaq, yemək, 
içmək lazım deyilmi? Məgər bu işçinin heç bir dərdi, fikri yoxdurmu? 
Bizim yazıçılar bu cəhətlərə fikir verməyirlər. Bunun nəticəsində 
həyatı təhrif edirlər. Bəzən də işçi sinfini, bilavasitə əməyi yaradan 
canlı insanları bir tərəfə buraxaraq, cansız maşınlardan, dəzgahlardan 
danışırlar. Məsələ dəmir, dəzgah, maşın üstündə deyildir, burada əsas 
məsələ canlı insanların həyəcanı olmasını görməkdədir. 
 
 
302 
Bu nöqsan bizim qəzet işçilərində də vardır. Görürsən ki, bu gün 
bir qəzet işçisi əlində faizlər gətirib şairə verir ki: “Al bu faizləri, bu 
rəqəmləri, bunlara aid bir şey yaz! Bu faizləri qafiyələndir”. Əgər bu 
sözlərə qulaq asan şair ağıllı isə, durub işinə gedir; yox, əgər o şair də 
bu təklifi verən adam əqildə isə, bu rəqəmləri götürüb qafiyələndirir 
və “şeir” yazır. 
Bizim lirikamızda şairin xüsusiyyətini, onun subyektiv aləmini 
qiymətləndirməmək təşəbbüsləri olmuşdur. Bizcə, hər hansı ictimai 
bir hadisə əsasında yaradılan bədii bir lirikada yazıçı şəxsiyyətinin 
böyük rolu vardır. Biz subyekti rədd etməyirik. Əksinə, onun inkişa-
fına və bir şəxsiyyət olaraq parlamasına imkan yaratmalıyıq. Lakin bu 
subyekt obyektiv hərəkətin inkişaf qanunlarının doğru və dürüst ifadə 
şəkli olmalıdır. Şair öz hisslərinə qapılaraq həyatı təhrif edirsə, bu, 
onu saxtakarlığa sürükləyəcəkdir. 
İctimai lirikada ictimai həyatımızın inkişafına yardım edə biləcək 
yeni prinsiplər üzərində qurulmuş sosializm ailəsinin və bu ailəni 
yaradan azad bir sevginin böyük əhəmiyyəti vardır. Biz xırda burjua 
anarxizminə zidd gedirik. Biz sağlam və azad sevgi tərəfdarıyıq. Biz-
dəki sevgi yoldaşlıq əlaqəsindən, əmək, istehsalat prosesində doğulur. 
İşçi sinfinin sevgisi daha saf, daha səmimidir. 
Proletariatın sevgisi əməkdaşlıq, yoldaşlıq əlaqəsindən irəli gələn 
və real həyatda yaranan səmimi, saf sevgidir. Bunun tərənnümü lazım-
dırmı? Lazımdır. Bu yeni ailə və sevgi münasibətlərini tərənnüm edən 
şeirlərə kütlələrin böyük maraq və həvəsi vardır.  Bu tipdə şeirlərdən 
bir nümunə olaraq Rahimin “Qızım” sərlövhəli şeirini göstərmək olar. 
Yoldaş Rahim bu şeiri bəzi klublarımızda oxumuşlar. O bu şeiri 
oxuyanda mən salonda əyləşən adamların üzünə baxırdım. Hamının 
üzündə bir təbəssüm, bir sevinc hissi, həyəcanlar canlanırdı. Bu təbəs-
sümlər, bu sevinc yeni, azad bir sevginin bədii lirikasına qarşı olan 
 
 
303 
böyük və kütləvi bir ehtiyacın ifadəsi deyilmi? Biz yazıçılar geniş 
əməkçi kütlələrin bu ehtiyacını, əlbəttə, ödəməliyik! 
Təbiət təsvirinə bizim ədəbiyyatımızda geniş və böyük yer 
verilməlidir. Günəşin, suyun sevdiyi qüvvət, insanın təbiətlə apardığı 
qüvvətli mübarizənin təsviri ədəbiyyatımızda geniş yer tutmalıdır. 
Təbiət təsviri üzərində axır zamanlarda bəzi yoldaşlarımız düşünürlər. 
Burada mən sizə bir xarakterik nümunə göstərmək istəyirəm. 
Vaxtı ilə xalturaçılıqda haqlı olaraq tənqid etdiyimiz Cəfər 
Xəndanın keçmiş şeirlərinə nisbətən, son şeirlərində onun düz yola 
keçmək təşəbbüsünü qeyd etmək istəyirəm. O deyir ki: 
Sanki xəzəllər də çəpik çalırdı, 
Biz dağa çıxdıqca səs alçalırdı... 
Mən, əlbəttə, bunu gözəl  bir şeir nümunəsi kimi göstərmək istə-
mirəm. Lakin mən Cəfər Xəndanın bu şeiri ilə sevinməyə bilmərəm. 
Cəfər artıq şeirdə lirika və təbiət dinamikası lazım gəldiyini düşün-
müşdür. Bu düşməninin özü də müvəffəqiyyət üçün birinci pillədir. 
Bizim şeirimizin və nəsrimizin həyatımızın inkişafında, sosializm 
quruluşu templərindən geridə qalması qurultayımızda göstərilmişdir. 
Bu, mübahisəyə ehtiyacı olmayan bir həqiqətdir. Lakin burada bir şeyi 
qeyd etmək lazımdır. Biz ədəbiyyatımız geridə qalır dedikdə, belə 
düşünməməliyik ki, ədəbiyyatımız ideya və mündəricə etibarilə böh-
ran keçirir, ölümə gedir. Bizim şeirimiz, nəsrimiz yalnız həyatımızın, 
sosializm quruluşunun templərindən geri qalır. Bunu bütün aydınlığı 
ilə birinci Ümumittifaq şura yazıçıları qurultayı göstərdi. Burasını 
mən münəqqid yoldaşlarımıza xatırlatmaq istəyirəm. 
Ədəbiyyatımızın geriləməsi işi ilə mübarizədə yazıçıya yardım və 
istiqamət işində, söz yox ki, bədii tənqidə böyük ehtiyac vardır. Biz 
bunu göstərməliyik ki, bədii yaradıcılığa nisbətən tənqid daha geri 
qalır, daha zəif bir haldadır.  
 
 
304 
Bizim bəzi münəqqidlərimiz şeir və nəsrimizin geridə qalmasından 
qorxurlar. Məsələn, yoldaş Əli Nazim keçənlərdə yazmış olduğu qısa 
bir qəzet məqaləsində bütün yazıçılarımızın, şairlərimizin adını 
çəkməklə ədəbiyyatımıza sadə bir baxış yürütmüşdür. O, bu “tənqi-
dində” nə yazır? O deyir ki, qurultaydan sonra şeir haqqında mənim 
fikrim daha da mənfiləşmişdir. 
Bizim tənqidimiz nə cürə olmalıdır? Tənqid də, hər şeydən əvvəl, 
yazıçıya konkret kömək etməlidir. Bu konkret iş forması nədən ibarət 
olmalıdır? Əvvəlcə tənqidimiz öz yaxasını abstrakt fikir söyləməkdən, 
qabaqcadan düşünülmüş formullar və reseptlər verməkdən qurtar-
malıdır. Tənqid konkret surətdə bədii əsərin mündəricə, forma, dil, 
janr, kompozisiya, xülasə, bütün bədii elementlərini təhlil etməklə, 
yazıçının bu və ya digər nöqsanını göstərməklə, yazıçını inandırıcı bir 
halda tənqid etməli və ona istiqamət verməlidir. Tənqidin vəzifəsi 
bununla da bitməyir. Tənqid geniş oxucu kütlələrini bədii əsər ətra-
fında təşkil etməli, onların bədii zövqlərini tərbiyə işində böyük bir rol 
oynamalıdır. Münəqqid öz subyektiv zövqü və qənaətləri çərçivə-
sindən çıxmalı, o, geniş kütlələrin zövqü və tələbləri ilə yaşamalıdır. 
Bəzi yoldaşlar deyirlər ki, böyük tənqid əsərlərinin yazılması üçün 
böyük ədəbi əsərlərin olması lazımdır. Məncə, bu fikirdə qismən həqiqət 
vardır. Biz bədii tənqidə bədii yaradıcılıq kimi baxır və onu bədii ədə-
biyyatdan ayrı, mücərrəd bir şəkildə düşünməyirik. Odur ki, bizim böyük 
tənqid əsərlərinə və böyük münəqqidlərə ehtiyacımız vardır. Şübhəsiz ki, 
Puşkin, Lermontov, Tolstoy kimi böyük şair və ədiblərlə fəxr edən rus 
əfkari – ümumiyyəsi: Belinski, Çernışevski, Dobrolyubov, Pisarev kimi 
böyük münəqqidləri ilə də fəxr etməyə haqlıdır. Biz də yüksək fikirli və 
dərin duyğulu münəqqidlər uğrunda mübarizə aparmalıyıq. 
Bizim ədəbiyyat tariximizdə də böyük ədəbi əsərlər və böyük 
münəqqidlər olmalıdır. Lakin bu o demək deyildir ki, böyük ədəbi 
əsərlər yazılana qədər bizim münəqqidlər mürgüləməlidirlər. Böyük 
 
 
305 
əsər yazmaq üçün tənqid lazım deyilmi? Tənqidsiz də böyük əsər 
yazılacaqsa, onda tənqidə heç bir ehtiyac qalmayır. Məncə, böyük 
əsərlərin yaranması üçün tənqidin böyük əhəmiyyəti vardır. O, böyük 
əsərlərin yaranmasında aktiv iştirak etməlidir. Münəqqidlərimizin öz 
tənqidləri ilə yazıçılara konkret surətdə kömək edə bilmələri üçün 
özlərinin mədəni və elmi bilik səviyyələrinin yüksək olması lazımdır. 
Münəqqid şeiri, onun bütün xüsusiyyət və elementlərini bir şair qədər 
düşünməli, bilməlidir. O, şeirdən bir şair qədər zövq almalı və bir şair 
qədər onun xüsusiyyətlərini anlamalıdır. 
Odur ki, münəqqid yoldaşlar öz elmi və mədəni səviyyələrinin 
daha da yüksəlməsi uğrunda çalışmalıdırlar. 
Bundan başqa, tənqiddə yoldaşlıq əlaqəsi və yoldaşlıq yardımı da 
olmalıdır. Yəqin ki, Rəfili yoldaşın Sabit Rəhmanın “Vəfasız”ı haq-
qındakı tənqidini hamınız oxumuşsunuz. Belə tənqidlər bizim üçün 
zərərlidir. Bu cür tənqid yazmaq, özünə şöhrət qazanmanın yüngül və 
ucuz bir yoldur. 
Birinci Ümumittifaq şura yazıçıları qurultayından sonra qarşı-
mızda duran əsas vəzifələr yüksək forma və mündəricədə ədəbi əsərlər 
yaratmaqdır. XVII firqə qurultayı öz qərarlarında insanların şüurundan 
kapitalizm qalıqlarının aradan götürülməsini, siniflər və sinifləri 
yaradan amillərin məhv edilməsini göstərmişdir. İkinci beşillikdə 
sinifsiz cəmiyyət – sosializm qurulur. Cəmiyyətimizin qarşısında 
duran məqsədlər və ideyalara həsr edilmiş böyük romanlar, dramlar, 
poemalar yazılmalıdır. Biz əminik ki, ədəbiyyatımız öz bədii forma və 
mündəricə yüksəkliyinə qalxmaqla, qarşımızda duran vəzifələrə cavab 
verəcəkdir. Bu vəzifələri ifa etmək üçün Böyük Oktyabr inqilabından 
sonra bizdə iqtisadi, mədəni, maddi və mənəvi şərait vardır. Bu 
şəraitdən istifadə etməyi biz bacarmalıyıq və bu sahədə bütün yazıçı 
qüvvələrimizi səfərbərliyə almalıyıq. 
1935 
 
 
306 
 
 
Böyük sənətkar Puşkinin  
ölümünün 100 illiyi qarşısında 
 
(ASŞC XKŞ yanında Puşkin komitəsi sədrinin müavini  
Səməd Vurğun yoldaşla müsahibə) 
 
Azərbaycanın əməkçi xalqı və onun ziyalı kütləsi böyük rus şairi 
Aleksandr Sergeyevic Puşkinin ölümündən 100 il keçməsi gününü 
qarşılamaq üçün böyük hazırlıq işlərinə başlamışdır. 
ASŞC XKŞ yanındakı Puşkin komitəsinə işçi və kolxozçulardan 
gələn tələblər bu böyük sənətkara olan marağın onun ədəbi irsininin 
dərindən tədqiq edilməsi istəyinin artdığını göstərir. 
Ədəbi düşüncələrin dahisi olan Puşkin Azərbaycan əməkçi ziyalı-
larının ən yaxşı nümayəndələrinin simpatiyasını və sevgisini çoxdan 
qazanmışdır. 
Bunu böyük dramaturqumuz və ədəbiyyatımızın böyük klassiki 
Mirzə Fətəli Axundovun Puşkinin ölümünə dair yazdığı şeiri göstərir. 
Mirzə Fətəli Puşkinin yaradıcılığının böyüklüyünü və onun ölümünün 
ictimai faciəsini yaxşı dərk etmişdi. 
Tarixi faktlar göstərir ki, Puşkinin yaradıcılığı XIX əsrin son-
larında türk şeirinə təsir etmiş və bu təsir bugünə qədər də ədəbiy-
yatımızda davam etmişdir. Məsələn, türk şeirinin avropalaşdırılması 
müəssisələrindən şair Abbas Səhhət böyük şair Puşkinin qüvvətli təsiri 
altında bulunmuşdur. Puşkinin “Qafqaz” və başqa şeirlərinin Səhhətin 
türk dilinə tərcümə etməsi heç də təsadüfi deyildir. 
Hələ Səhhətdən qabaq, təxminən 40-50 il bundan əvvəl Rəşid bəy 
Əfəndiyev A.S.Puşkinin “Bağçasaray fantanı”, “Balıqçı haqqında 
hekayə” əsərlərini tərcümə etmiş və i.a. 
 
 
307 
Lakin o zamankı ağır  şərait və çarizmin təzyiqi bu böyük sənət-
karların yaradıcılığı ilə türk xalqının dərindən tanış olmasına imkan 
verməmiş, yalnız sosialist inqilabından sonra türk xalqı rus ədəbiy-
yatının ən böyük nümayəndələrindən Puşkinin yaradıcılığı ilə dərin-
dən tanış olmağa başlamışdır. 
Bu gün şura Azərbaycanında bu böyük talantla tanış olmaq üçün 
geniş şərait yaradılmışdır. 
Puşkin əsərlərinin tərcüməsinə Azərbaycanın ən yaxşı şair qüvvə-
ləri cəlb edilmişdir. Bu gün Mikayıl Müşfiq, M.S.Ordubadi, S.Rüs-
təm, Rəsul Rza,  Axundov Cavad, Abdulla Şaiq, M.Rahim və qeyri 
şairlər Puşkinin seçilmiş əsərlərinin tərcüməsi ilə məşğuldurlar. 
Puşkinin “Yevgeni Onegin” əsərini tərcümə etmək mənə qismət 
olmuşdur. Bu böyük əsəri tərcümə heç də təsadüfi deyildir, bu, Puş-
kinin mənim yaradıcılığıma olan dərin təsirinin canlı bir məhsuludur. 
A.S.Puşkinin ölümünün yüzüncü ildönümündə yuxarıda göstər-
diyim şairlərin tərcüməsi üzrə Puşkinin əsərlərindən seçilmiş parçalar 
3 cildlik kitab şəklində buraxılacaqdır. 
Birinci cildə onun “Pikovaya dama”, “Kapitan qızı”, “Böyük 
Petronun ərəbi”, “Dubrovski” və başqa nəsrləri daxil ediləcəkdir. 
İkinci cilddə “Poltava”, “Motsart və Salyeri”, “Bağçasaray fan-
tanı”, “Qaraçılar”, “Boris Qodunov” kimi mənzum əsərləri və lirik 
şeirləri olacaqdır. Bu cilddə Abbas Səhhət və Rəşidbəy Əfəndiyevin 
tərcümələri də olduğu kimi nəşr ediləcəkdir. 
Üçüncü cild isə mənim tərcümə etdiyim “Yevgeni Onegin” adlı 
böyük mənzum romandan ibarət olacaqdır. 
Bundan başqa, şairin yaradıcılığına aid türkcə bir sıra kütləvi 
broşura buraxılacaqdır. 
Bakıda Puşkinin əsərlərindən və ona aid tarixi vəsiqələrdən ibarət 
böyük sərgi təşkil ediləcəkdir. 
 
 
308 
Bakının neft rayonlarında və Azərbaycanın pambıq rayonlarında 
şairin yaradıcılığına aid xatirə gecələri keçiriləcəkdir. 
Teatrlar və Azradio Puşkinə ithaf etmiş bədii quruluşlar və radio 
müsahibələri təşkil edəcəklər. İbtidai, orta və ali məktəblərdə A.S.Puş-
kinin yaradıcılığı ilə ciddi və ətraflı tanış olmaq üçün müsahibə  və 
ədəbi müsamirələr keçiriləcəkdir. 
Puşkin rus xalqı üçün olduğu kimi, türk xalqı üçün də doğma və 
əziz bir sənətkardır. Bəşəriyyət tarixinin ən yaxşı mütəfəkkirlərini – 
bu sahədə rus şeirinin səhər şəfəqləri olan Puşkinin yaradıcılığını 
öyrənmək haqqında Leninin böyük göstərişlərini həyata keçirməyə 
gördüyümüz işlər ən yaxşı cavab olacaqdır. 
 
1936 
 
 
 
309 
 
A.S.Puşkinin “Yevgeni Onegin” 
poemasının tərcüməsi haqqında 
 
A.S.Puşkinin ən böyük əsəri “Yevgeni Onegin” mənzum romanı-
nın tərcüməsi üzərində mən iki il işləmişəm. Bu iş həcm etibarilə 
olduqca böyük, məzmun etibarilə isə çox mürəkkəb, gərgin və məsu-
liyyətli idi. 
İndiyədək “Yevgeni Onegin” romanını heç kəs Azərbaycan dilinə 
tərcümə etməmişdir. Bu mənim üzərimə daha böyük məsuliyyət 
qoyurdu. Mən öz qarşıma belə bir məqsəd qoymuşdum ki, Puşkinin bu 
böyük və gözəl əsərini Azərbaycan xalqına bütün gözəlliyilə çatdıram. 
Mən əsər üzərində nə qədər çox işləyirdimsə, əsər məni o qədər 
həvəsləndirirdi. 
Mən öz tərcüməmdə məşhur Onegin strofasını  - misraların sayını 
və qafiyələnmə qaydasını bütünlüklə qoruyub saxlamışam, bəzi 
yerlərdə imkan daxilində hətta qafiyələri də qorumağa çalışmışam. 
Puşkin dilinin sadəliyini və onun fikir dərinliyini qorumağa böyük 
diqqət vermişəm. Tərcümə etdiyim zaman mən həmişə özümə belə bir 
sual verirdim: görəsən Puşkin özü burada öz fikrini Azərbaycan 
dilində necə ifadə edərdi? Bu sual məni məcbur edirdi ki, Puşkinin 
obrazlarını daha diqqətlə və dərindən dərk edim, onları mümkün qədər 
dəqiq, sadə və ifadəli tərcümə edim. 
Tərcümə zamanı Puşkinin yaradıcılığı haqqında tarixi materiallar, 
tənqid və biblioqrafiya mənə çox kömək etmişdir. Bu materiallardan 
istifadə edərək mən Puşkinin nə cür şəraitdə yaratdığını, onun həyə-
canlarını və sairəni öyrənirdim. 
Tərcümə zamanı daim çalışırdım ki, sxematizmə yol verməyim, 
tərcüməni canlı, dolğun edim, elə edim ki, əsər Azərbaycan xalqı üçün 
aydın olsun. 
 
 
310 
“Yevgeni Onegin”in tərcüməsində mən həmçinin Azərbaycan 
dilinin saflığını, əlvanlığını, ahəngdarlığını və orijinallığını qoruyub 
saxlamağa çalışmışam, əsrlər boyu bu dili zibilləyən ərəb – fars 
sözlərini və ifadələrini rədd etmişəm. 
“Yevgeni Onegin” romanının tərcüməsinin öhdəsindən necə 
gəldiyimi mən özüm deyə bilmərəm. Tərcümənin ayrı – ayrı parça-
larını və fəsillərini dəfələrlə Puşkinin yaradıcılığını yaxşı bilən yoldaş-
larıma və oxucularıma oxumuşam. “Yevgeni Onegin” romanı Puş-
kinin anadan olmasının yüz illiyi münasibəti ilə Azərbaycan dilində 
ayrıca nəşr ediləcəkdir. Lakin mən bu əsər üzərində işimi bitmiş hesab 
etmirəm. Sonrakı nəşrlərdə mən tərcüməmi təkmilləşdirəcək və daha 
da yaxşılaşdıracagam. 
Qoy mənim tərcüməm bizim beynəlmiləl birliyimizin və 
qardaşlığımızın yeni bir sənədi olsun! 
1937 
 
 
 
311 
 
“Azərbaycan” epopeyası 
 
Mən Azərbaycan düzlərində dünyaya gəldim. Mənim atam və 
anam yoxsul kəndli idilər. 
Mənim otuz bir yaşım var. İnqilab məni savadlı etmiş və məndə 
təhsil almağa coşqun bir həvəs oyatmışdı. Mən məktəbi bitirib peda-
qoji fəaliyyətlə məşğul olmuşam. 
1926-cı ildən yazmağa başlamışam. Şeir mənim idealımdır. 
Poeziya mənim ikinci həyatım oldu. Mənim birinci şeirlər kitabım – 
“Şairin andı” Bakıda 1930-cu ildə nəşr olunmuşdur. Onun bir hissəsi 
rus dilinə tərcümə edilmişdir. Sonra bir neçə şeirlər kitabım nəşr 
olunmuşdur (“Fanar”, “Könül dəftəri” və s.). Bu şeirlərin mövzusu 
varlı kolxoz həyatıdır. 
Son zamanlar mən “Azərbaycan” adlı böyük bir epopeya yaz-
mışam1. Burada mənim vətənimin iki min illik tarixinin əsas mər-
hələləri və ona azadlıq gətirən sovet illəri öz əksini tapmışdır. Bu 
epopeya bir – biri ilə bağlı olan otuz poemadan ibarətdir. Epopeya 
Azərbaycan xalqının azadlıq mübarizəsinə böyük partiyamızın 
göstərdiyi tarixi xidmətlərə həsr edilmiş “Ordenli qəhrəman” poeması 
ilə qurtarır. Ölkənin ən yüksək mükafatı Lenin ordeni ilə təltif 
olunduğum 1936-cı il mənim həyatıma ən gözəl, ən fərəhli bir tarix 
kimi daxil olacaqdır. 
                                                 
1 Səməd Vurğun 1937-ci ildə “Azərbaycan epopeyası adı ilə əsər yazmaq fikrində 
olmuş və onu Azərbaycanda Sovet hakimiyyətinin qurulmasının 15 illiyi 
münasibətilə elan edilmiş müsabiqəyə təqdim etmək istəmişdir. Məşhur 
“Azərbaycan” şeiri epopeyanın proloqu kimi nəzərdə tutulmuş və buraya “Aslan 
qayası”, “26-lar”, “Dağ ağacı” kimi poemalar daxil imiş. Bunu şairin arxivində 
saxlanan qırmızı üzlü albom da təsdiq edir. Lakin görünür, S.Vurğun sonralar fikrini 
dəyişmiş və əsəri müsabiqəyə verməmişdir.  
 
 
312 
Böyük Oktyabr inqilabının iyirmi illiyinə köhnə kəndin kollek-
tivləşmə yoluna düşməsini göstərən mənzum romanım “Komsomol 
poeması” çapdan çıxacaqdır. Bu, sovet ədəbiyyatı tarixində birinci 
mənzum roman olacaqdır. 
Mənim tərcümə etdiyim “Yevgeni Onegin” çapdan çıxmışdır. Bu, 
dahiyanə poemanın mənim dilimə ilk tərcüməsidir... 
1937 
 
  
 
 
313 
 
Zəngin və mədəni əlifba yaradaq 
 
Bu gün müzakirəsinə yığışdığımız məsələ olduqca ciddi, məsuliy-
yətli və mürəkkəb məsələdir. Bu məsələdə biz ən çox dilçilərin və 
müəllimlərin fikirlərinə qulaq asmalıyıq. Buna baxmayaraq, mən öz 
fikrimi demək istəyirəm. 
Siz yaxşı bilirsiniz ki, Azərbaycan xalqının gözəl, mədəni dili 
qarşısında köhnə ərəb əlifbası uzun illərdən bəri bir daş hasar kimi 
dayanmışdır. Bu əlifbanı ləğv etməklə Azərbaycan xalqı öz tarixində 
irəliyə doğru böyük bir addım atdı. Sovet İttifaqının bir sıra xalqları 
bizdən nümunə götürdülər. 
Lakin bu gün biz yeni əlifbanın yaranmasından söhbət edərkən 
bəzi yoldaşlar məsələnin həqiqi mənasını başa düşmür və belə izah 
edirlər ki, guya müasir Azərbaycan əlifbası mürtəcedir. Bu, düzgün 
deyildir. Biz yeni əlifbaya ona görə keçmirik ki, latın əlifbası pis olub. 
Məhz ona görə ki, rus əlifbası daha səmərəli, daha yaxşıdır. 
Azərbaycan xalqı iftixar edir ki, Şərq xalqları arasında birinci 
olaraq ərəb əlifbasını basdırmış və latın əlifbasını qəbul etmişdir. Bu, 
bizim tariximizdə qızıl hərflərlə yazılmışdır. 
Biz deyirik: “Yoldaş latın əlifbası, biz səninlə dosduq, sən təzə ay 
kimi bizim evə gəlmisən, lakin indi öz gur şüarları ilə evimizə günəş 
gəlmişdir. Ona görə də sən bizdən incimə”. Şəxsən mən belə düşü-
nürəm. 
Oktyabr inqilabından sonra ən proqressiv, qabaqcıl xalqın əlifbası 
olan rus əlifbası bir çox sovet xalqlarının əlifbası oldu. Ona görə də 
bizim Azərbaycan xalqı məhz indi rus əlifbası qrafikası əsasında 
düzəldilmiş yeni əlifbaya keçməyin zəruri olduğunu hesab edir. 
Lakin Azərbaycan xalqının mənafeyi üçün bu yeni əlifba elə 
olmalıdır ki, o Azərbaycan dilinin bütün incəliklərinə, gözəllik və 
 
 
314 
milli xüsusiyyətinə tamamilə cavab verə bilsin və onun gələcək 
inkişafına və çiçəklənməsinə təkan versin. 
Bizim dilimizin nə qədər zəngin və mədəni olması barədə demək 
artıqdır. Biz bilirik ki, Azərbaycan xalqının dili dünyanın qabaqcıl 
xalqlarının dilləri sırasında dayanmışdır. Öz minillik yazılı ədəbiyyatı 
olan bir dildir. Ona görə də biz əlifbamızı qabaqcıl, mədəni bir əlifba 
kimi düzəltməyə çalışmalıyıq. 
Yeni əlifbanın qabaqcıl olması üçün nə kimi şərtlər lazımdır? 
Mənə elə gəlir ki, ən birinci şərt işarələrin miqdarını mümkün 
qədər az etmək lazımdır. Əgər biz yeni əlifbamızda 32 hərf saxlaya 
bilsək, əgər dilimizin tələbini bununla ödəyə bilsək, hesab etmək olar 
ki, vəzifəmizi şərəflə yerinə yetirmişik. Mənə elə gəlir ki, hərflərin 
sayı məsələsində biz tam mənada xəsis olmalıyıq. Bu, Hacı Qaranın 
xəsisliyi deyildir. Bu, dilimiz naminə edilir. Bu nöqteyi – nəzərdən 
mən ц, ю, я, щ, ь, ъ hərfləri haqqında bir neçə kəlmə demək istəyirəm. 
Bu hərflər Azərbaycan əlifbasına daxil ola bilməz. Məhz ona görə ki, 
bizim dildə bu hərflərə müvafiq səslər yoxdur. 
Biz dilimizin musiqiliyini, onun ahəngliyini qorumalıyıq. İş “ц” 
hərfinin əlifbaya daxil edilib – edilməməsində deyil, iş ondadır ki, 
Azərbaycan dilinin öz milli xüsusiyyəti vardır. Göstərilən hərflərin 
əlifbaya daxil edilməsi müəyyən dərəcədə dilimizin ahəngini poza 
bilər. Ona baxmayaraq ki, bu hərflər rus dilində xoş və gözəl səslənir. 
Ayrı – ayrı yoldaşlar dilimizdə olan xarici sözlərin xatirinə bəzi 
hərflərin qəbul olunması tərəfdarıdırlar. Lakin tarix göstərir ki, hər 
xalq xarici sözləri qəbul edərkən, onları öz dilinin fonetikasına tabe 
edir. 
Məni çox təəccübləndirir ki, bəziləri dilimizə “ь” hərfini gətirməyi 
təklif edir. Mən burada heç bir zərurilik görmürəm. Çünki Azərbaycan 
dilinin təbiətində “ь” hərfi yoxdur. Bizdən dildə sözün yumşaq son-
luğu sözdə olan axırıncı hərflə deyil, sonuncudan əvvəl gələn hərflə 
 
 
315 
müəyyən edilir. Məsələn “əl” sözündə “l” yumşaq səslənir, “al” 
sözündə “l” qalın səslənir. Bizim əlifbanın mədəni olmasının ikinci 
şərti odur ki, onu nöqtə və quyruqlardan xilas etmək lazımdır. Ərəb 
əlifbasının mənfi cəhətlərindən biri məhz nöqtə və quyruqlar idi. 
Nöqtə və xətti qoymayan yaddaşsız və səliqəsiz katibin nə kimi ağır 
cəzaya məhkum olduğunu Füzuli böyük sənətkarlıqla demişdir. 
Məhz buna görə də biz həmişəlik olaraq nöqtə və quyruqlardan 
özümüzü mühafizə etməliyik. 
Əlbəttə, iş onda deyil ki, baş hərfin quyruğu vardır. Əgər bu 
hərflərin biri şimalda, digəri isə cənubda olsa, yenə də dərd yaradır. 
Bu hərflər zəncir kimi bir – birinin ardınca düzülən zaman nə alınır? 
Eybəcərlik, yöndəmsizlik. 
Layihəsini tərtib etdiyimiz zaman biz fikirləşməliyik ki, “ц” hərfi 
Azərbaycan dilində tez – tez təsadüf edilir. Mənim zənnimcə, bu hərfi 
bu şəkildə götürmək lazım deyil. Başqa bir şəkil axtarmaq lazımdır. 
Bizim əlifbada h, ç, ö, ə və s. bu kimi hərflər var ki, onları rus 
hərflərinin dəyişməsi və yaxud təhrif edilməsi hesabına deyil, 
Azərbaycan dilinin indiki əlifbasının hərflərini saxlamaq hesabına və 
yaxud dilimizin rəngarəngliyinə və zənginliyinə tamamilə cavab verə 
biləcək yeni işarələrin yaranması hesabına mühafizə etməlidir. 
Rus əlifbası əsasında yeni Azərbaycan əlifbasının yaradılması 
bizim xalqımızın rus dilini öyrənməsində və başqa qardaş xalqların 
Azərbaycan dilini öyrənməsində böyük bir vasitə olacaqdır. Bu işin 
böyük siyasi və mədəni əhəmiyyəti də bundadır. Ona görə də, biz bu 
işə bolşevik cəsurluğu və yaradıcılıq yolu ilə getməliyik. Yalnız bu 
vasitə ilə biz Azərbaycan xalqının elmi əsaslanmış, zəngin və mədəni 
əlifbasını yarada bilərik. 
1939 
 
 
 
316 
 
Azərbaycanın zəngin ədəbiyyatını və dilini öyrənin! 
 
Uşaqlar! Sizi yeni il münasibəti ilə təbrik edərək, sizə təhsil işində 
böyük müvəffəqiyyətlər arzu edirəm. 
1941-ci il kapitalizm dünyası üçün daha müdhiş fəlakətlər, bizim 
üçün – xoşbəxt sovet adamları üçün yeni qələbələr və sevinclər ili 
olacaqdır. Bu il ordenli Azərbaycan üçün xüsusilə unudulmazdır. Axı, 
biz... dahi şairimiz Nizaminin 800 illiyini bayram edəcəyik. Siz Niza-
mini, Azərbaycan ədəbiyyatını, Azərbaycan dilini dərindən öyrənin, 
Vətənimizi Nizami kimi sevin, işləməyi, oxumağı ondan öyrənin!  
 
1941 
 
 
 
317 
 
1-ci çağırış Azərbaycan SSR Ali Sovetinin 
II sessiyasında çıxışı 
(ixtisarla) 
 
Xalq dili, xalq əlifbası! Bunun qədər məsul, bunun qədər şərəfli və 
müqəddəs bir vəzifə çox az – az olur. 
Sessiyamızın müzakirəsinə qoyulmuş bu böyük məsələ bir daha 
sübut edir ki, bizim sosializm dövründə xalq dili, xalq əlifbası yüksək 
bir dövlət işi şəklini almışdır. Qabaqlar belə məsələlər bir ovuc istis-
marçılar, cinovniklər əli ilə həll olunardı. 
Nə üçün biz Azərbaycan sovet intellegensiyası yeni Azərbaycan 
əlifbası məsələsini dövlət və partiya qarşısında irəli sürmüşük? Bunun 
nə kimi səbəbi vardır? 
Yoldaş Mirzə Məmmədov öz məruzəsində bizim tariximizə bir 
nəzər yetirdi. Bilirsiniz ki, əsrlərdən bəri ərəb əlifbası bizim Azərbay-
can dilini nə kimi məhkumiyyət altına almışdı. Bilirik ki, qəhrəman 
xalqımızın böyük insanları bu əlifbaya qarşı əsrlər boyu üsyan etmiş-
lər. Bu gün bizim tribunadan, heç şübhəsiz ki, Füzuli, Axundov, Sabir 
və başqa böyük klassiklərimizin də səsi gəlir. Bu o deməkdir ki, 
Azərbaycan xalqı yalnız indiki vəziyyəti ilə deyil, keçmiş tariximizin 
də ən proqressiv cəhətləri ilə birlikdə yaşayır, yaradır və inkişaf edir... 
Azərbaycan xalqı əsrlərdən bəri ərəb əlifbasına qarşı mübarizə 
apardısa, yalnız sovet quruluşunun, sovet dövlətinin köməkliyi ilə 
Şərqin qapısında, birinci dəfə olaraq, ərəb əlifbasını dəfn edə bildi. 
Bizim arxamızca bir çox xalqlar da ərəb əlifbasını dəfn edərək, 
yeni latın əlifbasına keçdi. 
Heç şübhəsiz ki, bu əlifba bizim tariximizdə ərəbçilik, farsçılıq, 
osmançılığa qarşı mübarizədə olduqca proqressiv bir rol oynadı. Lakin 
bu gün rus əlifbasının qrafikası əsasında qurulmuş yeni Azərbaycan 
 
 
318 
əlifbasını daha mənfəətli görürük. Heç şübhə yoxdur ki, yeni düzəl-
dəcəyimiz əlifba, hər şeydən əvvəl, öz ana dilimizin inkişafına, onun 
daha mədəni bir dil olmasına xidmət edəcəkdir. 
Sovet torpağında isə rus dili bütün xalqların arasında beynəlxalq 
bir dil olmağa başlamışdır. 
Böyük rus xalqının dilini, Oktyabr dilini, Lenin dilini bizim bala-
larımız öz ana dili kimi öyrənməlidirlər. Bugünkü əlifbamız isə eyni 
hərflərlə həm Azərbaycan, həm də rus dilini öyrənmək işində çətinlik 
törədir. 
Bu çətinlikləri aradan qaldırmaq üçün, ana dilimizi və rus dilini 
daha da yaxşı öyrənmək üçün biz təklif edirik ki,  yeni əlifbamız rus 
əlifbası qrafikası əsasında düzəldilsin. 
Biz yeni əlifbanı qurduğumuz zaman nə kimi əsas şərtləri nəzərdə 
tutmalıyıq? Birinci şərt bu olmalıdır ki, yeni quracağımız əlifba Azər-
baycan xalqının dilinin bütün xüsusiyyətlərinə cavab versin. Ana 
dilimizin bir nöqtəsinə, bir vergülünə, balaca da olsa, zərər gələ bil-
məyəcəkdir. Çünki dil əlifba üzərində qurulmur, əlifba dil üzərində 
qurulur. Odur ki, biz bu işdə olduqca ehtiyatlı tərpənməliyik ki, bir 
çox “ura”, yalançı internasionalizmə doğru işi aparmaq istəyən 
adamlara yol verməyək. 
Bilirsiniz ki, bizim dilimizdə bir çox səslər vardır ki, ruscada 
bunlar yoxdur. Məsələn, ə, ö, h, g, ğ və sairə. Bu səslər rus dilində 
olmadığı üçün bunların hərfləri də rus dilində yoxdur. Bu səslər 
dilimizin xüsusiyyətlərini doğuran səslərdir. Bu səsləri saxlamaqla 
onlara münasib şəkil tapıb qoymalıyıq. 
Bir çox hərflər də vardır ki, bəzi yoldaşlar onların bizim yeni 
əlifbamıza daxil olmasını təklif edirlər. Məsələn: “ь”, “ц”, “щ”, “я”, 
“ю” və sairə. Lakin bizdə iki səsdən əmələ gəlmiş hərf yoxdur. 
Mən bu hərflərin yeni əlifbamıza daxil edilməsinə başdan zidd 
olmuşam, yenə də ziddəm! Çünki buna heç bir ehtiyac yoxdur və 
 
 
319 
həmin səslər bizim dilimizi süniləşdirə bilər. “Щедрин” sözünü 
sadəcə Şedrin yazmaq, yaxud “Цеткин” sözünü Setkin yazmaq milli 
dilimizin xüsusiyyətlərini gözləmək deməkdir. Dilimizə daxil olan 
bütün sözlərin yazılışı Azərbaycan dilinin xüsusiyyətlərinə tabe 
edilməlidir. 
Bütün mədəni xalqlar da belə edir. Məsələn: henrix sözü rusca 
Qenrix yazılır, çünki rus dilində “h” yoxdur. Bir də biz yeni əlifbanı 
belə qurmalıyıq ki, bu əlifba uzun illər yaşasın. Çünki təcrübə göstərir 
ki, əlifbanın möhkəm qurulması, birdəfəlik qurulması dilin inkişafına 
böyük xidmət göstərir. 
Mən əlifba ilə əlaqədar olaraq, bir neçə dil məsələlərinə də 
toxunmaq istəyirəm. Məlumdur ki, bizim dilimiz hər bir milli dil kimi 
sosializm dövründə özünün xəzinəsi hesabına zənginləşir. 20 il 
müddətində Azərbaycan dilinin keçdiyi inkişaf yolunu nəzərdən 
keçirsək, biz görərik ki, partiyamızın milli siyasəti nəticəsində 
dilimizin gözəlliyi, təmizliyi, qüvvət və qüdrəti 100 illik bir inkişaf 
yolu keçmiş. Ərəbçilik, farsçılıq, osmançılıqla apardığımız mübarizə 
nəticəsindədir ki, bu gün ədəbi dilimizlə canlı dilimiz arasında heç bir 
ziddiyyət qalmamışdır. 
Heç şübhəsiz ki, bugünkü ədəbi dilimiz çox şirin, narın, xalqa 
məxsus bir dil olmuşdur. Məncə, bu xalq düşmənlərinə ən gözəl 
cavabdır. Böyük Lenin partiyasının milli siyasəti nəticəsində Azər-
baycan xalqının dili ən bədii, ən tərəqqipərvər, zəngin bir dil olmuşdur 
(alqışlar). 
Lakin heç bir dil yalnız öz xəzinəsi hesabına yaşaya bilməz. 
Təbiətdə heç bir dil saf, təmiz bir dil deyildir, çünki bütün xalqlar 
arasında iqtisadi, ictimai, siyasi əlaqələr olduğundan dillər bir – birinə 
təsir edir. Burada bir nazik məsələyə toxunmaq istəyirəm. Heç bir vaxt 
xarici sözlərin dilimizdə işlədilməyi bu dili sıxışdıra bilməz. Əksinə 
olaraq, dil zənginləşə bilər. 
 
 
320 
Bizim bir çox tərcümələrimiz isə işə vicdansız yanaşır. O tərcü-
məçilər xalqımızın dilini sevmir. Biz xalq təsərrüfatını gözləyirik. 
Xalqın böyük bir dövləti də vardır. Əlbəttə, müqəddəs bir dövləti də 
vardır. O da xalqımızın dilidir. Dil xalqın namusu deməkdir, tarixi 
deməkdir, vicdanı deməkdir. Biz dil məsələsini hər bir yerdə göz 
bəbəyimiz kimi gözləməliyik. Dilimizi korlamaq istəyən adamlar da 
vardır ki, mən bir neçə misal göstərmək istəyirəm. Əgər o adamlar 
təmiz adamlardırsa, nə üçün demirlər k, səhv edirik. Madam ki, susur-
lar, görünür, onlar şübhəli adamlardır. Xalq düşmənlərindən başqa, bir 
çox savadsızlar da, mərifətsizlər də dilimizə ziyan vururlar ki, o 
yoldaşları da başa salmaq lazımdır. Şübhəsiz ki, hər bir səhv edənin 
yaxasından tutub, sən xalq düşmənisən, demirik. Belə bir sual 
verirəm: nə üçün bizim qəzetimiz “kapitalizm okrujeniyası” yazsın? 
Dilimizdə kapitalist əhatəsi, yaxud mühasirəsi varkən, “okrujeniya” 
sözü kimə lazımdır? Artıq bir sözün gəlməsi dilin başına nə qədər 
oyun aça bilər?! 
Sonra “Мобилизация” sözünü götürək. “Мобилизация” – bunu 
nə edəcəksən? Bizim gözəl səfərbərlik sözü vardır. Nə ehtiyac varmış 
ki, onun əvəzində “Мобилизация” işlədək? 
Sonra “финанс” sözü. Bunun əvəzinə bizdə maliyyə sözü vardır. 
Maliyyə sözü ola – ola niyə “финанс” işlədək? Məncə, bu zərərli 
tərcümələr təsadüfi deyil, biz bu sünilik və ziyançılıqla mübarizə 
etməliyik. 
Doğrudur, biz ərəbçilik, farsçılıqla mübarizə aparmışıq. Ancaq bir 
şeyi unutmaq lazım deyil ki, bizim dilimizdə min illərdən bəri 
vətəndaşlıq hüququnu qazanmış ərəb – fars sözlərini dilimizdən çıxar-
mamalıyıq. Həqiqət, ədalət, maliyyə sözü işlətmişik və bunu bütün 
xalq bilir. Bədii ədəbiyyatımızda da vardır. Nə üçün bu sözlər 
dilimizdə qalmasın? 
 
 
321 
Sonra, “култура” sözü. Bizdə gözəl mədəniyyət sözü vardır. Nə 
üçün onun əvəzinə “култура” sözü işlədirsiniz? XII əsrdən bəri bu 
sözlər bizim ədəbiyyatımızda vardır. Böyük yazıçılarımız Sabir və 
başqaları mədəniyyət sözünü işlədir. Biz Füzulinin mədəniyyət sözünü 
dəyişdirib, “култура” sözü yazmayacağıq! Yeni nəslimiz Füzulini də 
oxuyub başa düşməlidir. Odur ki, biz bu sözü və buna bənzər bir çox 
sözləri öz dil ailəmizdən qova bilmərik. 
Mən çox misal göstərərdim, zənnimcə, 3-4 misal göstərmək 
kifayətdir. 
Bəzən də rus dilindən aldığımız sözlər eyni ilə yazılır. 
Misal üçün, rus dilindən “будчет” sözü götürülmüş. Biz də onu 
“бjудчет” yazırıq. Zənnimcə, bu, doğru deyil, çünki bizim dilimizdə 
“ю” olmadığından “бюдчет” deyil, “будчет” yazılmalıdır. 
Buna görə rus dilindən aldığımız kəlmələri xalq dilimizin 
qanunlarına uyğun işlətməli və yazmalıyıq. 
Biz yeni Azərbaycan əlifbası məsələsini tarixi bir vəzifə olaraq 
öhdəmizə götürmüşük. Şübhə yoxdur ki, biz bu işdə böyük proqressiv 
addım atırıq. Bu addım bütün sovet xalqları tərəfindən qəbul 
edilməkdədir və ediləcəkdir. Bizim qəhrəman xalqımız bu işdə geridə 
qala bilməz. 
Bununla sözümü qurtarıb deyirəm ki, var olsun bizim azad 
xalqımız! 
Var olsun bizim gözəl dilimiz, zəngin dilimiz!.. (Gurultulu alqışlar, 
hamı ayağa qalxır). 
1939 
 
 
 
322 
 
Bədii tərcümənin nəzəri və təcrübi  
məsələləri haqqında 
 
Yoldaşlar, mən bizim milli ədəbiyyatların rus dilinə tərcümə 
olunması haqqında bir neçə söz demək istərdim. Məsələ orasındadır 
ki, hər bir xalqın mədəniyyət tarixində başqa dillərdən edilən tərcü-
mələr, məlum olduğu kimi, o xalqın ümumi mədəniyyətinin xəzinəsini 
zənginləşdirir. Qeyd etmək lazımdır ki, dünya ədəbiyyatının ən yaxşı 
əsərlərinin rus dilinə tərcüməsi təkcə rus xalqı üçün deyil, başqa 
xalqlar üçün də həmişə çox böyük əhəmiyyətə malik olmuşdur. Biz 
hamımız, Ölkəmizin cənubunda yaşayanlar, Qafqaz adamları böyük 
rus dili vasitəsilə dünya ədəbiyyatı ilə tanış olmuşuq. Rus dilinin 
bizim üçün böyüklüyü məhz bundadır. Məsələn, şəxsən mən Şekspiri, 
Göteni Avropanın dünya şöhrətinə malik olan ədiblərindən heç birini 
orijinalda oxumamışam. Buna görə də, demək olar ki, rus yazıçıları 
Şərq və ya Qərb dillərindən tərcümə edərkən nəzərdə tutmalıdırlar ki, 
onlar yalnız rus oxucuları üçün tərcümə etmirlər, öz yaradıcılıq işləri 
ilə ölkəmizdə yaşayan bütün xalqların ziyalılarına böyük tarixi kömək 
göstərmiş olurlar. Elə buna görə də biz milli respublikaların yazıçıları 
və ziyalıları bizi dünya mədəniyyətinin ən gözəl nümunələri ilə tanış 
etmiş və edən rus mütərcim yoldaşlarımıza minnətdarıq. 
Bununla əlaqədar olaraq, hər halda deməliyəm ki, biz, ümumiy-
yətlə, tərcüməçilərin çox böyük və müqəddəs əməyini bəzən kifayət 
qədər layiqincə qiymətləndirmirik. Çox vaxt onların əməyinə bir çox-
ları elə qiymət verirlər ki, hətta bu və ya başqa bir əsərin kim tərə-
findən tərcümə edildiyini belə, göstərmirlər. Bundan başqa, nədənsə, 
bizdə özləri yazıb – yaradan yazıçılara daha çox ehtiram göstərirlər, 
tərcüməçilərə isə yazıçı kimi baxmırlar. 
 
 
323 
Mən tərcümənin iki tipi haqqında bir neçə söz demək istərdim. Bu 
barədə dünən P.Q.Skosırev yoldaş danışdı. Bu məsələ bizim dövrü-
müzdə də çox maraqlıdır. Bəzi tərcüməçilər dəqiq olmağa çalışırlar, 
başqaları isə dəqiqlikdən uzaq qaçır və demək olar ki, tərcümə 
etdikləri zaman həm də yaradırlar. İkinci tip tərcüməçilərin işində 
yaradıcılıq prosesi daha üstün yer tutur.  
Mən hansı tərcümələri xoşlayıram? Mən bilirəm ki, mənim əsər-
lərimi bir çox yoldaşlar tərcümə etmişlər. Bunların içərisində ən yaxşı 
rus şairlərilə bərabər, orta səviyyəli və adi nəşriyyat tərcüməçiləri də 
vardır. Mən, məsələn, Aseyevin, Adalisin, Antokolskinin, Svetlovun, 
Pasternakın və bir sıra başqa yoldaşların  tərcümələrini oxuyuram. Və 
mən görürəm ki, bizim tərcümələrdə bu iki əsas prinsip indi xüsusilə 
nəzərə çarpır. Mən ikinci tip tərcümələri üstün tutur və sevirəm. 
Mənim fikrimcə, tərcüməçi gərək sözlərin hərfi tərcüməsi ilə məşğul 
olmasın. O, gərək yaratsın. Bu haqda hələ Puşkin demişdi ki, 
dəqiqliyin heç bir mənası yoxdur. Bu nə deməkdir? Mən bunu belə 
başa düşürəm: əgər tərcüməçi obrazları da, sözləri də, cinasları da 
qoruyub saxlayırsa, nə üçün bunun mənası olmasın? Görünür, şeir 
təkcə bunlardan ibarət deyildir. Görünür, bu dəqiqlikdə şeiriyyət 
yoxdur və Puşkin məhz bunu demək istəyir ki, belə tərcümədə hər şey 
olur, lakin şeir olmur. Orijinalda olan poeziya, ilham və qəlb 
çırpıntıları hərfi tərcümələrdə yoxdur. 
Mən bəzən öz şeirlərimizin tərcüməsini oxuyuram. Əvvəlcə 
sözlərin, ifadələrin, obrazların dəqiq – dürüst, öz yerində saxlandığı 
mənim xoşuma gəlir, xoşuma gəlir ki, tərcüməçi özündən heç bir şey 
əlavə etməmişdir. Lakin bunlar hamısı tərcüməni birinci dəfə oxuyar-
kən ürəyimə yatır. İkinci dəfə oxuduqda isə belə dəqiqlik məndə ikrah 
oyadır. 
Mən “Azərbaycan” şeirinin ən yaxşı tərcüməçisi kimi Adelina 
Yefimovna Adalisə öz təşəkkürümü, minnətdarlığımı bildirmək istəyi-
 
 
324 
rəm. Bizim aramızda bəzən mübahisələr törəyirdi, lakin sonralar yəqin 
edirdim ki, mən haqlı deyiləm, o, haqlıdır. Mən deyə bilmərəm ki, 
Adalis məni dəqiq tərcümə edir. Xeyr, onun tərcümələrində dəqiqlik 
yoxdur. Bəzən o özündən əsərə müəyyən şeylər artırır, lakin bunlar 
hamısı mənim materialımdan, mənim ilhamımdan doğan şeylərdir. 
Əgər Adalisin qarşısındakı əsər mənim şeirim deyil, Cambulun, yaxud 
Süleyman Stalskinin şeiri olsa idi, onun əlavələri başqa xarakter 
daşıyardı, belə əlavələr olmazdı. 
Mən öz əsərimin rus dilində orijinaldakı qüvvəsi ilə səslənməsini 
istəyirəm. Misal üçün, Adalisin mənim “Azərbaycan” şeirimi necə 
tərcümə etdiyi üzərində dayanaq. Mən qətiyyətlə, deyə bilərəm ki, 
sovet dövründə heç bir şey rus tərcüməsində belə qüvvətli səslən-
məmişdir. Bu şeir məhz həmin tərcümənin sayəsində belə geniş 
yayılmışdır. Bunun sirri nədir? Tərcümədə sözlərin hərfi tərcüməsi 
mənada dəqiqlik yoxdur, lakin orada məndəki vətənpərvərlik ruhu, 
Azərbaycana olan  böyük və dərin məhəbbətin odu vardır. Bununla 
birlikdə elə bir xüsusiyyət də vardır ki, bu mənim şeirimi rus şeiri 
kimi səsləndirir. 
Mən belə yaradıcı tərcümədən qorxmuram. Ona görə yox ki, 
mənim hər hansı güzəştə ehtiyacım vardır. Yaxud N.Aseyev və ya 
Adelina Yefimovna mənim şeirlərimi yazdıqlarıma nisbətən gərək 
yaxşılaşdırsınlar. Xeyr, mənim güzəştlərə, yaxud bəzək – düzəyə, 
zənginləşdirməyə ehtiyacım yoxdur. Ancaq mən onlara ona görə 
minnətdaram ki, onlar poeziya yaradırlar. 
Mən Aseyevin tərcümələrini oxuyarkən hiss edirəm ki, onlarda 
mənim ruhum, mənim qəlbim, mənim poeziyam vardır. Lakin bir sıra 
başqa tərcümələri oxuyanda görürəm ki, onlarda mənim sözlərim də, 
obrazlarım da, ayrı – ayrı milli ifadələrim də var, ancaq bununla bəra-
bər duyuram ki, əsas şey – mənim qəlbim, mənim ruhum bu tər-
cümələrdə yoxdur. 
 
 
325 
İndi də öz tərcümələrim haqqında. Bildiyiniz kimi, mən öz tər-
cümələrimdə yaradıcılıq prinsipinə əsaslanıram. Hətta poeziyamızın 
günəşi olan Puşkinin əsərlərini tərcümə edəndə də mən bəzi yara-
dıcılıq sərbəstliyinə yol vermişəm. Bu sərbəstlik Puşkinin şərəfinə, 
onun xeyrinə olmuşdur. Əlbəttə, Puşkin şeirinin nə mənim, nə də 
başqalarının köməyinə ehtiyacı yoxdur, lakin mən belə sərbəstliyə 
necə və nə üçün yol verdiyimi söyləyəcəyəm. 
Demək biz yaradıcı tərcümə uğrunda mübarizə etməliyik. Mən heç 
də bunun tərəfdarı deyiləm ki, tərcüməçi pis şeyləri çevirib yaxşılaş-
dırsın. Əgər o belə edirsə, demək xalq qarşısında cinayətə yol verir. 
Nə üçün? Bizim bəzi milli şairlərimiz həmişə şikayət edirlər ki, filan 
tərcüməçi bizim əsərlərimizi korlamışdır. Lakin onlar heç bir zaman 
açıq və cəsarətlə bu sözləri demirlər: sağ olsun o tərcüməçi ki, mənim 
orta səviyyəli və yaxud ləyaqətsiz şeirimi gözəl əsərə çevirmişdir. Siz 
bunu heç bir zaman eşitməzsiniz. Bu, namuslu hərəkət deyildir. 
Adelina Yefimovna mənim “Azərbaycan” şeirimi çox yaxşı 
tərcümə etmişdir. O mənim “Partizan Babaş” şeirimi də tərcümə et-
mişdir. Yəqin ki, siz bu əsəri “Literaturnaya qazeta”nın son nömrə-
sində oxumuşsunuz. Lakin “Partizan Babaş” əsərini Adelina Yefi-
movna birinci şeir səviyyəsində tərcümə etməmişdir. Ona görəmi ki, 
birinci şeir vicdanla tərcümə olunmuş, ikinci şeir isə yox? İş 
burasındadır ki, “Azərbaycan” orijinalda həqiqi poeziyadır, “Partizan 
Babaş” isə belə deyildir. 
Yerlərdən – Nadir bir etirafdır! 
Səməd Vurğun – Mənim “Partizan Babaş” kimi şeirlərim yüz-
lərcədir. “Azərbaycan” şeiri isə mənim həyatıma, bütün həyat proq-
ramıma uyğundur. Mən nə qədər yaşayıb – yaşatsam, 1933-cu ildə 
yazdığım bu kiçik şeirə aşıladığım motivləri bütün əsərlərimdə 
oxuyacaq, duyacaqsınız. 
 
 
326 
Deməli, bizim tərcüməçilərimiz çalışmalıdırlar ki, orijinal əgər 
doğrudan da maraqlıdırsa, belə əsəri yaxşı da tərcümə etsinlər. Lakin 
şeir zəif və quru, ruhsuz yazılmışdırsa, tərcüməçi isə öz istedadının 
qüdrəti ilə onu rus dilinə çevirərkən  həqiqi poeziyaya döndərirsə, mən 
belə hesab edirəm ki, bundan uzaq qaçmaq lazımdır. Təsəvvür edin ki, 
bu və ya başqa bir şeir orijinalda poeziya nümunəsi deyildir, lakin 
həmin şeiri rus tərcüməsində oxuyanda təəccüb edirsən, görürsən ki, 
olduqca parlaq bir əsər yaradılmışdır. Mən belə tərcümənin əleyhinə-
yəm. Ancaq o zaman ki, orijinalda həqiqi poeziya var və tərcüməçi bu 
həqiqi poeziyanı daha da yaxşılaşdırır, təravətləndirir və zinətləndirir, 
bunun üçün biz yalnız ona təşəkkür edə bilərik. 
Lakin, qeyd etdiyimiz kimi, bəzən ikinci bir hal da baş verir: 
orijinalın poeziyası yaxşı olur, tərcüməçi isə yalnız dəqiqliyi qoruyub 
saxlamaq xatirinə poeziyanı öldürür. Bu da cinayətdir. 
Sovet İttifaqının bütün xalqları yalnız rus dili vasitəsilə bir – biri 
ilə ünsiyyət bağlayırlar və Böyük Vətənimizin bütün oxucuları Azər-
baycan şeiri ilə də rus tərcümələri sayəsində tanış olurlar. Biz özümüz 
də, məsələn, Gürcüstan şeiri ilə rus dilinin sayəsində, rus tərcümələri 
vasitəsilə tanış oluruq. 
Bu o deməkdir ki, biz tərcüməçilərimizin sənətkarlığına xüsusi və 
çox ciddi diqqət verməliyik. 
Mən öz tərcümələrim haqqında bir neçə söz deyəcəyəm. Bildiyiniz 
kimi, mən A.S.Puşkinin “Yevgeni Onegin” mənzum romanını bütün-
lüklə Azərbaycan dilinə tərcümə etmişəm. Mən buna həyatımın ən 
yaxşı illərini sərf etmişəm. “Yevgeni Onegin”in tərcüməsi üzərində 
dörd il işləmişəm. Əlbəttə, bu özü də azdır, lakin hər halda mən bu 
əsərə dörd il vaxt sərf etmişəm. Axı mən peşəm etibarilə tərcüməçi – 
şair deyiləm. Bəzən elə günlər olurdu ki, mən fikirləşirdim: qurtarmaq 
vaxtıdır. Puşkinin yubileyi yaxınlaşır, lakin elə o günlərdə mənim 
hafizəmdə yeni bir şerin, yaxud poemanın mövzusu parlayırdı. Tər-
 
 
327 
cümədən ayrılmaq istəmirdim, ancaq ilham öz əsərimə girişməyə 
məcbur edirdi. O illər mənim üçün çox çətin yaradıcılıq illəri idi, lakin 
mən xoşbəxtəm ki, xalqımın tarixində ilk dəfə olaraq “Yevgeni 
Onegin”i Azərbaycan dilinə tərcümə etmişəm. 
Mən bu əsəri neçə tərcümə edirdim, mənim tərcümə prinsiplərim 
nədən ibarət idi? 
Mən heç bir prinsipə əsaslanmırdım. Mən bu işə bilavasitə bir şair 
kimi girişdim. Əsər özü və mənim qəlbim necə tələb etsələr, necə 
diktə etsələr, elə də tərcümə edəcəyəm – mənim qərarım belə idi. Mən 
bununla demək istəyirəm ki, “Yevgeni Onegin” üzərində işləməyə bir 
daha qayıdacağam, çünki hiss edirəm ki, tərcüməmdə poeziya orijinal-
da olduğu kimi yüksək səviyyədə deyildir. Tərcüməni qurtardığım 
günlərdən altı – yeddi il keçir, bu müddət ərzində mən yaradıcılıq 
cəhətdən inkişaf etmişəm. Ola bilər ki, mən bu tərcüməyə əlli yaşında, 
dilin bütün sirlərini mükəmməl bildiyim zaman qayıdacağam. 
Bir çox şeylər mənim üçün anlaşılmazdır, dumanlıdır. Bunlar 
hamısı öz qaydasına düşəcəkdir. Mən bu tərcüməyə bir də ona görə 
qayıdacağam ki, “Yevgeni Onegin”in tərcüməsinə hər hansı bir kita-
bın, yaxud kitabçanın tərcüməsi kimi baxmıram. “Yevgeni Onegin”i 
Azərbaycan dilində vermək çox böyük və ağır işdir. Bu, bizim 
xalqımız üçün də böyük bir hadisədir. 
Mən Nizaminin “Leyli və Məcnun” poemasını, Şota Rustavelinin 
“Pələng dərisi geymiş pəhləvan” poemasını da Azərbaycan dilinə 
tərcümə etmişəm. Lakin burada yalnız “Yevgeni Onegin”in üzərində 
dayandım. 
İctimai – tarixi motivlər, əsərin ideya istiqaməti, ayrı – ayrı insan 
xarakterlərinin təsviri, təbiət mənzərələri – bütün bunların hamısını 
küll halında hər bir tərcümədə qoruyub saxlamaq lazımdır. Lakin mən 
bu əsərdə nə isə başqa bir şey duydum. Bir var dağlardan sürətlə axıb 
gələn güclü çay ki, onun dalğaları üzdədir, lakin bir də var okean ki, 
 
 
328 
üzdən sakit görünür, ancaq onun dərinliklərində nə isə qaynayır, 
coşur, çırpınır ki, bunların hamısını adi gözlə görmək mümkün 
deyildir. 
“Yevgeni Onegin”də mən şairin dəryalar qədər dərin qəlbini, onun 
kədərini duyurdum. Mən bunu bədbinlik və yaxud həyatdan uzaq-
laşmaq mənasında başa düşmürəm. Bu kədər onun – Puşkinin xalqı 
ilə, dövrü ilə bağlıdır. 
Məhz buna görə Puşkin öz zəmanəsinin qabaqcıl şairi olmuşdur. 
Onun əsərində kədər vardır. O, Tatyananı da, Lenskini də düşünür, 
onların taleyinə ağlayır, o, Oneginin də taleyinə ağlayır. “Yevgeni 
Onegin”də olan bir çox lirik haşiyələrdə isə şair öz taleyinə də, öz 
xalqının  müqəddəratına da ağlayır. Demək olar ki, Puşkin böyük 
kədərin böyük müğənnisidir. Mən bir tərcüməçi kimi onun qüssəsini, 
dərdini, onun düşüncələrini qorumalı və Oneginin, Tatyananın, Olqa-
nın obrazlarını, bütün əsərin məzmununu bu hisslər, düşüncələr 
əsasında verməli idim. Mən rus şeirindən, rus şeirinin quruluşundan 
qorxurdum. Puşkində sözlər qüvvətlidir, onları dəyişdirmək və nə isə 
əlavə etmək istəmirsən, heyfin gəlir. Yeri gəlmişkən onu da deyim ki, 
mən tərcümədə “Yevgeni Onegin”in formasını – on dörd misralıq 
strofaları və qafiyələndirmə qaydalarını saxlamışam. Bu, mənim işimi 
bir az da mürəkkəbləşdirirdi. 
Lakin bütün dediklərimdən əlavə, mən Puşkinin bəzi qəhrə-
manlarına şəxsən və xususi rəğbət bəsləyirdim. Məsələn, Lenskinin 
taleyi, onun sözləri mənim tərcüməmdə hərarətlə təsvir və ifadə 
olunmuşdur. Bunun səbəbi o deyil ki, mən Onegini soyuq tərcümə 
etmək istəyirdim. Xeyr, bu qeyri – ixtiyari belə olmuşdur. Mən Lenski 
haqqında düşünəndə qismən öz taleyimi də düşünür, öz gəncliyimi də 
xatırlayır, onun sevgisində və kədərində mən bəzən özümü hiss 
edirdim. Mən Lensikidə nə isə ümumbəşəri bir keyfiyyət tapmışdım. 
Mənə elə gəlir ki, əgər bir ingilis şairi “Yevgeni Onegin”i tərcümə 
 
 
329 
edəsi olsa, o da Lenskinin simasında yaxın, doğma bir adam görəcək 
və onu eynilə mənim kimi yaradacaqdır. 
Tatyana haqqında. Biz, adətən, nadanlığımız üzündən rus qadınına, 
rus qızına elə baxırdıq ki, guya onda sevginin ələmləri, zərif hissləri 
ola bilməz. Lakin mən Tatyananın obrazını gördükdə hiss etdim ki, 
vəziyyət tamam başqa cürdür. Onun xumar gözləri, baxışları, onun 
qəlbində coşan məhəbbət, onun təbiəti sevməsi... Tatyana təbiəti 
sadəcə sevmir. O, təbiətin qucağında öz böyük dərdini bütün mürək-
kəbliyi və incəlikləri ilə yaşayır. Onun məhəbbəti dərindir. Onun: 
“Mən başqasına verilmişəm və həyatım boyu ona sadiq qalacagam” 
sözləri son dərəcə parlaqdır. Tatyana Onegini sevir və onun namusu, 
şərəfi uğrunda bütün həyatını qurban verməyə hazır olduğu məhəbbəti 
ilə kəskin mübarizəyə başlayır. Onun dərin zəkası, incə hissləri, kədəri 
və zərifliyi qarşımda bütün gözəlliyi və əzəməti ilə parlayırkən mənim 
əllərim və qələmim titrəyirdi. 
Lakin mən qorxurdum. Fikirləşirdim ki, görəsən mənim tərcüməm 
Azərbaycan dilini korlamır ki? Mən istəyirdim Tatyananın etiraflarını, 
həyəcanlarını azərbaycanlılara mümkün qədər aydın çatdırım, mən 
istəyirdim ki, azərbaycanlı Tatyana haqqında oxuyarkən onun qəl-
bində nələr baş verdiyini bilsin, duysun, o da mənim kimi Tatyananı 
sevsin, ona ehtiram göstərsin. 
Yayda mən həmişə üç ay Bakı bağlarında işlərdim. Milli ruhdan 
uzaqlaşmamaq üçün mən həyat yoldaşımdan xahiş edərdim ki, 
patefonda Azərbaycan havaları çaldırsın və həmişə balkonda Azər-
baycan havalarını dinləyə - dinləyə işlərdim. Beləliklə, mən Azər-
baycan ruhundan uzaqlaşmadım, yoxsa bu əsər məni öz qüdrətli dal-
ğaları üzərində apara bilərdi. Mən qorxurdum ki, rus adamına 
çevriləm, qorxurdum ki, dilim Azərbaycan dilindən uzaqlaşsın. 
Bu çox doğrudur ki, biz milli xüsusiyyətlərdən danışırıq, lakin 
bəzən bu sahədə lap həddini keçirik. Mən sizi inandırıram ki, insan 
 
 
330 
həmişə insan olaraq qalır. Rus qadını ilə Azərbaycanlı qadını arasında 
heç də bizim bəzən düşündüyümüz qədər dərin fərqlər yoxdur. 
Onların hisslərində, ruhlarında, şərəf və namus məsələlərində, dünya-
görüşlərində, zövqlərində ümumi cəhətlər çoxdur. Biz ümumbəşər 
mədəniyyətinə doğru gedirik və bundan imtina etmirik. Biz öz 
tərcümələrimizdə bu hissləri, zövqləri ümumiləşdirməli və yeni, 
ümumi mədəniyyətə doğru addımlamalıyıq. 
Bəs sırf milli ifadələrlə qarşılaşanda nə etməli? Burada mən 
həmişə adekvat ifadələr tapmaq prinsipinə əsaslanmışam. Bizdə belə 
bir ifadə var: bir adamdan şübhələndikdə deyirlər: gözüm səndən su 
içmir. Buna müvafiq, buna adekvat bir şey tapmaq lazımdır. 
Məsələn, Lenskinin bu sözlərini götürək: “Куда, куда, куда вы 
удалились весны моей златые дни?” Sanki burada heç bir aforizm, 
heç bir milli xüsusiyyət yoxdur. Lakin tərcüməyə gələndə Azərbaycan 
dilində “hara, hara?” deyə bilməzsən, – bu çox quru səslənər. Həm-
çinin “весны моей” və “златые дни” kimi ifadələri də olduğu kimi 
hərfi tərcümə etmək olmaz. Beləliklə, əsərdəki ən gözəl misraları 
tərcümə etmək mümkün olmur! İki misrada üç ifadə azərbaycanca 
səslənmir. Deməli, burada axtarmaq, yaratmaq lazımdır. “Весны 
моей” ifadəsini  azərbaycanca “bahar ömrümün”, “златые дни” 
ifadəsini “əziz günlər” demək lazımdır. Axı, rus mətnində də bu 
günlər qızıldan qayrılan günlər deyil, əziz günlərdir. Ruscadakı 
“Куда, куда” ifadəsinin qarşılığında isə azərbaycanca “nə qədər tez 
ötüb getdiniz” fikrini vermək lazımdır. Elə rus mətnində də  bu “hara” 
sualı şimala, yaxud cənuba, dağlara, yaxud dərəyə getdiyini soruşmaq 
məqsədi ilə deyilmir, bu o deməkdir ki, mən sizi nə üçün bu qədər tez 
itirdim? 
Mən bütün bunları məhz Puşkinə olan dərin ehtiramım xatirinə 
dəyişməli oldum. Mənə elə gəlir ki, o özü mənimlə razılaşardı. 
 
 
331 
Puşkin onun müdrik poeziyasını, fikirlərini, zəngin hisslərini 
qorumaq xatirinə hətta ixtisarlara və ya əlavələrə də razı olardı. Mən 
elə belə də edirdim. Təkrar edirəm ki, son illərdə öz yaradıcılığımla 
məşğulam, lakin bu tərcüməyə yenidən qayıdacaq, onun üzərində 
işləyəcəyəm, çünki bu tərcüməni ən böyük əsərlərimdən biri hesab 
edirəm. Mən belə hesab edirəm ki, “Yevgeni Onegin” Azərbaycan 
dilində mənim orijinal əsərim olmalıdır, yəni Azərbaycan dilində onun 
tam hüquqlu müəllifi mən olmalıyam – bəli, məhz müəllifi. Və əgər 
mən buna nail ola bilməmişəmsə, demək bu tərcüməyə yenidən 
qayıtmalıyam, onu elə yüksəklərə qaldırmalıyam ki, milli ədəbiyya-
tımızın və xalqımızın mədəniyyət xəzinəsinə daxil olsun. Bunun özü 
də Puşkinə və bizim böyük rus xalqına dərin ehtiramla bağlıdır. Bəli, 
tərcüməçi tərcümə etdiyi əsərə öz doğma və orijinal əsəri kimi 
baxmalıdır. 
 
1943 
 
 
 
 
 
332 
 
Dahi Azərbaycan şairi  
(ixtisarla) 
 
Nizami və onun bir çox böyük müasirləri tarixi şəraitdən asılı 
olaraq fars dilində yaratmağa məcbur idilər. Lakin bu faciə özü də 
Nizaminin böyük azərbaycanlı qəlbini, doğma xalqın səadəti uğrunda 
çarpışan mübariz şair qəlbini zəiflədə bilmədi. 
“Leyli və Məcnun” poemasının yazılması haqqında Axsitanın 
məktubunda deyilir: 
Bu təzə gəlinə, çəkəndə zəhmət, 
Fars, ərəb diliylə vur ona zinət. 
Türk dili yaramaz şah nəslimizə, 
Əskiklik gətirər türk dili bizə. 
Yüksək olmalıdır bizim dilimiz, 
Yüksək yaranmışdır bizim nəslimiz. 
 
Bu misralardan sonra həmin yerdə biz Nizaminin etiraz və qəzəb 
ifadə edən ölməz sözlərini oxuyuruq. Milli duyğuları təhqir edilmiş 
Nizami Azərbaycanın milli dilini və mədəniyyətini boğanlara müra-
ciətlə belə deyir: 
 
Qulluq halqasına düşdü qulağım, 
Qan vurdu beynimə, əsdi dodağım. 
Nə cürətim vardı ki, eldən qaçam, 
Nə də gözüm vardı xəzinə açam. 
Ömrüm viran oldu, solub saraldım, 
Bu əmrin önündə cavabsız qaldım. 
Uzaqdır həmdəmlər, uzaqdır dostlar, 
Nə də dərd anlayan bir köməyim var. 
 
 
333 
 
“Leyli və Məcnun”  poemasının Nizami tərəfindən əvvəlcə Azər-
baycan dilində yazıldığını ehtimal etmək olar. Axsitanın öz sözləri də 
bunu göstərir: 
 
Sözün sərrafıyam, sən ki, bilirsən, 
Təzəni köhnədən tez seçərəm mən. 
Kamal cövhərinin xəzinəsindən 
Gör, kimin sapına inci düzürsən. 
 
Nizaminin böyük qəzəbi onun qəlbinə sığmırdı. Dövr, zəmanə 
onun qüdrətli hissləri üçün dar bir çərçivə idi: 
 
Lakin iki səmtə əsir bu rüzgar, 
Fikir çox genişdir, könül mülkü dar. 
Əfsanə dəhlizi dar olsa əgər, 
Sənətin sözü də yolda ləngiyər. 
 
 Nizaminin böyük milli qürur hissinə malik olmasını göstərən 
onlarca misal gətirmək olardı. Yaşadığı dövrdən asılı olmayaraq hər 
bir sənətkarda milli qürur  hissi ilə döyünən qəlb olmalıdır. Milli qürur 
hissi olmayan yerdə, ümumiyyətlə, heç bir yaradıcılıq təsəvvür etmək 
mümkün deyildir. 
1947 
 
 
 
334 
 
Müəllimimiz və dostumuz  
(ixtisarla) 
 
Biz dostumuz və müəllimimiz Puşkinin bütün əsərlərini tərcümə 
etmişik və bununla da Puşkin yaradıcılığının xəzinəsini bütün Azər-
baycan xalqının malı etmişik. 
Mənim öhdəmə “Yevgeni Onegin”i ilk dəfə Azərbaycan dilinə 
tərcümə etmək kimi böyük və şərəfli bir iş düşmüşdür. Belə bir yara-
dıcılıq cəsarətinə getməyə və üçillik yaradıcılıq həyatımı bu işə 
verməyə məni nə məcbur etmişdir? 
Adamın elə dostu olur ki, ondan heç bir şeyi gizlətmirsən, ona hər 
şeyi etibar edirsən. Belə dost həm sənin xoşbəxt günlərində, həm də 
sənin bədbəxt günlərində xəbərdarlıq etmədən sənin yanına gəlir. 
Onun gəlişinə həmişə sevinirsən. Sən istəyirsən ki, öz fikirlərini, 
sevincini, dərdini onunla bölüşəsən, istəyirsən ki, onun müdrik və 
səmimi məsləhətlərinə qulaq asasan. Belə bir dost olmayanda bəzən 
həyat ağır və darıxdırıcı olur.  
Hələ otuz il bundan əvvəl mən on iki yaşımda Azərbaycanın uzaq 
Salahlı kəndində oxuyarkən A.S.Puşkin belə bir dost kimi mənim 
həyatıma daxil olmuşdur. Vaqif kimi o da nəinki mənim yaxın 
dostum, eyni zamanda müəllimim olmuşdur. 
Uşaqlıq və gənclik illəri keçib getdi, indi artıq otuz ildir ki, 
poeziya mənim üçün əsas həyat işidir. Bütün bu illər ərzində mən 
Puşkinin gözəl poeziyasına, onun gözəl, təmiz xəlqiliyinə bəslədiyim 
məhəbbətdə sadiq olmuşam. Mən Puşkinin şeirləri və poemalarını tez 
– tez yenidən oxuyuram, hər dəfə onları oxuyanda mənim təsəv-
vürümdə yüksək fəzalara doğru ucalan bir qartalın xəyalı canlanır. 
Puşkinin əsərlərində xalqın arzu və xəyalları ilə qanadlanmış, 
səadətə can atan bir şairin nəfəsi duyulur. 
 
 
335 
Puşkin poeziyası, nəinki cənubun isti yay günlərində, habelə 
şimalın dondurucu qışında da insanın susuzluğunu yatıran həmişə saf 
və təmiz bir dağ bulağının suyuna bənzəyir, bu bulaq heç bir zaman 
donmur. 
Mən bütün həyatım boyu Puşkindən öyrənmişəm və öyrənirəm. 
Onun yaradıcılığı mənim üçün böyük bir poetik məktəb olmuşdur. 
Əgər şair öz ideyalarının və yaradıcılıq meyllərinin istiqaməti ilə bu 
məktəbə bağlanırsa, əgər böyük və əvəzsiz bir məhəbbət onu Puşkinə 
tərəf çəkirsə, bu məktəb şairə çox şey öyrədə bilər. Mən deyərdim ki, 
belə bir qarşılıqlı ruhi bağlılıq olmadan hər hansı bir yaradıcılıq öz 
mənasını itirir və kor, simasız, ruhsuz bir təqlidçiliyə çevrilir. 
Mən “Yevgeni Onegin”i ona görə tərcümə etdim ki, bu əsər məni 
nəinki bir oxucu, həmçinin bir şair kimi də cəlb etdi. 
Mənim tərcümə üzərindəki işim çətin və mürəkkəb idi. Etiraf 
edirəm ki, mən öz orijinal əsərlərimdən heç birinə “Onegin”in tər-
cüməsi üzərində işlədiyim vaxtdakı qədər zəhmət və enerji, o qədər 
yuxusuz gecələr sərf etməmişəm. Nəhayət, 1936-cı ildə tərcüməni 
tamamlayıb son nöqtəni qoyarkən, mənə elə gəldi ki, bir dağı yerindən 
dəbərtmişəm... əsər özü, yaxın bir dost kimi, iş zamanı məni mənən 
ruhlandırır və bütün çətinlikləri aradan qaldırmağa kömək edirdi. Bu 
əsər məni o qədər özünə cəlb etmişdi ki, artıq geri çəkilə bilməzdim. 
“Yevgeni Onegin”in tərcüməsi üzərindəki işin mənə nə verdiyini 
yalnız sonralar bütünlüklə başa düşdüm. Bu əsər bir şair kimi mənim 
qarşımda sonralar “Komsomol”, “Vaqif”, “Xanlar” kimi əsərlərimdə 
həyata keçirdiyim fikirlərimə geniş bədii imkanlar açdı. “Onegin”i 
tərcümə edərkən mən inandım ki, mənzum şəkildə də xalq həyatını 
bütün rəngarəngliyi ilə inikas etdirən geniş epik, realist əsərlər yazmaq 
mümkündür. 
Puşkinin öz əsərlərində insanların, xüsusilə, qadınların realistik və 
düzgün obrazlarını yaratmaq bacarığı məni, xüsusilə, özünə cəlb etdi. 
 
 
336 
Puşkinin Tatyanası mənim üçün böyük mənalı bir kəşf oldu. Bu obrazı 
dərk edəndən sonra mən Şərq poeziyasında bir çox obrazların 
mücərrəd və abstrakt xarakterini başa düşdüm. Mən bir növ bu 
obrazları yeni şəkildə gördüm. Nizami və Füzuli tərəfindən tərənnüm 
edilmiş Leyli obrazı bütün məlahətinə baxmayaraq, yalnız poetik 
fantaziyanın məhsulu kimi gözəldir. Bu obraz həyatda yaşayan insanın 
canlı və real nəfəsilə yaşamır. Yalnız Vaqifin qadın obrazları bir növ 
Puşkinin qadın obrazlarına yaxındır. Vaqifin təsvir etdiyi qadınlarda 
biz mücərrəd qadın cizgilərini deyil, Azərbaycan qadınının milli 
cizgilərini görürük. 
Məlumdur ki, Puşkinin poemalarında şairin həyat və dünya 
haqqında mühakimələrinin ifadə olunduğu lirik rücətlər böyük yer 
tutur. Mən bu ricətləri də böyük şairdən öyrəndim. Bəziləri belə hesab 
edirlər ki, şairin poemada və ya romanda lirik rücətlərə çıxması artıq-
dır, əsərdə təsvir olunan həyat hadisələri haqqında həmin hadisələr 
özləri danışmalıdır. Mən bu fikirlə şərik deyiləm. Bundan başqa, mən 
belə hesab edirəm ki, belə mühakimələr realizmin əsil təbiətinə ziddir. 
Əgər şairin fikirləri və ideyaları onun əsərinin süjet çərçivəsindən 
kənara çıxırsa, şair nə etməlidir? Şair bu fikirlərindən imtina etməli-
dirmi? Yox! Belə hallarda lirik rücətlər süjetin çərçivəsini genişlən-
dirir, əsərin daxili inkişafına kömək edir və əsərdə  təsvir olunmuş 
həyati hadisələri və insanları bir növ böyük poetik fikrin qanadları 
üzərində yüksəldir. Əlbəttə, bu qəbildən olan poetik fikirlərin özü də, 
Puşkinin poeziyasında olduğu kimi, təbii və üzvi surətdə əsərin özün-
dən doğmalıdır. 
Puşkinin əsərini tərcümə edərkən məndə yaranmış bəzi fikirlər 
belədir. 
Mən öz bacarığım dairəsində çalışmışam ki, tərcümədə Puşkin 
şeirinin sadəliyini, onun dilinin lakonizmini, fikir və hisslərinin böyük 
 
 
337 
zənginliyini, ölməz aforizmlərini, Onegin bəndlərinin obrazlarını və 
zahiri formasını ifadə edəm. 
“Yevgeni Onegin”i bu il mən, demək olar ki, ikinci dəfə yenidən 
tərcümə etmişəm. 
Biz sovet şairləri dövrün ən qabaqcıl poeziyasını yaradırıq. Bu 
böyük və nəcib zəhmətdə bizə nəinki Puşkinin nurlu xatirəsi, habelə 
onun həmişə canlı, təsirli və həqiqi bədii sözü də kömək edir. 
Əbədi canlı olan yaradıcılığı üçün Aleksandr Sergeyevic Puşkinə 
eşq olsun! Puşkinin duhasını yetişdirmiş böyük rus xalqına eşq olsun! 
 
1949 
 
 
 
338 
 
Bizim qardaşlıq  
(ixtisarla) 
 
Biz hələlik klassiklərdən yaxşı öyrənmirik. Çox mühümdür ki, 
əsərin iştirakçıları onlardan hər birinə xas olan bir dildə danışsınlar. 
Amma onlar çox az – az hallarda bizim dövrə xas olan yüksək dildə, 
yəni sovet adamının zəngin mənəvi aləmini bütün çoxcəhətliliyi, 
bütün sevinc və kədərləri ifadə edə bilən bir dildə danışırlar. Biz, bax 
belə bir dil uğrunda mübarizə aparmalıyıq. Biz qəhrəmanlarımızın 
dilində qüvvətli dialoqlar, monoloqlar verməli, Şekspirin, Qriboye-
dovun, Puşkinin, Qoqolun, Tolstoyun etdiyi kimi, onları zəngin dildə 
danışdırmağı bacarmalıyıq. Oxucu qəhrəmanı yalnız onun işinə və 
hərəkətlərinə görə deyil, həm də dərin mənalı sözlərinə görə sev-
məlidir. Bu sözlər xalqın yadında aforizm kimi insanın həyat və 
taleyinin ümumiləşdirilmiş ifadəsi kimi qalmalıdır. 
1953 
 
 
 
339 
 
Sovet poeziyası haqqında  
(ixtisarla) 
 
Poetik əsərin dilinin aydınlığı uğrunda gedən mübarizəni bəsitləş-
dirmək olmaz. Bizim bir sıra poetik əsərlərimizin dilinin solğunluğu, 
yoxsulluğu və bədii cəhətdən ifadəli olmaması haqqında haqlı olaraq 
mətbuatımızda dəfələrlə qeyd edilmişdir. Bu məsələnin sadəlik və 
aydınlıqla heç bir əlaqəsi yoxdur. İçində yaşadığımız həyatın zəngin-
liyini parlaq, yüksək emosiyalı və ifadəli bir dillə, tam dolğunluğu ilə 
göstərmək lazımdır. 
Bu cəhətdən bizim poeziyamız şirin və ifadəli bədii dilin gözəl 
klassik ənənələrinə malikdir. Puşkinin əsərindəki Tatyananın öz 
dayəsi ilə söhbətini xatırlayaq. Bu söhbətdə nə qədər poeziya, səmimi 
və təmiz hisslər, fikir və duyğular vardır! Bütün bunlar isə səmimi və 
canlı rus dilində çox təbii və sadə verilmişdir. O şair xoşbəxtdir ki, 
onun dili təbiidir və bununla birlikdə milyonlarla oxucunun dərin fikir 
və hisslərini ifadə edən bədii bir dildir. 
Puşkin yazmışdır: 
Yoldaş, inan buna deyirəm sənə: 
Bir gün səadətin cazib ulduzu 
Doğacaq, Rusiya ayılacaqdır, 
Onda mütləqiyyət xərabəsinin 
Üstündə adımız yazılacaqdır! 
Bu beş xətdə xalqın mütləqiyyət əleyhinə qəzəbi, azadlıq uğrunda 
mübarizələrə məhəbbəti, böyük şairin iftixar hissi, işığın qaranlıq 
üzərindəki qələbəsinə parlaq inamı, dekabristlərin taleyini dərin bir 
həyəcanla düşünməsi, xalqın cəlladlarına şairin bəslədiyi şəxsi kin 
inandırıcı ifadə olunmuşdur. Ümumiləşmiş poetik dilin təsir qüvvəsi 
 
 
340 
belədir! Hələ bu şeirdə nə qədər poeziya və musiqi, necə gözəl, 
ahəngdar və canlı poetik bir dil vardır! 
Poeziyada böyük emosional qüvvə canlı insan nitqinin təbiiliyi ilə 
birləşməlidir. 
Lakin təəssüf ki, bizdə hələ də pozğun və solğun dildə yazılmış 
əsərlər meydana çıxır. Elə şeylərə də təsadüf olunur ki, onlarda heç bir 
parlaqlıq, heç bir şair fərdiyyəti görünmür və buna görə də oxucunun 
diqqətini cəlb edə biləcək vəziyyətdə deyildir. 
Biz indiyə qədər şairlərin öz poetik dili haqqında danışdıq, bəs 
poetik əsərlərdəki qəhrəmanların dili nə vəziyyətdədir? 
Poetik əsərlərdəki qəhrəmanların dili haqqında mətbuatımızda qız-
ğın mübahisələr olmuşdur. Mən “Böyük sənət məsələləri” və “Şairin 
hüquqları” adlı məqalələrimdə yazmışdım ki, əgər biz qəhrəman-
larımızın monumental obrazlarını yaratmaq istəyiriksə, onları özlərinə 
müvafiq təsirli bədii dildə danışdırmalıyıq. Mən klassik poeziyanın 
qəhrəmanları olan Fərhadı və Şirini, Dezdemonanı və Tatyananı misal 
gətirir və soruşurdum ki, nə üçün onlar bu qədər zəngin və rəngarəng 
bir dildə danışırlar? Amma bizim əsərlərimizdəki qəhrəmanların dili 
isə çox zaman solğun və yoxsul olur? 
Bəzi yoldaşlar mənim bu fikrimi səhv başa düşmüşdülər. Onlar 
belə anlamışdılar ki, guya, mən Tatyananın və Şirinin, Fərhadın və 
Hamletin dilini mexaniki surətdə bu gün bizim yazdığımız əsərlərə 
köçürməyi təbliğ edirəm. Əlbəttə, aydındır ki, hətta mən bunu istəsəm 
də mümkün olan iş deyildir və lüzumsuz söhbətdir, çünki dil özü – 
özlüyündə abstrakt bir anlayış deyildir, dil həmişə insanla, konkret 
tarixi şəraitlə əlaqədardır. İnsanın həyat tərzi, ruhi aləmi, xarakteri və 
bütün obrazı dəyişdiyi kimi, dili də dəyişir. 
Lakin mən başqa şeyi deyirəm – mən deyirəm ki, bizim 
qəhrəmanlar Nizami, Puşkin yaxud Şekspir dövrünün dili ilə yox, öz 
zəmanələrinin yüksək, emosional və ifadəli dili ilə danışsınlar. 
 
 
341 
Ayrı – ayrı qəhrəmanların dili də müxtəlif olmalı, onların xarak-
terlərinə və həyat tərzinə uyğun gəlməlidir. Hər hansı bir qəhrəmanın 
dili başqa qəhrəmanın dilindən fərqlənməlidir. Tipikləşdirmə problemi 
dil sahəsində də həll olunmalıdır. Şairlərimiz öz qəhrəmanlarının 
mənəvi aləminin zənginliyi və gözəlliyi haqqında çox tez – tez 
danışırlar, lakin bu zənginlik onların əsərlərində göstərilmir. Əksinə, 
həmin əsərlərdən belə bir təəssürat alınır ki, bu qəhrəmanlar öz 
fikirlərini parlaq surətdə, ən başlıcası isə - müstəqil surətdə ifadə 
etməyi bacarmayan kiçik adamlardır. 
Realizm şüarı altında gizlənərək bədii əsərdəki qəhrəmanların dili 
ilə adi, gündəlik danışıq dili arasında bərabərlik işarəsi qoyub, onları 
eyniləşdirən yoldaşlar səhv edirlər. Onlar belə suallar verirlər ki, nə 
üçün şairin qəhrəmanı yüksək bədii sözlər və fəlsəfi ifadələr işlədir, 
halbuki insanlar həyatda çox az hallarda belə danışırlar. Məncə, belə 
suallar vermək olmaz. 
Ədəbi əsərin qəhrəmanının dili xalqın real surətdə mövcud olan 
dilindən ayrılmamalıdır, lakin bu dil parlaq olmalıdır, xalqın dilini 
yüksəltməli və zənginləşdirməlidir. Əgər bədii ədəbiyyatın dili həyat-
da mövcud olan dili zənginləşdirməsəydi, qəhrəmanların dili üzərində 
işləmək üçün şair ilhamı yox, danışıq dilinin sadəcə stenoqrafik yazısı 
lazım olardı. 
Şair öz əsərlərinin poetik dilinin bütün zənginliyini tükənməz bir 
mənbədən alır ki, bu da xalqın hərtərəfli, şirin və obrazlı dilidir, şifahi 
ədəbiyyatın dilidir. 
Bizim bütün ədəbiyyatımız üçün vahid metod olan sosializm 
realizmi metodu müxtəlif millətlərdən olan bütün sovet yazıçılarını 
qətiyyən məcbur etmir ki, həyatımızdakı prosesləri və hadisələri bütün 
milli ədəbiyyatlar üçün ümumi olan hər hansı təkcə bir forma daxilin-
də bədii cəhətdən açıb göstərsinlər və ümumiləşdirsinlər. Sosializm 
realizmi metodunun mahiyyətini bu cür anlamaq həmin metodu 
 
 
342 
ehkamlaşdırmaq, dar mənada başa düşmək və həyat həqiqəti ilə tam 
ziddiyyətə girmək deməkdir. Axı həyat özü müxtəlif və rəngarəng 
şəkillərdə təzahür edir və beləliklə, incəsənət əsərlərinin, o cümlədən 
onların milli növlərinin də forma müxtəlifliyini şərtləndirir. Hər bir 
millətin öz tarixi, inkişaf yolu, öz məişət tərzi, əsrlər boyunca yaran-
mış öz ənənələri, öz dili, öz adətləri və vərdişləri, öz təfəkkür tərzi və 
mənəvi aləmi vardır. 
Azərbaycanlı Süleyman Rüstəm və belorus Arkadi Kuleşov kimi 
şairlərin, rus şairi Mixail İsakokski və gürcü şairi Georgi Leonidzenin 
bir – birinə bənzəməyən istedadları yalnız milli zəmində meydana 
çıxıb ərsəyə çata bilmişdir. 
Hamıya məlum olan bu həqiqətləri ona görə təkrar etmək lazım 
gəlir ki, hər bir milli ədəbiyyatın ayrılıqda, öz milli formasının orijinal 
xüsusiyyətləri sayəsində, bütün sovet ədəbiyyatının inkişafı işinə 
verdiyi hədiyyəni kifayət qədər qiymətləndirməyən adamlara hələ indi 
də təsadüf edilir. 
Ədəbiyyatçıların və tənqidçilərin bir qismi arasında sovet xalq-
larının ədəbiyyatlarındakı milli formaların fərqini yalnız dil fərqindən 
ibarət bilən və milli formanın bütün digər ənənələrinin, ünsürlərinin 
xüsusiyyətini inkar edən sadəlövh və zərərli “nəzəriyyə”yə tərəfdar 
olan adamlar vardır. Beləliklə, onlar əslində sosialist millətlərin 
orijinal cəhətlərini, milli xarakterin zəngin xüsusiyyətlərini inkar 
edirlər. 
Bu “nəzəriyyə”nin tərəfdarları nəyi əsas götürürlər? Onlar təsdiq 
edirlər ki, indiki SSRİ xalqlarının hamısı kommunizm qurucularıdır, 
kommunist ideyalarını təcəssüm etdirirlər, bütün ölkəmiz üçün ümumi 
olan arzu və fikirlərlə yaşayırlar, daha onlar arasındakı fərqlər 
haqqında danışmağa da ehtiyac yoxdur. Azərbaycanlı da sovet 
adamıdır, ukraynalı da sovet adamıdır. Onlar yalnız dillərinə görə bir 
– birindən fərqlənirlər. 
 
 
343 
Bu doğrudur ki, biz hamımız sovet adamlarıyıq və hamımız kom-
munizm qururuq. Lakin bəs kommunizm ideyaları ilə ruhlanmış bir 
rus öz rusluğundan çıxırmı? Əksinə, o öz rus xarakterini daha güclü, 
daha dərindən açıb göstərir. Sosialist mədəniyyəti də yalnız milli 
formada inkişaf edə bilər. Gələcəyə gedən yol–millətlərin, milli 
dillərin və milli mədəniyyətlərin çiçəklənməsi yoludur. 
Bu, həmçinin bütün sosialist millətlərə də aiddir.  
Öz – özlüyündə  məlumdur ki, bugünkü milli forma dünənki şəkil-
də deyildir. O, daima dialektik inkişafdadır, milli formaya dəyiş-
məyən, donmuş, əbədi bir şey kimi baxmaq olmaz. Onun bəzi keyfiy-
yətləri ölüb gedir, bəziləri isə yaranır; milli forma arası kəsilmədən, 
xüsusilə, indi, daha coşqun surətdə yeni keyfiyyətlərlə zənginləşir. 
 
1955 
 
 
 
 
344 
 
Respublikada ictimai elmlərin  
inkişafı və vəzifələri  
(ixtisarla) 
 
Alimlərimiz tərəfindən Nizami Gəncəvinin həyat və yaradıcılığı 
haqqında bir sıra monoqrafik tədqiqlər aparılmışdır. Professor 
Y.E.Bertelsin, professor A.O.Makovelskinin, H.Araslının və 
başqalarının əsərlərində Nizami yaradıcılığının dərin ictimai fəlsəfi 
məzmunu açılmış, böyük şairin doğma Azərbaycan xalqının zəngin 
mənəvi mahiyyəti, şifahi poeziyası ilə ayrılmaz əlaqəsi göstərilmiş, 
Nizaminin Azərbaycan və dünya ədəbiyyatının gələcək inkişafına 
təsiri öyrənilmişdir. 
1954-cü ilin ikinci yarısından Ədəbiyyat və Dil İnstitutu üçcildlik 
“Azərbaycan ədəbiyyatı tarixi” üzərində işə başlamışdır. Bu işə 
respublikanın ən yaxşı ədəbiyyatşünasları cəlb edilmişdir. 
Nəşr olunmuş “Puşkin və Azərbaycan ədəbiyyatı” (1949), “Qoqol 
və Azərbaycan ədəbiyyatı” (1952) məqalələr məcmuələri və filoloji 
elmlər namizədi M.Seyidovun “Sayat – Nova” (1954) monoqrafiyası 
da qeyd edilməyə layiqdir. 
Ədəbi əlaqələr məsələsinə xüsusi diqqət yetirilir. Filoloji elmlər 
namizədi M.C.Cəfərov “Rus realist ədəbiyyatının XIX əsr Azərbaycan 
ədəbiyyatına təsiri” adlı əsərini başa çatdırmışdır. Filoloji elmlər 
namizədi K.A.Talıbzadə “Qorki və Azərbaycan ədəbiyyatı” monoqra-
fiyası üzərində işləyir. Bundan başqa, rus və qardaş xalqlar ədəbiyyatı 
haqqında bir sıra kitab və məqalələr çap edilmişdir. 
Azərbaycan klassik ədəbiyyatının əsərlərini nəşr etmək qarşımızda 
duran əsas vəzifələrdən biri sayılmalıdır. Bu sahədə bəzi işlər görül-
müş, Nizaminin “İsgəndərnamə”si rus dilində nəşr edilmişdir. 
 
 
345 
Böyük Nizami Gəncəvinin anadan olmasının 800 illiyi münasi-
bətilə görkəmli sovet şərqşünası Y.E.Bertelsin rəhbərliyi, tarix elmləri 
doktoru Ə.Ə.Əlizadənin fəal və yaxından iştirakı ilə şairin ölməz əsəri 
“Şərəfnamə”nin dünyanın müxtəlif kitabxanalarında saxlanılan 10 
əsas əlyazması əsasında elmi – tənqidi mətninin tərtib edilməsi sahə-
sində mühüm işlər görülmüşdür. 
XVI əsrin böyük Azərbaycan şairi Füzulinin əsərlərinin öyrənil-
məsi və nəşri sahəsində də xeyli iş görülmüşdür. Beşcildlik Füzuli 
əsərlərinin I və II cildləri çapdan çıxmış, III və IV cildləri isə çapa 
hazırlanır. M.F.Axundovun, Vaqifin, Sabirin, C.Məmmədquluzadənin 
və b. əsərlərinin nəşr olunması sahəsində də xeyli iş görülmüşdür. 
Bu yaxınlarda Nizami adına Ədəbiyyat və Dil İnstitutunda yeni 
mətnşünaslıq şöbəsi açılmışdır. Bu şöbənin üzərində məsul vəzifə 
qoyulmuşdur: Azərbaycan ədəbiyyatı klassiklərinin elmi – tənqidi 
akademik nəşrini həyata keçirmək, klassik irsin oxunmasındakı müx-
təlifliyə son qoymaq. 
Dilçilik, xüsusilə, müasir Azərbaycan dili sahəsində aparılmış işlər 
nəticəsində 1951-ci ildə “Azərbaycan dilinin qrammatikası” (I hissə, 
morfologiya) başa çatdırılaraq nəşr edilmişdir. “Azərbaycan dilinin 
qrammatikası”nın II hissəsi – sintaksis də hazırlanmışdır. 
Filoloji elmlər namizədi M.Hüseynzadənin “Azərbaycan dilində 
təyini söz birləşmələri” işi də başa çatdırılmaq üzrədir. 
“Azərbaycan dilinin orfoqrafiyası”nın hazırlanması dilçilərimizin 
mühüm işlərindən biri sayılmalıdır. Burada Azərbaycan orfoqra-
fiyasına dair bir sıra prinsipial dəqiqləşdirmələr və düzəlişlər 
edilmişdir. 
Azərbaycan dilinin şərq qrup dialektlərinin öyrənilməsi sahəsində 
xeyli iş görülmüşdür. “Bakı dialekti” (professor M.Ş.Şirəliyev), 
“Quba dialekti” (R.Rüstəmov), “Abşeron yarımadasının cənub 
rayonları şivələri” (A.Vəliyev), “Mərəzə rayonu şivələri” 
 
 
346 
(B.İbrahimov) kimi monoqrafik tədqiqatlar aparılmışdır. Salyan və 
Lənkəran şivələri haqqında elmi iş yazılmaqdadır. 
Muğan qrupu şivələrinin öyrənilməsi nəticəsində bir neçə məqalə 
yazılmış və monoqrafik tədqiqat hazırlanmışdır. 
Qərb qrupu dialektlərinə dair professor M.Şirəliyevin “Qazax 
dialekti” əsəri çap olunmuşdur. Qarabağ dialekti və Tovuz şivələri 
haqqında əsərlər yazılmışdır. 
Lakin bütün bunlar hələ kifayət deyildir. Bir sıra dialekt və şivələr 
əhatə olunmamışdır. 
1946-cı ildə dördcildlik tam “Rusca – azərbaycanca lüğət”in 
hazırlanması başa çatdırıldı. Bu lüğət SSRİ-nin milli respublikalarda 
böyük rus – milli lüğətin yaradılması işində ilk təcrübə idi. 
Hazırda leksikoqraflarımız yuxarıda göstərilən lüğət əsasında 
80.000-ə qədər söz və ifadəni əhatə edən ikicildlik “Rusca – azər-
baycanca” lüğət hazırlayırlar. Həmin lüğətin birinci cildi yaxın 
günlərdə çapdan çıxmalı, ikinci cildi isə bu ilin sonunda istehsalata 
verilməlidir. 
Bundan başqa, 1951-ci ildə “Rusca – azərbaycanca” və “Azər-
baycanca – rusca” iki məktəb lüğəti hazırlanmış və çapdan çıxmışdır. 
İndi onların ikinci, yenidən işlənmiş nəşri hazırlanır. 
Leksikoqraflarımız  filoloji elmlər namizədi Ə.Orucovun rəhbər-
liyi altında “Azərbaycan dilinin izahlı lüğəti” üzərində işləyirlər. 
Azərbaycan ədəbi dilinin izahlı lüğəti geniş oxucu kütlələri üçün 
nəzərdə tutulmuşdur. O, beş cilddən ibarət olub, təxminən 50 minə 
yaxın baş sözü əhatə edəcəkdir. Lüğətin tərtibi işini 1960-cı ildə başa 
çatdırmaq nəzərdə tutulur. 
Milli ədəbi dilimizin inkişafı ilə bilavasitə bağlı olan vacib və 
aktual məsələlərdən biri Azərbaycan dilində terminlər məsələsidir. 
Azərbaycan SSR Elmlər Akademiyası yanında daimi Termino-
logiya komitəsi yaradılmışdır. 
 
 
347 
Keçən dövr ərzində komitə bir sıra bilik sahələrinə aid termino-
logiyanı müzakirə və təsdiq etmişdir. O cümlədən ədəbiyyatşünaslıq, 
dilçilik, riyaziyyat və coğrafiya terminləri geniş müzakirə üçün 
əlyazması hüququnda çapdan çıxmışdır. 
Dilçilərimizin qarşısında Azərbaycan dili tarixinin öyrənilməsi 
sahəsində mühüm vəzifələr durur. 
Lakin bu sahədə indiyə qədər görülən işlər bizi heç cür təmin edə 
bilməz. Bu məsələyə həsr olunmuş tək – tək məqalələr onun ayrı – 
ayrı cəhətlərinə toxunmaqla məsələni tam şəkildə həll etmək məqsədi 
izləmir və həll etmir, dilin mənbələri və inkişaf mərhələlərinin dərin 
elmi təhlilini vermirlər. Alimlərimiz, əsas etibarilə, ədəbiyyatımızın 
ayrı – ayrı klassiklərinin dilini öyrənməklə məhdudlaşır və XIX əsr-
dən o tərəfə nadir hallarda nəzər salırlar. Ona görə də Azərbaycan 
dilinin əmələ gəlməsi və inkişafı məsələsi birinci növbədə həll 
edilməli olan ən mühüm elmi problemlərdən sayılmalıdır. 
Elmlər Akademiyamızda zəngin, ilbəil artan qiymətli tarixi 
sənədlər və əlyazmalarının saxlandığı Respublika əlyazmaları fondu 
vardır. İndi buradakı əlyazmalarının sayı 20 minə çatır. 
Fondda Azərbaycan xalqının, qardaş respublikaların xalqlarının – 
rus, tacik, özbək, türkmən, gürcü, erməni və b. xalqların bədii və elmi 
fikrinin ən gözəl tarixi abidələri toplanmışdır. Fondda fars, ərəb və 
türk dillərində küllü miqdarda əlyazması da saxlanılır. 
Respublika əlyazmaları fondunda nadir əlyazmalarından başqa, 
Azərbaycan yazıçı, şair və bəstəkarlarının zəngin və rəngarəng 
arxivləri də toplanmışdır. 
1955 
 
 
 
 
348 
 
 
 
 
SÜLEYMAN RÜSTƏM  
(1906 - 1989) 
 
Təbrizim 
 
Baxdıqca hüsnünə doymayır gözüm, 
Təbrizim, Təbrizim, gözəl Təbrizim! 
 
Qoymaram yadları girsin qoynuna, 
İzin ver qolumu salım boynuna! 
Sənin bayramına, sənin toyuna 
Dili bir, qanı bir qardaşın gəlib, 
Dərdinə aşina sirdaşın gəlib. 
 
Sən çıxdın qarşıma duzla, çörəklə, 
Bağından dərdiyin güllə, çiçəklə, 
İkiyə bölünməz saf bir ürəklə, 
Təbrizim, Təbrizim, aman Təbrizim, 
Yox olsun başından duman, Təbrizim! 
 
Qədrini ayrılıq çəkənlər bilər, 
Hicranda göz yaşı tökənlər bilər, 
Ömrünə qaranlıq çökənlər bilər, 
Bağından gül – çiçək dərdim, Təbrizim, 
Yenə təzələndi dərdim, Təbrizim! 
 
 
349 
 
Nə qəsəngdir yol boyunca söyüdlər, 
Söyüdlərin kölgəsində igidlər 
Babalardan dinləyirlər öyüdlər, 
Çoşur damarlarda qanı, Təbrizim, 
Yoxdur bu mərdlərin sanı, Təbrizim! 
 
Ağlasan ağlaram, gülsən gülərəm, 
Yaşasan yaşaram, ölsən ölərəm, 
Varımı səninlə yarı bölərəm, 
Gəl bir də üzündən öpüm, Təbrizim!  
Başına gül – çiçək səpim, Təbrizim! 
 
Nədir o, mənalı, dərin baxışlar? 
Nədir gözlərindən yağan yağışlar? 
Nədir qəlbindəki payızlar, qışlar? 
Yetimtək boynunu burma, Təbrizim! 
Məlul – məlul baxıb durma, Təbrizim! 
 
Sənin çiçəyinə, gülünə qurban! 
Mənə qardaş deyən dilinə qurban! 
Vətəninə qurban, elinə qurban! 
Baxdıqca hüsnünə doymayır gözüm, 
Təbrizim, Təbrizim, gözəl Təbrizim! 
 
 
350 
 
Dilimə dəymə 
 
Mən sənin dilinə dəymirəm, cəllad, 
Gəl sən də bu ana dilimə dəymə! 
Sənin də bağın var, gülün var, çəkin, 
Bağımda əkdiyim gülümə dəymə! 
 
Həsədlərlə baxdın çəmənimə sən, 
Gör bir nələr etdin vətənimə sən, 
Yan – deyib, od vurdun bədənimə sən, 
Altında atəş var, külümə dəymə! 
 
Mən ağa ağ dedim, qaraya qara, 
Sən məni istədin çəkəsən dara, 
Yenicə sağalır vurduğun yara, 
Mənim bu yaralı könlümə dəymə! 
 
 
 
351 
 
Anam dilli qardaşım 
 
Dinlə qan qardaşını, qabar əlli qardaşım 
Mən sözlü, mən arzulu, mən könüllü qardaşım, 
Görürəm ki, qanından rəng alıbdır dan yeri, 
Dərdli, qəmli kamanı ürək telli qardaşım.  
 
Azadlıq günəşindən can gəlsin torpağına, 
Təbrizli, savalanlı, ərdəbilli qardaşım. 
Uzun illər kilidli dilin açıldı artıq, 
Doğma anam laylalı, anam dilli qardaşım! 
 
 
 
352 
 
 Yad gül dərə bilməz 
 
Yad gül dərə bilməz çəmənimdən, 
Hec qüvvə ayırmaz məni bir an 
Öz doğma elimdən, Vətənimdən. 
 
Hər yerdə günəşdir mənə bayraq 
Baş əymərəm aləm yağı olsa, 
Qan axsa da sel tək bədənimdən. 
 
Ölsəm qalacaqdır əməlim sağ, 
Düşmən mənə əl vursa, əminəm, 
Atəş açılacaqdır kəfənimdən. 
 
Heç qüvvə ayırmaz məni bir an 
Öz doğma elimdən, Vətənimdən. 
 
 
 
353 
 
                Burax! 
 
Söyləmə: “Gəl səni qəfəsə salım, 
Yanıb külə dönsün vətənin nəşi!” 
Burax boğazımı, qoy nəfəs alım, 
Tutma gözlərimi, görüm günəşi! 
 
Sən kəsə bilməzsən mənim dilimi, 
Dilimin rişəsi ürəyimdədir. 
Dostunam, söyləyib sıxma əlimi, 
Gözün məndə deyil, çörəyimdədir. 
 
 
 
354 
 
                 Layla 
 
Bir komada balasına layla çalır bir ana, 
Dərdlərini sanki bir – bir yada salır bir ana. 
Bu yaylada sakit axan bulaqların səsi var, 
Bahar çağı pıçıldaşan yarpaqların səsi var. 
Bu laylanı uzaqdan  
Ürəyimin qulağıyla eşidirəm bayaqdan. 
Bir igidin balasıdır bu körpə, 
Bir şəhidin balasıdır bu körpə. 
Yaxşı fikir verirəm, 
Mən tanışam bu laylanın hər sözüylə 
Təbrizdəki o daxmada beşiyi də görürəm, 
Qana dönmüş ürəyimin gözüylə. 
Bu laylanın hər səsində 
Sanıram ki, mənə doğma bir mahnının sətri var. 
Bu laylanın nəfəsində 
Tarlaların, meşələrin, çəmənlərin ətri var. 
Ehtiyac yox suala, 
İnanın ki, bu layla 
İgidlərin adını, 
Şəhidlərin adını 
Gizlinə 
Körpəciyin qulağına pıcıldayır hər gecə. 
Bu laylada bir xalqın, bir vətənin 
Qövr eləyən yaraları göynəyir. 
Çiçəyinə qan çilənmiş çəmənin 
Bülbülləri qəm yeyir. 
Mürgüləyən körpənin gülümsəyir gözləri, 
 
 
355 
Nəsə deyir gözləri. 
Eşitsin ana Vətən, 
Bilirəm bu sirri mən: 
Körpə sabah öz əliylə, 
Xalqın böyük əməliylə 
Quracağı dünyasından razıdır, 
Anasının laylasından razıdır! 
 
1961 
 
 
 
356 
 
     Mücahidlər mahnısı 
 
Biz gedirik azadlıqçün döyüşə, 
Sinələri dağlamayın, analar! 
Şəhid olsaq yaşarmasın gözünüz, 
Başa qara bağlamayın, analar! 
 
Bir vaxt deyib – gülənlərin yasını, 
Düşmən bağrı dələnlərin yasını, 
Bu günlərçün ölənlərin yasını, 
Uzun illər saxlamayın, analar! 
 
Unudulmaz azadlıqçün ölənlər, 
Bizi anar bizdən sonra gələnlər –  
Bizim kimi el qədrini bilənlər, 
Ağlamayın, ağlamayın, analar! 
 
 
 
357 
 
        Təbrizli analar 
 
Mən təbrizli analara bələdəm, 
Fəxrimdir bu əziz, qoçaq analar. 
Körpəsinin beşiyinin başında, 
Sübhə qədər qalar oyaq analar. 
 
Məhəbbəti çiçəklənər ilk gündən, 
Zərrə bezməz öz analıq yükündən. 
Balasına namərdliyi kökündən 
Saf südüylə edər yasaq, analar. 
 
Hər kəlməsi, hər sözü gül qoxuyar, 
Laylasını diləklərdən toxuyar. 
Ürəklərdən keçənləri oxuyar 
Kitab kimi varaq – varaq, analar. 
 
Xata çıxsa övladının əlindən. 
İnsanlara ziyan dəysə dilindən, 
Üz döndərsə vətənindən, elindən 
Kandarına basmaz ayaq, analar. 
 
Ta əzəldən dar günündə ellərin, 
Qarşısına sinə gərər sellərin. 
Nəfəsini kəsər qara yellərin, 
Dayaqlara olar dayaq, analar. 
 
Qan axarkən Təbrizdə su yerinə, 
Döyüşlərdə ürək verər ərinə. 
Nalə çəkib, şəhidlərin qəbrinə 
Güllər səpər qucaq – qucaq, analar! 
 
 
 
358 
 
Ağamalıoğlu 
 
Azərbaycan xalqının mübariz, müdrik oğullarından biri də şöhrəti 
vətən hüdudunu aşmış Səmədağa Ağamalıoğludur. Xalq, vətən qarşı-
sında bu yorulmaq bilməyən inqilabçının, mütəfəkkirin xidmətləri 
çoxdur.  
Ağamalıoğlu bir sıra mühüm, məsul, rəhbər vəzifələrdə işlərkən 
həmişə xalq arasında olmuş və onunla bir nəfəs almışdır. 
Səmədağa səhhətinin ağır vaxtlarında belə xalqa, vətənə bütün 
varlığıyla xidmətdən ayrılmamışdır. O, xalqın ruhunu  bilirdi, qəlbinə 
asanlıqla yol tapmağı bacarırdı. Onu görənlər, onunla birlikdə çalışan-
lar bu adamın nə qədər mədəni, nə qədər uzaqgörən, nə qədər hazır – 
cavab və nə qədər xeyirxah olduğunu çox yaxşı bilir. Səmədağa işsiz 
darıxırdı, xəstə vaxtlarında belə respublikanın dövlət işlərilə, yeni, 
latın əlifbasının həyata keçirilməsi məsələlərilə ciddi məşğul olurdu. 
O vaxt Səmədağaya yeni əlifbanın atası deyirdilər. Bu söhbət də 
camaat arasında çox yayılmışdı, guya əfqan şahı Amanulla xan Bakı-
dan vətənə qayıdarkən Ağamlıoğlu ona deyib ki, “sən allah Amanulla, 
Əfqanıstanda yeni əlifbanı yaymağı unutmayasan ha”. 
Bu söhbətin bir səbəbi də odur ki, Ağamalıoğlu hər məclisdə, hər 
yerdə müxtəlif söhbət əsnasında odlu – odlu danışmasaydı olmazdı. 
Hətta bəziləri zarafatla deyirlər ki, günlərin bir günündə Səmədağa 
latın əlifbasını ərəblərə də qəbul etdirəcəkdir. Gənclik illərini xatır-
layıram. Biz bu adama böyük məhəbbət bəsləyirdik. 
Səmədağa Azərbaycan Dövlət Universitetinin qapısıyla üzbəüz 
Kommunist küçəsilə Poluxin küçəsinin tinindəki evin ikinci mərtə-
bəsində yaşayırdı. Çox vaxt gənclər, tələbələr qarşıdakı səkiyə top-
laşıb balkonda mizin üstündəki kağızları nəzərdən keçirə - keçirə çay 
içən Səmədağaya məhəbbətlə baxırdılar. Maşına minib işə gedəndə, 
işdən gələndə onunla əl verib səmimi salamlaşardılar. Ayaqüstü ona 
 
 
359 
dərdlərini deyərdilər, məktublarını verərdilər. Səmədağanın çox 
bacarıqlı bir köməkçisi vardı. Təəssüf ki, onun  adını unutmuşam. O 
rus dilini gözəl bilirdi. Bizim bir sıra şeirlərimizin, hekayələrimizin 
hərfi tərcüməsini bu adam edərdi. 
O bizə deyərdi ki, Ağamalıoğlunun adına gələn saysız – hesabsız 
məktubların, ərizələrin biri də cavabsız, nəticəsiz qalmır. 
Həmin yoldaşın vasitəsilə (Səmədağa xəstə ikən) yazıçılar cəmiy-
yətimizin bir sıra ehtiyacını düzəltmək üçün onun evinə qəbula 
getdim. Oradan ümidsiz qayıtmadım. 
Əliheydər Qarayev, Həmid Sultanov, Dadaş Bünyadzadə, Teymur 
Hüseynov kimi partiya, dövlət xadimləri, Məmməd Səid Ordubadi, 
Süleyman Sani Axundov, Hacı Kərim Sanılı, Hacıağa Abbasov, 
Mirzəğa Əliyev, Hüseynqulu Sarabski, Rza Darablı kimi mədəniyyət, 
sənət xadimləri tez – tez onun evində görünərdilər. Ağamalıoğlu hə-
mişə mədəniyyət xadimlərimizin taleyi ilə maraqlanır, ədəbiyya-
tımızın, sənətimizin inkişafı üçün əlindən gələni əsirgərmirdi. Onu 
səhnə əsərlərinin ilk tamaşalarında görərdik. Əsərlər və tamaşalar 
haqqında fikirlərini söylərdi. 
Ağamalıoğlu klassik və müasir ədiblərimiz haqqında bir maksist 
kimi mətbuatda və şifahi çox qiymətli fikirlər irəli sürmüşdür. 
Mirzə Fətəli Axundovun “Kəmalüddövlə məktubları”nın Ağamalı-
oğlunun giriş sözüylə, latın əlifbası ilə çapdan çıxması o zaman böyük 
bir hadisəyə çevrildi. Bu əsər ilk dəfə idi ki, Ağamalıoğlu tərəfindən 
marksizm nöqteyi – nəzərindən təhlil edilirdi. 
Səmədağa Mirzə Fətəli Axundovun yaradıcılığına çox yüksək 
qiymət verirdi. Onun fikrincə, rus ədəbiyyatı üçün Puşkinin etdiyini 
Mirzə Fətəli də Azərbaycan ədəbiyyatı üçün etmişdir. 
Ağamalıoğlunu xalqa sevdirən ondakı bu məziyyətlərdi. 
Yadımdadır. Bir dəfə Ağamalıoğlu çox ağır xəstələnmişdi. Əziz-
bəyov adına xəstəxanada cərrahlar onun ayağında ciddi əməliyyat 
aparmışdılar. 
 
 
360 
Xəstəxananın küçəsində maşın gediş – gəlişi dayandırılmışdı. 
Şəhər əhalisi onun səhhətindən çox nigarandı. Adamlar dəstə - 
dəstə gəlib qapıda onun vəziyyətini soruşub gedirdilər. 
Bu xəstəxana küçəsindən keçən adamlara diqqət etsəydiniz onların 
ağır, yavaş, ehtiyatlı addımlarla yol keçdiyinin şahidi olardınız. Onlar 
Səmədağanın dincliyini pozarlar deyə belə ehtiyatla yol keçirdilər. 
Mən Ağamalıoğlunu dəfələrlə opera, dram teatrı səhnəsindəki 
“Yeni yol” qəzeti klubundakı tribunalarda nitq söylərkən dinləmişəm. 
O, çox odlu danışan, mahir bir natiq idi. Ağamalıoğlu danışarkən 
bütün salon dərin sükut içində onu dinlərdi. Səmədağa bəzən o qədər 
həyəcanlanardı, qəzəblənərdi ki, quruluşumuzun düşmənlərinin ünva-
nına bəzən bir para ağır sözlər deyərdi. 
Ağamalıoğlu Mərkəzi İcraiyyə Komitəsinin sədri vəzifəsində 
çalışarkən bir neçə dəfə onun yanında olmuşam. O zaman Azərbaycan 
proletar yazıçıları cəmiyyətinin sədri Teymur Hüseynov, katibi isə 
mən idim. Teymur Hüseynov eyni zamanda Mərkəzi Komitənin şöbə 
müdiri və yeni əlifba komitəsi sədrinin (Ağamalıoğlunun) müavini idi. 
O vaxt ədəbi təşkilatımızın maliyyə işləri o qədər də yaxşı deyildi. 
Bizə maliyyə cəhətdən ciddi kömək lazımdı. Bu köməyi isə biz çox 
vaxt Səmədağadan gözləyirdik. Bir gün Teymur Hüseynov dedi ki, 
bax, məndən olmasın, mənim heç nədən xəbərim yoxdur. Sən bir 
Ağamalıoğlunun yanına get. Nəşriyyat işləri üçün vəsaiti ancaq sizə o 
verdirə bilər. Ancaq orda səhvin, filanın olmasın. O səndən nəşr olu-
nacaq əsərlərin hansı əlifbada çap ediləcəyini soruşacaq. Sənin cava-
bın bu olmalıdır. “Əlbəttə, yeni əlifba ilə”. Məni onun başqa müxtəlif 
suallarına cavab verməyə hazırladılar. Lakin məsələ tamamilə başqa 
rəng aldı. Məni Ağamalıoğlunun yanına buraxdılar. İçəri girən kimi o 
mənə oturmağı təklif etdi. Onun baxışları adamın qəlbinin dərin-
liklərinə qədər nüfuz edirdi. Simasında bir atalıq, bir müəllimlik gör-
kəmi vardı. Əvvəlcə təşkilatımızda olan gənc yazıçıların sayı ilə və 
kimlərdən ibarət olduqlarıyla maraqlandı. Sonra bu gənc yazıçıların 
 
 
361 
nədən və necə yazdıqlarını xəbər aldı. Daha sonra əsərlərimizin çap 
olunub olunmamasını soruşdu. Bu suallara cavab aldıqdan sonra təx-
minən belə dedi: “Sözlərimi cavan yazanlara çatdırarsan. Cavanlar 
bizim gələcəyimizdir, ümidimizdir, çalışın həmişə xalq içində olsun, 
onun istədiyini yazın, elə yaxşı yazıçılarımız var ki, əsərlərini oxuyub 
heyifsilənirsən ki, niyə elin başa düşəcəyi ana dilində yazmırlar, biz nə 
farsıq, nə ərəb; özümüzün təmiz gözəl ana dilimiz var”. 
Səmədağa sözünü Mirzə Fətəlidən, Sabirdən söhbətlə tamamladı.  
Bir azdan kabinetindəki bəzi şeyləri göstərib məndən adlarını 
soruşdu. Ərəb, fars sözü eşidən kimi məni saxlayıb gülümsəyərək 
həmin şeylərin adını azərbaycanca dedi. 
Nəhayət, nə üçün gəldiyimi soruşdu. Mən ona nəşriyyatımızın 
maliyyə cəhətdən çox ağır halda olduğunu ətraflı danışdım. O mənə 
belə bir sual verdi. 
- Yaxşı, oğlum, de görək çap etmək istədiyiniz kitablar, yazılar 
hansı əlifba ilə olacaq? 
Mən ona həqiqəti söylədim. 
- Bu vaxta kimi kitablarımız ərəb əlifbası ilə nəşr olunmuşdur. 
Sizə söz veririk ki, yazılarımızı yeni əlifba ilə çap edəcəyik. 
Cavabım Ağamalıoğlunun çox xoşuna gəldi. Gözlərində, dodaq-
larında razılıq təbəssümü göründü. Mənə yeni əlifbanın xalqımız 
üçün, bütün Şərq millətləri üçün böyük, misilsiz əhəmiyyətindən 
danışdı. 
Bu görüşümüzdən sonra Ağamalıoğlu vədini yerinə yetirib proletar 
yazıçıları cəmiyyətinin maliyyə vəziyyətinin yaxşılaşmasına kömək 
etdi. Biz cavan yazıçıların bu xalq adamına, dövlət xadiminə hörməti, 
məhəbbəti qat – qat artdı. 
Həmişə onun iştirak etdiyi məclislərə gedib ona qulaq asmağa can 
atardıq. Yadımdadır ki, bir dəfə! “Yeni yol” qəzeti klubunda ədəbiy-
yatımız haqqında müzakirə gedirdi. 
 
 
362 
Ağamalıoğlu da bu yığıncaqda idi. Gənc ədəbiyyatçılarımızdan 
biri M.Rəfili çıxış edərkən tribunadan Mirzə Fətəli Axundovun ərəb 
əlifbası ilə çap edilmiş pyeslər kitabını havaya qaldıraraq, Azərbaycan 
ədəbiyyatının böyük taleyi, dünyaya tanıtdırılacaq irsi olmadığından 
bəhs açdı. Salonda bir uğultu oldu. Səmədağa Ağamalıoğlu yerində 
rahat dayana bilmədi. İclası aparan sədrdən icazə almadan odlu bir 
nitq söylədi. Dəlillərlə bizim çox zəngin, dünyanı heyran edəcək, 
ədəbi irsimizin qüdrətli nümayəndələrinin adlarını çəkdi. Xüsusilə, 
Mirzə Fətəli Axundovun ədəbi irsindən, millətimiz üçün gördüyü 
işlərdən danışdı. Salonda toplaşanlar Ağamalıoğlunun çıxışını uzun 
sürən alqışlarla qarşıladılar. 
Cavan ədəbiyyatçı qızarıb pörtmüşdü. 
Sonralar həmin gənc ədəbiyyatçı öz səhvlərini dərindən başa 
düşdü. Mirzə Fətəli Axundov haqqında çox qiymətli elmi əsər yazdı. 
Ömrünün axırına kimi Mirzə Fətəli yaradıcılığının təbliğatçısı oldu. 
Mən Ağamalıoğlu haqqında bildiklərimi yazdım. Lakin bu dövlət 
xadiminin həyat və fəaliyyəti haqqında qalın kitablar yazıla bilər. 
 
 
 
 
363 
 
 
 
 
 
MİR CƏLAL 
(1908 - 1978) 
 
 
Bədii dil xüsusiyyətləri 
 
Belə bir fikir var ki, Füzuli çətin dildə yazmışdır.  
Şairin dil və üslub xüsusiyyətlərinə diqqət yetirdikdə bu iddianın 
əsassızlığı aydın olur. 
Füzuli XVI əsrdə yaşamışdır. O dövrdə elm, mədəniyyət ədəbiyyat 
dili Şərqdə əsasən ərəb və fars dilləri sayılırdı. 
O dövrdə qədim ədəbi ənənələr əsasında, divan bağlamayan, 
klassik qaydaları icra etməyən şairlər əsl sənətkar sayılmazdı. Sadəcə, 
Azərbaycan dilində danışmaq və yazmaq o zaman avamlıq, eyib sayı-
lırdı. 
İran və ərəb istilaçıları Azərbaycan dilində yazmaq istəyənləri 
savadsız, avam adlandırıb hörmətdən salmağa çalışırdılar. Ədəbiyyat 
və şeirimizin babası, Füzulinin ustad deyə yad etdiyi dahi Nizami də 
öz əsərlərini fars dilində yazmağa məcbur olmuşdur. Füzuliyə qədər 
yaşamış Azərbaycan şairlərinin hamısı (Nəsimi, Süruri, Həbibi) ərəb 
və fars təsirinin ağırlığını, ana dilində yazan şairlərə qarşı rəsmi 
dairələrin, müstəmləkəçilərin nifrət və təcavüzünü görmüşlər. Lakin 
heç bir qüvvə dilimizin mənliyini tapdaya bilməmiş, Azərbaycanın 
cəsur oğullarını öz əzm və iradəsindən döndərə bilməmişdir. Onlar 
 
 
364 
möhkəm bir inad ilə fars, ərəb dillərini möhkəm öyrənmiş və bu 
dillərdə də şeir yazmaq hünərlərini isbat etmişlər. Ancaq onlar sevinc 
və ürək rahatlığı ilə yaratdıqları əsərlərini öz ana dillərində, Azərbay-
can dilində yazmışlar. 
Böyük Füzuli özünün Azərbaycan dilində şeir yazmağını iftixar 
hissilə birinci qeyd edir. 
“Leyli və Məcnun” kimi gözəl bir sevgi dastanının Azərbaycan 
dilində səslənməməsi ona ağır gəlir: 
 
Ol səbədən farsi ləfzilə çoxdur nəzm kim, 
Nəzmi – nazik türk ləfziylə ikən dişvar olur. 
Ləhceyi – türki qəbuli – nəzmi – tərkib etməyib, 
Əksərən əlvazi namərbutü nahəmvar olur. 
Məndə tofiq olsa, bu düşvari asan eylərəm, 
Novbahar olğac dikəndən bərki – gül izhar olur1. 
 
Azərbaycan dilində incə şeir yazmağı Füzuli ona görə çətin sayırdı 
ki, o zamana qədər fars və ərəb dillərində minlərcə böyük və kiçik 
əsərlər yazılmışdı. Yüzlərlə yüngül qələmli, adi şairlər əsrlər boyu 
işlənib hazırlanmış və qəlib halına düşmüş ifadə, ibarələrdən, obraz-
lardan, formalardan istifadə ilə çox tez və asan yazırdılar. Bunların 
işinə sənətkarlıq kimi yox, yamsılamaq, “yol ağartmaq” kimi baxmaq 
lazımdır. Füzuli də belə baxırdı. Ona görə də böyük şair Azərbaycan 
dilində incə şeir yazmağın hünər istədiyini deyir və özü bu hünəri 
əməldə bütün parlaqlığı ilə göstərirdi. 
İkinci tərəfdən, Füzuli dilinin qəliz, ya çətin olmağı haqqında 
nəticəni onun şeir dili ilə, indiki danışıq dilimizi müqayisədən çıxar-
maq düz olmaz. Füzulu öz dövrünün ən yüksək mədəni, alim adamı 
idi. Şübhəsiz ki, Füzulinin əsərlərində ifadə olunan dərin fəlsəfi 
                                                 
1 Divan. səh.218 
 
 
365 
fikirlərin, yüksək və mürəkkəb ictimai məsələlərin, elm və sənət hadi-
sələrinin ifadəsi və buna müvafiq surət və epitetləri yaratmaq üçün o 
zamanın canlı danışıq dili kifayət etməzdi. Buna görədir ki, böyük 
şairin şeirində başqa dillərdən alınmış kəlmələrə, tərkiblərə çox rast 
gəlirik. Bu fakt bir də şairin bədii dilinin zənginliyini göstərir. Şair 
həm ana dilində, həm də çox gözəl bildiyi ərəb, fars dillərində əsər 
yazmışdır. 
Üçüncü bir cəhəti də mütləq hesaba almalıyıq. Füzuli şeirində ərəb 
və fars kəlmələrinin bolluğuna baxmayaraq dil öz quruluşu, sistemi, 
bədiiliyi, səlisliyi etibarilə anlaşıqlı və sadədir. Dilin təbiəti hər yerdə 
qorunur. Hətta elə sadə yerlər var ki, Azərbaycan dilini bilən hər kəs 
tamamilə başa düşər. “Bəngü Badə” əsərinin əvvəlindən gətirdiyimiz 
bu parçaya diqqət edin: 
 
Bizə fürsət bu gün qənimətdir... 
Lalə tək qoyma gəl əlindən cam. 
Var ikən fürsət, eylə eyş müdam, 
Nərgisi gör ki, nəşəsi getməz, 
Başı gedərsə, tərki – çam etməz. 
Sən dəxi aciz olma, canın var, 
Canın olduqca badə tut zinhar. 
İstəsən kim, mey abi – kövsər ola, 
Ol sana müttəsil müyəssər ola...1 
 
Burada ərəb və fars kəlmələri yox deyildir. Lakin bunlar belə bir 
asan, aydın mətində işlədilmişdir ki, ayrılıqda kəlmənin mənasını 
bilməyənlər də mətndən seçə bilərlər. Buradakı “müdam”, “müttəsil”, 
“müyəssər” kimi sözlərə hətta bugünkü şeirimizdə də rast gəlmək olar. 
                                                 
1 Divan. səh.82-83 
 
 
366 
Füzulinin bədii dili, çox zəngin olmasına, o dövrün hətta formal 
tələblərini belə gözləməsinə (divan qaydaları, əlifba sırası, rədifləri) 
baxmayaraq, quruluş və tərkib etibarilə çox sadə, aydın, ahəngdar və 
əlvandır. Füzuli şeirinə dilin xalq ruhu, xalq ifadə formaları əsas 
alınmışdır. Hətta çox yerdə canlı danışıq dilinin xüsusiyyətləri saxlan-
mışdır. 
“Badə sun ki, fürsətdir; bizə fürsət bu gün qənimətdir.” Bu cüm-
lələrin aydınlığına, ustadcasına qurulmasına, həmin fikri verə bilən 
yeganə müxtəsər ifadə olmasına kim şübhə edə bilər?! 
Füzulinin dilindəki sadəliyi – xalq dilimizin dörd yüz il bundan 
əvvəlini göstərən ana sadəliyi biz hələ layiqincə öyrənməmişik: 
 
Can sözdür əgər bilirsə insan, 
Sözdür ki, deyirlər özgədir can1. 
 
Qurtar məni atadan, anadan, 
Bir ğəm olur iki bəladan2. 
 
Ardınca qoşun, qoşun uşaqlar, 
Əhvalinə kim gülər, kim ağlar3. 
 
Hər kim olsa ayağıma baş urar, 
Mən gəlincə hamı ayağa durar4. 
 
Belə misalları şairin divanında istənilən qədər tapmaq olar. 
                                                 
1 Divan. səh.347 
2 Divan. səh.295 
3 Divan. səh.292 
4 Divan. səh.89 
 
 
367 
Bunlar göstərir ki, Füzuli yalnız özündən əvvəlki klassik şeir dilinə, 
ədəbi dilə yox, eyni zamanda və ən çox xalq dilinə əsaslanmışdır. O, 
xalq dilinin bütün incəliklərini, zənginliklərini şeirində təcəssüm 
etdirmiş, atalar sözlərindən, xalq məsəllərindən, xalq təbirlərindən çox 
istifadə etmişdir. 
Şairin əsərlərindəki söz ehtiyatı, təəssüf ki, bizim dilşünaslarımız 
tərəfindən hələ öyrənilməmişdir. Bu zəngin xəzinənin qapısını biz 
indi-indi döyür, açmaq, öyrənmək istəyirik. Şairin əsərlərində elə 
dərin məişət sözlərinə rast gəlmək olur ki, onların birinci dəfə məhz 
Füzulinin vasitəsilə şeirə gətirildiyini düşünmək olar. 
Füzulidə söz ehtiyatının ən zəngin xüsusiyyətlərindən biri xalq 
sözlərinin, xalq həyat və məişətinə aid olan, ədəbi dildə bəlkə də ilk 
dəfə işlənən sözlərin çoxluğudur. Füzuli bu sözlərdən bəzi şairlər kimi 
qorxmur. Əksinə, bu sözləri məharətlə şeirə salır. Zahirən kobud və 
ara sözü kimi görünən bir sıra kəlmələri elə yerində, ustalıqla işlədir ki, 
söz incə bir ifadə və musiqi alır. “Əgin” (bədən mənasında), 
“durquzmaq” (oyatmaq), “axta, bətər, qabat” (üz), “möyüz”, “qıymaq”, 
“cənbər”, “naşı”, “iplik”, “yastıq”, “başmaq”, “nərd”, “birçək”, 
“çanaq” “gözdən salmaq” kimi xalis danışıq dilindən alınan sözlər: 
ayna bədənli, ay qabaqlı, bulud zülflü, mürüvvət mənbəyi, könül 
quşu, astana daşı, daş bağrılı kimi sadə, gözəl xalq tərkibləri 
Füzulinin şeir dilinin gözəlliyini artıran xüsusiyyətdir. Şairin qəzəl-
lərində, “Bəngü badə”, “Leyli və Məcnun” əsərlərində hətta hazırkı, 
canlı dilimizdən seçilməyən, ümumi xalq leksikonuna xas ifadələr 
vardır: 
Mərhəm qoyub önərmə sinəmdə qanlı dağı, 
Söndürmə öz əlinlə yandırdığın çirağı... 
Tünd olma, bir qədəh ver, tər eyləsin damağı1. 
 
                                                 
1 Divan. səh.199 
 
 
368 
“Sinəmdə qanlı dağ”, “öz əlinlə yandırdığın çirağ”, “dimağı tər 
eləmək” (içmək mənasında) xalis xalq ibarələridir. 
Bu aşağıdakı misralarda  verilən ifadələr öz sadəliyi, xalq danışıq 
dili formasını saxlamaları ilə bərabər, incə, səlis, zərif, şeir dilini təyin 
edən ünsürlər şəkilində işlədilmişdir: 
 
Məhşər günü görüm, derəm ol sərvqaməti, 
Gər onda həm görünməsə, gəl gör qiyaməti1. 
 
“Gəl gör qiyaməti”. Danışığın hissi təsirini, həyəcanı belə bir 
“təsvir” ilə vermək ancaq canlı dilimizdədir ki, birinci dəfə Füzuli 
qələmi ilə şeirə salınmışdır: 
Bilməzsənmi ki, qanə qandır (273)2  
Sınacaqdır sənin başında çanaq (91) 
Başına çox bəla gəlir məndən (87) 
Yox özündən məgər sənin xəbərin (87) 
İntizari – meyi – gülgün ilə bayram ayına, 
Baxa – baxa enəcəkdir gözümüzə qara su. (189) 
Nə bəladır bizə ya rəb, nə qara gündür bu (189) 
Başımdan etmə sayəni kəm (186) 
 
Mən hara, tərki – eşq hara (310)3  
Ki sübh olduqca mürdə cismimi, torpağa tapşırdım (178) 
Canım aldın göz yumub – açınca möhlət vermədin (168) 
İraq olsun yaman gözdən, nə xoş saətdir ol saət (140) 
Ey dust, mənimlə dustları düşmən eylədin, 
Düşmən həm eyləməz bu işi kim, sən eylədin (165) 
                                                 
1 Divan. səh.200 
2 Misalların hamısı şairin Divanındandır. Rəqəmlər səhifəni göstərir. 
3 Əslində: Mən qandanu tərki – eşq qandan. 
 
 
369 
 
Füzulinin bir sıra şeirlərində bu və ya başqa formalarda atalar 
sözlərinin işlədildiyini görürük. 
Burada iki ehtimal ola bilər. Ya Füzuli xalqda, canlı dildə olan 
hikmətli sözləri şeirə salıb daha da məşhurlaşdırmışdır. Yaxud da 
əksinə, bu sözlər Füzuli tərəfindən yaradılmış, sonra xalq arasında 
yayılaraq zərbi – məsəl, atalar sözü halına gəlmişdir. Məsələn: el 
ağzını tutmaq olmaz, dünya işi qana qandır, xəstə yastıqdan iyrənər, 
qanlını qan tutar, xəstəyə su vermək xeyir işdir və s. Şübhəsiz ki, bu 
sözlərin çoxu xalq dilində Füzuli şeirlərindəkindən bir az fərqlidir. 
Ancaq əsas məzmun və fikir eynidir. 
Böyük şair öz “Divan”ının müqəddiməsində oxuculardan, xüsusilə 
ədib və şairlərdən üzr istəyib göstərir ki, mən ölkələr səyahətinə 
çıxmamışam, ömrümü doğulduğum yerdə keçirmişəm. Ona görə də 
əsərlərimdə bir sıra yerlərin lətif və duzlu ibarələri, zərbi – məsəlləri 
tapılmasa, bunu mənə nöqsan tutmayın: 
“Təvəqqə budur ümumən əhaliyi – izzü etibardan, xüsusən, bülə-
ğayi – rum və füsəhayi – tatardan ki, əgər şahidi – hüsni – ibarətimdə 
ol diyarın əlfaz və ibarələrindən ziyvər olmasa və müxəddəreyi – 
nəzmim ol mülklərin lətayif və zərbi–məsəllərindən ziynət bulmasa, 
bu daiyi məzur buyuralar”1. 
Bu qeydindən də aşkar görünür ki, şair şeirdə xalq dilinin bəzək və 
zinətlərini, gözəlliklərini, zərbi – məsəllərini işlətməyi sənətkarın 
qarşısında bir tələb kimi qoyur. Nəinki şairin öz ana dilindəki gözəl 
söz və ibarələri işlətməyi lazım bilir. Bunun üçün hər bir şairin qonşu 
ölkələri, qonşu xalqları və onların yaşayışını, adətlərini, ədəbiyyatını 
öyrənməsini məsləhət görür. İctimai həyata, xalqa və xalq dilinə əsas 
təb və ilham mənbəyi kimi baxdığındandır ki, böyük şair Azərbaycan 
xalq dilinin ən incə xüsusiyyətlərini öz şeirində ifadəyə çalışmış və bu 
                                                 
1 Divan. səh.5-6 
 
 
370 
çətin işdə tamam müvəffəq olmuşdur. O, hətta bütün şəhər və vilayət-
lərdə yox, ancaq bir şəhər, bir rayonda işlədilən, lakin forma, məna 
etibarilə dilimizin doğma xüsusiyyətlərinə uyğun gələn və bu 
xüsusiyyətləri əks edən sözləri də şeirinə salmışdır. 
Füzulidə rast gəldiyimiz “neşə” sözü1 (“nə üçün” mənasında), 
“olmaya” (“yoxsa” mənasında), habelə “eşik” (həyət), “ola ki” (olsun 
ki, ehtimal ki) sözləri, xalis canlı danışıqda işlənən Azərbaycan 
kəlmələri olmaqla, ilk dəfə böyük şairimiz tərəfindən şerə salınmışdır. 
Gördüyümüz kimi, Füzulinin şeir dilinin ilk ehtiyat mənbəyi canlı 
xalq dilidir. Bununla yanaşı olaraq böyük şair öz dövrünün ədəbi 
dilinin, yazı dilinin bütün zənginliklərini mənimsəyib şeirində tədbiq 
etmişdir. Ədəbiyyatımızda Füzuli qədər zəngin söz ehtiyatına malik 
ikinci bir şairin adını çəkmək çətindir. O, öz bədii dilinin inkişaf və 
cilalanmasında Nizami, Nəsimi, Xətai, Həbibi kimi şairlərin sənətin-
dən faydalanmamış deyildir. 
Füzuli dilində əsrlərdən bəri işlənib gəlməkdə olan, şeir aləmində 
bir qəlib halını alan ənənəvi surət, epitetlərə də rast gəlirik; lakin 
Füzulidə bunlar tamamilə orijinal, yeni bir şəkildə işlədilmişdir. 
Füzuli əsərlərinin dili ən yığcam və ən yüksək şeir dilidir. O, 
zamanın tələbinə görə, klassik şeir çərçivəsindən kənara çıxmayan şair 
əruz ölçüsündə yazsa da, şeirinin məzmununu formaya, mənanı ölçüyə 
tabe tutmamışdır. Əksinə, o, çox yerdə bu formanı qırmağa, dilini, 
sözün bütün məna gözəlliyini büruzə verməyə çalışmışdır.  
Füzuli müstəsna istedad sahibi olduğu kimi, yüksək mədəniyyətli, 
zəngin məlumatlı alim bir şairdir. Bu, onun hər bir əsərində, hər bir 
misrasında görünür. O, nəinki öz xalqının, həm də bütün yaxın Şərq 
xalqlarının həyatı, məişət, əxlaq və ənənələrini öyrənmişdi. Doğma 
xalqın həyatını mükəmməl bilirdi. Onun müstəsna həssaslığı, dəqiq 
müşahidə bacarığı hər bir hadisənin mahiyyətini qavramağa, hər bir 
                                                 
1 Neşə sormazsan ki, əhvali – dili Şeyda – nədmp? Divan. səh.332 
 
 
371 
obyekti tamam əhatə etməyə imkan verir. Bu cəhətdəndir ki, o, bəzən 
yeni bir predmet, bir söz əsasında onlarla bir – birindən fərqli surətlər, 
səhnələr yaradır. Klassik Şərq ədəbiyyatında  məşhur və məqbul olan 
surətləri o da, özündən əvvəlki böyük şairlər kimi çox işlədir. Ney, 
sayə, şəm, ləl, dürr, pərvanə, sərv, ah, kəman, xublar, xəttü – xal, 
mişk, dağ, büt, saqi, sünbül, mərdümi – çeşm, əğyar, aşiq, ahu, 
möhnət, didar, hicran, vəsl, küyi – vüsal, canan, tuti, bülbül, gül, 
xəzan, səba... və s. sözlərə Füzuli şeirində dönə - dönə  rast gəlirik. 
Lakin bunlara heç vaxt təkrar kimi baxmaq olmaz. Çünki Füzuli 
şeirində bu hadisə, məfhumlar hər dəfə başqa bir cəhətdən 
işıqlandırılır. Hər dəfə bu sözlərin ancaq bir cəhti qabarıq şəkildə ifadə 
olunur. Bu sözlər Füzuli şeirində hər dəfə başqa bir sistemdə, yeni bir 
bədii təsəvvür, yeni bir lövhə yaratmaq üçün işlədilir. 
 
Ol pir çü gördü  surəti – hal, 
Surət kimi qaldı bir zaman lal...1 
 
Aydındır ki, hər iki misrada işlənən “surət” sözü tamam başqa – 
başqa məna verdiyindən, şeirin dilini daha da gözəlləşdirir. Böyük 
şairin çox sevdiyi və çox işlətdiyi “ney” sözünün aşağıdakı misralarda 
verdiyi təsəvvürləri qiyas etmək olar: 
 
Ney kimi hərdəm ki, bəzmi – vəslini yad eylərəm, 
Ta nəfəs vardır quru cismimdə, fəryad eylərəm2 
 
Şair öz cismini ney ilə müqayisə edir. Ney məclislərdə dillənib 
səslənən kimi, şairin “quru” (zəif cansız) cismi məşuqəsi ilə görüşü 
xatırlayanda fəryad edir. Ney də qurudur, əzablar çəkmiş aşiq də. 
                                                 
1 Divan. səh.262 
2 Divan. səh.175 
 
 
372 
Neyin içi hava ilə doludur, aşiqin sinəsi həsrət ahı ilə doludur. Ney də 
“bəzmi – vəsl” yada salınanda dillənir, aşiq də. 
İkinci bir yerdə: 
Ney kimi cismim oldu oxundan dəlik – dəlik, 
Dəm vurduğumda yerli – yerindən səda verər1. 
 
Yenə aşiqin cismi ilə ney qarşılaşdırılır. Oxlar aşiqin bədənini ney 
kimi dəlik–dəlik etmişdir. Nəfəs verib aldıqca ney kimi çalınır, 
səslənir. 
Üçüncü bir yerdə: 
Nalədəndir ney kimi avazeyi – eşqim bülənd, 
Nalə tərkin qılmazam ney tək kəsilsəm bənd – bənd2. 
 
Aşiqin nailəsi ney nailəsinə bənzəyir. Ney kimi bənd – bənd edilsə 
də, susmayacaqdır. 
Dördüncü bir yerdə: 
Xali etdim dil həvayi – ixtilati qeyirdən, 
Bəzmi – ğəmdə ney kimi həmdəm mənə fəryad bəs3. 
 
Aşiq qəlbini ney kimi özgələrlə həmdəm olmaq həvəsindən azad 
etmişdir. Qəm məclisində onun həmsöhbəti fəryad çəkəndir (ney də, 
ona səs verəndən, onu çalandan başqası ilə həmdəm olmaz). 
Beşinci bir yerdə: 
Dəf kimi köküsdə ləhv qoyma, 
Ney kimi hər həvayə uyma. 
 
                                                 
1 Divan. səh.163 
2 Divan. səh.150 
3 Nüsxədə yanlış olaraq fəryadrəs yazılıb. 
 
 
373 
Leyliyə nəsihətlə deyilən bu sözlə “ney” “həvayi – nəfsə uyan”, 
“əhli – keyf” qızlar ilə müqayisə edilir.  
Altıncı bir yerdə: 
Mən sabiti - ərseyi – bəlayəm, 
Ney kimi xəzaneyi – həvayəm1. 
 
Burada neyin hava xəzinəsi olması alınır, bu cəhətdən aşiq neyə 
oxşadılır (Leylinin dilindən olan bu parçada “hava” sözünü sevda, eşq 
və həvəs mənasında da almaq lazımdır). 
Misralardan aydın olur ki, böyük şairin eyni söz vasitəsilə 
yaratdığı obraz və səhnələr bir – birindən nə qədər fərqlidir. Bu 
xüsusiyyəti nümayiş etdirən onlarca başqa sözləri də gətirmək 
mümkündür. 
Məsələn, “sayə” sözünü alaq: 
Gün ki, sayən düşdüyü yerdən durar, bir vəchi var 
Gəlsə aliqədrlər, fəqr əhli durmaqdır ədəb2. 
 
Mənanın incəliyinə, təsəvvürün orijinallığına, müqayisənin 
gözəlliyinə, adi, həyati faktı yüksək bədii izaha heyrət etməmək olmaz. 
Şair öz məhbubəsinə xitabən deyir: 
“Sənin kölgən düşən yerdən gün çəkilir. Çünki böyük adamlar 
gələndə kiçiklərin ayağa qalxması ədəbdəndir. Məşuqənin gölgəsi, 
deməli, günəşdən “aliqədr”dir. 
İkinci bir yerdə şair sayə sözünü başqa xasiyyətinə, həmişə 
hərəkətdə olmasına görə gətirir: 
Gördüm ol xurşudi – hüsnün, ixtiyarım, qalmadı, 
Sayə tək bir yerdə durmağa qərarım qalmadı3. 
                                                 
1 Divan. səh.168 
2 Divan səh.128 
3 Divan. səh.197 
 
 
374 
 
Bu iki misra arasındakı məna və surət kontrastının kölgə məfhu-
munun həmişə günəş, işıq, aydınlıq məfhumu ilə çox mahiranə qarşılaş-
dırılmasını, bununla da aşiqlə məşuqə arasındakı münasibətin verilməsini 
hələlik bir tərəfə buraxıb, kölgə kəlməsinin özündən çıxan mənanı alaq: 
Sayə tək bir yerdə durmağa qərarım qalmdı. 
 
Məlumdur ki, kölgə hərəkətdədir. Hərəkət etməyən bir cismin də 
kölgəsi hərəkət edir. Gün müxtəlif vaxtda müxtəlif yerdə olur. Şair 
özünü (aşiqi) bir bu mənada kölgəyə bənzədir. İkinci tərəfdən, kölgə 
ayaq üstə dura bilməz. Həmişə yerə sərilir. Ona görə də şair özünü 
kölgəyə oxşadıb məşuqəsi yanında heyrətini ifadə edərək “durmağa 
qərarım qalmadı” deyir. Üçüncü tərəfdən, şeirdə kölgənin ayaq üstə 
dura bilməməsinin səbəbi verilir. Ayaq üstdə dura bilməmək kölgənin 
həmişəlik vəziyyəti deyildir. Ancaq indi, bu yerdə kölgə məşuqəni 
“gördüyü” üçün elə vəziyyətə düşür. Çünki kölgə öz məşuqunu (günü) 
görmüşdür. Eynilə şair də öz məşuqəsinin “xurşudi – hüsnünü” 
gördüyü üçün ixtiyarı əldən getmişdir. 
İki misrada, bir – birindən bədii iki qüvvətli lövhə verilir (günəş – 
kölgə, aşiq – məşuq). Bunların qarşılaşdırılması ilə aşiqin məşuqəyə 
qarşı dərin və tükənməz məhəbbəti ifadə olunur. 
Şeirin, ifadənin, sözlərin izahına hansı cəhətdən yanaşırsan yanaş, 
gətirilən məfhumlar arasındakı uyğunluq, ya təfavütün hansı cəhətini 
alırsan al, şairin bədii lövhə çəkmək niyyətinə cavab verir, onun 
dediyini deyir. Lövhə həm bədii, həm də məntiqi dərinliyi və 
ətraflılığı ilə bitkinliyini, yüksəkliyini sonuna qədər saxlayır. 
Eyni qüvvəti aşağıdakı misralarda “Leyli və Məcnun” əsərində də 
görürük. Anası Leyliyə nəsihətlə deyir: 
Sayə kimi hər yerə üz urma, 
Heç kimsə ilə oturma, durma1. 
                                                 
1 Divan. səh.252 
 
 
375 
 
Hər iki misrada Leyli kölgə ilə qiyas edilir. Birinci misrada Ley-
linin kölgə kimi olmaması (hər yerə üz vurmaması) tələb olunur, 
ikinci misrada kölgə kimi olması, istənilir, çünki kölgə, əslindən başqa 
heç kəs ilə, heç şey ilə uyuşmaz, ülfət bağlamaz. 
Dördüncü bir yerdə kölgə sözü ilə ayrı lövhə yaradılır: 
Sayə tək sevdayi – zülfün payimal eylər məni!... 
 
Burada kölgənin puç və yox olması xüsusiyyəti alınır. Sevgilinin 
zülfünün sevdası şairi kölgə kimi puç edir. İfadədən aydın görünür ki, 
şair sevdanın özünü də yüksəldib günəş ilə bir tutmuşdur, çünki ancaq 
günəş kölgəni yox edə bilər. Zülfün sevdası şairi belə “payimal” edir. 
Beşinci bir yerdə: 
Sayeyi – zülfün şəbistanındadır şəmi – rüxün, 
Necə etsin qədr1 ilə xurşudi – aləmtab ona...2 
 
– misralarında deyilir: sənin üzünün şəmi (yanaqların) saçının 
kölgəsindən yaranmış gecədədir. Dünyanı işıqlandıran günəş, qədr – 
qiymətdə ona (yanaqlarına) necə çatsın? 
Bədiilik nöqteyi – nəzərindən həmin beyti bir neçə cür şərh etmək 
mümkündür: 
Sənin rüxsarının günəşi, zülfünün gecəsi ilə qarşı – qarşıya (yanaşı) 
durduğu üçün, adi günəşdən şərəfli və qiymətlidir. Həqiqi gecə ilə, 
“həqiqi günəş belə bir şərəfə necə çata bilər? Yaxud: sənin zülfündən 
olan qaranlığın həm də şərəfli gecənin müqabilində, adi günəşin ancaq 
qədr gecəsi var. Beləliklə, adi günəş sənə necə tay ola bilər? Sənə aşiq 
olan günəş heç vaxt sənə çata bilməyəcək. Çünki sənin rüxsarın zülf 
gecəsidir. 
                                                 
1 Ərəbcə “qədr” bir gecənin adıdır. Din ehkamına görə, qədr gecəsi ən qaranlıq, həm 
də müqəddəs gecədir. – M.C. 
2 Divan. səh.122 
 
 
376 
Şəm obrazına da Füzuli şeirində çox rast gəlirik: 
Oda yaxdım şəmvəş canım baxıb rüxsarinə, 
Çərxə çəkdim dudi – dil sərvi – xuramanın görüb1. 
 
Şair canını şama bənzədir, məhbubənin qarşısında yandırır. 
Şəm başından çıxarmış dud şövqi – kakilin. 
Böylə kutəh ömr ilə başındakı sevdaya bax. 
 
Burada da aşiq şəmə oxşadılmışdır. Lakin onun məhbubəyə qurban 
olduğu yox, qısa ömür ilə uzaq sevdalara düşmək xasiyyəti alınmışdır. 
Məhbubənin saçları şəmin başından tüstü, duman çıxarmışdır. 
Aşağıdakı misraların bəzisində şəm məclis məhrəmi olduğu üçün, 
bəzisində işıq verdiyi, bəzisində “aləmi pərvanə” etdiyi, bəzisində də 
aşiqi vuran ildırım olduğu üçün gətirilir. 
Şəmivəş məhrəmi – bəzm eylədi ol mah məni, 
Yanacaq atəş – hicrə yenə varim bu gecə2. 
 
Şöleyi – şəmi – rüxün əğyarə bəzməfruz olur, 
Ah kim etcək mana bir ğərqi – aləmsuz olur3. 
 
Aləmi pərvaneyi – şəmi – camalın qıldı eşq, 
Cani – aləmsən, fəda hər ləhzə min candır sana4. 
 
Cizkinirkən başına şəmi – ruxundən könlümü, 
Mən qılma onu həm, ol şəmə bir pərvanə - dut5. 
 
                                                 
1 Divan. səh.130 
2 Divan. səh.191 
3 Divan. səh.140 
4 Divan. səh.121 
5 Divan. səh.131 
 
 
377 
Belə misalları şairin əsərlərindən çox gətirmək olardı. Bütün bun-
lar şairin həyat və varlıq haqqında faktlar, əşyalar haqqında, onların 
müxtəlif və mürəkkəb, qarşılıqlı münasibəti haqqında ətraflı, zəngin 
və dürüst təsəvvür sahibi olduğunu göstərir. Söz Füzulinin əlində 
əşyanı işıqlandıran çıraq kimidir. Həmin əşyaya hər tərəfdən yanaş-
mağa, onun bütün daxili, zahiri məna xüsusiyyətini işıqlandırmağa 
imkan verir. Eyni zamanda söz, onun zəngin mənalarının açılması 
şairin qələm qüdrətini nümayiş etdirir. Şair sözü məqsədəmüvafiq 
şəkildə alır, istədiyi surət və mənanı almaq üçün sözü təsəvvürə-
gəlməz bir ustalıq, incəlik və dəqiqliklə cürbəcür mənalarda işlədir. 
İlk baxışda yalnız bir məna verən sözü şair elə bir tərkibdə, elə bir 
ibarə və quruluşda işlədir ki, oxucu heç bir çətinlik çəkmədən həmin 
sözün yerinə görə, ayrı – ayrı mənalarda işləndiyini seçir: 
Heyrət, ey büt, surətin gördükdə lal eylər məni, 
Surəti – halim görən surət xəyal eylər məni. 
 
Yaxud: 
Nə zibasan ki, surət bağlamaz təsviri – rüxsarın 
Təhəyyür surət eylər surətin çəkdikdə nəqqaşı. 
 
Bu  beytlərdə təkrar olunan surət sözlərinə, onların müxtəlif məna-
sına diqqət edək: 
Birinci misradakı surət sözü sima, sifət, üz mənasındadır. Şair 
sevgilisinin üzünü gördükdə, “heyrətdən lal olur”, nitqi tutulur. İkinci 
misranın başındakı surət vəziyyət mənasındadır (surəti-halim görən – 
vəziyyətimi, halımı görən). Həmin misranın ortasındakı surət sözü 
şəkil mənasındadır: “Surəti-halim görən surət xəyal eylər məni”, yəni 
vəziyyətimi görən məni canlı insan hesab etməz, cansız şəkil sayar. 
 
 
378 
İkinci beytin ilk misrasındakı surət sözü isə yaratmaq mənasın-
dadır. “Nə zibasən ki, surət bağlamaz təsviri – rüxsarın”. Elə gözəlsən 
ki, sənin şəklini çəkmək, yaratmaq mümkün deyil. 
Eyni bir sözün yanaşı misralarda belə, dörd mənada işlədilməsinə 
baxmayaraq zərrə qədər məna və təsəvvür qarışıqlığı, dolaşıqlığı 
yoxdur. Əksinə “s” səslərinin musiqi və ahəngi şeirə daha da gözəllik 
və axıcılıq verir: 
 Nə zibasən ki, surət bağlamaz təsviri – rüxsarın. 
 
Böyük şairimizin sözə, ifadəyə sahib olmaqda dilin bütün zəngin-
liklərindən istifadədəki ustalığını aydın gördükdən sonra, konkret 
təsvir və ifadə vasitələrinə diqqət edək. 
Füzuli şeiri, bütün bədii vasitələrlə olduğu kimi, bədii sifətlər – 
epitetlər ilə də çox zəngindir. Onda adi, daha doğrusu, ibtidai epitetlər 
çox azdır: “Qara bəxt”, “şirin can”, “acı göz yaşı” və s. kimi. 
Şairin bədii təfəkkür qüdrəti, şair xəyalının zənginliyi ən çox 
mürəkkəb məcazlarda, səhnə verən epitetlərdə, əşyanı bir neçə cəhət-
dən əhatə edə bilən bədii sifətlərdə daha aydın görünür. 
Şərq klassik ədəbiyyatında əsrlər boyu çeynənmiş, təkrar olunmuş, 
ümumi rəng almış zülfi – pərişan, qönçeyi – xəndan, navəki – müjgan, 
aşiqi – nalan, sərvi–xuraman, ləli – dürəfşan... səpkili məcazlar Füzuli 
şeirində də vardır. Bunlarla yanaşı, xalis xalq ədəbiyyatı stilində, 
şəkilcə mürəkkəb, mənaca açıq və parlaq epitetlər də çoxdur. 
 
Gəl ey gözü bağlı bağrı dağlı, 
Başı qaralı, ayağı bağlı1. 
 
Leylinin çıraq ilə söhbətindən alınan bu sətirlərdə çırağa olduqca 
münasib və uyğun bədii sifətlər, epitetlər verilmişdir. Füzuli bir neçə 
                                                 
1 Divan. səh.275 
 
 
379 
sözün iştirakı ilə yaradılan mürəkkəb məcazları çox sevir, bol – bol 
işlədir, bunlar vasitəsilə məfhumun ətraflı və mükəmməl təsvirini 
yaradır. 
Dərd çəkmiş sərim ol xali – siyəh qurbanı, 
Tab görmüş tənim ol türreyi – tərrarə fəda1. 
 
“Dərd çəkmiş baş”, “tab görmüş bədən”2 ifadələrindəki epitetlər 
bir neçə söz ilə yaradılmış olsalar da, hadisənin, ya əşyanın konkret, 
aydın təsvirini verir. 
Bu şeirlərin bəzisində təyini sifət ilə bədii sifət – epitet yanaşı 
verilmişdir. Şair özünün mükəmməl dil biliyi sayəsində azərbaycanca 
olan sifətləri movsufun əvvəlində, fars, ərəbcə olan sifətləri isə axırına 
gətirməklə movsufu (əşya, fakt, hadisə) təyin və tovsif sözləri ilə əhatə 
edir. 
“Məst çeşmində olan qəmzeyi – xunxar...”3. 
 
“Qəmzə” sözündən əvvəlki ifadə (məst çeşmində olan) sifət, 
sonrakı isə (xunxar) həmin sözdə verilmiş epitetdir (bədii sifətdir). 
Xalis Azərbaycan xalq stilində yaradılmış bu aşağıdakı epitetləri 
biz, Füzulidən qabaqkı şairlərdə görmürük: 
 
Boynu burlu, ayağı bağlı, 
Şəhla gözü, nərgisi – pürəfsun, 
Şahbaz baxışlı, ahu gözlü, 
Şirin hərəkətli, şəhd sözlü, 
Ayruqca şəkil və xoşca peykər, 
Yaxşıca sənəm, gözəlcə dilbər, 
Şəhla gözü, nərgisi – pürəfsun, 
                                                 
1 Divan. səh.123 
2 Divan. səh.272 
3 Divan. səh.272 
 
 
380 
Ziba qaşı nərgis üzrəki nun 
Hüsni gülü laleyi – şəfəqfam, 
Zülfi xəmi lalə üzrəki lam1. 
 
Epitetin – bədii sifətin təsvir etdiyi movsufu (sifətlənən) 
mütəkəlimə nisbət verməklə, “huri – liqalım, mələk simalım” 
şəklindəki misralar, xalq ruhunu ifadə edən, bəlkə də tamamilə canlı 
dildən gələn gözəl və zərif ifadələrdir. Şeir dilinə gözəllik verən bu 
formanı sonrakı şairlərimiz inkişaf etdirmişlər. Füzulidən iki yüz il 
sonra yaşamış və yazıb yaratmış məşhur realist şairimiz Vaqifdə də 
bunu çox görürük. 
Vaqifin aşağıdakı qoşması həmin xüsusiyyətlə yazılmış sadə 
epitetlərlə zəngin gözəl əsərlərdəndir: 
 
Kaman qaşlım, kirpikləri qəməlim, 
Şəkər danışıqlım, şirin deməlim. 
Gülgəz zənəxdanlım, bəyaz məməlim, 
Sinəsi meydanım neçin gəlmədi? 
 
Nəsrin binagüşlüm, bənəfşə muylum, 
Pərilər tələtlim, məlaik xuylum. 
Büllur lətafətlim, sənubər boylum, 
Huriyi – qilmanım neçin gəlmədi? 
 
Ağzı xeyir sözlüm, dili diləklim, 
Tər qollum, gül əllim, gümüş biləklim, 
Qarıcqay cilvəlim, tavus bəzəklim, 
Libası əlvanım neçin gəlmədi?2 
 
                                                 
1 Divan. səh.249 
2 “Molla Pənah Vaqif”. Bakı, Azərnəşr, 1937, səh.18 
 
 
381 
Şübhəsiz ki, Vaqif böyük ustad və müəllim olan Füzulidən bədii 
dil sənətkarlığı məsələsində çox şey öyrənmişdir. 
Bu qoşmada gözəlin epitetlərlə təsviri o qədər qüvvətli və 
mükəmməl verilmişdir ki, oxucu nəzərində tam bir portret, zərif bir 
insan surəti canlanmış olur. 
Füzuli obyektə, əşyaya epitet verəndə, onun movsufa olan 
uyğunluq və münasibəti buradan hasil olan gözəllik və zəifliklə 
kifayətlənmir. O, həm də epitetin bütün misra ilə çəkilən bədii lövhəyə 
nə dərəcədə uyğunluğuna diqqət edir. Bir qayda olaraq şairin məcaz 
və epitetləri bir sistem kimi alınır, ya məntiqi uyğunluq, inkişaf yolu 
ilə bir – birini tamamlayır, yaxud da təzadlar şəklində verilir. 
Bülbüli – zarəm güli – rüxsari – alindən cüda, 
Tutiyi – laləm şəkər nisbət məqalindən cüda. 
 
Bu misraların başlarında epitetli tərkiblər işlədilmişdir (“bülbüli – 
zarəm, tutiyi – laləm”). Bu epitetlərin şeirin ümumi mətninə uyğun-
uğuna diqqət yetirsək, görərik ki, hər bir epitet, misranın axırında 
verilən bədii lövhə ilə də uyğun gəlir. 
Şair birinci misrada məşuqənin üzünü qızılgülə oxşatdığı üçün, 
özünə fəryad edən bülbül sifəti verir. İkinci misrada şair özünü onun 
üçün lal olmuş tuti adlandırır ki, məşuqənin şirin sözlərindən ayrı 
düşmüşdür. Gül ilə ülfət bülbülə xas olduğu kimi, söz ilə ülfət də 
tutiyə xasdır. İkinci tərəfdən, bülbül güldən ayrı düşəndə fəryad edir, 
tuti sözdən, muxatəbində, müsahibindən ayrı düşəndə susur. Bu 
mənalar arasında təzad vardır. Hər misrada qüvvətli məna vəhdəti, 
uyğunluq gözləndiyi halda, misralar arasındakı məna əlaqəsi bədii 
təzada əsaslanır. 
Füzulinin qüvvətli söz sənətkarlığı onun təşbehlərində (bənzətmə) 
də özünü göstərir. O, təşbehi həmişə bir bədii zərurət kimi işlədir. 
Onun zəngin biliyi dərin həyati müşahidəsi, təşbehlərinin də həqiqi, 
 
 
382 
təbii, tizfəhm və konkret olmasına səbəb olur. O, əslində heç bir 
şeirində qəsdən təşbeh yaratmaq fikrinə düşməmişdir. Bu fikrin, 
təsəvvürün ifadəsində, istər – istəməz xəyalında doğan fikirlərin, hiss-
ərin çağırdığı təbii təşbehləri işlətmişdir. Bunun üçün də bu təşbehlər 
el arasında çox və tez yayılmışdır. 
Füzulinin təşbehləri, əşyanın öz əsas, üzvi xassələrindən, həmin 
əşyadan aldığımız təsirlərdən doğan və bunu əks etdirən təşbehlərdir. 
Odur ki, bu təşbehlər oxucunun təsəvvürünü aydınlaşdırır, lövhələrin 
hərtərəfli qavranmasına xidmət edir. 
Füzulidə müfəssəl, ibtidai təşbeh yox kimidir. Onun təşbehləri 
əsasən iki ünsürdən, bənzəyən ilə bəzədiləndən ibarət mükəmməl 
təşbehlərdir. Şairin təşbehləri bədii məna və qüvvət etibarilə maraqlı 
və çoxcəhətlidir. 
“Leyli və Məcnun” poemasında aya xitabən deyilən misralara 
baxaq: 
Key gah qəddim kimi xəmidə, 
Gahi pür olan misali didə. 
Gah zahir olan mənə qəmim tək, 
Gah ğayib zənisü həmdəmim tək... 
 
Bu misraların hər birində bir mükəmməl təşbeh var. Bu dörd təş-
ehin isə əsası, bənzəyəni birdir(aydır). Ayın xüsusiyyətlərindən istiadə 
edərək şair gah onu bükülmüş bədənə, gah yaşla dolu gözə, gah qəmə, 
gah da həmsöhbətə bənzədir. Bu təşbehlərin hamısı ayın xüsusiy-
ətlərini əks etdirir, onun obrazlı təsvirini verir. Bu təşbehləri şair eyni 
zamanda əsərin ümumi məzmunu, surətlərin səciyyəsi ilə, qəhrəmanın 
əhvali – ruhiyyəsilə də bağlayır. Nə üçün Füzuli ayı, deyək, orağa 
oxşatmır, bükülmüş qəddə - insan bədəninə bənzədir? Nə üçün bədr-
ənmiş ayı bir gözəlin sifətinə yox, yaşla dolu gözə bənzədir? Burada 
şairin sözə dərindən yanaşması, onu şeirin məna cəhətinə görə seçməsi, 
 
 
383 
surətlərin məzmun və ideyasına əsas əhəmiyyət verməsi mühüm iş 
görür. 
Şair hər bir sözün, təsvir edilən xarakterlərin inikasına dürüst 
xidmət etməsinə səy edir. Öz – özlüyündə gözəl və bəlkə də zərif olan, 
lakin əsərin ümumi bədii məntiqi ilə əlaqədar olmayan təşbeh Füzuli 
şeirində işlədilməz. 
“Leyli və Məcnun” əsərinin bu yerində, şair ayı sadəcə təsvir 
etmək məqsədini qoymamışdır. O, ayı öz qəhrəmanın – Leylinin xatiri 
üçün surətlər silsiləsinə bağlamışdır. Burada aya təşbeh edilən cəhət 
bunlarla Leylinin özünün təsvir olunduğunu, əsər qəhrəmanının hal və 
vəziyyətinin verildiyini görürük. Ayın hilal vaxtı, Leylinin bükülmüş 
qəddinə bənzəyir. Ayın bədr zamanı isə Leylinin qəminin zahiri 
olmasına, batması Leylinin həmdəminin qeyb olmasına bənzəyir. 
Beləliklə, təşbehlər burada, yalnız bir obyekti təsvirə, şərhə xidmət 
etmir, eyni zamanda, əsərin əsas surətlərinin dürüst anlaşılmasına, 
ümumi ideyanın bədii realizəsinə kömək edir. 
Həmin əsərdə anasının Leyliyə nəsihəti də belədir: 
Sağər kimi gəzməyi həram et, 
Nəğmə kimi pərdədə məqam et. 
Dəf kimi köküsdə ləhv qoyma, 
Ney kimi həvayi – nəfsə uyma. 
Güzgü kimi qatı üzlü olma, 
Nərgis kimi xiyrə gözlü olma. 
Hər surətə əks kimi baxma, 
Hər gördüyünə su kimi axma1. 
 
Bu parçada gətirilən təşbehlərin sadəliyi, aydınlığı, məişətdən 
alınma və ümumi oxucular üçün, tərbiyə üçün dedikdə məqbul olduğu 
bir yana dursun, buradakı incə təzadı seçməmək olmaz. Ana sevimli 
                                                 
1 Divan. səh.252 
 
 
384 
qızına kobud şeylərdən, pis xasiyyətlərdən uzaq saxlamaq üçün 
nəsihət edir. Ancaq bir dənə də pis, kobud əşyanın, ya xasiyyətin adını 
çəkmir. Qız neyə, güzgüyə, nərgisə, suya, surətə bənzədilir. Bu 
əşyalar qız təsviri üçün çox münasib, uyğun, incə və zərif surətlərdir. 
Ancaq şair özünəməxsus bir dəqiqliklə həmin zərif əşyanın özündə 
həm müsbət, həm mənfi xüsusiyyətlər tapır. “Dəf kimi köküsdə ləhv 
qoyma”, “Ney kimi havayi–nəfsə uyma”, “Hər surətə əks kimi 
baxma”, “Hər gördüyünə su kimi axma”... 
Bu təşbehlərin forması da mənası kimi sadə, aydın və konkretdir. 
Doğrudur, bəsit təşbehə xas olan “kimi”, “təki” ədatları işlədilmişdir. 
Ancaq yerində gözəl işlədilmişdir. Bütün misralarda, bənzəyən (qız) 
eyni olduğu üçün və onun adı çəkilmədiyi üçün qoşmalar ifadəyə 
ağırlıq vermir. 
Füzuli, yuxarıda gördüyümüz kimi, təşbeh yaradanda bəzən 
mənanın tələbinə görə eyni əşyanın başqa – başqa cəhətlərini alır. 
Sanki onu ilham fanarı ilə işıqlandırmaq üçün hər tərəfdən əhatə edir, 
bütün xassələrini vermək istəyir (sayə, ay, şəm və b.). Füzuli hadisə və 
predmetlərin bütün xasiyyətlərini əhatə etməyi bacardığı, onlara hər 
cəhətdən bələd, hakim olduğu üçün ecazkar bir qüdrətlə bir beytdə üç, 
dörd, bəzən beş bənzətmə yarada bilir: 
Qan – yaş töküb yananda dönər atəşin kabab, 
Məşuqə bənzər atəşü aşiq kabab ona1. 
 
Kabab aşiqə, od məşuqəyə, kababdan tökülən damlalar göz yaşına, 
kababın od üzərində çevrilməsi isə aşiqin məşuqə başına dolanmasına 
bənzədilir. Qüvvətli məzmuna, aşiqanə şeirin tələbinə çox münasib 
təşbehlər vasitəsilə, burada tam bir bədii lövhə verilmişdir. Bu 
bənzətmələrin hərəsi bir yandan, təsadüfi alınmamışdır. Ona görə də 
hərəsi öz bədii təsirini işlətməklə bir də şeirin bədiilik, obrazlılıq 
                                                 
1 Divan. səh.122 
 
 
385 
silsiləsində zəruri mövqe təşkil edir. Yuxarıdakı təşbehlərin verdiyi 
təsəvvürə görə, rəssam  bir lövhə çəkə bilər. 
Bülbülü – qəmzədəyəm, bağü – bəharim sənsən, 
Dəhənü qəddü rüxun ğönçəvü sərvü səmənim1. 
 
Bu kiçik beytdə sözə son dərəcə qənaətlə bərabər beş qüvvətli təş-
beh verilmişdir. Nisbətən “həmcins” olan bu təşbehlərin yanaşı yazıl-
ması ilə yenə maraqlı bədii bir lövhə yaradılmış olur: 
Şair bülbüldür, məşuqə bahar bağıdır. Məşuqənin dodaqları bağın 
qönçəsidir, boyu bağın sərvidir, üzü isə bağın yasəmənidir. 
Bu da maraqlıdır ki, şair heç vaxt bənzəyən ilə bənzədiləni yanaşı 
yazmağı vacib saymır. Bu misrada əksinə, o, bütün bənzəyənləri mis-
ranın bir tərəfinə, bənzədilənləri də o biri tərəfinə yığmışdır. Yuxarı-
dakı bəndə diqqət edək: 
Dəhənü qəddü rüxun, 
Ğönçəvü sərvü səmənim. 
 
Bənzətmələrin bir sistemlə verilməsi, ayrı – ayrı elementlərin 
mövqeyini dürüst təyin etməyə imkan yaradır. Bir də burada bənzədi-
lənlər həmcins hadisə olduğundan (qönçə, sərv, yasəmən...) onların 
yanaşı verilmələri bədii məntiqə daha uyğun gəlir. 
Başqa bir misalda: 
Bir səf qız oturdu, bir səf oğlan, 
Cəm oldu behşitə hurü ğılman. 
 
Burada heç bir təşbeh ədatı olmasa da, ifadənin verdiyi təsəvvür, 
lövhə, dərhal təşbehləri ayırır. Qızlar huriyə, oğlanlar qılmana, məclis 
isə cənnətə bənzədilir. 
                                                 
1 Divan. səh.173 
 
 
386 
Bu aşağıdakı tizfəhm misralarda görün şair surətlərini bəzən nə 
qədər kənar və ümumi məfhumlardan gətirir: 
Dəmadəm mərdü1 – çeşmim içər qan xəttü xalindən, 
Bəli, əksər maaşi əhli – dəryanın qaradəndir. 
 
Burada şair məşuqəsinin üzündəki xala baxır. Göz bəbəyi məşuqə-
sinin xəttü xalından qan içər (qana dönər). Bu, ona oxşayır ki, dərya 
əhlinin çoxunun yaşayışı qaradan (qurudan)dır. Təklikdə, konkret 
alındıqda, bir – birinə bənzəməyən predmetlərin səhnə şəklində götü-
rülməsi, çox incə təşbehlər yaratmağa imkan verir. 
Silsilə təşbehlər Füzuli bədii dilinin ən zəngin xüsusiyyət-
lərindəndir. Bir sıra qəzəllərində şair bütün bir aləmi başqa bir aləm 
ilə qarşı – qarşıya gətirib bədii lövhə yaradır. 
Bütün beytləri təşbeh ilə verilən aşağıdakı qəzələ diqqət edək. 
Əvvəla, birinci və ikinci misraların hər birinin özündə təzadlarla 
qurulan təşbeh varsa, qalan beytlərin isə həmişə qabaq misrası sonra 
gələn misraya əks səhnə təsvir edir. İkinci tərəfdən, həmişə beytin ilk 
misrası şairin lirik, intim aləmini ifadə etdiyi, onun dərd və əzablardan 
danışdığı halda sonra misralar obyektiv aləmdən, kənar həyat və 
məişət hadisələrindən səhnələr verir. 
Məlum olduğu üzrə, şeirdə lirik, dəruni həyat ilə obyektiv, xarici 
aləmin yanaşı verilməsi, birinin o birisilə izah edilib aydınlaşdırılması 
bizim bayatılarda çox təsadüf edilən bir xüsusiyyətdir. Böyük şairin 
bir sıra şeirlərində bunu daha aydın görə bilərik. Aşağıdakı qəzəli 
oxuyaq: 
 
Ey könül, çox seyr qılma günbədi – dəvvar tək, 
Sakin olmaq seyrdən yey, nöqteyi – pərgar tək. 
 
                                                 
1 “Mərdüm” həm də camaat mənasındadır. 
 
 
387 
Ün verər can riştəsi, xəm qamətimdən çəksəm ah, 
El dəyib çəng üzrə bir avazə gəlmiş tar tək. 
 
Sinəmi ney oxların dəldi dəm urduqca könül, 
Səs verir hər pərdəsindən nalə musiqar tək. 
 
Arizin üzrə xəmi – zülfün anıb dün1 ta səhər,  
Dolanıram hər tərəf odlarə düşmüş mar tək. 
 
Cismi – zarim tiği – bidadınla oldu çak – çak, 
Tünd sudan rəxnələr peyda qılan divar tək. 
 
Xatirin şad eylədin, əhli – vəfa könlün yıxıb, 
Bir imarət yapmağa min ev yıxan memar tək2. 
 
Buradakı təşbehlərin demək olar ki, hamısı mürəkkəb təşbehlərdir. 
Füzuli silsilə təşbehlərin özün də əlvan, müxtəlif forma və xüsusiy-
yətlər ilə verir. Bu aşağıda göstərdiyimiz (məzmun etibarilə gözəlin 
vəsfinə, tərifinə həsr olunan gözəlləmə ruhunda yazılan) qəzəlin for-
masına baxaq: 
Hankı3 gülşən gülbüni sərvi – xüramanınca var? 
Hanki gülbün üzrə ğönçə, ləli – xəndanınca var? 
 
Hanki gülzar içrə bir gül açılar hüsnün kimi, 
Hanki gül bərgi ləbi – ləli – dürəfşanınca var? 
 
Hanki bağın nəxli, vardır ol qədin tək barvər, 
Hanki nəxlin hasili sibi – zənəxdanınca var? 
                                                 
1 Dün sözü Füzulidə həmişə gecə mənasında işlədilir və çox zaman da gün – gündüz 
ilə kontrastda verilir – M.C. 
2 Divan. səh.167 
3 Hankı kəlmələri Füzulidə qansıdır. Bax: Füzuli əsərləri, I cild, Bax, 1944, 
səh.100. 
 
 
388 
 
Hanki xuni sən kimi cəlladə olmuşdur əsir, 
Hanki cəlladın qılıncı növgi – müjganınca var? 
 
Hanki bəzm olmuş münəvvər  bir qədin tək şəmdən, 
Hanki şəmin şöləsi rüxsari – tabanınca var? 
 
Hanki yerdə sana bənzər bulunur bir gənci – hüsn, 
Hanki gəncin əydəri zülfi – pərişanınca var? 
 
Hanki gülşən bülbülün derlər, Füzuli, sən kimi 
Hanki bülbül naləsi fəryadü əfqanınca var? 
 
Söz ustalığının, şeir incəliyinin, nadir bədii lövhələrin bir sıra 
nümunə xüsusiyyətlərini verən və əsl lirik əsərlərdən sayılan bu qəzə-
lin, çox cəhətdən ritorik sual ilə başlandığını görürük. 
Hiss və həyəcandan doğan bu suallar, adi, məntiqi sual deyil, bədii 
suallardır. Bu suallar cavab almaq üçün yox, faktı, hadisəni təsdiq 
üçün, şairin rəyini bildirmək, gözə çapdırmaq üçün verilir: 
 “Hanki şəmin şöləsi rüxsari – tabanınca var”, - deyə yazdıqda şair 
“heç bir şamın, heç bir çırağın işığı sənin rüxsarın qədər işıqlı deyil-
dir”, - demək istəyir. Təsdiqini sual şəklində deyir. 
Təşbehlər isə çox qəribə və indiyə qədər az rast gəldiyimiz maraqlı 
bir sistem ilə qurulmuşdur. Hər bir misrada qüvvətli bir təşbeh var. 
Birinci misrada həm metafora, həm təşbeh vardır. Məşuqənin boyu 
“sərvi – xuraman” adı ilə yad olunur. 
Bu sərvi – xuraman (məşuqənin boyu) gülbünə (yeni – yetmə gül 
ağacına, fidana) bənzədilir. İkinci misrada verilən təşbeh isə birinci 
misradakı təşbehin məntiqi və bədii davamı, inkişafı, nəticəsi kimi 
gəlir: “Hanki gülbün üzrə ğönçə ləli – xəndanınca var”. 
 
 
389 
Məşuqənin boyu gül ağacına bənzədilir. Gül ağacında bitən qönçə 
isə məşuqənin təbəssümlü dodaqları ilə qiyas edilir. Maraqlı burasıdır 
ki, başqa qəzəllərdə olduğu kimi burada qarşılaşdırılan, qiyas edilən 
məfhumlar bənzətmə dərəcəsində dayanmır. Burada şair məşuqənin 
hüsnünü sərv, gül, ğönçə, şəm ilə vəsf edir. Lakin bir qayda olaraq, bu 
hüsn, bənzətmələrdə gətirilən gül, ğönçə, şəm, sərv və sairədən üstün 
tutulur. 
“Hanki gülzar içrə bir gül açılır hüsnün kimi?” – dedikdə, şair bir 
tərəfdən, sevgilinin hüsnünü bağda açılan gülə bənzədir. İkinci tərəf-
dən, sevgilinin hüsnünü bu güldən yüksək tutur. Bu misranı məntiqi 
surətdə davam etdirərək güldən yox, gülün yarpağından söz açır: 
Hanki gül bərki ləbi – ləli – dürəfşanınca var? 
 
Eyni üsul və quruluş qəzəlin axırına qədər ardıcıl surətdə davam 
edir. 
Beytin birinci misrasında adı çəkilən məfhumun cüzi bir əlaməti 
beytin ikinci misrasında gətirilir. Beytin ilk misrasında cəllad (xuni) 
adı çəkilir, son misrada cəlladaın xəncəri gətirilir. İlk misrada şam 
gətirildiyi üçün, sonuncu misrada şamın şöləsi verilir və s. 
Odur ki, hər beyt qarşılaşdırılmış bir sıra məfhumların əmələ 
gətirdiyi silsilə məcazlardan, təşbehlərdən ibarətdir: 
Hanki yerdə sana bənzər bulunur bir gənci – hüsn, 
Hanki gəncin əjdəri zülfi – pəriçanınca var? 
 
Məşuqə - gözəllik, hüsn xəzinəsidir. Onun zülfləri isə bu xəzinə 
üstündə yatan ilan, əjdahadır. (Əfsanəyə görə, əjdaha həmişə xəzinə 
üstündə yatar). 
Məcazların bu şəkildə təşkili, bənzətmələr, ya epitetlər sistemi 
şeirə ayrı bir məlahət, kamillik, məna qüdrəti verir. Onun təsirini 
artırır. Təsəvvürdə surətlər vasitəsilə yaranan səhnələr canlanır. Şairin 
 
 
390 
vəsf və təsvirləri nə qədər mübaliğəli olsa da, oxucunu inandırır, qane 
edir. Oxucu bu ifadələrin adi, məntiqi mənasını yox, bədii, məcazi 
tərəfini üstün tutur. 
Füzuli şeirində məcaz sənətkarlığının yüksəkliyini görmək üçün 
aşağıdakı bənd ilə başlayan müsəddəs də maraqlı və xarakterikdir: 
Dün sayə saldı başimə bir sərvi-sərbülənd 
Kim, qəddi dilrüba idi, göftarı dilpəsənd. 
Göftarə gəldi nagəh açıb ləli-nuşxənd, 
Bir püstə gördüm onda, tökər qan rizə-rizə qənd. 
Sordum: - məgər bu dürci-dəhəndir-dedim, dedi:  
Sordum: - məgər bu dürci-dəhəndir-dedim, dedi: 
Yox, yox, dəvayi-dərdi-nəhanın durur sənin!1 
 
Bu müsəddəsdə bizim bəhsimiz nöqteyi-nəzərindən hər bəndin son 
üç misrası maraqlıdır. 
Bəndlərin ilk misraları ilə burada işimiz yoxdur. Şair məşuqənin 
danışığını belə verir: “Onda bir püstə gördüm ki, qənd tökürdü. De-
dim: məgər bu ağız mücrüsüdür, dedi: yox, gizli dərdin dərmanıdır”. 
Burada bu məfhumun eyni hamanda bir neçə məfhuma bənzədil-
diyini görürük. Ağız həm şəkərə, həm püstəyə, həm dürr mücrüsünə, 
həm də gizli dərd dərmanına bənzədilir. 
Gördüm yüzündə həlqeyi-zülfi-siyahini, 
-Ol picü tabı çox nə rəsəndir? – dedim, dedi: 
- Dövri-rüxümdə rişteyi-canın durur sənin! 
 
Burada saçlar ipə, eyni zamanda can riştəsinə bənzədilir. 
Şəbnəm insarın etdi günəş ləlöi-xoşab, 
Bunlar nədir, nə dürri-Ədəndir? – dedim, dedi:  
- Əbsəm Füzuli, əşki-rəvanın durur sənin. 
 
                                                 
1 Divan. səh.206. 
 
 
391 
Bu parçada şəbnəm (şeh) lələ, dürrə, göz yaşına bənzədilmişdir. 
Bütün bu təşbehlərin, hər bəndin ilk misralarında çəkilən bədii löv-
hələrlə, eyni zamanda şeirin ümumi məzmunu ilə əlaqədar olduğunu, 
ruhən buna tamam uyğun gəldiyini deməsək də aydındır. Mükalimə, 
sual-cavab formasında yazılan bu qüvvətli məcazlar, aşiq-məşuq 
arasındakı məhəbbət münasibəti gözəl ifadə edir. 
Füzuli, təşbeh yaradarkən bənzətmə ədatına, qoşmaya (kimi, təki, 
elə bil…)  ehtiyac duymur. Dialoq, xitab, sual üsulu ilə verdiyi bənzət-
mələr bəzən bir hökm, nə qədər mübaliğəli də olsa, bir həqiqət kimi 
səslənir. 
Nədir dedim ruxi-safində əksi-mərdümi-çeşmim? 
Dedi gəlmiş gəmilə Rumə dərya qət edər hindu. 
Yaxud:  
Tərəhhüm qıl bükülmüş qəddimə, vəhm eylə ahimdən 
Saqın çıxmaya nagəh yaydan ol ox, ey kəman obru!1 
 
Şair “bükülmüş qəddini” yaya, “ahini” oxu bənzədir. Ancaq heç 
bir təşbeh üçün oxşatma sifəti gətirmir.  
“Leyli və Məcnun” əsərinin bir fəslində şair öz qəhrəmanlarının 
gözəlliyini şairanə bir dil ilə vəsf edir. 12-14 beyt qəhrəmanların adı 
ilə başlanır. 
Beytlərin birinci misrası Leyli adı ilə, ikinci misrası Məcnun ad ilə 
başlanır. Buradakı bənzətmələr, formaca tamam xalq stilində, ədat 
əvəzinə “demək” sözü ilə verilir (“Leyli demə cənnət içrə bir hur”). 
Bu surətlərlə verilən gözəllik və incəlik çoxcəhətlidir. Bədii dilin yal-
nız poetikada məlum və müəyyən formaları, vasitələri nöqteyi-
nəzərindən yanaşsaq, bu incəliyi aydın görürük. Burada eyni misrada 
həm bənzətmənin, həm mübaliğənin, həm də kontrastın gözəl nümu-
                                                 
1
 Eyni obrazı şairin başqa bir rübaisində görürük. 
    Ruxsarinə tökdü mərdümi-çeşmim qan, 
Hinduyi görün ləl verir Rumə xərac. (Divan. səh. 219). 
 
 
392 
nələrini, bunların çoz mahiranə verilmiş vəhdətini tapmaq olar. Biz 
hələlik Leylini, Məcnunu təsvir üçün gətirilən bənzətmələrin bir-birinə 
münasib, məntiqi inkişafda alınmasına diqqət edək:  
 
Leyli demə şəmi-məclis əfruz, 
Məcnun demə atəşi-cigərsuz. 
Leyli demə cənnət içrə bir hur, 
Məcnun demə zülmət içrə bir nur. 
Leyli demə övçi-hüsnə bir mah, 
Məcnun demə mülki-eşqə bir şah. 
Leyli demə bir yeganeyi-dəhr, 
Məcnun demə bir əfsaneyi-şəhr. 
Leyli çəməni-bəla nihali, 
Məcnun fələki-vəfa hilali. 
Leyli mahi-asimani-həşmət. 
Məcnun şəhi-kişvəri-məlamət. 
Leyli səfi-əhli-hüsn əmiri, 
Məcnun səri-kuyi-qəm fəqiri. 
Leyli-ü-nişat hüsn kami, 
Məcnun-ü-bəlayi-eşq dami. 
Leyli-ü-lətafəti-dilaray, 
Məcnün-ü məlaməti ğəməfzay.1 
Leyli məclisə işıq verən şama bənzədildiyi üçün, Məcnun cigər 
yandıran oda bənzədilir. Leyli gözəllər səflərinin əmiri sayıldığı üçün, 
Məcnun qəm fəqirlərinin başçısı sayılır. Bənzətmələrin bu cür məna, 
məntiq vəhdətilə davam etdirilməsi sənətkarlıq etibarilə nə qədər 
çətin, nə qədər böyük məharət istəsə də, dahi şair bu çətinlikdən qaç-
mamışdır. Bunun öhdəsindən gəlmişdir. Odur ki, bənzətmələr Ley-
linin və Məcnunun təsvirinə, əsərin ümumi ruhuna cavab verdikləri 
                                                 
1
 Divan. səh.259. 
 
 
393 
kimi, bədii lövhələrin, surətlərin məntiqi inkişafına tamamilə uyğun-
dur. Bu polad vəhdət heç yerdə pozulmur. 
Məlumdur ki, klassik şərq ədəbiyyatı mübaliğələrlə çox zngindir. 
Doğrudur, bəziləri bu xüsusiyyəti, əfsanə təsiri, puç etiqadlar ilə izaha 
çalışırlar. Lakin heç bir əsasa söykənmirlər. Mübaliğə insan xəyalı 
üçün təzə, təsadüfi məsələ olmadığı kimi köhnə məsələ də deyildir. 
Ən materialist və münəvvər adamın təsəvvürlərində belə mübaliğələr, 
mübaliğəli cəhətlər olur və vardır. Mübaliğə insan zehni və xəyalının 
təbii xassəsidir. Mübaliğə yaradıcı xəyalın qüdrətini göstərir. 
Bu, xəyalın bir sifətidir. Bunun mövhumata dəxli yoxdur. Ardıcıl 
realizm də mübaliğəyə zidd deyil. Çünki mübaliğə, insan təsəvvürü-
nün keyfiyyətindən doğan bir hadisədir. Real, təbii mübaliğələr xalq 
arasında, canlı dildə, xalq ədəbiyyatında da çoxdur. 
 
Əzizinəm, sal yana, 
Dara zülfün, sal yana, 
Necəsən bir ah çəkim, 
Kür quruya, sal yana. 
 
- deyən el, nə mövhumatçı və dindar, nə də fanatikdir. Burada el, 
qüvvətli bir şairdir. Bunu deyən adam, əsrlər boyu həmin bayatını 
sevə-sevə oxuyan xalq, çox gözəl bilir ki, bir ah ilə Kürü qurutmaq 
olmaz. Burada ancaq qəlb aləmini, hissi, təsiri vermək üçün mübaliğə 
gətirilmişdir. Eyni dərəcədə də, el, burada insan qəlbini yandıran 
həsrətin, dağlı bir köksün yanğı və yaralarının əks olunduğunu gözəl 
bilir. Bu şeirdə mübaliğə o qədər gözəl və təbii işlədilmişdir ki, bunu 
eşidn adam, soyuq mühakiməyə, “ah ilə Kürün quruyub qurumaya-
cağını” düşünməyə ehtiyac və vaxt sərf etmir. Dinləyən ifadənin 
təsirilə həyəcana gəlir. Bu ifadədə insan qəlbinin çəkdiyi çox dərin 
həsrəti duyur. 
 
 
394 
Belə mübaliğələr böyük klassiklərimizin şeirlərindəki ən təbii-
bədii bəzəklərdəndir. Bu sahədə də böyük Füzulinin xəyal zənginliyi 
heyrət doğurur. 
Füzuli şeirindəki mübaliğələr hər şeydən əvvəl təbiiliyi və ürəkdən 
qopma, hissi olması ilə səciyyələnir. Onun mübaliğələri, mübaliğə 
olmaq üçün, dilin zahiri bəzəyi kimi yazılmamışdır. Bunlar şairin 
arayıb tapdığı məcazlar deyil, bəlkə də doğan zəngin təsəvvürlərin, 
hiss və xəyal aləminin verdiyi qanuni məhsullardır. 
Ancaq Füzuli Məcnunun eşq sevdasında sərgəndən gəldiyini təsvir 
edirkən, belə deyə bilərdi:  
 
Səhrayə düşüb günəş misali, 
Tənha yürür oldu laübali. 
Hər daşa ki, yetdi, tökdü yaşın, 
Ləl eylədi kuh, dəşt daşın. 
Göz yaşını bəs ki, tökdü hər su, 
Hər mərhələdən axıtdı bir cü, 
Bir əbri-bəla idi güvahi,  
Baran sirişki, bərq ahi, 
Baranilə bərq cismü candan, 
Bir mərtəbədə ki, bundan andan, 
Dəryalərə etsə ləmeyi-tab, 
Səhralərə düşsə qətrəyi-ab, 
Dəryalər olurdu cümlə səhra 
Səhralar olurdu cümlə dərya.1 
 
Məcnunun göz yaşı yağış kimi, ahı isə ildırım kimi təsirlidir. Bu 
təsirin şiddəti elədir ki, göz yaşından bir damla səhralara düşsə, səh-
ralar dənizə çevrilər. Ahın (ildırımın) bir qığılcımı (parlayışı) dərya-
lara düşsə, dəryalar səhraya çevrilər! 
                                                 
1
 Divan. səh. 261. 
 
 
395 
Burada mübaliğənin “ağıla sığmazlığı” sözün məntiqi mənaca 
tənqidə dözə bilməməsi aydındır. Bir damla ilə səhra dəryaya çevrilir, 
bir qığılcım dəryanı qurudur. Buna kim inanar? Lakin soyuq 
mühakimədən başqa bir də varlığın, hadisələrin şairanə təsviri, duyul-
ması vardır.  
Burada ifadə məhz şairanə çəkilən lövhəni, bir insan qəlbinin 
iztirablarını verir, özü də çox gözəl verir. Şeiri oxuyanda ifadənin 
məntiqi, reallıq cəhəti kimin yadına düşür? Şeir o qədər qüvvətli, təsir 
o qədər təbiidir ki, oxucu dərhal Məcnunun halını, onun eşqi və 
sevdasındakı alovlu, şiddət, səmimiyyəti düşünür. Ona görə də 
mübaliğələrin bədii təsviri həddən artıqdır. 
Füzuli özünün mənəvi vəziyyəti, kədəri haqqında danışarkən bir 
sıra qüvvətli mübaliğələr yaradır. Bu mübaliğələrdə öz sevda, eşq, 
kədərinin böyüklüyünü, ağırlığını söyləyir. Bu mübaliğələr eyni 
zamanda şairin şəxsiyyətini, mənliyinin yüksəkliyini, qürur və 
iftixarını göstərir:  
 
Guhkən künd eyləmiş min tişəni bir dağlən 
Mən qoparıb atmışam min dağı bir dırnağlən.1 
 
Fərhad bir dağı yarmaq üçün min külüng çındırmalı olub. Şairin 
qüdrətinə baxın ki, “min dağı bir dırnaq” ilə qoparıb atmışdır. Burada 
da şairin sevda, kədər aləmindəki ağır vəziyyəti, bu ağırlığa 
baxmayaraq öz məğrurluğunu, böyuklüyünü saxlaması, sinəsinə 
çəkilən dağlara möhkəmliklə davam gətirməsi çox gözəl ifadə 
olunmuşdur. Bu beytin ikinci misrasındakı cinası da seçməmək olmaz. 
“Dağ” sözünü şair bir də məcazi mənada, yara əvəzinə işlədir.  
Eyni sözün iki mənada işlədilməsini başqa yerdə də görürük. 
 
                                                 
1 Divan. səh. 185. 
 
 
396 
Dağ ilə olur həmişə aşiq1 
Bu sözlər, həm aşiqin sərgərdanlığı, həm də qəlbinin yaralı olduğu 
təsəvvürünü verir. 
Füzuli öz kədərinin çoxluğunu dönə-dönə belə mübaliğələr ilə 
verir:  
Ey görən min dağilə səbrü sibatim, eyləmə 
Nisbətim Fərhadə kim, bir dağ ilə oldu zəbun.2 
Yaxud:  
Səngi-məlamət ilə çəkin çevrəmə həsar, 
Əşkim fənaya verməsin əhli-səlaməti. 
 
Göz yaşımın seli insanları aparacaqdır. Amandır ki, qoymayın, 
məlamət daşı ilə çevrəmə hasar çəkin! 
Deyil bihudə gər yağsa fələkdən başimə daşlar, 
Binasın tişeyi-ahimlə viran etdiyimdəndir. 
 
Fələkdən başıma yağan daşlar əbəs deyil. Mən ahımın gülüngü ilə 
fələyin binasını dağıdıram. Baltamın ağzından qalxan daşlardır ki, 
başıma tökülür… Bəzən şair, öz kədərinin böyüklüyünü vermək istər-
kən bütün kainatı öz şəxsiyyətinə bağlayan və çox dərin təsəvvür 
məhsulu olan mübaliğələr yaradır. 
Sün memari yapan səatdə gərdun məxzənin, 
Dudi-ahim çıxmağa açmış kəvakib ruzənin, 
Gün batıb yıldız çıxar sanman3 ki, göy dəhqanıdır, 
Gecə ahım dağıdır, gündən yığılmış xərmənim. 
 
Göydə gördükləriniz ulduzlar deyil, ahım çıxmaq üçün göy 
qübbəsinə açılmış deşiklərdir. Yaradıcı, onları ancaq mənim ahım 
                                                 
1 Yenə orada. səh. 271. 
2 Divan. səh.187. 
3 Sanmayın 
 
 
397 
çıxmaq üçün yaratmışdır. Yoxsa ahımın gücü göy qübbəsini  
partladardı.  
İkinci beytə görə, kainatda nə gün var, nə ulduzlar, ancaq bizə elə 
gəlir ki, gün batır, ulduz çıxır. Bəs bu gecə-gündüz nədir? Şair izah 
edir: gün, göy kəndlisinin yığdığı xırmandır. Gecə ahım vurub o taxılı 
dağıdır. Taxıl dənələri adamlara ulduz kimi görünür. Göy kəndlisi 
gündüz xırmanını yığır, şairin bir ahı gecə onu sovurub dağıdır. 
Mübaliğənin, bədii lövhənin izahına ehtiyac yoxdur. Şeirin özündə 
bu çx aydın, gözəl verilmişdir. 
Gördüyümüz kimi, ümumkainat məfhumlarından belə yazarkən 
mübaliğə yaradanda şeirin bədii təsir qüvvəsi hr şeydən əvvəl gözə 
çarpır. Şeir o qədər təbii ürəkdəngəlmə, səlisdir ki, mübaliğəyə şübhə 
yeri qalmr. Biz şairin ən böyük mübaliğəsindən belə insan qəlbinin 
həqiqi çırpıntılarını, coşğun ehtiraslarını, insan hissinin real həyatını 
duyur, təsirlənirik.  
Füzuli mübaliğələrinin gücü bir də ondadır ki, onların hamısı 
nəticə etibarilə lirikaya, qəlb aləmini ifadəyə xidmət edir. İnsan hiss 
və həyəcanının isə həddi-hüdudu yoxdur. Həssas bir qəlb adi və kiçik 
təsir ilə ildırımlar qoparmağa qadirdir. Füzulidə belə həssaslıq vardır. 
Ona görə də şairin bütün kainatı, bu hissləri oxşamaq üçün yaranmış 
bir vasitə zənn etməsi təbii idi. 
Yuxarıda göstərdiyimiz parçalara bənzər məcazlar Füzuli şeirində 
yüzlərcədir. Şairin mübaliğələrinin xarakterinə bələdlik üçün isə 
hələlik bu da bəsdir. 
Şeirin yüksək xüsusiyyətlərindən biri olan bədii lövhələr Füzulinin  
bütün qəzəllərində misranın canı və məzmunudur. Bunlar şübhəsiz, 
müəllifin predmet və hadisə haqqındakı fikir, hissini ifadə üçün ən 
gözəl və təsirli vasitələrdir. 
 
 
398 
Şair bunları bəzən paralel, bir-birini tamamlayan bir silsilə 
şəklində, bəzən də bədii təzadlar halında verir. Lakin bu təzadlar şairin 
demək istədiyi qüvvətli fikri çox aydın ifadə edir. 
Bu cəhətdən şairin aşağıdakı qəzəli xarakterikdir:  
 
Tutuşdu ğəm oduna şad gördüyün könlüm, 
Müqəyyəd oldu ol azad gördüyüm könlüm. 
 
Diyari-hicrdə seyli-sitəmdən oldu xərab, 
Fəzayi-eşqdə abad gördüyün könlüm. 
 
Nə gördü badədə bilmən ki, oldu baəpərəst, 
Müridi məşrəbü zöhhad gördüyün könlüm. 
 
Fəraqın odunu gördükcə müm tək əridi,  
Səbatü səbrdə fulad gördüyün könlüm. 
 
Gətirdi əcz, görüb eşq müşkül olduğunu, 
Hamı1 hünərlərə uytad gördüyün könlüm, 
 
Degildi beylə, dəmində bir əhli-işrət idi, 
Bu qanlar içməyə mötad gördüyün könlüm. 
 
Füzuli, eylədi ahəngi-eyş-xaneyi-Rum, 
Əmiri-möhnəti-Bağdad gördüyün könlüm. 
 
Bu qəzəl başdan ayağa təzadlar sistemində qurulmuşdur. Məşu-
qədən ayrılandan sonra aşiqin düşdüyü müsibətlər, onun əvvəlki  xoş 
günləri ilə müqayisə olunur. Bu müqayisə nəticəsində aşiqin keçmiş 
halı ilə indiki vəziyyətinin tamam bir-birinə zidd olduğu meydana 
                                                 
1 Əslində: qamu 
 
 
399 
çıxır. İlk iki misranın hərəsi öz-özlüyündə təzadlar verən bir ifadədən 
ibarətdir (Şad gördüyün könlüm qəm oduna yandı, azad könlüm əsir 
oldu). Sonrakı beytlərin hamısında ilk misranın verdiyi lövhə axırıncı 
misradakı səhnə ilə konrast təşkil edir. 
Vaxtilə eşq fəzasında abad olan könül, ayrılıq çölündə sitəm 
selindən xarab oldu. Möhkəmlikdə, dözümlükdə polada bərabər olan 
könül, ayrılıq oduna düşəndə mum kimi əridi və s. 
Bütün bu təzadlı səhnələr ilə şair məşuqə ayrılığının aşiqə etdiyi 
ağır, sarsıdıcı təsirini göstərmək istəyir və gözəl də göstərir. 
Şairin qəzəllərində elə parçalar vardır ki, təzad hər misranın 
özündə verilir, başqa misralar ilə bağlanmır. 
Ey məzaqi-cana cövhərin şəhdü şəkkər tək ləziz, 
Dəmbədəm zəhri-qəmin qəndi-mükərrər tək-ləziz. 
 
Atəşi-bərqi-fəraqın nari-düzəx tək əlim, 
Güreyi-cami-visalın abi-kövsər tək ləziz.1 
 
Burada iki əvvəlki misranın hər ikisində təzadlı surətlər (cəfa-
ləzzət, zəhr-şəkər) verildiyi halda, son misralarda paralel surətlər 
(ayrılıq odu – cəhənnəm odu, görüş ləzzəti-kövsər suyu) verilmişdir. 
Yaxud:  
Aləm oldu şad səndən, mən əsiri-ğəm hənuz, 
Aləm etdi tərki-ğəm, məndə ğəmi-aləm hənuz.2 
 
Sən aləmi sevindirdin, məni qəmə əsir etdin. Aləm qəmi tərk etdi, 
mən aləmin qəminə mübtəla oldum. 
Füzuli təzadlı bədii lövhələr yaratdığı kimi , qüvvətli söz təzadları 
da yaradır. Aşağıdakı misralarda “var” və “yox” sözlərinin təzadla 
verilən mənasına diqqət edək: 
                                                 
1 Divan. səh.138. 
2 Yenə orada. səh.151. 
 
 
400 
Varimi fikri dəhanilə yox etdim kim qəza, 
Böylə əmr etmiş mana yoxdan məni var eyləgəc.1 
Birinci misrada “var” varlığım, həyatım, mənliyim mənasında, 
“yox” isə puç, heç mənasında işlədilmişdir. İkinci misrada “yox” yox-
luq, heçlik mənasında “var” isə olmaq yaşamaq mənasında işlədil-
mişdir. Bunların verdiyi məna isə çox qüvvətlidir. 
Mən varimi yox səninçin etdim, nə rəva –  
Sən dutmayasan xəbər yoxu-varimdən.2 
 
Burada da eyni forma vardır. 
Bir-birinə mənaca zidd olan “təlx” (acı) sözü ilə «şirin» sözündən 
yaradılmış məna təzadını alaq:  
Çarə umdum ləli-şirinindən əşgi-təlximə 
Təlx köftar ilə aldın cani-şirinim mənim.3 
 
Burada sözlər məcazi yox, müstəqim mənada işlənmişdir. Ancaq 
ifadə elə ustalıqla qurulmuş, epitetlər elə ustalıqla seçilmişdir ki, eyni 
söz ilk misrada məşuqənin təsviri üçün epitet olduğu halda, ikinci 
misrada aşiqin təsviri üçün epitet rolunu görür (acı göz yaşına şairin 
dodağından çarə umdum. Acı sözünlə şirin canımı aldın). 
Bəzən Füzulidə yanaşı işlədilmiş, quru, “xalis” məntiq ilə 
yanaşdıqda bir-birinə zidd məna verən cümlələrə rast gəlirik. Lakin bu 
ziddiyyətdə şair elə qüvvətli və heyrətləndirici bədii təsvir ifadə edir 
ki, cümlənin məntiqi cəhəti öz-özünə unudulur. Misal üçün aşağıdakı 
beyti alaq: 
Can çıxar təndən könül zikri-ləbi-yar eyləgəc, 
Tən bulur can yenidən ol ləfzi təkrar eyləgəc.4  
                                                 
1 Divan . səh. 154. 
2 Yenə orada. səh.225. 
3 Yenə orada., səh.177 
4 Yenə orada. səh.134. 
 
 
401 
 
Aşiq məşuqəsinin dodağınının adını çəkəndə həm ölür, həm də 
dirilir. 
Məşuqəyə olan məhəbbətin, eşqin və vurğunluğun dərəcəsini, 
bundan qüvvətli, bundan mənalı necə demək olar? 
İstiarələrində də Füzuli qüvvətli nümunələr vermişdir. 
Şəbi-hicran yanar canım, tökər qan çeşmi giryanım 
Oyadar xalqi əfqanım, qara bxtim oyanmazmı.1 
 
Ayrılıq gecəsində yanıb əriyən canının qan yaş tökməyini, şair şam 
ilə qiyas edir. Şamın isə adı çəkilmir. Füzulinin istiarə, yaxud meta-
foralarında, bəzi şairlər kimi düyün, anlaşılmazlıq, ya da natamamlıq 
yoxdur. Onun məharətlə çəkdiyi bədii lövhələrdə adı çəkilməyən 
əşyalar və cəhətlər öz-özünə məlum olur. 
Canü dil bir ömürdür tiğinçün eylərlər cidal, 
Girmədən tiğin sənin ortaya qət olmaz niza.2 
 
Burada can ilə qəlbin, məşuqənin xəncəri uğrunda davası təsvir 
olunur. Can və qəlb bir ömürdür, uzun müddətdir ki, vuruşurlar. Lakin 
məşuqənin xəncəri araya girmədən (əldə edilmədən) bu dava, vuruşma 
bitməyəcəkdir. Burada qüvvətli və silsilə halında verilmiş bir istiarə 
vardır. Uğrunda mübarizə gedən “xəncər” məşuqənin kirpikləridir ki, can 
da, qəlb də bütün varlığını ona qurban verməyə hazırdır. Həmin 
“xəncərin araya gəlməsi” - məşuqənin nəzəri deməkdir. Məşuqə bir 
məhəbbət nəzəri salsa bu dava həll olunacaqdır. Can və qəlb qarşı-qarşıya 
duran müddəi, düşmən ilə qiyas edilir. Maraqlı burasıdır ki, şair ən dərin 
məhəbbəti ən kəskin ədavət, düşmənlik sözləri və səhnəsi ilə verir. 
Dil uzadır bəhs ilə ol arizi-cananə şəm 
Od çıxar ağzından, etməzmi həzər, kim yanə şəm? 
                                                 
1 Divan. səh.195. 
2 Yenə orada. səh.160. 
 
 
402 
Arizi-canan ilə bəhsi-kəmali-hüsn edər, 
Dil ucundadır ki, hər saət düşər nöqsanə şəm.1 
 
Bu qəzəlin ilk misralarında şam gözəllik iddiasında olan və öyünən 
bir məşuqə kimi təsvir olunmuşdur. Axırınca misralarda şair, şamın 
“hər saat” əriməsinin səbəbini onun boş, əbəs yerə “canan cəmalı” ilə 
bəhs etməyində görür. Şam öz “dilinin ucundadır” ki, hər saat əriyir. 
Son misradakı “dil ucundadır” sözü şairin yazdığı bədii lövhədə bir 
mənada mübahisə (danışmaq ucundan) şamın adi vəziyyətinin məntiqi 
təsvirində isə, başqa bir mənada (başdan, piltədən yanıb əriməsi) 
işlənmişdir. Hər ikisində eyni ifadə aydın, bədii və gözəl təsəvvür 
verir. 
“Bəngü badə” əsərində də biz qüvvətli istiarələrə rast gəlirik. 
Nərgisi gör ki, nəşəsi getməz, 
Başı gedərsə, tərki-cam etməz!2 
 
Nərgiz çiçəyi burada nəşəyə gəlmiş bir aşiq halında verilir. O elə 
aşiqdir ki, “başı gedərsə də camdan, nəşədən, həvəsdən düşməz”. 
Yaxud:  
Ol ki, cami-mey olalı bünyad,  
Qədəh ondandır, ol qədəhdən şad.3 
 
Cam ilə məclis, aşiq, məşuq münasibətləri təsəvvür olunur. Onlar 
yaranandan bəri şad və xoşbəxtdirlər. Onlar bir-birindən nəşə, zövq 
alırlar. 
“Sübh” rədifli şeirində şair səhəri sevdaya düşmüş bir aşiq kimi 
təsvir edir: 
 
                                                 
1 Yenə orada. 
2 Divan, səh. 82. 
3 Yenə orada. səh.83. 
 
 
403 
Hankı mahın, bilməzəm, mehrilə olmuş zar sübh, 
Hər gün eylər xalqa bir daği-nihan izhar sübh.1 
Ümumiyyətlə, şair kainatı, dünyanı bir eşq aləmi şəklində təqdim 
etdiyindən, yer-göy cisimlərini, təbiət məfhumlarını da bu eşq, sevda 
həyatı ilə qiyas edir. Günəşi, ayı, səhəri, gecəni, qışı, baharı və sairəni 
bu nöqteyi-nəzərdən təsvirdə qüvvətli məcazlar, istiarələr verir. 
Füzuli şeiri tizfəhm, hikmətli sözlər – aforizmlər ilə zəngindir. 
Azərbaycan xalqının əzbəri olan, bütün islam Şərqində əsrlər boyu 
ümumi hörmət qazanan Füzulinin şeirinin bu qədər məşhur olmasında 
şairin hikmətli sözləri də çox rol oynamışdır. Eşq, məhəbbət aləminin 
təsvirində ən yüksək  nümunələr adlandırıla bilən şeirləri bir tərəfə 
qoyub, biz şairin sırf ictimai mənalı kəlamından bəzi misalları təhlil 
edək. 
Qabaqca onu demək lazımdır ki, Füzulinin məhz ictimai-siyasi 
hadisələrə, ya fəlsəfi bir problemə həsr olunmuş qəzəlləri yox kimidir. 
O, ancaq mürəbbe və rübailərində zəmanənin mənsəb sahiblərini tək-
dir edən, yalançı alim, vaiz, qazi, hakim və sairələrinə qarşı olan 
kəsərli parçalar yazmışdır. 
Lakin onun eşq mövzusunda yazdığı əsərlərdə də yalnız eşq 
məhəbbətə aid deyil, ümumiyyətlə ictimai həyat və yaşayışla bağlı çox 
mənalı sözlər, dərin fikirlər vardır. Əxlaq və ədəb-ərkan, mərifət, 
insan ləyaqəti haqqında şairin ya qəzəl, müxəmməs, müsəddəslərində, 
ya da ayrı-ayrı qitələrində qısa və qiymətli ifadələrə çox rast gəlirik. 
Misal üçün, əslən qabiliyyətsiz və korazehin olan bir adamın hiylə ilə, 
süni vasitələrlə irəliyə, layiq olmadığı mövqelərə keçməsinə qarşı 
Füzuli nifrətlə deyir: 
 
Gər qara daşı qızıl qan ilə rəngin edəsən, 
Rəngi təğyir tapar, ləli-bədəxşan olmaz. 
                                                 
1 Yenə orada. səh.135. 
 
 
404 
 
Eyləsən tutiyə təlim ədayi-kəlimat, 
Nitqi insan olur, amma özü insan olmaz. 
 
Hər uzun boylu şücaət edə bilməz dəva, 
Hər ağac kim boy atar, sərvi-xuraman olmaz.1 
 
Deməli, məsələ zahirdə, formada yox, məzmun və mənadadır. 
Şairin metaforaları hər şeydən əvvəl o dövrün həyatını, itimai münasi-
bətini əks etdirir. Bunlar şairin mühitdən aldığı ağır və acı təsirlərin 
məhsuludur. O görürdü ki, zülmə, zora söykənən ictimai quruluşda mən-
səb sahiblərinin, hökmranlıq edənlərin çoxu alçaq və zərərli adamlardır. 
Yaltaq şairlərin həmin zalim və küt hakimlər haqqındakı tərifnamələri, 
qəsidələri də “ləl” olsun deyə qara daşı qan ilə  “boyamaq” demək idi. 
Ancaq daşın  rəngi zahirən dəyişirdi, əsli isə qaralığında, daşlığında 
qalırdı. 
Şairin Nişançı paşaya məktubundakı məşhur sözləri, dövrü 
xarakterizə edən ən qüvvətli bir hökmdür:  
Səlam verdim, - rüşvət deyildir, - deyə almadılar. 
 
Çox cəsarətlə və kəskin, tutarlı deyilən bu ifadə, o dövrün acgöz, 
rüşvətxor, canavar iştahlı hakimlərini damğaladığı üçündür ki, zərbi-
məsəl kimi dillərin əzbəri olmuşdur. Füzulinin bir sıra şeirlərindən 
görünür ki, şair qabiliyyətsiz, lakin iddialı, irəli soxulmaq istəyən, küt 
adamlardan, paxıllıq çəkən böyük sənətkarları boğmaq istəyənlərdən 
çox əzab görmüşdür. Şair göstərir ki:  
Cənnəti almaq olmaz axça ilə, 
Girmək olmaz behiştə rüşvət ilə… 
Hər şeyi rüşvət, mənsəb vasitəsilə əldə etmək mümkün olsa idi, 
hünər meydanına, sənətkarlıq aləminə, şeir cənnətinə süni yol ilə 
girmək olmaz.  
                                                 
1 Divan. səh. 215. 
 
 
405 
Şair nəsihət yolu ilə dediyi aşağıdakı nümunələrdə həm dövrünün, 
mühitinin riyakar, ikiüzlü insanlarını ifşa edir, həm də həmişə öz 
qüvvəsini saxlayan, təzə görünən, boşboğazlığa qarşı deyilmiş mənalı 
bir aforizm yaratmışdır: 
 
Rəfiqin olsa dilsiz canəvər həm saxla raz ondan, 
Saqın sirrini düşürmə dillərə Məcnuni-risva tək.1 
 
Bu söz, canlı dilimizdə olan atalar sözünə – “sirrini dostuna demə, 
dostunun da dostu var” məsələsinə çox yaxındır. 
Şair həmin qəzəlində iradə möhkəmliyi, prinsipiallıq, müstəqil 
fikirli olmaq kimi mərd və igid xasiyyətləri təbliğ edir: 
 
Gühər tək qılma təğyiri-təbiət, dəlsələr bağrın, 
Qərar et hər havada, olma şurəngiz dərya tək.2 
 
Bu beyt də, atalar sözü olan: “Ağır otur, batman gəl” məzmununa 
çox yaxındır. 
Mal-dövlət yığmaq həvəsilə yaşayan həris, xəsis adamlara qarşı 
şair deyir: 
Mal çox yığma həzər eylə əzabından kim, 
Rənci artar ağır olduqca yükü həmmalın. 
 
Müəyyən, gözəl bir məqsəd və məslək uğrunda əziyyət və zəhmətə 
dözməyin zəruri olduğunu deyən aşağıdakı fikir də çox məşhurdur. 
Nədamətsiz tənəüm yox, təsərrüfsüz tamaşa tək. 
İnsanı ancaq işi, əməli ilə tanımaq, qiymətləndirmək lazımdır. 
Buna uyğun olaraq M.F.Axundov demişdir: “Kamal ata kürkü deyil 
ki, irs ilə övlada yetişə”. Əsl-nəsəb, ata-ana vasitəsilə olmur: 
 
                                                 
1 Divan. səh.166. 
2 Yenə orada. 
 
 
406 
Feldir əsli-rizayi-həq, nə kim əslü-nəsəb? 
 
Qiymətli, istedadlı, xalqa faydalı adamın adı və əməyi itməz. Ona 
qarşı görülən bütün cəza və təhqir tədbirləri boş, mənasız və müvəq-
qətidir. 
Səadəti-əzəli qabili-zəvval olmaz, 
Günəş yer üstünə gər düşsə payimal olmaz! 
Hər qanda olsa qanluyu əlbəttə qan tutar… 
Riya əhlinə həm çox etiraz etmək riyadəndir… 
Bağlamaz hər şükufə meyvəyi-tər, 
Əksəri bitdiyi yerində itər… 
 
və s. kimi aforizmlərin hər biri tam və ümumi şəkildə deyilmiş 
qiymətli bir fikir ifadə edir. 
Şairin tərbiyə prinsipi, rəftar haqqındakı aşağıdakı mürəbbesi də 
maraqlıdır: 
Ey xacə, gər qulundan oğulluq murad isə, 
Şəfqət gözülə bax ona, daim oğul kimi, 
Gər oğlunu dilərsən ola sahibi-ədəb, 
Əlbəttə, eylə zillətə mötad, qul kimi.1 
 
Həm övlada, həm nökərə münasibətdə şairin əsl humanist, insani 
hissləri təbliğ etdiyini görürük. Övlada qul kimi baxdıqca, onu zəh-
mətə daha çox alışdır-dıqca biz uşağın səadətinə çalışmış oluruq. 
Həmçinin nökərə, taleyi bizdən asılı olan adama övlad kimi baxmaqla 
əsl ədalətli rəftar etmiş oluruq. 
Gözəllik və eşq haqqında şairin bu aforizmi məşhurdur. 
Hüsn nə miqdar olursa, eşq ol miqdar olur! 
Füzulinin zahidlərə, vaizlərə qarşı qısa, lakin hazırcavab beytləri 
də diqqətəlayiqdir: 
 
                                                 
1 Divan. səh.216. 
 
 
407 
Zahid, meyi-nabdəndir ikrahi ğələt! 
Sən xah sözüm səhih tut, xah ğələt, 
Məscidlərə girdiyim deyil rəğbətdən, 
Sərməstliyimdən eylərəm rahi ğələt.1 
Mey mənini eyləyib şüar, ey vaiz! 
Tutdun rəhi-təni-eşqi-yar, ey vaiz! 
Tərki-meyü məhbub edərik cənnət üçün, 
Şərh eylə ki, cənnətdə nə var, ey vaiz!2 
 
Meyi, məhbubu, eşqi, nəşəni mən edən  cənnətdə nə var və belə 
cənnət kimin nəyinə lazımdır? 
Füzulinin dilindəki bədii zənginlik, gözəllik və bəlağət yalnız onun 
şeirinə aid deyildir. Bu bəlağəi yalnız qafiyə, vəzn sənətkarlığından 
ibarət olmayıb, həm də onun sənətkarlığının məzmun, keyfiyyət məsə-
ləsi olduğu üçün, şairin nəsr dilində də öz qüvvəsini, öz kəsərini, öz 
ülviyyət dərəcəsini saxlayır. Biz şairin nəsr əsərlərinin təhlilinə giriş-
mirik, ancaq onun Nişançı paşaya yazdığı şikayət ruhlu məşhur mək-
tubundan bir parçanı buraya köçürürük. 
Bu parçada biz zəmanənin dövlət, hökumət bürokratiyasına qarşı 
kəskin nifrətini verən, qüvvətli bir satira dili görürük. Şairin şeirlərin-
dəkindən geri qalmayan təriz, kinayələr, bənzətmələr, hücumçu ifadə-
lər (“Bu hesab qiyamətdə  alınır…”), xarakterik dialoqlar burada çox-
dur. Məktubda qəliz kəlmələrin çoxluğunun səbəbi isə aydındır. Bu 
məktub saray adamlarına, onların oxuması üçün yazılırdı. O zaman 
mənsəb sahibləri isə belə qəliz ibarələri çox sevir, tez başa düşürdülər. 
Qafiyəsiz yazanı, hətta danışanı avam, ləyaqətsiz sayırdılar: 
“Ümid tamam ilə ixtiyarsız durdum. Və ibrazi-hökm üçün mütə-
vəlliyi-ovqaf hüzuruna yüz vurdum. Əlhət mütəvəlli mülaqatına fürsət 
düşmədi. Və onun daməni-mülazimətinə dəsti-niyl irişmədi, amma 
divani-bəlağətinə təhəccüm etdim… Bir cəm gördüm, hekayətləri 
                                                 
1 Yenə orada. səh.223. 
2 Divan. səh.223. 
 
 
408 
pərişan. Nə səfadən onda əsər və nə sidqdən onda nişan var. Cəmiy-
yətləri dami-hiylə, hüzzari-məclisləri ülaikə kələn ami bəlhum əzzəl! 
Hərəkəti-nəhəmvarləri müsabeyi-subhani-ruh və kəlimati-pürazarləri 
müşabehi-əmvaci-tufani-Nuh. Səlam verdim, rüşvət deyildir – deyə 
almadılar. Əgərçi zahirdə surəti-itaət göstərdilər, amma zənbani-hal ilə 
cəmi sualimə cavab verdilər. 
Dedim ya əyyühəl-əshab bu nə felixətavü çin-əbrudur. Dedilər 
müəttəsil bizim adətimiz budur. Dedim mənim rəayətim vacib gör-
müşlər və mənə bərati-təqaid vermişlər ki, ondan həmişə bəhrəmənd 
olam və padşaha fərağətlə dua qılam. Dedilər ey miskin, sənin məza-
liminə girmişlər və sərmaeyi-tərəddüd vermişlər ki, müdam faydasız 
cidal edəsən və namübarək üzlər görüb namülayim sözlər eşidəsən. 
Dedim baratımın məzmunu nə üçün surət bulmaz? Dedilər zəvaiddir, 
hüsuli mümkün olmaz. Dedim böylə ovqaf zəvaidsiz olurmu? Dedilər 
zəruriyyəti-asitanədən zifadə qalırsa bizdən qalırmı? Dedim vəqf 
malın ziyadə təsərrüf etmək vəbaldır. Dedilər axçamız ilə satın al-
mışız, bizə həlaldır. Dedim hesab alsalar bu silukunuzun fəsadı bulu-
nur. Dedilər bu hesab qiyamətdə alınır. Dedim dünyada dəxi hesab 
olur xəbərin eşitmişik. Dedilən ondan dəxi bakimiz yoxdur,  katibləri 
razi etmişik. Gördüm ki, sualıma cavabdan ğeyri nəsnə verməzlər və 
bu bərat ilə hacətim rəva qılmağın rəva görməzlər, naçar tərki-
mücadilə qıldım və məyus  və məhrum guşeyi-izlətimə çəkildim. 
Mən bəraətimdən ihanət çəkdiyim üçün münfəil,  bəraətim məndən 
faydəsiz əzab gördüyüçün xəcil, ol şahidi-məcruh kimi təqrirdən 
pəşiman, mən müddəiyi kazib  kimi təşnidən pərişan. Ol ayəti-mənsux 
kimi məmnuil-əməl, mən ümməti-mənsux kimi məqtuil-əməl!..”1 
Göründüyü kimi, bu, ritmik, qafiyəli və məşrut nəsrdir. 
 
                                                 
1 Divan. səh. 102. 
 
 
409 
 
 
Bədii dilimiz haqqında 
 
Bədii dilimizi yad sözlərdən qurtarmaq, onu təmizləmək, saflaş-
dırmaq yolunda qabaqcıl sovet yazıçılarımız Molla Nəsrəddin ədəbi 
məktəbindən çox-çox irəli getmişlər. Molla Nəsrəddinin, Sabirin, 
Haqverdiyevin əsərlərində rast gəldiyimiz və o zamankı ədəbi dildə az 
qala özünə haqq qazanmış ərəb-fars sözləri və ifadə formaları indiki 
bədii dilimizdən həmişəlik çıxarılmışdır. Məsələn, dər həqiqət, zəbani-
hal, xahnaxah, bilaixtiyar, xülasəyi-kəlam, məbada, bərayi-ehtiyat, 
təşxis, rənc, mütəhəmmil, ruz – şəb... kimi sözləri indi yazıçılarımız 
işlətmirlər. 
Bunun əvəzində tamamilə xalqdan, danışıq dilindən alınmış, 
nədənsə son zamanlara qədər ədəbi dilə, yazıya düşməmiş sözlər bədii 
əsərlərə cəsarətlə gətirilir. Bu cəhətdən Səməd Vurğunun şeir dili 
diqqətəlayiqdir. İlk baxışda, yazı üçün “birtəhər” görünən sayrışmaq, 
şütümək, kövrək, nisgil, sambal, ilqar, quzey, güney, ilıq, qəlbi, çığal 
kimi sözləri indi hamı başa düşür, işlədir. Eldən gələn bu sözlər bədii 
əsərdə özünə vətəndaşlıq hüququ aldıqca, bir tərəfdən yazıçının silahı 
qüvvətlənir, o biri tərəfdən bu sözlər Azərbaycan dilinin gözəlliklərini 
ədəbiyyata gətirir. Lakin bu heç də müasir bədii dilimizin Haqver-
diyev və Molla Nəsrəddin dilindən üstünlüyü demək deyildir. Biz 
Molla Nəsrəddin stilinin, sadə, aydın, yığcam, bədii nəsr dilinin inki-
şafında hələ çox az iş görmüşük. Pis mənada tərcümə təsirləri, süni 
ibarələr bir sıra yazıçılarımızın dilində hələ də vardır. “Mən qol çək-
mişəm” demək əvəzinə, “mənim tərəfimdən imzalanmışdır” demək 
kimi qeyri– təbii ifadə formaları təəssüf ki, bəzən bədii əsərlərdə də 
özünə yer tapır. 
 
 
410 
Bu, bizim canlı xalq dilimizin təbiətinə, zəngin xüsusiyyətlərinə, 
həm də klassik yazıçılarımızın stilinə, gözəl dil quruluşuna, sağlam 
ənənələrinə, orijinal ədalarına dərindən yanaşmamaq, üzdən getmək 
nəticəsində olan qüsurumuzdur. Bəziləri Molla Nəsrəddin dilini yalnız 
“qısa cümlə” ilə xarakterizə etmək istəyirlər. Heç vaxt belə deyildir. 
Burada cümlənin qısalığı, uzunluğu əsas alınmır. Ədəbi dilin xalq 
dilinə uyğunluğunda canlı xalq dilinin zənginliklərini, maneralarını, 
müxtəlif və maraqlı ifadə tərzlərini əhatə etməsindədir. Haqverdiyevin 
“Şeyx Şəban” əsərindəki bu parçaya diqqət edək: “Şeyx Şəbanın atası 
başmaqçı idi. Özü də bir necə müddət atasının dükanında başmaqçılıq 
edib, axırda peşəsini unutdu. Bir neçə avara yoldaş tapıb qurşandı 
cahıllığa. Toylarda hamıdan yaxşı oynayan kim idi? Başmaqçı oğlu 
Şəban! Qumarbazlar arasında ürəkli aşıq atan kim idi? Başmaqçı oğlu 
Şəban! Şəhər cavanları arasında hamıdan igid sayılan kim idi? 
Başmaqçı oğlu Şəban! Hər il məhərrəm ayında məhəllə dəstəsinin 
başını kim çəkərdi? Başmaqçı oğlu Şəban!.. 
Bağışlayın, mən sizin gözlərinizdə sual nişanəsi görürəm. Guya 
sual edirsiniz: aya bu cavan ki, avara idi, bəs bu haradan pul qazanırdı 
ki, toylarda, qumarda, siyahətlərdə xərc edirdi? 
Mən də sizdən sual edirəm: 
Bəs xoca Sərkisin ki, evi yarıldı, yüz pud ipəyi getdi, o ipəyin pulu 
necə oldu? Hacı Qafarın on beş min manatlıq malı getdi ha, o malın 
pulu kimin cibinə doldu? Baqon Arakelin dükanından gedən on min 
manatlıq cavahirat necə oldu?.. 
Xülasə, nə ərz edim, mədaxil yolu bir deyildi, beş deyildi...”. 
Burada yeknəsəqlik, yoruculuq, quruluq yoxdur. İfadələr su kimi 
axır, rəngdən – rəngə düşür. Cümlələrin sadə və aydınlığından başqa 
bədii suallar, təkrarlar, müxtəlif ədalı ibarələr o qədər ustalıqla 
işlədilmişdir ki, Şeyx Şəbanın bütün əməlləri oxucunun gözü önündə 
canlanır. Əsər elə şirin oxunur ki, oxucu cümlələrin qrammatik 
 
 
411 
cəhətinə diqqət yetirməyə ehtiyac hiss etmir. “Qurşandı cahıllığa”, 
“ipəyi getdi”, “bir deyildi, beş deyildi” kimi parçalar o qədər şirin, 
təbii və real deyilmişdir ki, bunların verdiyi xəbər və əhvalata oxucu 
şübhə etmədən inanır. Təbii və şirin dil, əsərin məzmununun da tez və 
tamam anlaşılmasına çox kömək edir. Bədii ustalıq, söz sənəti olan 
ədəbiyyatda, kəlmə, tərkib, ifadə üzərindəki kiçik iş də hiss olunma-
lıdır. 
Ətraflı müşahidə bacarığı olan yazıçılarımızdan Əbülhəsən yol-
daşın kitabları nə üçün çətin oxunur? Bunun əsas səbəbi dilin dolaşıq 
olmasıdır. Əbülhəsən bəzən geniş bir lövhəni bir cümlədə verməyə 
çalışır. Burada çətinlik baş verir, təsəvvür qarışır, ifadələr üst – üstə 
yığılıb ağırlaşır, nəticədə süni, göntöy və dumanlı cümlələr yaranır. 
“Dünya qopur”da, məsələn, belə cümlələr vardır: “Bununla da Qədir 
özünəmi, yoxsa başqalarına qarşı olduğunu ayırd edə bilmədiyi bir 
nifrətin qorxuya hücum və maraqla köməkləşərək özünü, başını 
qaldırmağa məcbur etdiyini duyurdu...” (səh.67). “Qaranlıqdan güclə 
seçilən Qumruya baxaraq, Cəmil xəyalından keçirirdi ki, indicə 
Qumru həyətə düşüb Cəmilin orada olduğundan xəbəri varmış kimi, 
düz tut ağacı tərəfə yönələcək, onun tutun dalında qısılıb durduğunu 
görəndə “burada niyə dayanmısan?” – deyə ərkyana acıqlanacaq və 
qəlbinə dəyməmək üçün tələsik yavaşıtdığı xoş səslə “mən bayaqdan 
içəridə oturub səni gözləyirəm” – deyəcək” (səh.92). 
Bu cür qurulan cümlələrdə nə qədər dərin və qiymətli fikir deyilir-
deyilsin, nə qədər yüksək və müqəddəs ideya ifadə olunur – olunsun 
oxucuya çatmayacaqdır. Oxucu buradakı “sirri” açmaq üçün gücənə-
cəkdir. Çünki, bu şəklə düşən dil, məzmunu açmağa yox, örtüb 
dumanlatmağa xidmət edir. 
Şübhəsiz ki, mən bununla bütün yazıçıları bir stilə, Molla Nəs-
rəddin və Haqverdiyev ədəbi məktəbinin stilinə çağırmaq istəmirəm. 
Bu, lazım deyildir. Qoy hər yazıçının öz orijinal stili və stilistikası 
 
 
412 
olsun. Qoy hər yazıçı bədii dil xəzinəmizə öz çığırı ilə gəlsin və özü-
nün yeni mirvarilərini gətirsin. Lakin bir şərt hamı üçün vacib və məc-
buridir: o da, Molla Nəsrəddin demişkən, “yazı yazmağın ən birinci 
qanunu”dur. Bu qanun tələb edir ki: “Yazımızı camaat çətin başa düş-
məsin”, asan, aydın, sadə dildə yazaq? Biz hər yazıçıdan tələb etmə-
liyik ki, onun dili bu ilk şərtə cavab versin. Elə bir dil ilə yaratmalı ki, 
o dil, tamamilə və bütün elementləri ilə xalqa asan anlaşılan və doğma 
olsun. Burada mən yalnız kəlmələri deyil, tərkib, ibarə və ifadələri, 
habelə dilin təbiət və quruluşunu da nəzərdə tuturam. Bu əsas tələblərə 
cavab verən orijinal, fərdi xüsusiyyət daşıyan yazıçının dili sağlam 
dildir və hərtərəfli inkişaf etdirilməlidir. 
Biz bədii dildə bəzən dialoqa çox az əhəmiyyət veririk. Halbuki, 
şirin və təbii yazan realist yazıçılar üçün dialoq çox böyük bir vasitə-
dir. Mən bütün tipləri ədibin, yaxud qəhrəmanın dili ilə danışdıran çox 
süni bir üsuldan hələ də əl çəkməyənləri demirəm. Mən, dialoqların 
xarakterinə, təbiiliyinə çox diqqət edilməsini lazım bilirəm. 
İnsan xarakterlərini açan və dolğun məna ifadə edən maraqlı 
dialoqlara klassiklərimiz həmişə dil sənətkarlığının zəruri şərti kimi 
baxmışlar. Yaxşı dialoqlar vasitəsilə oxucunu güldürmək də, ağlatmaq 
da olar. Dərin fəlsəfi fikri də, xalis daxili psixoloji halları da, lirikanı 
da dialoqlar vasitəsilə vermək olar; satiranı da, yumoru da! Görün 
Haqverdiyev yaltağı və özgə kölgəsində yatan bir adamı dialoqla nə 
yaxşı vermiş, onun gülünclüyünü necə açmışdır: 
“ – Mirzə, mənim kağızımı yaz, aparım. 
– Dayan, bu saat yazaram. 
– Bilirsiniz, mən Həsən ağanın qohumuyam! 
– Doğrudan Həsən ağanın qohumusan? 
– Doğurdan! 
– Sən Həzrət Abbas,, Həsən ağanın qohumusan? 
– Həzrət Abbas haqqı, Həsən ağanın qohumuyam! 
 
 
413 
– Deynən, sən öl! 
– Sən öl, Həsən ağanın adamıyam... 
– Elə isə gəl min mənim boynuma! Neyləyim, Həsən ağanın 
qohumusan!” (“Mirzə Səfər” hekayəsi) 
Sənətkarlığın başqa məsələlərində olduğu kimi, bu məsələdə də 
biz, klassiklərimizdən öyrənməliyik və özü də dərindən öyrənməliyik. 
 
1939 
 
 
 
 
 
414 
 
Xalq məsəllərindən, danışıq dilinin 
zənginliklərindən istifadə üsulu 
 
M.Ə.Sabir satirasının səciyyəvi cəhətlərindən biri də bu idi. Şair 
obyektinə hücum etmək istəyəndə xalqı, yüz minlərlə oxucu kütləsini 
dalınca aparır və ona arxalanırdı, xalq zəkasının silahı ilə silahlanır, 
hamıya aydın olan söz, ifadə və surətlərlə danışırdı: 
 
Oğul mənimdir əgər, oxutmuram, əl çəkin! 
Eyləməyin dəngəsər, oxutmuram, əl çəkin!1 –  
 
– misraları ilə başlayan şeirdə xalis Azərbaycan sözləri işlədilmiş, 
birinci dəfə olaraq danışıq dilinin bu əlvan ifadəsi şeirə gətirilmişdir. 
Sabir şeirindəki dil sadəliyi, ifadə təbiiliyi heç vaxt məzmun 
dayazlığından irəli gəlmir. Əksinə, ideyanın ümumxalq ideyası olma-
sından, fikrin yüz minlərlə camaata doğma olmasından irəli gəlir. 
Sabir bədii dil sadəliyini ayrı – ayrı sözlərlə vermir. Onun ifadə xüsu-
siyyəti üslubu, şeir dili belədir. 
 
Nə soxulmusan araya, a başı bəlalı fəhlə? 
Nə xəyal ilə olubsan belə iddialı, fəhlə?!2 
 
Buradakı söz, ifadə və tərkiblərin hamısı canlı xalq dilindən alın-
mışdır. 
Sabirə qədər heç bir şairdə canlı xalq dilinin, bu tükənməz xəzi-
nənin qüdrətini tapmaq mümkün deyil. Sabirin şeirimizdə böyük 
xidmətlərindən biri də danışıq dili ilə kitab dili arasındakı çərçivəni 
                                                 
1 M.Ə.Sabir. Hophopnamə, Bakı, 1922, səh.198 
2 M.Ə.Sabir. Hophopnamə. Bakı, 1922, səh.142 
 
 
415 
vurub yığmaqdan ibarətdir. Sabirə qədər kağıza, yazıya düşmək üçün 
ən çox qəliz ifadələr seçilərdi. Şairin danışıq dilini şeirə gətirməsi 
ədəbiyyatda böyük bir kəşf oldu. 
Bu xüsusiyyət şairə yüz minlərlə camaata müraciət etmək, öz 
xalqının geniş kütlələri ilə danışmaq imkanı verdi. 
 
 
 
416 
 
M.Ə.Sabirin dili 
 
M.Ə.Sabir şeirimizdə olduğu kimi bədii dilimizdə də müəyyən 
mənada inqilab yaratmışdır. Birinci dəfə köhnə klassik şeir üslubun-
dan kənara çıxan, onun “toxunulmazlığını” ləğv edən, çərçivələrini 
qırıb dağıdan, ilhamın istiqamətində və ifadə yollarında sərbəstliyi 
üstün tutan, fikri duyğunu vəznə, qafiyəyə deyil, vəzni, qafiyəni fikrə, 
duyğuya tabe tutan şair – Sabir olmuşdur. O, yeni mövzuları, yeni 
məsələləri, həyat və məişətin indiyə qədər qələmə alınmamış 
lövhələrini bədii ədəbiyyata gətirdiyi kimi, yeni ifadə, ibarə, tərkib və 
sözləri də bədii dilə gətirmişdir. 
O, şeirin mövzu və məzmun dairəsini genişləndirdiyi kimi, şeir 
dilinin zinətlərini, vasitələrini də zənginləşdirmişdir. 
Vah, bu imiş dərsi – üsuli – cədid, 
Dur qaçaq, oğlum, başayaq qandı bu!1 
 
Yaxud:  
Zilli Sültan, bura say döydürüb aldıqlarını, 
Soyub aldıqlarını, soydurub aldıqlarını!2 
 
Və yaxud:  
Nə soxulmusan araya a başı bəlalı fələ! 
Nə xəyal ilə olubsan belə iddialı, fələ!3 
 
Tacirin, kəndlinin və sənaye sahibinin dilindən deyilən bu beytlər 
həm adi danışıq dilidir, həm şeirdir, həm də həmin tiplərin əhvali – 
ruhiyyəsini və aldığı vəziyyəti təsvir edən bir bədii lövhədir. 
                                                 
1 M.Ə.Sabir. Hophopnamə. Bakı, 1922, səh.198 
2 M.Ə.Sabir. Hophopnamə. Bakı, 1922, səh.157 
3 M.Ə.Sabir. Hophopnamə. Bakı, 1922, səh.142 
 
 
417 
“Vah, bu imiş!”, “Bura say!”, “Nə soxulmusan araya” və s. bu 
kimi ifadələr tamam canlı dildə, danışıq dilində işlədilən, zahirən bədii 
dildən uzaq sözlərdir. Sabir bunları cəsarətlə şeirə salmışdır. İkinci 
tərəfdən bu ifadələr Sabir şeirində adi vəziyyətlərdən çıxarılıb bədii 
bir lövhə vasitəsi halına salınmışlar. 
Birinci beyti oxuyan kimi, yeni məktəbdən ikrah edən, uşağının 
qolundan tutub geriyə çəkən, ağzına və ağlına gələn pis sözü müəl-
limlərə deyən mütəəssib müsəlman taciri gözümüz önündə canlanır. 
İkinci beyt zülm və işgəncələrdən, ağır vergilərdən cana doymuş 
İran kəndlilərinin inqilab və intibah sayəsində Zilli Sultandan haqq – 
hesab istəmələrini gözəl verir. 
Üçüncü beyt isə tipik bir Bakı mülkədarının, ya mədən paraxod 
sahibinin fəhlə hərəkatına, fəhlələrin haqlı tələblərinə qarşı necə 
qəzəblə yanaşdığını göstərir. Bu ifadələr bəzək, incəlik, ahəng və şeir 
dilinə məxsus bir çox başqa cəhətlərdən tənqid oluna bilər. Ancaq bu 
ifadələrin birini də olsun təbiilik, həqiqilik, həyatilik, güclü və bitkin 
lövhə verməsi nöqteyi – nəzərindən tənqid etmək olmaz. Əksinə, şai-
rin göstərdiyi ictimai dövrlərin düzgün, tam ifadəsi üçün, satiranın 
kəskinliyi, təsiri və inandırıcılığı cəhətindən bunlardan uyğun və 
mükəmməl ifadə və söz tapıb işlətmək çox çətindir və bəlkə də müm-
kün deyildir. 
Sabir şeirinin söz ehtiyatı da çox zəngindir. Bu ehtiyat bir tərəfdən 
şairin el dilini, canlı danışıq dilini gözəl bilməsindən, ikinci tərəfdən 
klassik ədəbiyyatla mükəmməl tanışlığından, üçüncü tərəfdən fars və 
ərəb dillərinə və şeirinə bələdliyindən gəlir. Bu mənbələr başqa-başqa 
olsa da, Sabir şeirində birləşir, uyuşur, müəyyən ahəng və sima alır. 
Şairin bəzi şeirlərində bu mənbələrdən hər hansı birinin üstünlük kəsb 
etdiyi hallar vardır. Şairin ilk yaradıcılıq dövründə qəzəl dili, ibarə və 
tərkibləri üstün idisə, ərəbcə və farscadan tərcümələrində, habelə dini 
mövzulu əsərlərində rəsmi dini ədəbiyyat dilinin təsiri bariz seçilir-
 
 
418 
disə, satirik əsərlərində canlı danışıq dilinin, xalq dilinin gücü hiss 
olunur və şairin elə satirik əsəri yoxdur ki, orada çoxlu xalq ifadələri, 
xalq ruhunda təşbehlər, istiarələr, mübaliğələr işlədilməsin. 
Verdiyi dərsi uşağa yazdırır, 
Hiccə demir, hər əməlin azdırır, 
Gah oxudub, gah çıxarıb gəzdirir, 
Bir demir övladi – müsəlmandı bu! 
Dur, qaçaq, oğlum, baş – ayaq qandı bu!...1 
 
Bu misralar hər hansı bir avam atanın dilində işlənən və işlənə 
bilən söz və ifadələrdən əmələ gəlmişdir. Bu ifadələr elə ustalıqla işlə-
dilmişdir ki, biz bunu hazır bir mükalimə kimi, doğrudan da hansı ca-
hil ata tərəfindənsə deyilmiş və sonra qələmə alınmış ifadələr kimi 
düşünə bilərik. 
Sabirin bir çox şeirinin sərlövhə və mövzuları da canlı danışıq 
ifadələrindən yaranmışdır: 
Adəmi, adəm eyləyən paradır, 
Parasız adəmin üzü qaradır! 
* * * 
Söylə görüm, evlənim evlənməyim? 
               * * * 
Köhnə müsəlmanəm a şirvanlılar! 
* * * 
Qaç, oğlan! Qaç, at basdı, Millət gəlir! 
* * * 
Daş qəlbli insanları neylərdin, ilahi! 
* * * 
Ax neçə keyf çəkməli əyyam idi! 
* * * 
Rədd ol qapıdan, ağlama zar – zar dilənçi! 
                                                 
1 M.Ə.Sabir. Hophopnamə. Bakı, 1922, səh.198 
 
 
419 
* * * 
Harda müsəlman görürəm, qorxuram. 
* * * 
Düşdü genə qəzetlər qiymətdən, ay can, ay can! 
* * * 
Fələ, özünü sən də bir insanmı sanırsan? 
 
Sabir dilinin təbiəti belədir. “Molla Nəsrəddin” jurnalının seçdiyi, 
ruh verdiyi bu dil nəsrdə üstünlük və şöhrət qazandığı kimi, Sabir 
qələmi vasitəsi ilə, şeirdə də yeni aləm açdı. 
Sabir şeirində əlbəttə ki, dil nöqsanları axtarmaq olar və vardır. 
Bəzən qafiyə xatirinə, dəxli olmayan sözlərin işlədilməsi (hər sözü 
təlim eləyir tərsinə, dəyməz o bir paslı dəmir ərsinə, babı – qüllabı və 
s.) vəznin tələbinə görə sözlərin uzadılması və ya qısadılması (Molla 
dayı əvəzinə “moldayı”, “Nola bir evdə qoyaydız qaravaş, vermiyəy-
diz məni bu əbləhə, kaş”). 
Bəzən yersiz olaraq əcnəbi sözlər işlədilir: 
 
Baş tutdu müəllimlərin iclası, syezdi, 
* * * 
Ey vay, uçitellər yenə dərkar olacaqdır. 
* * * 
Gündə üç kağızı, beş qopyəni imza edərək. 
 
Yuxarıda göstərilən misallardakı dil xətaları, şairin ümumi 
üslubuna, şeirinin gücünə xələl gətirmir. Nəzərə almaq lazımdır ki, 
satira güclü janrdır. Bu janrda ayrı – ayrı kəlmələr, ifadələr yox, təq-
dim edilən gülünc səhnə, lövhə, tip əsas alınmalıdır. Sabir də bu 
surətləri nəzərimizdə canlandırmaq, onları daha əyani təqdim etmək 
üçün, anlaşılan, səlis, rəvan, ümumi bir dil tapmalı idi və tapmışdır. 
 
 
420 
Bu dil cazibədar məcazlar və satiralarla bəzənmiş və qəzəlin dilindən 
canlıdır, şirindir, aydındır və yüz minlərlə oxucuya doğmadır. 
Sabir dilinin gücü də bundadır. 
 
 
 
 
421 
 
 
 
 
 
MEHDİ HÜSEYN 
(1909 - 1965) 
 
 
Muzdurluqdan - ədəbiyyat cəbhəsinə 
(ixtisarla) 
 
Əlinin müvəffəq olduğu ən gözəl cəhətlərdən biri də dilinin sağ-
lamlığıdır. Burada bəzi yazıçılarımızın dilimizin müxtəlif şivələrini 
qarışdırmaq təşəbbüslərinə rast gəlmək olmaz. Əli öz dilini sərf – 
nəhv qaydalarına çox zaman uyğun tutmasa da, hər halda bu dil 
inkişaf edəcək, ədəbiləşəcəkdir. Əli Vəliyev öz dililə tiplərinin dilini 
ayırır, danışıqlar obrazlıdır. Kəndin müəyyən təbəqələrini xarakterizə 
edən danışıqlar çox maraqlı və gözəldir. Oxucu onu sevə - sevə 
mütaliə edir. 
Əli Vəliyevin müvəffəq olduğu bir cəhəti də qeyd etmək lazımdır. 
O, bəzi yazıçılarımızın tutulduğu ifrat “psixologizm” xəstəliyindən 
özünü qurtarmağa çalışır. Bu bizim nəsrimizdə irəliləyiş deməkdir. Əli 
ən çox öz qəhrəmanlarının xarakterini başqalarının dililə, özlərinin 
sözlərilə, hərəkətlərilə vermək istəyir. 
1930 
 
 
 
422 
 
Böyük aşıq 
(ixtisarla) 
 
Ələsgərin lirikası xalq şeirinin qızıl fonduna daxil olur. Çünki o, 
bədii üslubu cəhətdən xalqa bağlıdır, onun yaradıcılığı Azərbaycan 
poeziyasının ənənələri üzərində yüksəlmişdir. Xalq dilinin ən gözəl 
xüsusiyyətlərini bilən, bu dili bəzən olduqca yüksək şeir səviyyəsinə 
qaldıran aşıq Ələsgərdə müəyyən bir fikir ifadə etməyən süni 
misralara rast gələ bilməzsiniz. Bu, əlbəttə, aşıq Ələsgərin çox bilikli, 
bacarıqlı, xalqı ilə yaxından bağlı bir ədəbi şəxsiyyət olduğunu aydın 
göstərir. O qorxmayır, düşmənləri cəsarətlə qırmaclayır, bəzən kəskin 
satiraya qədər yüksəlir, din nümayəndələrini, bəyləri döyəcləyir.  
 
Ələsgər, elmində olma nabələd, 
Doğru söylə, sözün çıxmasın qələt, 
Şahiddə insaf  yox, bəydə ədalət, 
Qazıların düz bazarın görmədim, –  
 
deyə şikayətdən artıq dərin bir qəzəb ifadə edən misralarını 
söyləyir. Xüsusən mollalar haqqındakı həcvində Ələsgərin qüvvətini 
daha aydın hiss edə bilirik: 
 
Söyütdür zatınız, billəm, mollalar, 
Çəkib boy verərsiz, barınız olmaz; 
Dildən dost olarsız, könüldən uzaq, 
Doğru, dürüst etibarınız olmaz. 
 
Yoxsulun malını halal bilərsiz, 
Şeytani – ləindən mətləb dilərsiz, 
 
 
423 
Əskik danışarsız, artıq gülərsiz, 
Namus, qeyrətiniz, arınız olmaz. 
 
Bütün bu faktlar göstərir ki, aşıq Ələsgərin bədii yaradıcılığı dərin 
ictimai köklərə əsaslanır. 
1938 
 
 
 
424 
 
Kazım Ziya (ixtisarla) 
(səhnə fəaliyyətinin 30 illiyi) 
 
Kazım Ziyanın yaratdığı insan surətlərindəki bu təbiilik hər şeydən 
əvvəl düzgün tərbiyə olunmuş zövqdən gəlir. Başqa sözlə desək, o, 
müəllifin həyatı dərk etmək üsullarını əldə möhkəm saxlayıb, özü 
bilavasitə canlı həyata enir və oradan səhnəyə gəldiyi zaman hər bir 
hərəkətində və sözündə məhz canlı həyatda gördüklərini və duyduq-
larını (əlbəttə, yenə də müəllifin köməyi ilə) canlandırır. 
Başqa bir misalla bu fikrimizi aydınlaşdıraq, “Eşq və intiqam” 
əsərində Piri Babanın rolunu ifa edərkən, Kazım Ziya beli əyilmiş 
halda başı əsə - əsə gəlib yerə oturur. Bu kiçik səhnədə aktyorun 
sözsüz dediyi fikir ən diqqətsiz tamaşaçıya belə çatır. Hamı anlayır ki, 
Piri baba artıq gücdən düşmüşdür. O, Əli Mərdanla bərabər uzaqlara 
qaçmaqdan acizdir. Kazım Ziyanın aktyor sənəti səhnədə təbii danışıq 
əsasında inkişaf etmişdir. Heç də təsadüfi deyildir ki, o, səhnə dilinin 
nəzəri məsələləri ilə də yaxından məşğul olur. Həqiqi realizmi tətbiq 
etməyə çalışan bu sənətkar, kitab dili ilə canlı danışıq dili arasındakı 
fərqi də çox düzgün anlamışdır. Səhnədə sözlər, cümlələr olduğu 
zaman, əlbəttə, ifa edilən hər bir insan surəti öz təbiiliyini itirir. Bunu 
Kazım Ziya öz həyat təcrübəsindən bilir. Səhnəni canlı həyatın bədii 
inikas forması kimi qəbul edən hər bir sənətkar da bunu mütləq 
bilməlidir. 
Kazım Ziya səhnədə həyati danışıqlara qüvvətli meyl göstərir və 
demək olar ki, hər zaman bədii surətləri öz təbii və real zəminəsi ilə 
bağlamağa müvəffəq olur. Gənc aktyorlar onun bu yaradıcılıq 
təcrübəsindən çox şey öyrənə bilərlər və öyrənməlidirlər. Kazım Ziya 
öz səhnə yaradıcılığı təcrübəsini gənclərə də öyrətməyin zərurətini 
hiss edir. O, teatr məktəbində və studiyada illərdən bəri səhnə dili 
 
 
425 
dərsləri verməklə yeni kadrlar yaratmaq sahəsində də təqdirə layiq 
işlər görmüşdür. 
Azərbaycan dilinin bütün zənginliklərini mənimsəmək hər bir 
aktyor üçün ən mühüm şərtlərdəndir. 
Kazım Ziya səhnə yaradıcılığı ilə yanaşı bədii qiraətlə də məşğul 
olur. Onun hekayələr və şeirlər söyləmək üsulu da çox maraqlıdır. 
Burada da biz yenə mahir bir söz ustası ilə qarşılaşırıq. Nizaminin 
dastanlarından, “Dədə Qorqud” boylarından söylədiyi ayrı – ayrı 
parçalar, Kazım Ziyanın aktyor sənəti sahəsində geniş istedada malik 
olduğunu aydın göstərməkdədir. Bəzən çox əhəmiyyətsiz görünən 
misralar onun ifasında o qədər dərin məna kəsb edir ki, biz qeyri – 
şüuri olaraq, söylənən bədii əsərin hər bir parçasının üzvi bir vəhdət 
təşkil etdiyini daha möhkəm hiss etməyə başlayırıq. 
1945 
 
 
 
426 
 
Böyük həyat 
(ixtisarla) 
 
Bu müəllim  Azərbaycan xalqının minlərcə oğlunu tərbiyələndir-
miş; onların qəlbinə əsl humanizm duyğularını aşılamış, gözəlliyə və 
haqsızlıq dünyasına sonsuz bir nifrət hissi oyatmış, XX əsr Azər-
baycan ədəbiyyatı tarixində şərəfli bir mövqe tutmuş, lirik nəsrimizin 
təməl daşını qoymuş, öz bədii lövhələrində saf Azərbaycan dilinin 
gözəlliklərini təcəssüm etdirmiş müqtədir yazıçı Abdulla Şaiq idi. 
 
1946 
 
 
 
427 
 
 
“Qılınc və qələm” haqqında qeydlər 
(ixtisarla) 
 
“Qılınc və qələm” romanında göstərilən dövrün ən maraqlı cəhət-
lərindən biri–Nizami ilə Şirvanşahlar sarayının münasibətidir. Çünki 
bu gün belə Nizamini düzgün anlamaq üçün məhz bu məsələni elmi 
surətdə aydınlaşdırmaq zərurəti hiss olunmaqdadır. Bəs Ordubadinin 
bədii təsvirlərində həmin məsələyə necə bir əlaqə ifadə olunmuşdur? 
Qeyd etmək lazımdır ki, burada müəllif, qiymətli bir fikir yürüdür. 
Onun təsvirindən bəlli olur ki, Şirvan xaqanı “Leyli və Məcnun” 
dastanını yazdırmaq üçün Nizamiyə sifariş göndərdiyi zaman, özüylə 
Nizami arasındakı ixtilafı söndürmək məqsədini izləyirmiş. Lakin 
Nizami qürurunu pozmadan öz ana dilinin təhqir olunmasını qəzəblə 
qarşılayır və xaqanın önündə belə deyir: “Mən bu əsəri ondan ötrü fars 
dilində yazmışam ki, xaqan həzrətləri həqir hesab etdiyi türk xalqının 
nə qədər mədəni, nə qədər qabil və sənətkar olduğunu bir daha bilsin 
və xaqan bir daha təsdiq etsin ki, belə bir xalq heç bir əcnəbi boyun-
duruğu altında yaşamağı sevməz”. 
“Leyli və Məcnun” dastanının müqəddiməsindəki məhşur misralar 
da Nizaminin Şirvan sarayına məhz belə münasibət bəslədiyini təsdiq 
etməkdədir. 
1947 
 
 
 
428 
 
Azərbaycan romanı haqqında 
 (ixtisarla) 
 
“... Bir gəncin manifesti” romanının bir məziyyətini də qeyd etmək 
istəyirəm. O da əsərdəki ideya dərinliyi və məzmun gözəlliyi ilə 
yanaşı müəllif dilinin gözəlliyidir. Bu dildəki ifadəlilik, həyəcan və 
emosiyalılıq Mir Cəlalın ən ciddi nailiyyətlərindən biridir. 
Mən nə üçün bu sonuncu fikri xüsusi qeyd edirəm? Ümumiyyətlə, 
hər bir müəllifin dili aydın və gözəl olmalıdırmı? Lakin məsələ bura-
sındadır ki, bəzən hətta nüfuzlu yazıçılar arasında “filankəsin əsəri hər 
cəhətdən təqdirəlayiqdir, amma onun dili çox pisdir, nə olur ki, bu 
nöqsan əsərin başqa məziyyətləri yanında əhəmiyyətsizdir” sözlərini 
eşidirik, yaxud “çox da dilinizi hamarlamayın, romanın dilində nə 
qədər çox xılt olsa, bir o qədər təbii və canlı çıxar” iddialarına rast 
gəlirik. Bu sonuncu fikrin müəllifləri hətta Lev Tolstoyu misal gətirib 
deyirlər ki, guya onun pozğun cümləsi və yaxud ümumən dilindəki 
pintilik ona xüsusi bir əzəmət verir. Bu nadan söhbətlərin bəzən çox 
müdhiş nəticəsi də olur, bəzi müəlliflər qəsdən pinti və qeyri – 
mütəşəkkil bir dillə yazır və sadə bir həqiqəti unudurlar ki, bədii dil 
bədii əsərin əsasını təşkil edir. 
K.Fedin haqlı olaraq deyir ki, kompozisiya etibarilə qeyri – kamil 
bədii əsərlər var ki, lakin pis dillə yazılmış yaxşı əsər ola bilməz. 
Biz nəinki dil gözəlliyi tələbini irəli sürməliyik, biz eyni zamanda 
hər bir ədibin özünəməxsus fərdi üsluba,  m ü ə l l i f   d i l i n ə  və 
yazı ədasına malik olmağa çalışmasını tələb etməliyik; hər bir ədibin o 
birindən fərqi yalnız onun tip yaratmağında, kompozisiya qurmağında, 
təsvir xüsusiyyətlərində, lirik ricətlərində, psixoloji təhlilində və 
sairədə deyil, həm də onun dilində olmalıdır, zira ədibin dili ədibin 
varlığı deməkdir. 
 
 
429 
Azərbaycan  romançıları içərisində  ö z  d i l i n ə   m a l i k   o l a 
n l a r ı n   sayı, təəssüf ki, o qədər də çox deyildir. Onların bəziləri 
(məsələn, Əbülhəsən kimi) nəinki dilin gözəlliyinə fikir vermirlər, 
hətta onu ağırlaşdırmaqla, dumanlı və qeyri – ifadəli şəklə salmaqla 
orijinallıq etməyə çalışırlar, bəziləri (Süleyman Rəhimov kimi) az qala 
dialoqu romanın əsas ifadə vasitəsinə çevirirlər, bəziləri isə yorucu 
nağıl üsulunu yeganə doğru yol sayırlar. 
Uzunçuluq və sözçülük azarı təkcə Süleyman Rəhimovda deyil, 
Əli Vəliyevdə də, Əbülhəsəndə də vardır. Hekayəni romana, romanı 
epopeyaya çevirmək meyli artıq təhlükəli bir hal alır. Nəticədə əsər-
lərin həcmi böyüyür, mənası isə dərinləşmir. Öz əsərlərinin mükəm-
məl və möhkəm kompozisiyasını qurmağa, çoxcildli romanlarını 
əvvəldən – axıra kimi planlaşdırmağa fikir verməyən yazıçı, əlbəttə, 
bu əsərləri tamamlamaqda həmişə çətinlik çəkəcəkdir. Biz oxucular 
qarşısındakı məsuliyyətimizi heç vaxt unutmamalıyıq. Nəzərdə 
tutmalıyıq ki, yarımçıq əsər ilk növbədə fikir natamamlığının 
nəticəsidir. “Hərb və sülh”, “Bəşəri komediya”, “Səfillər”, “Forsaytlar 
haqqında dastan”, “Klim Samginin həyatı”, “Əzablı yollarla”, “Sakit 
Don” kimi əzəmətli sənət nümunələri də əsrlər boyu yaşayan 
memarlıq abidələri kimi müəyyən planla, aydın kompozisiya ilə, uzun 
müddət və dərindən düşünülmüş ideyalar əsasında yaranmışdır. 
Bədii sənətkarlıq məsələsi bu gün xüsusi əhəmiyyət kəsb edir. 
Romanlarımızın ideya dərinliyini və ümumiləşdirmə gücünü artırmaq, 
həyat konfliktlərinin təsvirini həqiqi fəlsəfi səviyyəyə qaldırmaq, bədii 
obrazları böyütməyə xüsusi fikir vermək, xalq dilinin bütün 
zənginliyindən istifadə etmək – budur, indiki vəzifəmiz bundan ibarət-
dir! 
Fəlsəfi ümumiləşdirmə deyərkən, bəzilərinə elə gəlir ki, söhbət 
yalnız bizim müsbət qəhrəmanlarımızın mühakimələri və fikri səviy-
yəsi haqqında gedir. Şübhəsiz ki, bunun da əhəmiyyəti yoxdur. Lakin 
 
 
430 
biz yazıçının hadisələrə, insanlara, dövrə və epoxaya dair mühakimə-
lərini nəzərdə tuturuq. Klassik romanlar bir də ona görə müəyyən 
dövrün ensiklopediyası olmuşdur ki, onların müəllifləri dövrün tarixi, 
ictimai fikir mübarizəsi, sinifləri və zümrələri haqqında həqiqi bir alim 
kimi mühakimə yürütməyi bacarmışlar. Nağılvari romanlarla nə 
epoxanı, nə də onun psixologiyasını açmaq olar. Buradan da yazıçı 
mədəniyyətini durmadan yüksəltmək zərurəti meydana çıxır. Fitri 
istedadın yolunu elm və fəlsəfə nuru ilə işıqlandırmaq zərurəti mey-
dana çıxır. 
Bizdə üslub və dil gözəlliyi uğrunda da zəif mübarizə gedir. Mən 
sərf – nəhv qanunlarını gözləməyən, dildə pintiliyə yol verən və 
müvəffəqiyyətsiz ifadələr işlədən müəllifləri nəzərdə tutmuram. 
Söhbət sosialist realizmi prinsipləri üzərində yüksələn yeni bədii 
sənətin inkişafından gedir, yeni dərin obrazlar sistemindən, əsrimizə 
layiq qüdrətli bədii dildən, məna və ideya dərinliyi ilə sıx bağlı olan 
üslub gözəlliyindən gedir, sovet ədəbiyyatının klassik nümunələrini 
yaratmaqdan gedir. Bunun üçün də hər cür məfkurəsizliyə, solğun-
luğa, peşəkarlığa və səthiliyə müharibə elan etməliyik. Çünki böyük 
xalqa böyük ədəbiyyat lazımdır. 
1954 
 
 
 
431 
 
 
 
 
 
 
MƏMMƏD CƏFƏR 
(1909 - 1992) 
 
 
Mirzə Fətəlinin ədəbi – tənqidi görüşləri 
(ixtisarla) 
 
M.F.Axundovun ümumiyyətlə dil haqqındakı fikirləri onun hər bir 
xalq öz mədəniyyətini, ədəbiyyatını, sənətini öz ana dilində yaratmalı, 
ana dilində danışmalı və yazmalıdır kimi böyük siyasi fikirlərilə 
əlaqədardır.  Bu nöqteyi – nəzərdən Axundovun “Süavi əfəndinin 
əqidəsinə qarşı kritika” adlı məqaləsində dil haqqındakı mülahizələri 
çox maraqlıdır. Bu məqalədə Mirzə Fətəli ərəb dilinin fars və Azər-
baycan dilləri üzərindəki təsirindən bəhs edərək yazır ki: “Ərəblər bizə 
qalib gələrək öz dillərini bizə qəbul etdirdilər və öz dillərini bizim 
dilimizə qarışdırdılar. Bizi, əsil öz dilimizdə yazılan kitabları dərk 
etmək üçün ərəb dilini və qaidələrini bilməyə məcbur etdilər. Buna 
görə fars dilində yazılan kitabları anlamaq üçün iki, türk dilində 
yazılan kitabları anlamaq üçün isə üç dil bilməyə məcburuq”. 
Axundovu öz vətəninin tərəqqi və inkişafı üçün çalışan bir ictimai 
xadim olaraq narahat edən həmən bu məsələ idi. Mirzə Fətəlini nara-
hat edən bu idi ki, onun doğma ana dili yabancı dillərin güclü təsiri 
altında get – gedə öz istiqlaliyyətini itirmək təhlükəsi qarşısında 
 
 
432 
dururdu. İş o yerə gəlib çatmışdı ki, Azərbaycan balası məktəbdə öz 
ana dilinin qayda – qanunları əvəzində ərəb, fars dillərinin qayda – 
qanunlarını, ərəb, fars sərf – nəhvini öyrənməli olmuşdu. Odur ki, 
Axundov ədəbi dili sadələşdirməyi, yabancı kəlmələrdən təmizləməyi 
təklif edirdi. O, Azərbaycan ədəbi dilini elə bir hala gətirmək istəyirdi 
ki, bir azərbaycanlı da rus və ya fransız kimi təkcə öz dilinin qayda – 
qanunlarını öyrənməklə öz kitablarını başa düşməyə qadir olsun. 
Lakin Axundov ərəb, fars dilindən Azərbaycan dilinə keçmiş və dilin 
artıq öz malı olmuş sözləri ədəbi dildən çıxarıb atmaq tərəfdarı 
deyildi. Əksinə, ana dilini zənginləşdirmək üçün başqa dillərdən geniş 
ölçüdə istifadə etməyi, dildə əvəzi olmayan yeni kəlmələri başqa 
millətlərin dilindən alıb işlətməyi başlıca vəzifələrdən biri sayırdı. O, 
yazırdı ki, biz bu gün müxtəlif elmləri təhsil etmək üçün məqsədimizə 
uyğun olan saysız – hesabsız kəlmələri gərək avropalıların dilindən 
alıb öz dilimizdə işlədək, çünki bizim dillərin heç birində bu cür 
kəlmələrin əvəzi yoxdur. Beləliklə, hər hansı bir dil məqsədəuyğun 
olaraq başqa mədəni dillər hesabına nə qədər zənginləşsə, bir o qədər 
gözəldir. Ancaq bir cəhəti həmişə diqqətlə gözləməli və izləməlidir ki, 
dil başqa dillərin təsiri altında əzilib korlanmasın. 
Axundova görə, sənət əsərinin dili xalqın canlı dili üzərində qurul-
malıdır  və bu dilin zənginləşməsinə xidmət etməlidir. O, ədəbi dildə 
yüksək üsluba və “izhari–fəzl üçün” işlənilən sözlərə zidd idi. O, 
ədəbi – bədii dildə sadəliyi, aydınlığı və reallğı müdafiə edirdi, 
göstərirdi ki: “Ləfzidən qərəz, ifadəyi – mənadır”. O, ayrı – ayrı ədəbi 
janrların da xüsusi dili olduğunu göstərir. Axundova görə, şeir dili 
nəsr dilindən ciddi fərqlənməlidir. Şeirin dili nəsrə görə həyəcan-
landırıcı olmalı, şeir dili xalqın canlı dili və xalq ifadələrinin bütün 
incəliklərini, inkişafını, yeniliyini özündə əks etdirməlidir. Yeknəsəq, 
zəhlətökən və köhnəlmiş sözlər, ifadələr, ibarələr şeir dili üçün 
yaramaz. Axundov Siruşun öz qəsidəsində işlətdiyi “əzzə və çəllə”, 
 
 
433 
“əleyhümüssəlavat”, “əqarib”, “həşərat”, “dəhüdü” kimi sözləri misal 
gətirərək qeyd edir ki: “Bu kəlmələrin nəsrdə işlənilməsinə yol verilə 
bilər, lakin şeirdə işlənilməsi məqbul deyildir. Məsələn, “əzzə”, 
“çəllə”, vaizlərin minbər üstündə zikr etdikləri kəlmələrdəndir. “Əley-
hümüssəlavat” çovuşların Xorasan və Kərbəla züvvarlarının qabağın-
da oxuduqları minacatlarında olan kəlmələrdəndir”. (II cild, səh.108). 
Axundov dram dilinin də bədii, təsirli və canlı olmasını ciddi bir 
tələb kimi irəli sürürdü. Onun fikrincə, dram əsərinin dilində də 
dramaturq öz qələminin gücünü göstərməlidir. Məsələn, Mirzə Ağaya 
onun pyesləri haqqında müəyyən göstərişlər verdikdən sonra yazır ki: 
“Bu əhvalat şirin və təsirli ibarələrlə ifadə edilməlidir. İnşallah bu 
ibarələrdə sizin qələminizin gücünü görəcəyik”. Lakin dram dili, 
Axundova görə, yazıçının öz dili deyil, real xarakterlərin, personaj-
ların canlı dili olmalıdır. Dramaturq xarakterləri onların hərəkətilə 
ortalığa çıxardığı zaman dil də hərəkətlərlə birləşərək xarakterin aydın 
təzahürünə kömək etməlidir. Mirzə Ağanın pyeslərində olan Sara 
surətindən danışaraq yazır: “Bir cür edin ki, Sara ismətli və həyalı 
görünsün, buna görə də onun anası ilə və başqaları ilə olan bütün 
danışıqlarını dəyişdirin” (II cild, səh.79). Deməli, Axundovun tələbi 
budur ki, dramın dili xarakterlərə uyğun olmalıdır. Əvvəlcə əsərdə 
həyasız, ədəbsiz göstərilən Sara surətini ismətli, namuslu göstərə 
bilmək üçün onun danışıqlarını da xarakterinə uyğunlaşdırmalıdır. 
 
1939-1943 
 
 
 
 
 
434 
 
 
 
RƏSUL RZA 
(1910 - 1981) 
 
Azərbaycan dilinin bugünkü vəziyyəti və gələcək vəzifələri 
 haqqında (1939-cu ildə Rəsul Rzanın Azərbaycan Sovet  
Yazıçıları İttifaqının sədri olduğu zaman İttifaq tərəfindən  
çağırılmış dil müşavirəsində məruzəsi) 
 
Yoldaşlar! İnsanlığın böyük dahiləri Marks, Engels, Lenin, Stalin 
hər zaman dil məsələsinə revolyusiyanın taleyi ilə sıx əlaqədar bir 
məsələ kimi baxmışlar. Öz əsrlərinin ən kultur adamları olan Marks və 
Engels hərəsi ondan çox dil öyrənmişdi. Bu dilləri öyrənməkdə 
onların birinci məqsədi revolyusiya işinə daha yaxşı rəhbərlik elə 
bilməkdi. Marks, Engels, Lenin, Stalin hər zaman kommunizm ideal-
larını yaymaqda dilin mühüm bir vasitə olduğunu qeyd etmişlər. Onlar 
dilin sadəliyi, konkretliyi uğrunda çalışmışlar. 
Aydındır ki, şüurun əsas elementi olan dil ictimai dəyişikliklər, 
tarixi inkişaf nəticəsində şüurun özü kimi dəyişir və irəliləyir. Böyük 
Fransa revolyusiyası zamanında fransız dili o qədər dəyişmişdi ki, 
Napoleon Bonapart və ondan sonra gələn Fransa padşahları dilin köh-
nə aristokrat qayda və çərçivələrinə qayıtması üçün xüsusi qanunlar 
verməyə məcbur olmuşlardı. Lakin canlı həyatı əks etdirən dil geri 
qayıtmadı. Pol Lafarq yazırdı ki, “XVIII əsrin yazıçıları ölən dilin 
yatağı qarşısında bir şəfqət bacısı kimi oturub akademik qərarların 
köməyi ilə bu xəstənin ömrünü uzatmaq istəyirdilər”. Revolyusiya 
dövründə fransız dilində əmələ gəlmiş yeni sözlər, yeni ifadələr o 
 
 
435 
qədər çox idi ki, XIV Lüdoviqin saray adamlarına bu dili anlatmaq 
üçün o dövrün qəzet və kitablarını tərcümə etmək lazım gəlirdi. 
XVIII əsrin axırlarında Rusiyada bir qrup adam vardı ki, vitse – 
admiral Şişkovun başçılığı ilə onlar necə olursa olsun rus dilini fransız 
sözlərindən təmizləmək istəyirlərdi. Karamzin və onun tərəfdarları da 
rus dilini saf bir hala salmağa çağırırdılar. Onlar rus dilinin kəlisa – 
slavyan dili olduğunu iddia edirdilər. “Qaloş” sözünü atıb “mokros-
tup”, “bulvar” sözünün əvəzinə “qulyat” sözündən “qulvar” işlətmək 
və bu kimi axmaq iddialar irəli sürürdülər. 
Bilirsiniz ki, belə bir cərəyan bizdə də vardı, revolyusiyanın ilk 
illərində bütün azərbaycanca olmayan sözlərin hamısını Azərbaycan 
sözləriylə əvəz etmək istəyənlər vardı. Onlar aeroplana uçquç, samo-
vara qur – qur, pravoza buğla gedən deyir və bu kimi yöndəmsiz 
sözlərlə dili düzəltmək istəyirdilər. Sovet xalqı belə dil alimlərini rədd 
etdi. Ancaq bu gün də yuxarıda göstərdiyim cərəyanları diriltmək 
istəyənlər var. Bu adamlar dili təmizləmək bayrağı altında dilə girmiş 
bütün ərəb, fars sözlərini atmağı təklif edirlər. Yaxud dilimizi saflaş-
dırmaq pərdəsi altında dili dəmir hasar içinə almaq, ona heç bir yeni 
sözün gəlməsinə imkan verməmək istəyirlər. Bu təşəbbüslərin hər 
ikisiylə bir burjua fikri kimi mübarizə aparmaq lazımdır. Biz ərəb, 
fars, osmanlı dillərinin təsiri ilə mübarizə deyəndə, o dillərin vaxtilə 
dilimizə soxulmuş ruhu ilə mübarizə məsələsindən danışırıq. “Şayani 
diqqət”, “hissi – qəblülvüqu” və bu kimi xalqımıza yad olan, xalq 
tərəfindən mənimsənməmiş, xalqın dilinə girməmiş, dilimizin ruhuna 
uymamış sözlərin və ifadələrin dildən qovulmasından danışırıq. Bu 
işdə solçuluq edənlər və məsələnin mahiyyətini anlamayıb Azərbay-
can dilini ancaq Azərbaycan sözlərindən ibarət bir dil eləmək istəyən-
lər zərərli iş görürlər. Dilimizin lazım olmayan gəlmələrlə zibillən-
diyindən danışmaq heç də dili qara qıfıl altında saxlayaraq ona heç bir 
yeni kəlmə və terminin girməsinə yol verməmək demək deyil.  
 
 
436 
Yoldaşlar! Gətirdiyim tarixi faktlar bir tərəfdən dilin ictimai 
hadisələrdən asılı olaraq dəyişdiyini göstərdiyi kimi, o biri tərəfdən də 
dilin dərin sinfi mahiyyətini göstərir. Sinifli cəmiyyətdə dil hər zaman 
sinfi mübarizə aləti olmuşdur. Bugünkü dilimizin vəziyyətindən, onun 
yaxşı, pis tərəflərindən danışdıqda bunları yaddan çıxarmaq olmaz. 
Böyük Oktyabr sosialist revolyusiyası nəticəsində bütün siyasi – 
ictimai quruluş kökündən dəyişdi. Bu dəyişiklik dildə də özünü aydın 
göstərdi. Azərbaycan dilinin xalqımıza aydın və xalqın istək – arzu-
larını ifadə eləyən bir şəkildə inkişaf etməsi uğrunda mübarizə 
apararkən heç bir zaman bugünkü dil quruluşunun böyük müvəffəqiy-
yətlərini yaddan çıxartmaq olmaz. Bugünkü dilimizlə 25-26, hətta 30-
32-ci illərin belə dilini müqayisə eləsək, nə qədər böyük irəliləmə, 
inkişaf olduğunu görəcəyik. Mən təsadüfən əlimə aldığım 25-ci il 
“Maarif və mədəniyyət” jurnalının bir nömrəsinə baxdım. Ordakı dilə 
baxın: “Hər şeydən əvvəl şunu qeyd etməliyik ki, məktəb dərslərində 
olan qramer kəndisinə əfv edilən böyük diqqət və əhəmiyyətə rəğmən, 
məktəbli çocuqlar tərəfindən hala da hüsn – təvəccöh qazanmamışdır” 
(Zalda şən hərəkət). Yaxud “Dilə fikrin mükəmməl və məntiqi 
şəkillərini ifadəedici bir vasitə nəzəri ilə baxmağa, müqabil normativ 
qramer qruni vusta təkamülünün ənənəsini tərtib edərək faydəvi qayə-
lər arxasınca qoşu vermiş və bu qayədə müəyyən şəkillər emal və 
ehzar etmişdir”. 
Bu dil heç bir zaman Azərbaycan xalqının dili olmamışdır. Azər-
baycan dili Vaqifin “Ay qabaqlı, bulud zülflü gözəlin, duruban başına 
dolanmaq gərək, Bir evdə ki belə gözəl olmadı, o ev bərbad olub 
talanmaq gərək” misralarında əks olunmuş gözəl dilin ruhunu, ənənə-
lərini saxlayaraq inkişaf etmişdir. 
Bu günün Azərbaycan dili də belədir. Safdır, axıcıdır, gözəldir, 
sadədir. 
 
 
437 
Yoldaşlar! Müvəffəqiyyətlər bizimdir. Onlardan uzun – uzadı 
danışmaq lazım deyil. Mən istəyirəm ki, bizim bugünkü müşavirəmiz 
dilimizdəki nöqsanları, təhrifləri, özbaşınalığı, hətta bəzən baş verən 
cinayətləri açıb ortaya töksün, bunların aradan qaldırılmasına kömək 
eləsin. Əsas yolu, əsas inkişaf xətti sağlam olan bugünkü Azərbaycan 
dilinə  bir sıra zərərli cərəyanlar gəlir ki, bunlarla mübarizə eləmək 
Azərbaycan sovet intelligensiyasının şərəfli vəzifəsidir. Mən dilimiz-
dəki nöqsanları şərti olaraq iki əsas hissəyə bölürəm. Bunlardan biri 
dilimizə yerli – yersiz yeni sözlər gətirmək, onların mənasının başa 
düşülüb – düşülmədiyi ilə maraqlanmadan dili zibilləmək hadisəsidir. 
İkinci isə cümlə savadsızlığı, sözləri yerində işlədə bilməmək. Azər-
baycan dilinin ən sadə qanun – qaydalarına tabe olmamaqdır. Soruş-
sanız ki, bu nöqsanların hansı daha çox qorxuludur, mən deyərdim ki, 
hər ikisi. Çünki hər iki hal dilimizi geniş xalq kütlələrinin dilindən 
ayırır, sosializm ideyalarının fəhlə - kəndli ziyalılar arasında 
yayılmasını çətinləşdirir. Bəzi adamlar bu pərdə altında gündə təzə bir 
söz çıxarırlarsa, elə bilirlər ki, dilin zənginliyi sözün çoxluğundan 
asılıdır. 
Səməd Vurğun: - Gündə biri olsa, dərd yarıdır. 
Rəsul Rza: - Bir dilin zənginliyi o dilin ayrı – ayrı anlayışları, fikri 
daha sadə verə bilməsi və şüurun inkişafını doğru əks etdirə bilməsin-
dədir. 
Bəzi adamlar ərəb və fars dillərinin təsiri ilə mübarizə pərdəsi 
altında dilimizi anlaşılmaz sözlərlə doldururlar. Mən soruşuram: 
Kasıb, ağıllı, sovqat, fəhlə, fabrik, vaqon, xoruz, dilxor, məktəb, 
adam, dünya, kolxoz, dəsmal, sovet və yüzlərlə belə sözləri işlədəndə 
kim bu sözlərin Azərbaycan sözü olmadığı barədə düşünür? Kim bu 
sözləri anlamır? Dilin qüdrəti də orasındadır ki, onillər sürən ərəb 
istilası, fars təzyiqi, osmanlı təsirləri altında öz ruhunu saxlamışdır. 
Xalqımız ərəblərdən, farslardan, osmanlılardan və başqa millətlərdən 
 
 
438 
aldığı sözləri özünün dil süzgəcindən keçirərək, onları Azərbaycan 
dilinin ahənginə, qanunlarına uyğunlaşdıraraq elə bir hala salmışdır ki, 
indi çox çətinliklə o sözlərin ibtidai halını axtarıb tapmaq olar. Bizim 
kəndlərdə sovetlik deyirlər, məsələn, “Şıxlı sovetliyi”, “Qaraməryəm 
sovetliyi”. Demək, sovet sözünü xalq öz doğma malı kimi istifadə 
edir. Yaxud kolxoz sözünü götürün. Yadınızdadırmı, bizim qəzet-
lərimiz, jurnallarımız “müştərək təsərrüfat” yazırlardı. Ancaq xalq 
bu quru rəsmiyyətə və puristlərin dediyinə baxmadı, kolxoz dedi, 
sonra mətbuat da kolxoz yazmağa məcbur oldu. Eləcə də yüzlərlə 
ərəb-fars sözü göstərmək olar ki, onlar xalqımızın malı olmuşdur, 
geniş kütlələr tərəfindən anlaşılır və onları dəyişməyə heç bir ehtiyac 
yoxdur. “Maliyyə” sözünün yerinə “finans” yazan yoldaşlar istəsələr 
də, istəməsələr də partiyanın dil siyasətini qaba bir surətdə pozurlar. 
Yoldaşlar! Mən Azərbaycan Baş Sovetinin II sessiyasındakı 
çıxışımda qəzet işçilərimizlə bir ısra yazıçılarımızın da dili korladıq-
larını demişdim. Bu yaxınlarda Yazıçılar İttifaqında keçirdiyimiz 
haqq-hesab və seçki konfransımızda yazıçılarımızın dilindəki 
nöqsanları, Yazıçılar İttifaqının orqanı olan jurnal və qəzetələrdə 
Azərbaycan dilinin zibilləndiyini, korlandığını bütün kəskinliyi ilə 
göstərmişdik. Bugünkü gündə belə “Ədəbiyyat qəzeti” və 
“Revolyutsiya və kultura” jurnalında bir sıra ciddi dil nöqsanları 
vardır. Məsələn, “Ədəbiyyat qəzeti”–təbiri caizsə, məruz qalmaq, 
şayani – diqqət və bu kimi sözlərlə birlikdə simpatiya, razyezd, 
vertikal və sairə sözləri də işlədir. Deməli, bir tərəfdən ərəb – fars 
dillərinin təsirini saxladığı kimi, ikinci tərəfdən dilimizin 
pozulmasında iştirak edir. Belə nöqsanları “Revolyusiya və kultura” 
jurnalında da görmək olur. Bu jurnal bizim ədəbi Azərbaycan dili 
nümunəsini verməklə ən mühüm bir rol oynamalı olduğu halda, özü 
canlı dilin inkişafından çox geri qalır və pis nümunələr göstərir. 
 
 
439 
“Kommunist” qəzetinin bəzi əməkdaşları da dilə lüzumsuz yeni 
sözlər gətirməkdə, həqiqətən birinci yer tuta bilər. Natura, uçastok, 
mexanizator, mobilizasiya, sort, pozisiya, transport, spekulyasiya, 
ekipaj, reys, produksiya, korpus, uçot, xormeyster, avariya, 
prosent, prostoy, komissariat, masştab, realizə etmək, maşinist, 
laryok, struktura, instruksiya, populyarlaşdırmaq, buksir və 
bundan başqa yüzlərlə belə sözləri yazan qəzetə işçiləri bir balaca 
özlərinə zəhmət versələr, bu sözlərin əvəzini Azərbaycan dilində tapa 
bilərlər. 
Bunu da yaddan çıxarmaq olmaz ki, “Kommunist” qəzeti nüfuzlu 
qəzetdir, rəhbər qəzetdir. Onlarla mərkəz və rayon qəzetləri, aşağı 
partiya və sovet işçiləri, fəhlə və kolxozçu ziyalılar ondan öyrənirlər. 
Bunun üçün də “Kommunist” qəzetində buraxılan səhvlərin üstündən 
keçmək olmaz. 
Mən burada bir haşiyə çıxım: bəzi adamlar tərcümə etdikləri cüm-
lələri mütləq sözü – sözünə, əslində olduğu formada vermək istəyər-
kən çox yanılırlar. Bunun üçün də elə eybəcər sözlər, cümlələr ortalığa 
çıxır ki, fikri düzgün anlamaq, deyiləni heç yerindən başa düşmək 
olmur. “Kommunist” qəzeti əməkdaşlarının dalınca “Gənc işçi” gedir, 
“Ədəbiyyat qəzeti” gedir. “Gənc işçi” tez “finans” sözünü alaraq 
işlədir, hələ çox yeni söz də əlavə edir. Məsələn, “filan yoldaşın 
rezümesi”, “onun arqumenti yoxdur”, “o predmetin detalı”, “o 
pozisiyadan analiz edir” və s. “Gənc işçi”nin dilidir. 
Yazıçılarımızın dili üzərində ayrıca dayanmayacağam. Məndən 
sonra çıxan yoldaşlar bu cəhəti aydınlaşdırarlar. Ancaq bunu göstərim 
ki, ən görkəmli yazıçılarımızın dilində böyük hərc – mərclik vardır. 
Onların dilində sobor, kupol, dvornik, eqoizm, kaşa, svita, interes, 
qeroik, traktovka sözləri ilə bərabər təhti–himayə, hissi qəbləlvüqü 
və belə - belə şeylər də var. Məsələn, “Ədəbiyyat qəzeti” yazır ki, 
 
 
440 
“Məcnun rolunun traktovkası düzgün deyil”. Məcnun hara, traktovka 
hara? 
Yoldaşlar! Burda bir məsələni də qəti şəkildə qoymaq lazımdır. 
Ayrı – ayrı qəzetlərimiz, tərcüməçilərimiz bu və ya başqa sözü dili-
mizə gətirəndə, iş ancaq o sözün gəlməsi ilə qurtarmır. O söz özü ilə 
bərabər yeni şəkilçilər də gətirir. İndi bu saat çox yerdə traktorçu 
yerinə traktorist yazırlar. Uçot sözünü yazanda uçotçik sözünü də 
yazırıq. Nə üçün gözəl yedək sözümüz varkən buksir yazmaq lazım-
dır. Bizim qoca analarımız deyərlər ki, “başına yüz min qəza gəldi”. 
Yaxud “Görəsən, yazığa bir qəza üz verdimi?”. Bunun yerinə bizim 
qəzetlər “qəza” deyil, “avariya” yazırlar. Bizim qəzetlərimizin, jurnal-
larımızın yolu ilə getsək, gərək kolxozçu təxminən belə danışsın: “Bu 
gün uçastoka getməyə məndə böyük stimul var. Amma hiss – qüblül-
vüqum deyir ki, mənə bir avariya üz verəcək. Doğrudur, buna arqu-
mentim yoxdur və fikrimi detalnı analiz eləyə bilmərəm. Mənim 
naturam belədir, bilirəm. Fikrimi rezüme eləyəcək. Prostoy olmamaq-
çün bütün diqqətimi mobilizasiya edib pozisiyamda möhkəm dura-
cam” (Gülüşlər). 
Heç bir zaman bizim kolxozçu, fəhlə bu dillə danışmamışdır və 
danışmayacaqdır. Dilimizi belə şəklə salan yoldaşlar ancaq yazı dili-
mizi xalqdan uzaqlaşdırmaqdan başqa bir iş görə bilməzlər. Dili 
xalqdan ayırmağa heç bir kəs müvəffəq ola bilməz. 
Çox zaman tərcüməçilər savadsızlıqdan dilimizdə olan sözləri 
bilmirlər və ona görə də söz qondarmağa başlayırlar. Bir bədii kitabın 
tərcüməsində ruscada yazılan “Jeltıe listya pokrılı sad” cümləsi belə 
tərcümə olunmuşdu: “Sarı yarpaqlar bağı örtmüşdü”. Azərbaycanda 
xəzəl sözü var, sarı yarpaq deməyə ehtiyac yoxdur. “Kommunist” 
qəzetində “dərz qalağı” yazırlar. Bizim kəndlərdə dərzləri bir yerə 
yığıb ona pencə deyərlər. Bunu da yəqin ki, tərcüməçilər bilmir. 
Çünki yazıçılar, tərcüməçilər geniş xalq kütlələri ilə çox az görüşürlər. 
 
 
441 
Onlar kabinet adamları olublar, canlı xalq dili ilə əlaqəni 
itirdiklərindən o dilin zəngin xəzinəsindən istifadə edə bilmirlər. 
Xalq dilinin zəngin xəzinəsinə müraciət etsəydilər, tərcüməçi 
yoldaşlar ayrı–ayrı sözləri, ifadələri azərbaycanca demək üçün yaxşı 
əvəz taparlardı. Məsələn, rusca “pri jizni” sözlərini “öz həyatında” 
tərcümə edirlər. Əvvəla, bu düz deyil, ikinci, bizdə “öz həyatında” 
deməzlər, bu quru kitab dili, süni dildir. “Filan adamın sağlığında bu 
iş oldu” deyərlər. Hətta belə bir ifadə də var ki, “Sağlığında kor Fatı, 
öləndə badam gözlü”.  
Yazıçılarımızdan biri yazır: “İnqilabi həyəcanla çırpınan çöhrələrə 
bir ürkəklik çökdü”. Yazıçıdan soruşan gərək, insan çöhrəsindəki 
inqilabi həyəcanın xüsusiyyətləri nədən ibarətdir və çöhrə necə çırpına 
bilər. Aydındır ki, öz qəhrəmanına insana məxsus xasiyyətləri verə 
bilməyən yazıçı inqilabi sözlə başını qurtarmaq istəmişdir və nəticədə 
gülməli bir cümlə çıxmışdır. 
Azərbaycanda səhəng sözünün bir çox şəkilləri vardır. Balaca 
böyüklüyündən asılı olaraq cürdək, sovça, bardaq, səhəng və sairə 
kimi adları var. Bizdə at təxminən 14-ə qədər sözlə ifadə olunur: at, 
madyan, ürgə, qurquru, dayça, köhlən, alaşa, ayqır və sairə. Heç 
bir zaman azərbaycanca yazılmış bir əsər rus dilinə tərcümə olun-
duqda bu sözlərin hamısını mexaniki surətdə rus dilinə keçirmək 
olmaz. Birinci növbədə rus dilinin öz ehtiyatlarından istifadə etmək 
lazımdır. Çünki rus dilinin öz qaydası, öz ifadə formaları var. Bir şeyi, 
bir hadisəni ifadə eləmək üçün ana dilində söz və ya söz birləşməsi 
olmadığı halda dilə yeni söz gətirilə bilər. Rus dilində bir sıra başqa 
xalqların sözləri olduğu kimi, Azərbaycan sözləri də vardır: saz, 
çinar, salam və sairə. Eləcə də, Azərbaycan dilində tamamilə adi bir 
şey olaraq bir çox əcnəbi sözlər vardır ki, bunlar bizim dilə lazımdır 
və onları mütləq dilimizdə saxlamalıyıq. Ancaq bir qardaş xalqdan və 
ya başqa millətdən aldığımız sözlər mütləq Azərbaycan dilinin öz 
 
 
442 
qanununa, Azərbaycan dilinin qrammatikasına, Azərbaycan dilinin 
bütün incə xüsusiyyətlərinə tabe edilərək işlənməlidir. Birdəfəlik anla-
maq lazımdır ki, dilin qanunu, dilin ruhu sözlər üzərində hakim olma-
lıdır. Əgər hər yeni aldığımız sözə görə bir qanun, bir qayda düzəltsək, 
o zaman on il sonra Azərbaycan dilindən nə qalar? 
Mən büdcet sözünün byüdcet yazılmasına, Şedrinin Şçedrin 
yazılmasına və bunlar kimi sözlərin bəkarətini saxlamaq uğrunda can-
fəşanlıq göstərənlərə qarşı qəti etiraz edirəm. Mən yüzillərlə xalqı-
mızın işlətdiyi və alışdığı Ərəbistan, Hindistan, Almaniya və bu 
kimi sözlərin Araviya, İndiya, Germaniya kimi yazılmasına etiraz 
edirəm. Belə olsa, gərək Gürcüstan, Ermənistan yerinə də Qruziya, 
Armeniya, gürcü, erməni yerinə qruzin, armyanın yazaq. 
Yoldaşlar! Dilimizdə nöqsanların ikinci qrupu cümlə nöqsanları, 
sözləri yerində işlədə bilməmək bəlasıdır. Hələ cümlə quruluşundakı 
nöqsanlardan danışmazdan mən bir neçə misal gətirmək istəyirəm ki, 
lüzumsuz sözlərin dilimizə girərək onu neçə yöndəmsiz bir şəklə 
saldığını aydın görəsiniz. “Ədəbiyyat qəzeti” 18 yanvar nömrəsində 
belə yazır: “Stanislavskini aktyor tərbiyəsi üçün yaratdığı sistemində 
aktyora həmən bacarığı öyrədir. Bunun üçün uprajneniyalar və etüdlər 
vasitəsilə psixo – texnika priyomlara alışmaq lazımdır”. 
Bu nə dildir? Yaxud, “incəsənətin mahiyyətini aydınlaşdırmaq 
iddiasında olan estetika nəzəriyyələri, normativ doqmatik ehkamlar 
doğurur”. Belə bir cümləni muzeyə qoymaq lazımdır ki, camaat bu 
eybəcər məxluqa baxıb müəllifinə afərin desin. 
Hələ bu cümləyə baxın: “Əmək prosesləri vertikal heyvanı adama 
çevirmişdir”. 
Çox təəssüf ki, həmin bu əmək prosesi bəzi tərcüməçiləri hələ də 
adam eləyə bilməmişdir. 
Dilə qarşı mülkədar ağayanalığı göstərmək, öz avamlıq və kul-
turasızlığını qəzetə səhifələrində utanmadan nümayiş etdirmək dözü-
 
 
443 
lən bir hal deyil. “Azərbaycan fizkulturniki” qəzeti bu işdə, doğrudan 
da, klassik bir nümunə göstərmişdir. Mən oxuyum, siz qulaq asın: 
“Lokomotiv”in sağ kənar hücumçusu kornerdən topu düşmən qapısı 
üzərinə qaldırdı. Alimkin qüvvətli hücumla hesabı açır. Dyaçkov 
özünə gəlməmiş  Udkov üçüncü dəfə topu qapıdan buraxır. Taymın 
axırına qədər dəmiryolçular böyük üstünlüklə düşmən qapısını güllə-
baran edirlər. Onlar gözəl kombinatsiyalar düzəldir və lazım gələn 
momentdə topu setqaya göndərdilər. Oyunu yüksək taktika ilə aparır-
lar. Zədələnmiş Alimkini Mityuşkin əvəz edir. Yalnız 43-44-cü 
dəqiqələrdə dənizçilərin sağ insaydı Şemyaçov hesabı yaşlayır”. 
Mən bilmirəm, bəlkə də, “Fizkulturnik” hesabı “yaşlamışdır”. 
Ancaq xəbərdarlıq eləməliyəm ki, “Fizkulturnik”in dilindəki bu yaş-
lıq, rütubət məntiqi qanuna görə artıq kiflənmişdir.  
Yoldaşlar, mən məruzəyə hazırlaşarkən mümkün qədər çox sahəni 
əhatə eləmək istəyirdim. Ancaq bilirsiniz ki, bütün sahələri əhatə 
eləmək mümkün deyil. Mən bir neçə misalla kifayətlənirəm. Çıxan 
yoldaşlar ayrı – ayrı sahələrdən ətraflı danışarlar. Bu yaxınlarda Kirov 
adına parkda gözəl bir gənclik karnavalı keçdi. Karnavalın özü ilə 
işim yoxdur. Ancaq onun elanlarında belə bir şeir tərcüməsi var idi: 
 
“Svinqlər, patriotlar, aşıqlar, falçılar, 
Feyerverk, qaraçılar, silahlı tapmacalar. 
Qoyunlar, oyunlar, ayılar, tansorlar 
Rəng və rəng ləkələrdən rəngli hörüklər 
Ən yaxşı karnaval kostyumu konkursu. 
 
Həm də tək deyil, yeyinti və içki üçün 30 kioskda karnaval gecəsi 
açılacaqdır”. 
Burda bircə şey əskikdir. Gərək şeirin altından “hər kəs bundan bir 
şey başa düşsə, muştuluğu var” sözlərini yazaydılar. 
 
 
444 
Bizim nəşriyyat idarələrində, jurnal və qəzetələrdə işləyən 
yoldaşlar bilirlər ki, Qlavlit işçiləri bir kəlmə, bir vergül üstündə uzun-
uzadı danışığa başlayıb adamı on dəfə gedib – gəlməyə məcbur 
edirlər. Qlavlit işçiləri keçən əsrdə Kiplinq tərəfindən yazılmış əsərdə 
“qızıl itlər” sözü üçün uşaq ədəbiyyatı işçilərini bir ay get – gələ saldı. 
Ancaq, nədənsə, belə - belə elanların üstündə Qlavlit işçiləri tərəddüd-
süz qollarını çəkib, möhürlərini basırlar. Çünki Qlavlit işçiləri səhvləri 
rəsmi bir cədvəl ilə axtarırlar. “Qızıl itlər” demək olmaz, guya Kiplinq 
bu sözlə bizə sataşır. Belə məsuliyyətsizliyin məntiqi nəticəsi olaraq, 
doğrudan da, səhv olan şeylər,  yuxarıda gətirdiyim kimi, biabırçılıqlar 
Qlavlit işçilərinin gözündən qaçır. Qəzetə, jurnallarımızda olan dil 
hərc – mərcliyi yeni yazmağa başlayan yoldaşlara olduqca ziyanlı təsir 
edir. 
Məsələn, mən belə məktublar alıram: “Bununla yazıb sərənca-
mınıza məlum edirəm ki, mənim şeir yazmaq həvəsim artmışdır”. Bu 
sözlərdən sonra şeir başlayır: 
Yoldaşlar,  diqqət yetirin bir böyük dastan yazıram, 
Partiyanın birinci qurultayının Minskdə çağırılmasından yazıram. 
Bu qurultayın 9 deleqatında Lenin olmasından yazıram. 
Lenin sürgündən məktub yazır, mən onun kimi mərddən yazıram. 
 
İkinci şeir ondan da qiymətlidir. Şairlik iddiasında olan yoldaş 
yazır: 
Yaxşı olur kolxoz əkinləri 
Hazır gəlir ayaqqabı tikənləri 
Kolxozda çalışan ürəklə 
Zəmidə alır qəhrəman ordenləri. 
 
Mən bu yoldaşları qınamıram, çünki “Ədəbiyyat qəzeti”nin, 
“Revolyusiya və kultura”nın, “Kommunist”in, “Gənc işçi”nin,  xüsu-
silə, “Azərbaycan fizkulturniki” qəzetinin dildə yaratdığı hərc – mər-
 
 
445 
clik məntiqi olaraq belə nəticə verəcəkdir. Belə yazan yoldaşlardan 
çox vaxt “Bu bilik, bu savadla nə üçün şeir yazırsan?” – deyə soruş-
duqda, onlar qəzetlərimizdə gedən bəzi materialların, hətta şeirlərin 
dilini misal gətirərək, “onlardan pis yazmırıq ki” deyirlər. Bu, doğru-
dan da, belədir. Dildə hərc – mərclik yaradanlar yalnız qəzetlərdə, 
jurnallarda deyil, bu xəstəlik elmi müəssisələrə, məhkəmə və sovet 
orqanlarımıza da yayılmışdır. Ali Məhkəmə qərarlarında çox zaman 
belə cümlələrə rast gəlmək olur: “Təmyiz şikayət verən zərərdidənin 
təmyiz şikayəti biəncam buraxılmış”. Belə cümlələri oxuyanda yadına 
mollaxana düşür. 
Mən əlimə keçən bir triqonometriya kitabında bu cümlələri 
oxudum:  “Qorizontal və vertikal müstəvilər üzərində proyeksi yazı 
cızılan uzucu panton qranının sxeması 27-ci çertyojda verilmişdir”. 
Bu təsadüfi bir parça deyil. Fizika, kimya, coğrafi kitablarını 
alsanız, başdan–başa  belə cümlələrlə doludur. Vaxtilə qoca Hegel 
yazırdı ki: “Ad mürəkkəbliyi sadələşdirən bir şeydir”. Bu gətirdiyimiz 
misallarda olan adlar və sözlər haqqında Hegelin sözünü tərsinə 
çevirib “ad sadəliyi mürəkkəbləşdirən bir şeydir” demək lazım gəlir. 
Qəzetə və jurnallarımızda, nəşriyyat idarələrimizdə tərcümə ilə məş-
ğul olan yoldaşlar ana dilini yaxşı bilmədiklərindən tərcümə etdikləri 
material dilinin təsirinə düşürlər. Onlar Azərbaycan cümlələri əvəzinə, 
tüstüsü düz çıxsın deyə, qəribə cümlələr yazırlar. Məsələn: 
“Şəkər çöküntülərinin yüksək məhsulunu götürmək üçün kolxoz 
və sovxozlarda bütün aqrotexniki tədbirlərin keçirilməsini təmin 
edərək çuğundurun boy atdığı bütün dövr ərzində taxılbitinə, tarla 
kəpənəyinə, payızlıq sovkaya və başqa zərərvericilərə qarşı mübarizə 
edilməsini, cərgələr arasının, azı, iki – üç dəfə yumşaldılmasını, bir – 
iki dəfə əlavə yerli gübrə və mineral gübrəsi verilməsini təşkil 
etsinlər”. Yoldaşlar, bundan nə başa düşdünüz? Belə cümlə yazan 
yoldaşların məqsədi nədir? Bəzən elə cümlələr olur ki, onların 
 
 
446 
yanlışlığı birdən – birə duyulmur. Lakin diqqətlə oxuduqda görürsən 
ki, sözlər mexaniki surətdə tərcümə edilib yan – yana düzülmüşdür. 
Yazırlar ki, “Puxlyakov məsafəni yaxşı keçərək üç dəqiqə 19 saniyə 
nəticə ilə finiş lentini kəsmişdir”. Bu cümlənin sonuna fikir verin, bu, 
Azərbaycan dili deyil. Yaxud “Pioner təşkilatına Vladimir İliç Leninin 
adının verilməsinin 15 illik yubileyi...” (“Gənc işçi”). Yenə də “Gənc 
işçi”də belə qəribə cümlələr yaradırlar: “Qonşu otaqda mahnı səsləri 
havanın fəzasını dağıdırdı”. Bu cümlə tam savadsızlığın nümunəsidir. 
“Ədəbiyyat qəzeti”ndə belə bir cümlə vardı: 
“Şəxsi hissləri ifadə edərkən hüdudu aşmaq, daha da xırdalamaq, 
cürbəcür lazım olmayan keçici inamlara sistematik uymaq və subyek-
tivizmə qapılmaq qorxusu var. Belə yaradıcılıq halına düşən yazıçı 
həyata aydın, doğru və tutarlı baxışı itirərək bu və ya başqa yüngül 
təsirlə tez – tez dəyişən və səthi, guya sentimental münasibət bəs-
ləyir”. 
Mən sual eləyirəm ki, belə biabırçılığa düşən yazıçının halı 
görəsən, necə olur? 
“Kommunist” yazır ki, “Qlavneftsbıtın Kaspi dənizində neftdaşın-
ması üzrə müvəkkilliyi böyük tonnajlı tankerlərin prostoy etməsinə 
səbəb olur”. 
Bu gətirdiyim misallar savadsızlıqdır, yoxsa cinayətdir? Mənə elə 
gəlir ki, bunların içində hər ikisi vardır. Görün qəzetdə gedən səhvlər 
haqqında təshihi necə verirlər: 
“Qəzetimizin 10 iyul tarixli “Pravda”nın “Sosyalist heyvandar-
lığının yeni yüksəlişinə doğru” sərlövhəli baş məqaləsinin birinci 
sütununun başdan ikinci abzasının yuxarıdan ikinci sətrindəki “XVIII 
Qurultayda XVII Qurultayda oxunmalıdır”. 
Aydın bir şeydir ki, belə təshih oxucunu təzədən elə dolaşdıracaq 
ki, yazıq bayaqkı bir səhvin əvəzində indi bütün cümləni bir daha 
oxuyub heç nə anlamayacaqdır. 
 
 
447 
Yoldaşlar! Mən danışdıqlarımı rezümə yox, xülasə eləmək istəyi-
rəm. Bu müşavirəni çağırmaqda, bu qədər misal gətirməkdə, bu tən-
qidi danışıqlarda məqsədimiz nədir? Biz nə istəyirik? 
Partiyanın dil siyasəti, qurduğumuz milli formalı sosialist mün-
dəricəli kulturanın inkişafı bizdən nə tələb edir? Dilimiz hansı yollar-
da inkişaf etməlidir? Bilirsiniz ki, dil xalqın ümumi kulturasının mü-
hüm və ayrılmaz bir hissəsidir. Bugünkü qardaş rus xalqının kultura-
sını alın, başqa qardaş sovet xalqlarının kulturasını alın. Bunların 
mündəricəsi sosialist mündəricəsidir. Bu kulturalar sosializmin qələ-
bələrini əks etdirərək inkişaf edir. Ancaq onlar milli formada inkişaf 
edir. Öz milli şəklini artırır, zənginləşdirir. Dil də bu əsaslar üzərində 
irəliləyir. Bizim tələbimiz bugünkü Azərbaycan dilinin ruhuna, 
ahənginə uyuşan sözlərin hansı xalqdan alındığına baxmayaraq, 
burunlayıb dildən çıxarmaq deyil. Bizim başqa sovet xalqları ilə, 
bütün dünya ilə ictimai əlaqələrimiz var. Odur ki, təbii olaraq dilimizə 
bir sıra yeni terminlər, yeni sözlər gəlir. Bu yolla dilimiz zənginləşir. 
Bu hadisənin qarşısına çıxmaq tarixi qanunları, partiya siyasətini 
anlamamaq deməkdir. Eyni zamanda, bu təbii hadisədən ehtikarlıq 
edənlərlə, yerli–yersiz dilə yeni, əcnəbi kəlmələri gətirənlərlə kəskin 
mübarizə etməliyik. Deməli, mübarizə iki cəbhədə aparılmalıdır. 
Deməli, hər iki halda xalturaçıların başı əzilməlidir. 
Biz istəyirik ki, gələcəkdə də dilimiz ərəbçilik, farsçılıq, osman-
çılıq təsirinin qalıqlarından təmizlənsin, ancaq bu iş “mobilizasiya”, 
“prujina”, “kapitalist okrujenyesi” yazmaqla yox, birinci növbədə xalq 
dilinin zəngin xəzinəsi hesabına, dilimizin öz imkanları hesabına 
olsun. Mənə elə gəlir ki, məsələ və bizim tələblərimiz aydındır. 
(Alqışlar) 
 
 
448 
 
Mülahizələr 
 
Dilin ifadə bacarığının yeni çalarla yetkinləşməsi, lüğət sayının 
yeni və yeniləşmiş sözlərlə zənginləşməsi, bir sözlə, dilin harmonik, 
intensiv inkişafı üçün onun gərəkliliyi mühüm şərtdir. Metal alət 
işlədilməsə, paslanar. Dil işlədilməsə, get – gedə kəsərini, məna 
dəqiqliyini, ifadə incəlik və gözəlliyini itirər, inkişafdan qalar. 
Son on ildə Azərbaycan dili xeyli inkişaf etmiş, zənginləşmiş, 
gəlmə, gətirmə kəlmələr tərkiblərdən xeyli təmizlənmişdir. 
Hələ də yazı qaydalarımızda, sözlərin deyimi və yazılışında düzəl-
məli cəhətlər var. 
Hələ də heç bir məntiqi və semantik gərək olmadan təsdiqedici 
əlavə sözlər bol – bol işlədilir. Özü, özünün, özünə və bu kimi. 
“Müşavirə işini qurtardı” yerinə, “Müşavirə öz işini qurtardı” yazırıq, 
deyirik. “Əhməd oğluna nəsihət elədi” yerinə, “Əhməd öz oğluna 
nəsihət elədi”. 
Bəzən bu “öz” sözü gərək olur. Məsələn, belə bir cümlədə: 
“Əhməd uşaqların mübahisəsinə qulaq asdı, öz oğlunu danladı”, ya 
“Əhməd kitablar arasından öz kitabını götürdü”. 
İndiki danışıq və yazı dilimizdə “artıqlaması ilə”, “plana dair” və 
bu kimi sözlər geniş işlənir. Məlumdur ki, “artıq” sözünün çox ifadə 
edən mənasından başqa bir də qalıq ifadə edən mənası vardır. “Artıq-
lama” isə uydurma sözdür, hələ “sı”da əlavə ediləndə eybəcər bir söz 
yaranır. Bir halda ki, “daha çox”, “daha artıq” deyilərsə, həm aydın, 
həm də yaxşı olar. 
Mətbuatda və danışıqda tez – tez işlədilən “kol” sözü də mexaniki 
tərcümə bəlasıdır. Əslində “kust” kol deyil, dəstə, topa mənasındadır.  
Ata – babadan “nar topası”, “gül topası”, “pambıq topası” eşit-
mişik. İndi “gül kolu”, “pambıq kolu” yazırıq. “Kol” sözü azərbay-
 
 
449 
canca, mənə məlum olan, iki halda işlənir – “Böyürtkən kolu, qara-
tikan kolu”. Hər iki halda kol sözündə bir mənfilik duyulur. 
Dilin inkişafı üçün yaradıcı əlavələrin əhəmiyyəti çoxdur. Rus 
dilinin zəngin ifadə çalarlarında belə ön artım və son artımların nə 
qədər böyük imkanlar yaratdığı məlumdur. 
Biz qeyri, anti, əks, na, bi və bu kimi sözün mənasını tamam 
dəyişən əlavələrdən yaradıcı şəkildə istifadə etməli, onların tətbiq 
dairəsini zənginləşdirməliyik. 
Bizdə ayrı – ayrı sözlərə “baz” əlavə etməklə yaranan sözlər var ki, 
onlar, adətən, mənfi məna daşıyırlar. Quşbaz, qumarbaz və bu kimi. 
Bu qəbildən yaranmış söz birləşməsi “inqilabbaz” sözü məna dolğun-
luğu etibarilə böyük cümləni əvəz edir. 
Fiziki aləmin diffuziya (hopma) qanunu mənəvi aləmdə də vardır. 
Bu ən çox dil sahəsində görünür. Dünyada az – çox inkişaf etmiş elə 
bir dil yoxdur ki, o, başqa xalqların dilindən faydalanmamış olsun. 
Yalnız ayrı – ayrı kəlmələr deyil, bəzi ifadə formaları da bir dildən 
başqa dilə keçə bilir. 
Bu götürmələr, gətirmələr ana dilinin ruhuna, deyiminə, ahənginə, 
qrammatik qaydalarına, bir sözlə, qanına – canına yatırsa, xaric səs-
lənmirsə, bu, dili zənginləşdirir. Vay o haldan ki, o, başqa xalqın dilin-
dən alınmış kəlmə, qanun və ahəng xüsusiyyətlərimizi nəzərə almadan 
dilə pərçim edilsin. 
Hər dilin əsrlər boyunca yaranmış biçimi, dadı – duzu var. Onun 
sözlərinin, ifadələrinin, deyiminin özünəməxsusluğu var. Bu çalarlar 
bəzən qabarıq, bəzən haman – haman duyulan olur. Dilin bu incəlik-
lərinə toxunanda o sızlayır, göynəyir. 
Bəzən bir söz başqası ilə necə qoşalaşdığından asılı olaraq yeni 
məna çaları verir. 
“Qırmızı”, “düz”, “yaş” sözlərinə “qıp”, “düm”, “yam” əlavələr 
etməklə onların mənasında yeni şiddət, daha artıq məna çalarları 
 
 
450 
yaranır: “Qıpqırmızı”, “dümdüz”, “yamyaşıl”. Burada tədqiqi və izahı 
gərək olan bir hal da var. Bütün belə qoşalaşdırmalarda əlavə hissə 
əvvəl, sözün əsli sonra gəlir – “yumyumşaq”. Yalnız ağ sözündə əlavə 
ikinci sıraya keçir: “Ağappaq”. Niyə? 
Dil mədəniyyətindən danışmaq o dilin hələ çözülməmiş problem-
lərini açmağa çalışmaqla bağlıdır. Bu vaxtda qədər Azərbaycan dilin-
də olan idiomların izahı, onların tarixi bioqrafiyası, ifadə zənginliyi 
haqqında tutarlı bir əsər yoxdur. 
Başqa dillərdən alınmış sözlərin dilimizdə necə, nə şəkildə 
işlənməsi haqqında çox az danışır, az yazırıq. 
Xalq arasında silis, silistçi, yaranal, koburnat və bu kimi sözlər var. 
Bunların əsli məlumdur, lakin bu şəkildə işlənməsinin mənfi, ya 
müsbət olduğu haqqında fikir yoxdur. Məncə, belə həyat təcrübəsi 
haqqında düşünmək, danışmaq, yazmağa dəyər. 
Əlbəttə, bu kimi faktları ehkam halına salmaq lazım deyil. Bəlkə 
də bir etalon kimi yox, bir nümunə kimi bu yoldan istifadə etmək 
gərəkdir. Alınma, gətirmə sözləri bəkarətini saxlamaq “prinsipi” 
əsasında deyil, dilimizə yatımı, deyimi, hamarı əsasında işlətmək 
yaxşı olar. 
Məşhur rus alimi Vladimir Dal demişdir ki, tatarların “yaxşı” sözü 
ruscada həm yazını, həm mənasına görə dəyişmiş, rus dilinə uyğun-
laşmışdır. Bu sözdən yaranmış “yakşatsa” sözü rus dilində müəyyən 
mənfi məna almışdır. Həm də bu sözdən rus dili qanun – qaydasına 
uyğun fel forması yaranmışdır. Bu doğru yoldur. Yüzlərlə ərəb, fars, 
türk, fransız, ingilis, alman sözünü rus dili qaynadıb əritmiş, öz ahəng 
və qaydalarına uyğunlaşdırmış, özümləşdirmişdir. 
Elə sözlər, tərkiblər də var ki, onlar dildə çox geniş işləndiyinə 
baxmayaraq, gətirildikləri dilin dadına – duzuna uymamış, dil üçün 
özümləşməmişdir. 
 
 
451 
Əhvali – ruhiyyə, rifahi – hal, sərf – nəzər, nöqteyi – nəzər, 
tərcümeyi – hal və bu kimi. Belə sözlərin bəzisini anlaşımlı Azər-
baycan sözü ilə əvəz etmək olar və lazımdır. Məsələn, rifahi – hal 
yerinə “dolanacaq” demək yaxşı deyilmi? “Güzəran” sözü də daha 
aydın və dilə yatımlıdır. 
Azərbaycanca qırım ifadəsi var. Doğrudur, əhvali – ruhiyyəni bu 
söz hələlik əvəz etmir. Vərdiş gücü buna yol vermir. “Təhər – tövr” 
məna çaları da var. Lakin işlənsə, dilin axarına girsə, qulağımıza yatıb 
adiləşər. 
Problemlərin öyrənilmək gərəkliyini unutmamaq lazımdır. Dili-
mizin inkişafı üçün yeni söz yaratmaq mühüm şərtdir. Bu, yaradıcılıq 
ehtiyacından doğan elmi, məntiqi bir hadisə olmalıdır. Yaradılan yeni 
sözlər, ya yeniləşdirilən sözlər dilin tarixi gəlişi – axarından 
doğmalıdır. Belə sözlərin kiçik, böyük, aydın və dumanlı qaynaqları 
dilin semantik əhatə dairəsində, lüğət imkanlarında olmalıdır. 
H.B.Zərdabi haqlı deyir: “Dil bir şeydir ki, öz halında saxlamaq 
mümkün deyil. Elə ki, artıq şeylər ələ gəldi və alətlər dəyişdi, təzə 
sözlərin qədəri gündən – günə artacaqdır. Belə sözlərin artmağının 
dilə zərəri yoxdur, xeyri var”. 
Yeni kəlmə, tərkiblərin işlənməsində yaradıcı prinsip olmalıdır. 
Dilə gərək olan, uyar olan, dilin qəhətliyini doldura bilən sözlər qala-
caq, olmayanlar lazımsız bir şey kimi sıradan çıxacaq. Belinskinin 
sözləri ilə desək, “... dilin dühası yazıçılardan daha ağıllıdır. Nəyi 
saxlamaq, nəyi tullamaq lazım olduğunu bilir”. 
Ancaq elə olur ki, dil haqqında fikir söyləyən bəzi mütəxəssislərin 
yazılarındakı ayrı – ayrı cümlə, söz birləşmələri məndə təəccüblə 
qarışıq təəssüf hissi doğurur. 
“Bu eksperiment, təcrübə dildə hərc – mərcliyə, özbaşınalığa 
aparıb çıxarmazmı?” kimi. 
 
 
452 
Hansı məntiqlə “səciyyə daşıyır” demək olar, “vurğun kəsildim” 
demək olmaz? Nə üçün “anmaq” demək olar, “anımlı” demək olmaz. 
“Duymaq”dan “duyum” sözü yaratmaq niyə qəbahət olsun? “Olmaq” 
sözü var, “ölmək” sözü var. Hansı məntiqlə “olum” sözünü rədd edib, 
“ölüm” sözünü işləməliyik. Deyirlər: çünki belə demirlər. Nə olsun 
demirlər, deyərlər. 
Məncə, bu və bu qəbildən olan etirazlar, mübahisələr, fikir ayrılıq-
ları hökm şəklində deyil, müzakirə, götür – qoy eləmək üçün bir 
baxım nöqtəsi şəklində olmalıdır. Fikirlər toqquşanda həqiqət 
aydınlığı doğar deyiblər. 
Mexaniki tərcümə bəlası da əleyhinə ciddi mübarizə aparılmalı 
bəladır. 
“Nəqliyyatı idarə edən (adı çəkilir) – nəqliyyat vasitəsini yol 
örtüyündən kənara çıxarıb səhvə yol vermişdir”. Belə cümlələr nadir 
deyil. Bu cümləni adi Azərbaycan dilində deməli olsaq, belə demə-
liyik: “Maşını sürən... səhv eləyib yoldan kənar çıxmışdır”. “Vəziyyət 
özünü göstərir”, “Saylardan sonra isimlər heç vaxt cəm şəkilçisi qəbul 
etmir”, “İpəkçiliyə dair plan” və bu kimi cümlələrin süniliyi, tərcümə 
qoxusu ilk baxışda aydın görünür, duyulur. 
Hər yerdə, həmişə qrammatik qaydlar dili müəyyən çərçivədə 
saxlaya bilərmi?  
Lambertə yazdığı məktubda Turgenev deyir: “... broju əvəzinə, 
bredu kimi kiçik qrammatik səhvlər Sizin dilinizə ancaq gözəllik 
verir”. 
A.S.Puşkinin məşhur sətirlərini xatırlayaq: “Qrammatik səhvi 
olmayan rus dilinə mən dözə bilmirəm”. 
Bunlar sözgəlişi deyilmişdirmi? Yox! Bu, qrammatik qaydalara 
etinasızlıq çağırışdırmı? Yox. Bu olsa – olsa, dilin canlı bir orqanizm 
olduğuna, daim zənginləşmə, təkmilləşmə prossesində olduğuna işarə-
dir. Qrammatik qaydalar mövcud dil əsasında yaranır. Dilin qanuna-
 
 
453 
uyğunluqlarını sistemləşdirir, bir sözlə, dil materialından doğur. Bu 
gün səhv sayılan bir ifadə, söz, tərkib sabah varlığını doğrulda bilər. 
Formal yanaşsaq, “qəzet yazır” sözləri bizdə təəccüb doğura bilər. 
“Qəzetdə yazılmışdır”, daha dürüst desək, “dərc olunmuşdur” demə-
liyik. 
Lakin sözlərin belə düzümü bir şübhə, etiraz, qeyri – təbiilik hissi 
oyatmır. 
Sabir yazır: “Adətimiz daş idi, dava günü”. Necə? Adət necə daş 
olur? Bu suallar formal məntiq yolu ilə təbiidir. Burada “atmaq” sözü 
çatmır. Gərək “Adətimiz daş atmaq idi dava günü” deyilsin. Aydındır 
ki, Sabirin yazdığı daha lakonik olmaqla məna anlamında heç bir 
“necə?” doğurmur. Sabir “Gəl – gəl, a yaz günləri” deyir. “Gəlin” 
demir. Bu, qrammatik baxımdan “səhv”, əslində isə düzdür. Demək, 
dilin müəyyən qaydalarını gözləmək şərtdir, lakin dili məhdud 
qaydalar çərçivəsində saxlamaq lazım və mümkün deyil. 
Elə qeyri – Azərbaycan sözləri var ki, onlar vətəndaşlıq qazanıblar. 
Bunlardan yan durub köhnəlmiş sözləri saxlamaq, köhnəyə qayıtmaq 
nəyə gərəkdir? Dünyanın bütün mədəni xalqları “internasional”, 
“universitet”, “partiya” deyir. Bu da qanunauyğun tarixi bir prosesdir. 
Bu prosesdən kənarda qalmaq olmaz. Bəzi hallarda isə dilimizə 
gətirmə olan ərəb – fars tərkibli sözləri aydın, səlis Azərbaycan sözləri 
ilə əvəz etmək xeyirlidir. “Beynəlxalq” deməkdənsə, “xalqlararası” 
desək, daha yaxşı olmazmı? 
Dilçilik sahəsində çalışan alimlərimiz dilimizin uzaq tarixi ilə az 
məşğul olurlar. 
Dilimizdə olan ayrı-ayrı qalıqları dərindən təhlil edib, dilin inkişaf 
yolunu aydınlaşdırmaqda görüləsi işimiz çoxdur. İndoneziyalılar bir 
şeyin çoxluğunu bildirmək üçün sözü təkrar edirlər. Onlar “yoldaş” 
sözü yerinə “kavan” sözünü işlədir, “yoldaşlar” demək lazım gələndə 
 
 
454 
bu sözü təkrar edir, “kavan – kavan” deyirlər. Eləcə də “institut – 
institut” və bu kimi. 
Mənə elə gəlir ki, azərbaycanca da belə cəm şəklinin qalıqları var. 
Qoşun – qoşun, qat – qat, dönə - dönə, dəstə - dəstə və bu kimi. 
Doğrudur, bu söz təkrarında müəyyən şəkil çaları var. Lakin “qat – qat 
artıq” dedikdə çoxluq nəzərdə tutulur. Dəstə - dəstə, qoşun – qoşun 
dedikdə yenə də çoxluq əsas mənadır. 
Bəlkə də ilk baxışda bunlar dil mədəniyyətinə doğrudan – doğruya 
bağlı mülahizələr deyil. 
Ancaq dil mədəniyyətini anlamaq, onu gözləyə bilmək, onu inkişaf 
etdirmək üçün dilimizin tarixi durumu, inkişaf yolunun müxtəlif 
problemlərini öyrənməyin gərəkliyini unutmaq olmaz. 
Dilə gətirilən sözlərdə eləsi olur ki, yaşayıb az – çox ömür sürə 
bilmir. Dilə yatmır, mənanı dəqiq ifadə edə bilmir, sıradan çıxır. Elə 
yeni sözlər də var ki, dilin təbii bir elementi kimi kök salıb qalır, yəni 
məna çalarları yaratmağa imkan verir. 
Nədənsə bəzən belə sözləri qapıdan qaytarmaq təşəbbüsləri olur. 
Çox zaman dil qeyrətini çəkmək vəzifəsini ancaq özünəməxsus bir 
imtiyaz bilənlər “Bizdə belə demirlər”, “Bu, uydurmadır”, “Eybəcər” 
və bu kimi “qorxulu” sözlərlə müddəalarını qeydsiz – şərtsiz qəbul 
etdirməyə çalışırlar. 
Azərbaycan dilində ötəri, keçəri, köçəri, gedəri, səfəri və bu kimi 
sözlər var. Bu əsasda ötəri sözünü işlədəndə (Esxilin “Zəncirlənmiş 
Prometey” əsərinin tərcüməsində) etiraz səsi eşidirik. Niyə? 
Azərbaycan dilində görüm, baxım, içim, gəlim, verim, atım (bir 
atımlıq barıtı var), yeyim, geyim və bu kimi sözlər var. Bu vaxta qədər 
böyük bir nazirliyin adı “Yeyinti sənayesi” şəklində işlənir. Məlumdur 
ki, yeyinti mənfi mənada olan sözdür (filan yerdə bu qədər yeyinti 
olmuşdur). Bu nazirliyi “Yeyim nazirliyi” adlandırmaq təklifi nədənsə 
 
 
455 
etiraz doğurur. “Nəyə isə, kimə isə oxşayır!” deyirlər. Belə qeyri – 
elmi, sığortaçı mülahizələrin, təəssüf ki, tərəfçiləri var. 
Dilimizin ayrı – ayrı problemləri haqqında açıq, sərbəst, geniş 
müzakirələr lazımdır. Həm də bu fikir dəyişmələrində həqiqəti ortaya 
çıxarmaq əvəzinə müxtəlif izmlərlə damğalamaq həvəskarlarını dəlil, 
məntiq, inamla yerinə oturtmaq lazımdır. 
 
 
 
456 
 
Sessiyada çıxış 
(ixtisarla) 
 
Deputat yoldaşlar! Mən mədəniyyət abidələrimizdən danışarkən 
bir məsələ, xalqımızın tarixi inkişafında, onun mədəni yüksəliş və 
tərəqqisində ən mühüm amillərdən olan dil haqqında, Azərbaycan dili 
haqqında bir neçə kəlmə demək istəyirəm. Azərbaycan dili qədim 
babalarımızın danışdığı, əsrlərdən bəri yaşayıb inkişaf edən zəngin, 
geniş imkanlara malik gözəl bir dildir. Ölməz Füzuli öz şeirlərini bu 
dildə yazmış, böyük Mirzə Fətəli bu dildə yaratmışdır. Sovet 
hakimiyyəti illərində Azərbaycan dili sürətlə inkişaf etmiş, 
zənginləşmiş, saflaşmışdır. Bu dildə milyon – milyon siyasi, elmi, 
bədii əsərlər nəşr edilmişdir. Lakin biz Azərbaycan dilinə olan qayğı 
və diqqətimizi qat – qat artırmalıyıq. Hələ bəzi idarə və müəssisələrdə 
bu dilə lazımi hörmət və etina yoxdur. Elə bir vəziyyət yaratmaq 
lazımdır ki, Azərbaycan dilinin gərəkliyini, onun dövlət əhəmiyyətini 
hamı dərindən dərk etsin. 
Burada səhiyyə naziri Axundov yoldaş Azərbaycan dilində məruzə 
etdi. Əgər mənim dediklərim həqiqətə uyğun deyilsə, mən Axundov 
yoldaşdan üzr istəməyə hazıram, ancaq mənə elə gəlir ki, Axundovun 
Azərbaycan dilində elədiyi məruzə də azərbaycanca yazılmamış, 
tərcümə edilmişdir, bunu zalda oturan deputatlar hamısı hiss etdilər. 
Məruzə mətnindəki bir çox cümlə və sözlər bunu aydın göstərdi. 
Axundov yoldaş hər yerdə ruscadan mexaniki tərcümə olan 100 
çarpayılıq xəstəxana, çarpayıların sayı və s. deyirdi. Biz heç bir 
zaman xəstəxanada çarpayınız varmı demirik, biz deyirik: yer varmı. 
Xəstəxanada 100 yer var, 10 yer var. Biz heç vaxt klubda 500 stul var 
demirik. Biz filan qədər yer var deyirik. Axundov yoldaş Azərbaycan 
dilini yaxşı bilir, bəs necə olub ki, o, azərbaycanca edəcəyi məruzəni 
 
 
457 
əvvəlcə rusca yazmışdır. Mən Axundov yoldaşı qınamıram. Görünür o, 
öz şöbə və müəssisələrindən məruzə üçün lazımi arayışlar tələb 
edəndə ona bu materialları Azərbaycan dilində vermirlər. O da məcbur 
olur ki, tərcümə elətdirsin. 
Deputat yoldaşlar! Bizim mədəni inkişafımızda qardaş rus xalqının, 
onun gözəl dilinin böyük rolu olmuş və vardır. Rus dili vasitəsilə 
bizim bədii, elmi əsərlərimiz geniş beynəlxalq sahəyə çıxır. Biz bunu 
böyük bir minnətdarlıq ilə deməliyik. 
Lakin elə adamlar vardır ki, respublikamızda əsas dil olan Azər-
baycan dilinin böyük rolunu lazımınca dərk etmirlər. 
Bu gün Azərbaycan dilini öyrənmək, bu dildə iş aparmaq, bu dildə 
təhsil almaq sahəsində bir sıra ciddi nöqsanlar vardır. Respublika-
mızın maarif naziri M.Məmmədov yoldaş burada oturmuşdur. Şüb-
həsiz, o bilir ki, ildən – ilə məktəblərdə Azərbaycan dilində təhsil alan 
uşaqların sayı azalır. Bu ilk nəzərdə bir cümlədir. Lakin bu cümlənin 
dalında elm, ədəbiyyat və sənətimizin taleyi, xalqın taleyi durur. Bu 
bizi ciddi bir surətdə düşündürməyə bilməz. Doğma Azərbaycan 
dilinin formal yox, əsl həqiqətdə bütün həyat və işimizdə, kom-
munizm qurmaq uğrundakı mübarizəmizdə ona layiq olan yeri 
tutmasını təmin etmək lazımdır. 
Dilimizi hər cür təcavüzdən qorumaq lazımdır. Ona gündəlik 
praktiki işimizdə daha artıq yer vermək, onun daha geniş dairədə 
işlənməsi üçün lazım olan bütün şəraiti yaratmaq lazımdır. Doğma 
partiyamızın göstərişlərinə, Sovet dövlətinin tədbirlərinə, Lenin milli 
siyasətinin ruhuna uyğun olaraq dilimizin tərəqqi və inkişafı uğrunda 
cəsarətlə və inadla mübarizə aparmaq lazımdır. 
20 avqust 1956 
 
 
458 
 
Azərbaycan Ali Sovetinin  
sessiyalarında çıxışlarından 
 
Öz ana dilinin yaxşı bilməyən insan başqa dilləri də lazımi 
dərəcədə mənimsəməyə qadir deyil... Dil qüdrətli təbliğat vasitəsidir. 
Təəssüf ki, bizim qəzet və jurnallarımız, bəzi yazıçılarımız bunu başa 
düşmür. Mən bilmirəm hansı əsasla və nə haqla “Kommunist” qəzeti 
özbaşınalıqla dilimizə finans, promısel, sopka, produkt, stimul, çaşka 
və bu kimi sözləri gətirir, halbuki bizim dilimizdə bunların öz adları 
var: maliyyə, vətəgə, təpə, məhsul, həvəs, fincan və s. Niyə traktorçu 
əvəzinə traktorist yazılmalıdır. İş o yerə çatır ki, bizim qəzet işçiləri 
dilimizə bütöv ifadələri olduğu kimi daxil edirlər, məsələn, “kapitalist 
okrujeniyası”. Belə misalların sayını artırmaq da olar, məsələn, 
Yevropa, İndiya və i.a. 
Bir neçə adam dilin taleyini həll edə bilməz... Dilin ən böyük 
qoruyucusu xalqdır, xalqın danışığı, xalqın tarixidir. Qoy bizim bəzi 
nəşriyyat və mətbuat işçiləri gələcəyin böyük və vahid kommunizm 
dilini yaratmağa tələsməsinlər. Necə deyərlər, “çay keçmədən 
çırmanmasınlar, yay gəlmədən qızmasınlar”. Cahillik nəticəsində 
dilimizi zibilləməsinlər. Belələri haqqında xalqımızın söylədiyi bir 
ifadəni xatırlamaq istəyirəm: “Ağır otur, batman gəl”. 
 
11 iyul 1939 
 
 
 
459 
 
 
Böyük şair haqqında qeydlər 
(ixtisarla) 
 
Əlyazması divanında Nəsiminin 9000 sətirdən artıq qəzəl, qəsidə 
və rübaisi var. Müqayisə zamanı, hələlik gözümə dəyən fərqlərdən biri 
əlyazmasında bir sıra kəlmə və ifadələrin osmanlı türkcəsinə deyil, 
azərbaycancaya daha uyğun olmasıdır. Məsələn, Nəsimi çox yerdə 
bən yox, mən; simdi yox, imdi; kiprik yox, kirpik; iləri yox, irəli və s. 
yazır. 
Dil baxımından Nəsimi şeirləri ilə ilk tanışlıq onun lüğətinin bu 
gün belə işlətdiyimiz sadə Azərbaycan sözləri ilə zəngin olduğunu 
göstərir: kəsək, adaş, yaşınmaq, ala, ummaq, iraq, uğurlu, azər, buğ-
da, başa qaxmaq, başaqçı, tuş gəlmək, davar, irişmək, üzərrik və bu 
kimi. Həm də bu sözlərin deyimi bugünkü dilimizdə işləndiyi kimidir. 
Maraqlıdır ki, bəzi sözləri Nəsimi klassik ənənəyə deyil, xalq 
deyiminə yaxın formada işlədir. Əruz vəzninin müəyyən bəhrilə 
yazılmış bəzi şeirlər Nəsiminin çox yerdə yar sözünü uzatmadan, 
xalqda deyildiyi kimi işlətdiyini aydın göstərir. 
Yuxarıda haqqında yazdığımız yanlış, səhv işlənmiş sözlərə bir 
neçə misal: S.Mümtazın “Nəsimi”sində “Dəryayi – mühit cuşə gəldi” 
misrası ilə başlayan məşhur məsnəvisində belə sətir var: “Hər zərrədə 
günəş oldu zahir”. Mənim əsaslandığım əlyazmasında bu sətir belədir: 
“Hər zərrə günəşdən oldu zahir”. Vəznin tələbinə görə, birinci 
variantda günəş sözü “günəş” kimi yazılaraq, uzadılmış oxunmalıdır. 
Ikincidə isə oxunuş daha səlis və təbiidir. Bu formal cəhətdən başqa, 
mənasına görə də ikinci variant daha məntiqi və dolğun mənalıdır. 
Nəsimiyə xas olan vəhdəti – vücud fəlsəfəsinə daha uyğundur. 
 
 
460 
Yenə orada “Bəhr oldu şu kim, bu bəhrə daldı” (S.M.) sətri 
yanlışdır. Əslində isə “Məhv oldu şu kim, bu bəhrə daldı” (əlyazması) 
şəklindədir ki, bunun bədii, fəlsəfi məntiqi aydın – aşkardır. 
Belə misallar, təəssüf ki, çoxdur. Daha artıq təəssüf ediləcək 
məsələ budur ki, Nəsiminin şeirlərindən təkrar çap edilmiş bəzilərində 
əvvəlki nəşrin nöqsan və səhvləri təkrar olunur. Məsələn: Nəsiminin 
“Gözümdən dəmbədəm axan, qəmindən su deyil, qandır” misrası ilə 
başlayan qəzəli S.Mümtazın nəşrində xeyli səhvlərlə getmişdi. 22 
sətirlik qəzəldə ona qədər səhv var. Bu qəzəl eynilə 1962-ci ildə nəşr 
edilmiş “Nəsimi” kitabında da təkrar olunmuşdur. Qəzəldə mənim 
səhv hesab etdiyim bəzi söz, ya cümlələr haqqında bəlkə də mübahisə 
etmək olar. Olsun ki, həm birinci, həm də ikinci kitabı tərtib edən 
hörmətli alimlərimizin əlində lazımınca material yox imiş. Ancaq 
klassiklərimizin, yalnız klassiklər deyil, hər bir bədii əsərin təkrar 
çapında mətn diqqətlə yoxlanmalı, tutuşdurulmalı, şübhə doğuran 
yerlərə ayrıca qeyd verilməlidir. Tədqiqatçı əlindəki bu və ya başqa 
kitabın yazı nüsxəsini mexaniki qəbul etməməlidir. Bədii məntiq, 
sənətkarın yaradıcılığına xas olan şakər, onun dil xüsusiyyətləri, vəzn 
və qafiyə səliqəsi, bir sözlə, müxtəlif komponentlər nəzərə alınmalı, 
heç olmazsa, bir təxmin, bir ehtimal olaraq “belə olmalıdır”, ya “belə 
ola bilər” kimi izahlar verilməlidir. 
Bununla belə, bəzi şübhəsiz şeylər də vardır. 
Aydındır ki, Nəsimi kimi sənətkar “Könül hicrindən usandı, məni 
hicrindən usandır” kimi məntiqdən uzaq bir misra yaza bilməzdi. 
Lakin təəssüf ki, hər iki nəşrdə bur misra belə verilmişdir. 
Məndə olan əlyazmasında isə “Könül hicrandan uzandı, məni gəl 
vəsl ilə qandır” yazılıb. Hicrandan yorulmuç aşiqin vəsl ilə təsəlli 
tapmaq istəməsi təbiidir və şeirin bütöv bədii məntiqinə uyğundur. 
Başqa bir misal. Haqqında söhbət gedən qəzəlin iki nəşrində bir 
beyt belə verilmişdir: 
 
 
461 
Gəl ey hurisifət dilbər, qəmindən bağrımın içi 
Dürüst ol qönçəyə bənzər ki, ağzı dopdolu qandır. 
 
Əlyazmasında isə bu beyt belədir: 
 
Gəl ey hurisifət dilbər, qəmindən bağrımı gör kim, 
Yumulmuş qönçəyə bənzər ki ,ağzı  dopdolu qandır. 
 
Yumulmuş qönçəni təsəvvür edin, onun başında (ağzında) görünən 
gül yarpaqlarının qan rəngini gözlərinizin qarşısına gətirin! Burda 
obrazın tamamlığı və dəqiqliyi beytin təsir qüvvəsini qat – qat artırır. 
Burda məhz yumulmuş qönçə təşbehi yerindədir, poetik bir rəngdir. 
“Dürüst ol qönçəyə bənzər...” ifadəsi isə qurudur, hərarətsiz, rəng-
sizdir. Nəsimiyə yaraşmır. Doğrudur, bu məsələlər lazımi tədqiqat 
tələb edir, burda zövqi mülahizə yeganə və əsas ola bilməz. Lakin 
böyük sənətkarın ədəbi irsi bizdən artıq diqqət, məsuliyyət və estetik 
təfəkkür tələb edir. 
Hər iki nəşrdə həmin qəzəlini:  
Ənəllahın odundan ki, yanağın şəmi yandırdı, 
Ləbi – ləlindən afaqi – həyatın abina qandır. 
 
beytində fikir aydınlığı yoxdur. Burda həm də qrammatik 
uyuşmazlıq vardır. Əgər bu beyti bəhs etdiyim əlyazmasındakı kimi 
oxusaq, həm məna məntiqi, həm də qrammatik uyğunluq düzəlmiş 
olur. Beyt  əlyazmasında belədir: 
Ənəllahın odun çünküm yanağın şövqi yandırdı, 
Ləbi – ləlindən afaqi – həyatın abina qandır. 
 
Başqa sözlə desək, sənin yanağının şövqi ənəllah odunu yandır-
mışdır. Dodaqlarının ləindən həyatın üfüqlərini doydur. 
 
 
462 
Yenə də həmin qəzəldə bir beyt: 
Rüxün şəmi fərqindən könül pərvanətək yanır, 
Bədəl qıl vəslə hicranı, həsudin ürəyin yandır. 
 
Şəklində hər iki nəşrdə çap olunmuşdur. Əlyazmasında isə belədir: 
Rüxün şəmi fəraqindən könül pərvanətək yandı, 
Ulaş  vəslinə hicranda həsudin bağrını  yandır. 
 
Birinci halda yandı sözü əvəzinə yanır yazılmışdır. Bu da vəznə 
görə sözün uzanmasına, qeyri – təbii tələffüzünə səbəb olur. Sənətkar-
lığa nöqsan gəlir. Eyni söz bağrını əvəzinə ürəyin yandır dedikdə, 
həm sözün süni uzanması, həm də təhrifi göz qabağındadır. 
Əlyazmasındakı “Ulaş vəslilə...” nə qədər təbii, nə qədər orijinal və 
Nəsimi poeziyasına uyğundur! Bu, vəslə çatmaq, yetmək, ulaşmaqla 
həsəd aparanın bağrını yandır deyən şairin sözündə nə qədər təbiilik, 
sığal, məna aydınlığı var. Bu misalla mən hörmətli alimlərimizin 
zəhmətinə xor baxmaq fikrində deyiləm. Mən inanıram ki, vaxtı ilə 
onların imkan dairəsi daha dəqiq yoxlamaq üçün bəs deyilmiş. Lakin 
klassiklərimizin, o sırada Nəsimi irsinin gələcək araşdırmalarında belə 
nöqsanlara yol verilməsə, yaxşıdır. 
Məlumdur ki, indi işlətdiyimiz əlifba ilə klassiklərimizi nəşr edən-
də qarşıya ciddi problemlər çıxır ki, bunların üstündən keçmək, bun-
ları nəzərə almamaq mümkün deyildir. Hamıya məlumdur ki, Azər-
baycan ədəbiyyatı klassikləri, yalnız klassiklər deyil, demək olar ki, 
yazıçılarımızın böyük əksəriyyəti əsərlərində başqa xalqlardan, xüsu-
silə, ərəblərdən, farslardan gəlmə sözlər işlətmişlər. Vaxta görə bizdən 
uzaq olan şair, alim və yazıçılarımız ərəb – fars sözlərini çox işlədib, 
onların semantik çalarlarından bacarıqla istifadə etmişlər. Bu sözlərin 
ərəb əlifbası ilə yazılışına görə mənaları çox zaman bir – birindən 
fərqli olur. Bu fərq ayrı – ayrı halda cümlə tərkibinin mənasını tamam 
 
 
463 
başqalaşdırır. Ərəb əlifbası ilə yazılan sözlərin hansı “d”, hansı “n”, 
hansı “s”, hansı “t” ilə yazıldığı bu sözlərin bir – birindən fərqli məna 
verməsinə səbəb olur. Belə şeiri, ya başqa əsəri müasir əlifbamızla 
yazdıqda məna fərqi itir. Belə nəşr əsasında elmi – tədqiqat aparmaq 
istəyən adam ərəb əlifbasını bilmirsə, ciddi çətinliklərə rast gələcək. 
Məncə, müasir əlifbamızın söz mənası çalarlarını verə bilmədiyini 
nəzərə alaraq və ümumiyyətlə, elmi – tədqiqat işində dəqiqliyi təmin 
etmək üçün elmi – transkripsiya yaradılması lazımdır. Bunun üçün bir 
uyğun elmi ocaqda xüsusi komitə və ya heyət düzəlməli və dilimizin, 
ədəbi – elmi irsimizin tarixi təcrübəsi əsasında əlifbamıza müəyyən 
işarələr əlavə etmək yolu ilə, ya daha başqa münasib bir yol ilə elmi 
transkripsiya düzəlməli, onun layihəsi geniş müzakirədən sonra qəbul 
edilməlidir. 
Belə transkripsiyadan yalnız sözün məna fərqlərini ayırd etmək 
üçün deyil, həm də uzadılan və qısa saitləri düzgün oxuya bilmək 
üçün məktəb dərsliklərində istifadə etmək olar. 
Hazırda istifadə olunan dialektoloji transkripsiya kamil deyil və 
ümumi elmi transkripsiyanı əvəz edə bilməz. 
1969 
 
 
464 
 
 
 
 
 
MİRZƏ İBRAHİMOV 
(1911 - 1993) 
 
 
Dilimizin inkişaf yolları haqqında 
 
Dil insan ağlının qüdrətli silahıdır, insan həyatının böyük neməti 
və tükənməz mədəniyyət xəzinəsidir. Dil vasitəsilə biz ünsiyyət tap-
mış, başqa canlılardan fərqli olaraq ailədə, kollektivdə və cəmiyyətdə 
birləşmişik. İnsan təbiət və həyatın mənasını, mübarizə və yaşayışın 
qayəsini ən bariz və aydın şəkildə dil vasitəsilə ifadə etmişdir. Buna 
görə də dil şüur deməkdir. Dilin tarixi ağlın, şüurun tarixidir. K.Marks 
deyir ki, dil də şüur kimi qədimdir. Dil başqa adamlar üçün mövcud 
olmaqla, mənim üçün də mövcud olan praktik şüurdur. Dil də şüur 
kimi zəruri ehtiyacdan, başqa insanlarla ünsiyyətin zəruri ehtiyacından 
doğmuşdur. K.Marksın bu dahiyanə tərifi dil tarixinin xalqın tarixi, 
millətin tarixi ilə sıx bağlı olduğunu göstərir. İnkişafın aşağı pilləsində 
olan bir xalqın təşkilatı dağınıq, ictimai həyatı naqis olur. O, arası-
kəsilmədən bir – birilə dartışan, bir – birinin ayağından çəkən tay-
falardan, qəbilələrdən ibarət olur. Belə bir xalqın hər bir nəfərinin 
şüurunda bir nəslin mənafeyi, bütün xalqın, bir kəndin və ya mahalın 
mənafeyi bütün vətənin mənafeyindən üstün və müqəddəs sayılır. 
Çünki qəbilələr, tayfalar varsa da, hələ xalq yoxdur. Kəndlər, şəhərlər 
varsa da, hələ vətən yoxdur. Bu zaman dil də məişət və həyatdakı bu 
 
 
465 
dağınıqlığa və qarışıqlığa müvafiq olur. Xalq tərəqqi etdikcə, ictimai 
həyat təkmilləşdikcə dil də tərəqqi edir və təkmilləşir... Dil tam 
mənasilə canlı bir orqanizmdir. O da insan kimi doğur, törəyir, inkişaf 
edir. İnkişafın aşağı pilləsindən yuxarı pilləsinə doğru gedən bir xalq 
kəndlər, obalar, tayfalar, qəbilələr arasındakı maddi və mənəvi 
sərhədləri yıxıb dağıdır, daha geniş fəaliyyət və ictimai əlaqələr 
meydanı yaradır, öz coğrafi sərhədlərini təyin edir, onu kəndlərdən 
məmləkətlərə və dövlətlərə doğru çəkir. Bu zaman həmin xalqın dili 
də öz sərhədlərini zəruri olaraq genişlətməyə başlayır. Dialektlər və 
şivələr yeni doğmuş məkanı, yaranmış fikri ifadə edə bilmir. Ümumi 
bir dilə ehtiyac duyulur və bu dil yaranmağa başlayır. 
Tarix göstərir ki, hər xalq öz istiqlaliyyət və azadlığını saxlamaq 
uğrunda mübarizə aparırkən, qılınclar yalnız torpaqlar və şəhərlər, 
zəmilər və bağlar üçün qınından çıxarılmır. Bu maddi sərvətlərlə 
bərabər, xalq həm də öz mənəviyyatının ifadəsi olan mədəniyyət və 
sənətini, ədəbiyyat və dilini müdafiə edir. 
Böyük imperiyalar düzəldərək başqa xalqları əsarət altına almaq 
istəyən müstəbidlər, o xalqları dövlət və ordudan məhrum etmək, on-
ları qula çevirməklə kifayətlənməmişlər. Bu xalqları dil və mədəniy-
yətdən məhrum etmək uğrunda gedən mübarizə daha ağır və əzablı hal 
almışdır. Məlumdur ki, qədim zamanlarda iranlılar qüdrətli dövlət və 
dünyəvi imperiya yaradarkən özlərinə tabe etdikləri xalqların dilinə 
alçaq nəzərlə baxar, onu yüksək duyğuları və dərin fikirləri ifadə edə 
bilməyən rəzil və kasıb bir şey kimi damğalayardılar. Böyük Roma 
imperiyası, yəni Sezarlar Roması da məhkum xalqlarla beləcə rəftar 
edərdi. Ərəblər də bu cür hərəkət etmişdilər. Onlar qüdrətli və qədim 
İran mədəniyyətinin təsiri altına düşmələrinə baxmayaraq, ərəb dilini 
hakim bir dil kimi bütün məğlub xalqların və o cümlədən iranlıların da 
boğazına keçirmişdilər. O zamanın ərəb olmayan çox böyük alim və 
şairləri belə öz əsərlərini ərəb dilində yazmağa məcbur edilmişdilər. 
 
 
466 
Hakimlərin məhkumları tamamilə mütiləşdirmək siyasəti, ancaq 
bu və ya digər elmi, ədəbi əsərin ana dilində yazılmasını qadağan 
etməklə bitmir. Ana dili nəinki kitablar və mədrəsələrdən, hətta 
bazardan, dövlət idarələrindən və ailələrdən də qovulmağa başlayır. 
Müstəbid ona qarşı hər yerdə ümumi etinasızlıq yaratmağa, onun 
lazımsız olduğu fikrini doğurmağa can atır. Çünki xalqın dilini 
tərgitmək onu çox əsaslı bir müqavimət silahından məhrum etmək, 
onu bir xalq olaraq öldürmək deməkdir. Müstəbidə lazım olan da 
budur. 
Varlığını və dilini saxlamaq üçün belə ağır mübarizə yolu keçmiş 
xalqlardan biri də  Azərbaycan xalqıdır. 
Dili də tarixi kimi qədim olan bu xalq müxtəlif müstəbid və 
işğalçılara qarşı amansız mübarizə aparmış və bu mübarizənin alovları 
içərisində öz mənliyini, öz dilini ağır təhlükələrdən qorumuşdur. 
Əsrlər boyunca dilimiz də torpağımız və xalqımız kimi min bir 
təcavüzə rast gəlmiş, lakin aldığı yaralardan həlak olmamışdır. Nə 
babalarımızdan, nə də bizdən asılı olmayan tarixi şərait müxtəlif 
zamanlarda dilimizdə və varlığımızda müxtəlif izlər buraxmışdır. 
Bu izlər bəzən nagahani bri yara kimi qəlbimizi sızlatmış, bəzən 
xəfif bir bahar Nəsimi kimi ruhumuza şadlıq gətirmişdir. Keçmişin 
qəlbimizə vurduğu ən böyük yara tarixin maddi şəkli və canlı şahidi 
olan böyük sənət və dil abidələrinin məhv edilməsi, talan olunmasıdır. 
Bir xalq üçün faciə sayılacaq bu yaranın ağrılarını biz indi də hiss 
etməkdəyik. 
Müstəbidlər dilimizi və tariximizi məhv etmək üçün onun ən gözəl 
abidələrini oğurlamış, ya da yandırıb dağıtmışlar. Buna görədir ki, biz 
indi, məsələn, iki min il bundan qabaqkı dilimizlə müasir dilimiz 
arasındakı münasibəti və tarixi əlaqə tellərini meydana çıxarmaqda bu 
qədər böyük çətinliklərə rast gəlirik. Xalqını müqəddəs bir eşq ilə 
sevən, vətəninin gələcəyinə inanan elm adamlarımızı bu çətinliklər 
 
 
467 
qorxutmur. İndi tarixçi, ədəbiyyatçı və dilçilərimiz dilimiz və 
adətlərimizdə qədim zamanın qalıqlarını araşdırır, uzaq keçmişimizlə 
indiki varlığımız arasındakı bağları meydana çıxaran qiymətli 
həqiqətlər kəşf edirlər. Yüzlər və minlərlə sözlər, istilahlar, yer adları 
və sənət abidələri vardır ki, onların elmi təhlili bizi qədim zamanın 
dumanı altında itmiş həqiqətlərə doğru apara bilər. Məsələn, bizdə 
səməni göyərtmək adəti Midiya dövründən qalmış və “səməni” sözü 
qədim “som”, yaxud “səm” adlanan çiçəyin adından əmələ gəlmişdir. 
Dilimizdə zaman keçdikcə ibtidai şəklini dəyişmiş belə sözlər çoxdur. 
Lakin hazırda keçmiş Azərbaycan dilini öyrənmək üçün əldə olan ən 
qədim və ən böyük vəsiqə “Dədə Qorqud” dastanlarıdır. “Dədə 
Qorqud” lüğət və sintaksis cəhətindən X – XII əsrlərdəki Azərbaycan 
dilinin bütün xüsusiyyətlərini özündə əks etdirir. Məlum olduğu üzrə, 
o zaman Azərbaycanda hakim ədəbi dil fars və ərəb dilləri hesab 
edilirdi. Ancaq bu dillərdə layiqli bir şey yaratmaq imkanı var idi. 
“Qulağından qul sırğası asıldığından”, “Xəcalətdən başını aşağı 
dikdiyindən” şikayət edən böyük Nizami belə öz ölməz “Xəmsə”sini 
farsca yaratmağa məcbur olmuşdu. Belə bir şəraitdə Azərbaycan dili, 
ancaq xalqın, yəni o zamanın savadsız və avam təbəqələrinin danışdığı 
bir dil idi. Buna görə də o zamanın dilini biz, ancaq folklorda – xalq 
yaradıcılığında öyrənə bilərik. “Dədə Qorqud” isə qədim xalq 
yaradıcılığının ən gözəl nümunəsidir. Təbiidir ki, xalq yaradıcılığı 
hakim ədəbi dilə təsir etdiyi kimi, ondan müəyyən təsir də alırdı. Buna 
görədir ki, biz dastanlarda belə ərəb və fars sözlərinə rast gəlirik. Çox 
zaman bu sözlər öz qarşılığı olan Azərbaycan sözləri ilə yanaşı 
işlədilir. 
İctimai inkişafın xüsusiyyətlərilə bağlı olaraq gələn “xəlayiq”, 
“çəng”, “feil”, “xub” və sair ərəb, fars sözlərinə baxmayaraq, “Dədə 
Qorqud” o zamankı Azərbaycan dilinin xüsusiyyətlərini və varlığını 
nümayiş etdirən ölməz əsərdir. Bir mənanı ifadə edən “qul – xəlayiq”, 
 
 
468 
“tanrı – allah”, “savaş – cəng”, “yaxşı – xub” kimi doğma və əcnəbi 
sözlərin eyni cümlədə yan – yana  işlənməsi isə dildə yabançı təsirlərə 
qarşı güclü mübarizə ruhunu ifadə edirdi. 
“Dədə Qorqud” təqribən doqquz yüz il bundan əvvəl yazılmışdır. 
Orada əks olunan bir çox adətlər, sözlər və adlar indi xalqımızın 
həyatından, dilindən çıxmış və köhnəlmişdir. Bir çoxları isə hələ də 
yaşamaqdadır. “Dədə Qorqud”da bu gün belə çətinlik çəkmədən 
anlayacağımız parçalar çoxdur. Bu parçalarda xalq şüuru, xalq dili 
əsas yer tutduğundan, onların ömrü də uzundur. “Dədə Qorqud”un 
təqribən doqquz yüz il bundan əvvəl yazılmasına baxmayaraq, dili 
sadə və mənalıdır: “Qara bulud dediyin sənin dövlətindir, qar ilə 
yağmur dediyin -  leşkərindir. Saç – qayğudur. Qan – qaradır, 
qalanısın yoru bilmən, allah yorsun”. Burada təfəkkür, tərkib və ifadə 
Azərbaycan dilinin bütün qanunlarına uyğun deyilmi? “Dədə 
Qorqud”da el məsəlləri şəklini almış çoxmənalı və səlis ifadələr vardır 
ki, onlar indi belə bizim dilimizdə yaşamaqdadır: “Dünya şirin, can 
əziz”, “gözün kimi tutar, könül kimi sevərsə”, “o zaman bəylərin 
alqışı alqış, qarğışı qarğış idi”, “qaçanı Qazanbəy qovmadı, aman 
deyəni öldürmədi”, “göz açıb gördüyüm, könül verib sevdiyim”, 
“dəvəcə böyümüşsən, köşəkcə ağlın yox, təpəcə böyümüşsən, darıca 
beynin yox”, “o zamanda oğul ata sözün iki eləməzdi, iki eləsə o 
oğlanı qəbul eləməzdilər” və sair. Biz yuxarıda “Dədə Qorqud”un 
dilində bugünkü dilimizdən fərqlənən və anlaşılmayan cəhətlər, indi 
işlətdiyimiz tərkiblər, ifadələr, sözlər olduğunu qeyd etdik. Bu da 
təbiidir, zaman keçdikcə, xalqın həyatı və təfəkkürü dəyişdikcə, 
inkişaf etdikcə, dil də dəyişir, inkişaf edir. “Slovo o polku İqoreve”nin 
dili bugünkü rus dilinə tərcümə edilmədən anlaşılacaq halda deyildir. 
Bugünkü fars dili ilə Firdovsi əsərlərinin dili arasında da müəyyən 
fərq vardır. Yaxud ermənilərin qədim tarix kitablarını bugünkü erməni 
dilinə tərcümə etmədən başa düşmək mümkün deyildir. 
 
 
469 
Dilimiz xalqımızın ümumi ictimai və iqtisadi inkişafı ilə bağlı 
olmuşdur. XIII əsrin əvvəllərinə doğru Azərbaycan dili hakim ərəb və 
fars dillərilə mübarizədə qalib çıxıb, saraylara və elm, ədəbiyyat 
aləminə yol açır, fars və ərəb dillərilə yanaşı o dövrün ədəbi dili 
olaraq işlənməyə başlayır. Bir əsr sonra, yəni XIV əsrdə bu dildə 
yüksək sənət nümunələri yaratmış Həsənoğlu və Nəsimi kimi şairlər 
yetişir. 
Bizcə, “Dədə Qorqud”dan sonra Azərbaycan dilinin inkişafındakı 
xüsusi mərhələni Nəsimi dövrü adlandırmaq olar. Nəsimi Azərbaycan 
dilini əsrinin qabaqcıl fikir və arzularını ifadə edən yüksək bir dil 
səviyyəsinə qaldırdı. Nəsimi dilimizi ideallar uğrunda mübarizə dilinə, 
təbliğat və təşviqat dilinə çevirdi. Nəsimi öz fəlsəfəsi və təfəkkürü ilə 
əlaqədar olaraq, dilimizin çərçivəsini xeyli genişləndirdi. Ona 
tamamilə yeni təşbehlər, ifadələr, fikirlər gətirdi. Bəzən Nəsimini 
anlamaq çətinliyi onun dilinin qəlizliyindən deyil, ifadə etdiyi fəlsəfi 
fikirləri dərk etmək üçün müəyyən tarixi, elmi, fəlsəfi hazırlığın 
yoxluğundan irəli gəlir. Bununla belə, Nəsimidə çox dərin fikirlərin 
yüksək və sadə ifadəsini görürük: 
 
Çün məni bəzmi - əzəldə eylədi ol yar məst. 
Ol cəhətdən görünür bu çeşmimə dəyyar məst, 
 
Məsti – dərgahəm, nə məstəm bu şərabi – cuzidən, 
Sanma, ey xacə, məni kim, olmuşam bikar məst... 
 
Oylə məstəm ta qiyamət daxi hüşyar olmazam, 
Çün məni vəhdət meyindən eylədi ol yar məst. 
 
Rindü qəllaşəm, məqamim küşeyi – meyxanədir. 
Gəlmişəm qalu – bəladən aşiqi – xummar məst. 
 
 
 
470 
* * * 
Münkirin ingarı çün getdiyü gəldi dövri – cam, 
Sufi məst oldu bu meydən, eylədi iqrar məst... 
 
Ey Nəsimi, sirri – haqqın məhrəmi sənsən bu gün, 
Söylədin qüdrət diliynən məniyi - əsrar məst. 
 
Bu şeirin ifadə etdiyi fəlsəfi fikirlərlə əlaqədar olaraq Nəsiminin 
özünəməxsus sözləri, ifadələri və istilahları vardır. “Bəzmi - əzəl”, 
“şərabi – cüz”, “rindü – qəllaş” və sairə yalnız ifadələr və sözlər deyil, 
eyni zamanda o dövrdəki əqidələr, təriqətlər mübarizəsi ilə bağlı olan 
və xüsusi şərh tələb edən fəlsəfi istilahlardır. Təbiidir ki, bu şeiri 
anlamaq oxucudan müəyyən hazırlıq tələb edəcəkdir. Buna baxma-
yaraq şeirin dili dövrünə görə çox da qəliz deyildir. Hətta son misraya 
diqqət edilsə, Nəsimi “diliynən” kimi sözün xalis xalqda işlənən 
şəklindən belə istifadə etməkdən çəkinməmişdir. Nəsimidə dil, məna 
və mündəricə ilə, fikirlə üzvi surətdə bağlıdır. Buna görə də o, bəzən 
çox qəliz, bəzən də sadə, tez anlaşılan olur. Onun şeirlərinin əsasında 
Azərbaycxan dili və təfəkkürünün qanunları hökmrandır. Aşağıdakı 
şeiri bu gün az – çox təhsili olan hansı bir azərbaycanlı başa düşməz? 
Yarını satdın bahasız, bilmədin miqdarını, 
Hiçə dəyməz ol kişi kim, hiçə satar yarını. 
 
Cövhəri – nadan əlindən müştəri alır ucuz, 
Cövhəri bilməz nə bilsin cövhərin miqdarını!!! 
 
Aşiqin əsrarını aşiq gərəkdir kim bilə, 
Olmayan aşiq nə bilsin aşiqin əsrarını. 
 
Hər kimin feli riyadır, ya sözü gerçək deyil, 
Qövlünə inanma anın, hiçə say iqrarını. 
 
 
 
471 
Nəsiminin şeirlərində xalq dili və ifadələrindən məharətlə istifadə 
edildiyi müşahidə olunur ki, bu da onun şeirlərinə xüsusi  bir şirinlik, 
məna dolğunluğu və məlahət verməklə XIV əsrdə ədəbi dilin xalq 
dilinə yaxınlaşmaq meylini göstərir: 
 
Düşmədi batil – xiyalə, olmadı sövdayi – xam, 
Hər kimin kim eşq odilə hər bişirdi aşını. 
 
Nəsimidən sonra Azərbaycan dili inkişafının yeni dövrü Səfəvi-
lərin hakimiyyət başına keçməsilə başlayır. Bu zaman Azərbaycanda 
ərəb, fars təsirlərilə yanaşı olaraq bir də osmanlı təsiri təhlükəsi yaran-
mışdı. Azərbaycan torpağı uğrunda osmanlılarla iranlılar arasında gizli 
və açıq şiddətli mübarizə gedirdi. Azərbaycanın daxilində isə istər 
osmanlı və istərsə  iranlı təsirindən əbədi olaraq qurtarmağa, müstəqil 
siyasi və dövləti həyata meyl daha da güclənmişdi. Bu hərəkat 
müxtəlif əqidələrin mübarizəsi, dini müxalifətlər şəklində meydana 
çıxırdı. Lakin təzahür şəklindən asılı olmayaraq, o, əsasən xarici təsir-
lərə qarşı çevrildiyindən, Azərbaycan torpağı və dilinin xüsusiy-
yətlərini idealizə edir, hətta dini əsərlərin belə azərbaycanca yazılma-
sına şərait yaradırdı. Heç də təsadüfi deyil ki, Səfəvilər xənədanının 
bünövrəsini qoyanlardan biri olan məşhur Azərbaycan şairi Şah 
İsmayıl Xətai şeirlərini xalis Azərbaycan dilində yazırdı. Hətta 
paytaxtı Azərbaycanın qədim və böyük şəhərlərindən Təbriz olan Şah 
İsmayıl dövlətinin fərmanları da Azərbaycan dilində idi. Bu dövrdə 
xalq ədəbiyyatı ilə yazılı ədəbiyyatın dili, ibarə və təşbehləri daha 
artıq bir – birinə yaxınlaşmış,  cilalanmışdır. XVI əsrin böyük aşıq-
larından Qurbaninin dililə Xətainin dilini çox zaman bir – birindən 
seçmək mümkün deyildir. Dövrün ümumi ruhilə əlaqədar olaraq dildə 
fars təsirinə qarşı mübarizə yalnız ayrı – ayrı sözlərin əvəz edilməsilə 
 
 
472 
deyil, Azərbaycan dilinin elm və ədəbiyyatda hakim bir dil olması ilə 
nəticələnmişdir. 
Belə bir bünövrə üzərində Füzuli yetişdi. Füzuli Azərbaycan 
dilində “nəzmi–nazik” yaratmağı, ölməz şairlərin sənətilə yanaşı dura 
biləcək sənət əsərləri meydana gətirməyi özünə bir məqsəd sayırdı. 
Yəni artıq Azərbaycan təfəkkürü və dili elə bir inkişaf mərhələsinə 
gəlib çatmışdı ki, qarşısına sənət aləmində hakim mövqe tutmaq kimi 
bir vəzifə qoyurdu. Füzuli bu böyük vəzifəni həll etdi. O özü bu 
vəzifəni belə anlayırdı: 
 
Qəzəl de ki, məşhuri – dövran ola, 
Oxumaq da, yazmaq da asan ola... 
 
Füzuli Azərbaycan dilini Şərq xalqlarının heç birində olmayan 
misilsiz bir qəzəl dilinə çevirdi. Azərbaycan dilində ölməz “Leyli və 
Məcnun”u yaratdı. O, dil və təfəkkür aləmində bir dəyişiklik əmələ 
gətirdi. Artıq Füzulinin dili hər cür incə mətləbləri, incə duyğuları 
ifadə edəcək bir dil idi. Ancaq Füzuli dilində hələ də fars dilinin təsiri 
görünür, müəyyən bir bəlağət duyulur. Xüsusilə, farsca tərkiblərə 
onun bütün şeirlərində, hətta misralarında təsadüf etmək mümkündür. 
“Şəbi-hicran”, “memari-səracei ibarət”, “şeiri-Məcnun”, “nəşəyi-eşq”, 
“mahi-mehr”, “müjdeyi-kam” və sair fars tərkiblərinə Füzulidə tez-tez 
rast gəlmək olur. Füzulinin dili və təfəkkürü dünya klassik 
ədəbiyyatının səviyyəsinə qalxacaq qədər qüdrətli və kamil 
olduğundan, onun gətirdiyi ənənələr də ədəbiyyatımızda uzun müddət 
yaşayır və XX əsrə qədər özünü hiss etdirən “Füzuli məktəbi” adı 
altında davam edir. Uzun müddət şeir aləmi onun geniş duhasının 
qanadları altından kənara çıxa bilmir. Şairlər ona təqlidən qəzəllər 
yazır, onun fikirləri, ifadələri, təşbehləri ən qüdrətli şairlərdə belə 
təkrar edilir. Füzulini anlamayaraq zahirən onu təqlid edənlərin və 
 
 
473 
şeirin gözəlliyini dəbdəbəli, təntənəli sözlərdə görənlərin səyi nəticə-
sində ərəb və fars tərkibləri, bəlağət və fəsahətdə, ədəbiyyat aləmində 
getdikcə dərin kök atır. Hətta dil məsələsinin çox şiddətli bir siyasi 
mübarizə məsələsinə çevrildiyi, saf Azərbaycan dili uğrunda müba-
rizənin alovlandığı zamanda yetişən böyük inqilabçı şair Sabirə belə 
bu təsirlər özünü göstərirdi. Buna baxmayaraq, Azərbaycan dilini 
dünya miqyasına çıxacaq klassik ədəbiyyat dilinə çevirməkdə Füzu-
linin rolu olduqca böyükdür. 
Füzuli dövründə Azərbaycan xalq ədəbiyyatı da xeyli inkişaf etmiş 
və yeni nağıllar, dastanlar, qoşmalarla zənginləşmişdir. Xalq ədəbiy-
yatının dilində də böyük bir irəliləmə görünürdü. Yaranmaqda olan 
“Koroğlu” eposunun dili “Dədə Qorqud”un dilindən daha artıq sığal-
lanmış və inkişaf etmişdir. Burada təbiət və qəhrəmanlıq səhnələrinin 
təsviri o dövrün saf Azərbaycan dili ilə yazılmışdır. Buna görə də 
“Koroğlu” dastanları daha artıq xalqın ağzına düşüb eldən-elə, 
obadan-obaya, alacıqdan-alacığa keçərək bütün xalqın sevdiyi, 
əzbərlədiyi təsəlli və xəyallar şərqisinə çevrilir. 
Bundan sonra Azərbaycan dilinin yeni səhifəsi XVIII əsrdə 
Vaqiflə açılır. Bu əsr yalnız ədəbiyyat aləmində deyil, həm də bütün 
Azərbaycan tarixində maraqlı bir əsrdir. 
Nadir şahın ölümü ilə İranda mərkəzi dövlətin zəiflik və başsız-
lığından istifadə edərək, məhkum xalqlar və ölkələr baş qaldırır, istiq-
laliyyət əldə etmək istəyirlər. Gürcüstanda İrakli, Azərbaycanda Fətəli 
xan bu hərəkata rəhbərlik edir. O, öz ana torpağını vahid bir bayraq 
altında birləşdirməyin zərurətini duyur. Üç böyük dövlətin arasında 
yerləşən Azərbaycanı müstəqil yaşatmaq çətinliyi və dərəbəylik 
çəkişmələri onu qorxutmur. O, qısa müddətə də olsa Gəncə, Bakı, 
Quba, Şamaxı və Təbrizi birləşdirən bir dövlət yaradır. Bu hərəkat 
ədəbiyyat və sənətdə vətənpərvərlik hisslərini gücləndirir; dili məhəlli 
çərçivələrdən və əcnəbi təsirdən çıxarır, vahid bir dilin, hamının 
 
 
474 
anladığı dilin ədəbiyyatda hakim yer tutması zərurətini oyadır. 
Ümumi-ictimai hərəkatla əlaqədar olaraq dildə ərəb və fars 
təsirlərindən uzaqlaşmaq və xalqa yaxınlaşmaq meylləri daha da artır. 
Vaqif bütün bu ictimai hadisələrin iştirakçısı və dildə ərəb, fars 
təsirlərinə qarşı mübarizənin ilhamçısı olmuşdur. Vaqifin şeirlərindəki 
təşbehlər, sözlər, ifadələr əksərən xalqdan alınmışdır. Çox zaman 
Vaqifin şeirlərini aşıq şeirlərindən seçmək olmur. 
XIX əsrdə Azərbaycan dili daha mürəkkəb bir inkişaf dövrü keçirir. 
Vaqiflə açılan cığır davam edir və dilimizdə yeni bir təsirin əlamətləri 
gözə çarpır. Şimali Azərbaycanın çarizm tərəfindən istila edilməsi ilə 
əlaqədar olaraq inkişafımızın istiqaməti dəyişir. Şərq sxolastik şüuru 
çar çinovnikləri və hərbi qulluqçuları tərəfindən Azərbaycana gətirilən 
yeni görüşlərlə qarşılaşır. İki dünya, iki aləm üz-üzə durur, bir-birinə 
zidd iki həyat tərzi, iki ənənə, iki görüş, iki əxlaq, iki təfəkkür 
qarşılaşır. Dövlət quruluşu, məmləkəti idarə üsulları, ictimai 
münasibətlər kökündən dəyişməli olur. Həyatımızın, şüur və 
düşüncəmizin çox – çox geridə qaldığını, belə gedərsə bir xalq olaraq 
ölüm qarşısında dayanacağımızı duyan şəxsiyyətlər yetişir. Onlar uzaq 
Petroqradda, Kiyevdə, Moskvada təhsil almış, rus xalqının qabaqcıl 
adamları Gertsen, Çernışevski, Belinskinin ideyaları ilə tanış olmuşlar. 
Onlar rus dili və ədəbiyyatı vasitəsilə Avropada ictimai fikrin 
inkişafını öyrənmiş, fransız münəvvərlərini oxumuş, darvinizmlə tanış 
olmuşlar. Onlar xalqın yeganə qurtuluş yolunu əski həyat tərzini, əski 
şüur və əxlaqın, düşüncə və təfəkkürün kökündən dəyişməsində, yeni 
qayda ilə məktəblər açılmasında, rus xalqı və rus mədəniyyəti ilə üzvi 
əlaqədə, maarif və mədəniyyətin xalq kütləsi içərisində geniş 
yayılmasında görürdülər. M.F.Axundov bu qabaqcıl fikirləri böyük bir 
ictimai reforma planı şəklində ifadə edərək qışqırır: 
“Bu dövrdə biz həyatda əmələ gələn yeni cərəyana müvafiq yeni 
məfhumları ifadə edən və bu vaxta qədər eşitmədiyimiz, qulağımızda 
 
 
475 
tıqqıldayan yeni sözlərin meydana çıxdığını görürük. Necə yəni 
fanatiklik? Necə yəni patriot? Bunlar nə qədər qeyri – adi görünsə də, 
həyat öz istiqamətini dəyişmir”. Yəni sözləri Mirzə Fətəlidən daha 
əvvəl Zakir şeirə salır: 
 
Ac yadına düşməz hər kim tox olur, 
Yoldaşını yox istəyən yox olur. 
Vilayətin yarısından çox olur 
Bu imani edən olsa podirat... 
O kəslər ki, tanımazdıq övladın 
İndi familinən çağırdır adın... 
Ortaya ki, düşüb bu növi nifaq, 
Yeridir ki, bizdən tutalar soldat... 
Mən yox idim, eşitdim ki, olublar 
Cavanşir bir dəstə, Kəbirli bir part... 
 
Keçən əsrin ikinci yarısında dil məsələləri də böyük aktuallıq kəsb 
edirdi. Mirzə Fətəli Axundov əlifbanın dəyişdirilməsini, ədəbiyyat və 
elm dilinin bütün xalqın anlayacağı bir dil olmasını tələb edirdi. O, 
hətta ərəb və fars dillərindən alınmış sözlərin yazılış və tələffüzündə 
belə Azərbaycan dilinin, həm də Azərbaycan xalq dilinin qanunlarını 
gözləməyi tələb edirdi: “... təvəqqə edirəm ki, sən də mənim kimi 
adəmi türk dilində adam yazasan, taxumi – toxum, cifti – cüt, müqəy-
yidi – muğayat, ovrəti – arvad, qaidəni – qayda və habelə...”1 
1905-ci ildən 1920-ci ilə qədər Azərbaycanda dil məsələsi 
ətrafında daha kəskin bir mübarizə alovlanır. Bu mübarizə, əsasən, iki 
siyasi – ictimai cərəyan arasında gedir. Bu cərəyanın biri Bakıxanov, 
Mirzə Fətəli Axundov və Həsən bəy Zərdabinin qiymətli yolunu 
davam etdirən inqilabçı – demokrat “Molla Nəsrəddin” cərəyanıdır; 
                                                 
1 M.F.Axundov. Əsərləri. II cild. Bakı, Azərnəşr, 1939, səh.69 
 
 
476 
ikinci cərəyan mürtəce sinif və təbəqələrin ideologiyasını ifadə edən 
və Azərbaycan xalqının müstəqil tarixini, müstəqil dilini danan burjua 
mülkədar qrupların yaratdığı cərəyandır. İkinci cərəyanın nümayən-
dələri Azərbaycan xalqının dilinə təhqiranə bir nəzərlə baxır, bu dildə 
yazanları savadsızlıqda, elmsizlikdə ittiham edirdilər. Onların yazıları 
bir yandan ərəb, fars sözləri və tərkibləri ilə, digər tərəfdən türk dilinin 
ifadələrilə dolu olduğundan anlaşılacaq bir halda deyildi. Sabirdən 
sonra “Molla Nəsrəddin”in ən sadiq qələmdaşı və görkəmli şairi olan 
Əli Nəzmi belələrini lağa qoyaraq yazırdı: 
 
Bu gün bir nüsxə türki ruzinamə 
Rəsid əz dəsti – məhbubi bədəstəm. 
Kişi, and olsun allaha, imama, 
Necə şad olmuşam guya ki, məstəm. 
 
Bəli, acdım görüm tazə nələr var? 
Edirlərmi dava osmanlı, bolqar? 
Nə söylüylər, nə söhbətlər, nə əxbar? 
Bir azca çün qəzet, jurnal pərəstəm. 
 
Və lakin çox çalışdım, çox hıqandım, 
Birin qandım sözün, bir də dayandım, 
Baxanlardan da bir qədri utandım 
Deyirlər: bisavadəm, ya ki, süstəm. 
 
Mühərrir bəy, əfəndim, bu nə dildir? 
Ərəbdirmi, yəhudi, ya xəşildir? 
Bədü qoftəm ki, bəlkə zəncəfildir 
Ki, əzbui – ibarət beylə məstəm. 
 
Baqofta: mən geli – naçizi bədşum, 
Gedib İstanbula qaçil bulundum, 
 
 
477 
Başımda fəs, ədibi – kamil oldum, 
Və əgər nə mən haman xakəm ki, həstəm.1 
 
Azərbaycan dilini ərəb, fars və osmanlı sözləri ilə yerli – yersiz 
zibilləyən və gəncliyin sağlam vətənpərvərlik və milli qürur hisslərini 
zəhərləyənlərlə mübarizədə mollanəsrəddinçilər ana dilini özlərinə 
istinadgah etmişdilər. Çəlil Məmmədquluzadə jurnalın birinci nömrə-
sində yazırdı: 
“Hərdənbir keçmiş günləri yad etmək lazımdır. Salınız yadınıza o 
günləri ki, ananız sizi beşikdə yırğalaya – yırğalaya sizə ana dilində 
lay – lay deyirdi. 
Hərdənbir ana dilini danışmaq ilə keçmişdəki gözəl günləri yad 
etməyin nə eybi var?”2 
Azərbaycan dilinin təmizliyi və saflığı uğrunda mübarizədə molla-
nəsrəddinçilərin və ümumiyyətlə, o zamanın mütərəqqi ziyalılarının 
xidməti olduqca böyükdür. Onlar dilimizi yabancı təsirlərdən qoru-
maqla milli ədəbiyyatımızın inkişafına təkan vermiş oldular. Onların 
arasında məsələni dərindən və çox düzgün başa düşən uzaqgörücü 
adamlar olmuşdur. Məsələn, F.Köçərli “Molla Nəsrəddin”də çap 
olunmuş məqaləsində deyirdi: 
“Hər millətin özünə məxsus ana dili var ki, onun məxsusi malıdır. 
Ana dili millətin mənəvi diriliyidir. Həyatının mayası mənziləsindədir. 
Ananın südü bədənin mayası olduğu kimi, ananın dili də ruhun 
qidasıdır. Hər kəs öz anasını və vətənini sevdiyi kimi, ana dilini də 
sevir. 
... Rusların məşhur pedaqoq və ədibi Uşinski yazır: “Bir millətin 
malını, dövlətini, hətta vətəninin əlindən alsan ölüb – itməz, amma 
dilini alsan, fovt olar və ondan bir nişan qalmaz...” 
                                                 
1 “Molla Nəsrəddin” jurnalı. 1913, №1 
2 “Molla Nəsrəddin” jurnalı. 1906, №1 
 
 
478 
... Uzun müddət İran dövlətinin nüfuzu altında yaşamaqla belə, 
bizim dilimizə bir növ fars dilinin qanun və qaydası sirişt edibdir. 
Əmma bununla belə, dilimizi o qədər qəliz və dolaşıq etməyibdir ki, 
onu anlamaq olmasın...” 
Məqalə sahibi Azərbaycan yazıçılarının öz ana dillərinə hörmət və 
məhəbbətdən danışaraq davam edir: “Onlar ana dilini canü – dildən 
seviblər və yazılarını açıq və aydın yazıblar. Abbasqulu ağa Bakı-
xanovun “Nəsihətnamə”si, M.F.Axundovun komediyaları, Qasım bəy 
Zakirin məktubatı, Hacı Seyid Əzimin movzun əşar və kəlamı, 
Həsənbəy Məlikzadənin “Ülum və fünuna” dair yazdığı kitablar və 
siyasi məqalələr cümləsi açıq və aydın dildə yazılmış əsərlərdir. 
Əmma bu axır vaxtlarda bizim açıq və sadə dilimizə İstanbulda 
yarımçıq elm təhsil edib gələnlər zərər yetirməkdədirlər. Bu cənablar 
nə elmdən və nə mərifətdən mərifət öyrənməyib və adlarına əlqab 
olaraq bir quyruq yapışdırıb qəliz ibarələr altına minib ədəbiyyat 
meydanında cövlan etməkdədirlər”. Sonra müəllif “Füyuzat”ın 
ərtafına toplaşıb Azərbaycan dilini korlayan əskinqilabçı iştirakçılar 
və Əlibəy Hüseynzadə haqqında yazır: “O, ancaq dilimizə pozğunluq 
saldı. Tazə dil gətirdi. Ətrafını bir dəstə meymunlar bürüdü və ona 
təqlid etməkdə bir – birinə macal verməyib böyük hünərlər göstərdilər. 
Az vaxtın içində Qafqaz türklərinin dili osmanlı, sözləri və istilahları 
ilə doldu: “işbu”, “iştə”, “şimdi”, “şol”, “əfəndim”, “baqalım”, “nasıl” 
sözləri qəzetə sütunlarını doldurdu. 
Bu işin nəticəsi bu oldu ki, indiki qəzetlərimizin və jurnallarımızın 
dilini oxuyub başa düşmək olmur. Ana dili öyrətmək üçün yazılan 
təlim kitablarımız öylə bir çətin dildə yazılır ki, onların vasitəsilə ana 
dilini ancaq unutmaq olar. Üç – dörd yüz səhifəlik təlimi – qiraət 
kitablarımızda “ana”, “ata”, “yaxşı” kimi çoxişlənən və əziz sözlər 
dərman üçün belə axtarılsa tapılmaz. Bizim əqidəmizcə, bu müqəllid-
lik və rəftar millətə xəyanət etməkdir. 
 
 
479 
... Millətini sevən, onun mənəvi diriliyinə çalışan, tərəqqisi yolun-
da əmək sərf edən yazıçılarımızdan, ədiblərimizdən çox – çox təvəqqə 
edirik ki, dillərini asanlaşdırsınlar. Ana dilindən uzaq düşməsinlər, 
meymunluqdan əl çəksinlər, fikirlərini açıq və sadə dildə yazsınlar, ta 
ki, onların yazdıqlarını oxuyan anlasın, düşünsün və ayılsın”1. 
Azərbaycanda Sovet hakimiyyəti qurulana qədər dilimizin keçdiyi 
mürəkkəb yolun çox səthi və müxtəlif cizgiləri belədir. Bu səthi baxış 
müasir dilimizin, yəni Azərbaycan ədəbi dilinin, ancaq Azərbaycanda 
Sovet hakimiyyəti qurulduqdan sonra yaranmağa başladığını iddia 
edənlərin haqlı olmadıqlarını sübut edir. Müasir ədəbi dilimiz 
Azərbaycan dilinin keçdiyi mürəkkəb tarixi proseslə üzvi rabitədə 
doğmuş və bu prosesin davamıdır. Sovet hakimiyyəti milli dilimizin 
inkişafına mane olan ictimai – siyasi əngəlləri aradan qaldırdı, onu 
rəsmi olaraq dövlət dili elan etdi, dilimizin şiddətli yüksəlişinə təkan 
verdi, onu yeni, yüksək mərhələyə qaldırdı. 
 
II 
Müasir dilimiz Azərbaycan klassik ədəbiyyat və xalq dilinə əsas-
lanır. Sovet hakimiyyəti illərində ədəbiyyat və şüurumuz kimi dilimiz 
də arasıkəsilməz bir təkamül keçirir. Bu müddət ərzində o, demək olar 
ki, lüzumsuz və mənanı ağırlaşdıran ərəb, fars və osmanlı təsirindən 
əsasən xilas olmuşdur. 
İnqilabdan qabaqkı mədəni gerilik və savadsızlıq nəticəsində xalq 
dili ilə ədəbi dil arasında yaranmış böyük ziddiyyətlər də qismən 
aradan qaldırılmışdır. Cəfər Cabbarlı, Məmməd Səid Ordubadi, 
Səməd Vurğun və başqa yazıçı və alimlərimizin dili indi bütün xalqın 
anladığı, sevdiyi və danışdığı bir dildir. Bu, bir tərəfdən ədəbiyyat və 
elmimizin xalqa yaxınlaşmasıdır, digər tərəfdən xalqımızın mədəni və 
elmi səviyyəsinin yüksəlməsilə əldə edilmişdir. Dilimizdə yeni 
                                                 
1 “Molla Nəsrəddin” jurnalı. 1913, №22 və 23 
 
 
480 
doğmuş məna və məfhumlara uyğun çoxlu yeni sözlər, ifadələr, isti-
lahlar da əmələ gəlmişdir. Bu 24 ilin ərzində dilimiz də bütün 
həyatımız və şüurumuz kimi böyük bir yüksəliş, keçmişin çürün-
tülərindən təmizlənmə dövrünü yaşamışdır. 
Hazırkı dilimiz ən yüksək bir romantikanın, ən təsirli realizmin 
dilidir. Bu dil qanadlı xəyalları, coşqun ehtirasları, dərin fikirləri ifadə 
edə bilir. Eyni zamanda, bu dil gözəldir, cazibədardır, şeirlə, ahənglə, 
musiqi ilə doludur. Onda dili əzən, dodaqları eybəcər şəklə salan, 
nəfəsi darıxdıran bir söz, bir ifadə belə yoxdur. Bu dil ən şiddətli 
drammatik monoloqları ifadə etməkdə acizlik çəkmir. Buna bir 
nümunə, bir misal istəsəniz, Cəfər Cabbarlını oxuyun, - deyərik: 
La ilahə illəllah!... Bax... bu əllər, bu ayaqlar, bu kəllələr, bu 
sümüklər, bunlar, bunlar da deyir la ilahə illəllah!... Yalnız mən, bir 
günəşin telləri, bir vicdanın çarpması, bir mənanın görsənişləri olan 
bəşəriyyətin bu qardaşlıq və azadlıq altında tək qalıb son nəfəsimdə də 
la ilahə illəllah demirəm... mənəm allah! Allah mənim özümdədir. 
Sənətkar sözləri mum kimi yumşaldaraq istədiyi şəklə salır və 
ildırım səsi verən ifadələr yaradır. Bu dil mürəkkəb olsa da, aydındır. 
Zahirən dəbdəbəli olsa da, daxilən qüdrətlidir. İnsan qəlbindəki 
ehtirasların səsidir. Azərbaycan dilinin, ancaq sadə cümlələri sevdiyini 
güman edənlər bir daha C.Cabbarlını oxusunlar. Sadə cümlələrdə zərif 
olan bu dil, mürəkkəb cümlələrdə qüdrətli və təsirlidir. O, hər cür 
təbiət mənzərələri və insan xarakterlərini təsvir edə bilir. Dilin bu 
qüdrətini biz mahir sənətkarlarımızın qələmindən çıxan hekayələr və 
romanlarda görürük. Yazıçılarımızın çoxunun əsərləri buna yaxşı 
sübut ola bilər. Məmməd Səid Ordubadi öz “Qılınc və qələm” roma-
nında baharın gəlişini təsvir edərkən qüdrətli bir rəsm tablosu yaradır: 
“Bahara məxsus ağ buludlar mais gülünün qırmızı yanaqlarını 
kirşanlamağa hazırlaşırdı... 
 
 
481 
... Nərgiz gülü şadlığından yaşlanmış gözlərini silərək bahar 
səhnəsinə tamaşa edir, bənövşələr başını çiyinlərinə qoyub düşünür, 
bəstəkar küləklər isə meşə səyahətinə çıxan gənc bir şairi qarşılamaq 
üçün salam mahnısını çalırdı”. 
Azərbaycan ədəbi dili qılınc döyüşünü andıran qızğın mükalimələr, 
kəskin dəyişmələr dilidir. Burada hər söz, hər replika iti xəncər 
zərbəsidir. Sübut üçün Səməd Vurğunun “Vaqif”indəki  Vaqif və 
Qacar səhnəsini xatırlayın. İçəri girən Vaqif Qacarın qarşısında 
başqaları kimi ikiqat olub diz çökmədikdə: 
Qacar – Bəs baş əymədiniz? 
Vaqif – Əymədim, bəli! 
Əyilməz vicdanın böyük heykəli... 
Qacar – Qılınclar toqquşub iş görən zaman, 
Neylər dediyiniz quru bir vicdan? 
Vaqif – Vicdan dedikləri bir həqiqətdir – 
Beşiyi, məzarı əbədiyyətdir... 
Qacar – Bəs zindan necədir, qaranlıq zindan?! 
Vaqif – Soyuq məzara da zinətdir insan. 
Bu, qüdrətli, mənalı və gözəl bir dildir. Bu, uzun tarixi təcrübə-
lərdə yetişmiş kamil bir dilin ifadələridir. Biz Mir Cəlal, Süleyman 
Rəhimov, Süleyman Rüstəm, Sabit Rəhman, Rəsul Rza, Osman 
Sarıvəlli, Əhməd Cəmil və başqa yazıçılarımızın əsərlərindən də yüz-
lərlə mənalı və dolğun misallar gətirə bilərik. 
Yuxarıda göstərdiyimiz müsbət cəhətlərlə bərabər, hazırda dili-
mizin inkişafını ləngidə biləcək bəzi mənfi hallar və kölgəli cəhətlər 
də baş vermişdir ki, onları tezliklə aradan qaldırmalı, işığa tutub 
sağaltmalıyıq. 
Bizcə, hazırda bütün nöqsanlar ayrı – ayrı müəlliflərin və mətbuat 
orqanlarının bəzən dilimizin təbiətilə hesablaşmamasından, onun 
xüsusiyyətlərinə etinasız yanaşaraq, onun öz daxili qanunlarını 
 
 
482 
pozmalarından əmələ gəlir. Bəzən biz qəzetlərdə, ədəbi jurnal və 
kitablarda, elmi, siyasi əsərlərdə dəfələrlə oxunaraq anlaşılmayan 
cümlələrə rast gələ bilirik. Belə məqalələr yerli – yersiz əcnəbi 
sözlərlə doldurulmuş olur. İş, ancaq ayrı – ayrı sözlər və istilahlarla 
olsa, dərd yarıdır. Əsas bəla dil qanunlarının pozulmasında, başqa 
şüurun, başqa təfəkkürün məhsulu olan ifadə və tərkiblərin dilə 
doldurulmasındadır. Belə məqalə və ya əsərlərdən bir şey anlamaq 
üçün onu mütləq sətrarası, hərfi – hərfinə başqa bir dilə tərcümə 
etməli və sonra oxumalısan. 
Biz ancaq tərcümə əsərlərini nəzərdə tutmuruq, hətta öz əsər-
lərimizdə də buna təsadüf etmək olar. Ədəbiyyat dilin cəbbəxanasıdır. 
Ən incə mətləbləri, gözəl sözləri, şirin ifadələri ədəbiyyat bizə təqdim 
etməlidir. Bir xalqın dilini inkişaf etdirən, ona məlahət, lətafət və 
həssaslıq gətirən vasitələrdən biri də ədəbiyyatdır. Digər tərəfdən, 
ədəbiyyat son dərəcə təsir edən, istiqamət verən, yol göstərən bir 
sənətdir. Yüzlərlə və minlərlə adamlar bu və ya digər əsərdəki gözəl 
ifadələri, incə mətləbləri yadlarında saxlayıb orada olan kimi 
danışmağa, düşünməyə çalışırlar. Buna görə də sənət əsərinin dili, 
bədii ədəbiyyatın dili kamil, mənalı, dolğun və qəşəng olmalıdır. Biz 
çox zaman bu cəhətə fikir vermirik. Yazıçının dili, döyüşçünün silahı 
– ikisi də eyni əhəmiyyətə malikdir. Silahını bilmədən hərb meyda-
nına atılan döyüşçüyə ümid bağlamaq olarmı? Ədəbiyyat üçün sadə 
dil qanunlarını gözləmək azdır. Bir əsərdə bütün xəbərlər axırda, 
bütün nöqtə və vergüllər yerindəsə, hələ o, ədəbi əsər deyildir. Ədəbi 
əsər bədii təfəkkürlə bağlıdır. O, canlı təşbehlər, eyhamlar, kəskin və 
təsirli ifadələrlə dolu olmalıdır. 
Yuxarıda dediyimiz nöqsan ən çox tərcümələrdən doğur. Məlum-
dur ki, inqilabın ilk günlərindən bizdə tərcümə məsələlərinə böyük 
diqqət verilir. Az müddət ərzində Marks, Engels və Leninin qiymətli 
əsərlərindən dilimizə çoxlu tərcümələr edilmişdir. İndi biz dünya 
 
 
483 
ədəbiyyatının gözəl nümunələrini öz ana dilimizdə oxuya bilirik. Bizə 
deyə bilərlər ki, heç bir xalq milli ədəbiyyatını, sənətini, milli mədə-
niyyətini, ancaq tərcümələrlə yarada bilməz. Əlbəttə, milli mədəniy-
yətin həqiqi inkişafı orijinal əsərlərin yaranması ilə başlayır, həm də 
belə əsərlər yalnız bədii ədəbiyyatda deyil, elmin, şüurun bütün 
sahələrində yaranmalıdır. Lakin bir həqiqət də var ki, heç bir xalq 
tərcüməsiz yaşaya bilməmiş və yaşaya bilməz. Əksinə, tarix göstərir 
ki, bir çox xalqların milli mədəniyyət və sənətləri tərcümələrlə 
başlamışdır. Məsələn, qədim Romada yunan ədəbiyyatı və elminin ən 
gözəl əsərlərinin tərcüməsinə nəinki Roma mədəniyyətini, həm də 
doğma dili inkişaf etdirən güclü bir vasitə kimi baxırdılar. Sonra ərəb 
elmi və fəlsəfəsinin inkişafı yenə böyük yunan filosoflarının 
tərcüməsindən başlamamışdımı? Homeri, Ərəstunu, Əflatunu, Sofoklu, 
Siseronu, yaxud Firdovsi, Nizami, Dante, Şekspir, Molyer, Höte və 
Puşkini tərcümə etməyən bir xalq “mən bu günün mədəni xalqıyam” 
deyə rahat otura bilərmi? 
Beləliklə, bəşər mədəniyyəti və elminin, ədəbiyyatı və sənətinin ən 
gözəl nümunələrini yorulmadan və müntəzəm surətdə dilimizə çevir-
mək, xalqımıza çatdırmaq işini davam etdirmək lazım və vacibdir. 
Yuxarıda dediklərimizdən aydın olur ki, dilimizdəki nöqsanlar 
tərcümənin çoxluğundan deyil, bəlkə pisliyindəndir; tərcüməçi adı 
altında bəzən savadsız, heç bir dili ağıllı – başlı bilməyən adamların 
əlinə qələm alıb meydan sulamasındadır. Bu nöqsanların yaranmasına 
səbəb tərcümə deyil, bəlkə bəzən çox savadlı və gözəl tərcümələrin 
savadsız redaktorların əlinə keçməsidir. Nəhayət, dilimizdəki 
nöqsanlara səbəb bəzi yazıçı, redaktor və tərcüməçilərimizin dilə qarşı 
məsuliyyətsiz münasibətidir. Bəla, ümumiyyətlə, tərcümədə deyildir, 
bəla bəzən hərfi – hərfinə tərcümə iddiasının irəli sürülməsi və bu 
iddiaya uyğun tərcümə əsərlərinin meydana çıxmasındadır. 
 
 
484 
Hərfi – hərfinə tərcümə, fikrin məna və qüdrətini deyil, onun zahiri 
ifadə şəklini saxlamaq təşəbbüsü təbiidir ki, həmişə məzmunun 
zəifləməsinə, çox zaman başqa hala düşməsinə və dolaşıqlığa səbəb 
olur. İstər siyasi, istər fəlsəfi və istərsə ədəbi əsərlərin tərcüməsinə 
yaradıcılıq işi kimi baxdığımızdan, biz həmin bu hərfi–hərfinə tər-
cümə iddiasının, belə mühakimənin, belə düşüncənin əleyhinəyik. 
Bizim dediyimiz odur ki, hər hansı bir xalqın şüurunu, dilini  başqa 
təfəkkürün, başqa dilin meyarı ilə ölçmək yanlış bir yoldur. Bu yoldan 
birdəfəlik əl çəkmək lazımdır. Çünki bir dili başqa bir dilin qanunları 
ilə ölçmək, yaxud o qanunlara tabe etmək düzgün yol deyildir hər 
dilin, ancaq öz qanunları və öz ifadə formaları müqəddəs və gözəldir. 
Bu və ya digər məfhumun xatirəsinə dili əzmək və ona yabançı olan 
bir tərkib yaratmağa ehtiyac yoxdur. Çünki hər dildə xüsusi ifadə 
formaları vardır ki, onu başqa dildə eynilə tapmaq çətindir. Məsələn, 
Azərbaycan dilində “mən yazırdım” və ya “yazdırdım” kimi bir forma 
vardır. Mən yazdırdım, yəni mən bir nəfər vasitəsilə ya zorla və ya 
xoşluqla yazmaq işini gördürmüşəm. Bunu, məsələn, ruscaya tərcümə 
etsək və sonra da ruscadan alınan sözləri eynilə azərbaycancaya 
çevirsək, bəlkə də tamamilə başqa bir məna meydana çıxsın. Başqa bir 
misal götürək, rus deyir ki, “Я наткнулся на такой факт”. Azər-
baycanca bunu necə tərcümə etmək olar? Burada hər sözün üzərində 
baş sındırmaq və ifadədə rusca necə söz varsa, azərbaycanca da o 
qədər söz olmalıdır – deyə tərcüməyə başlamaq mənasız və lazımsız 
hərəkətdir. Bizim zənnimizcə, mənanı alıb azərbaycanca vermək 
lazımdır. Azərbaycanca ifadə cümləyə görə, harada deyildiyinə görə 
müxtəlif şəkillərdə ola bilər. Məsələn, “Mən belə bir hadisəyə rast 
gəldim”, “ Mən belə bir hadisənin şahidi oldum ” və sairə. İni biz 
yuxarıdakı tələb üzrə ifadələri yenidən ruscaya tərcümə etsək nə olar? 
Ruscada ilk ifadədə olmayan “встретился”, “был свидетелем” kimi 
tamamilə yeni sözlər meydana çıxır. Hərfi – hərfinə tərcümə 
 
 
485 
tərəfdarları burada hay – küy qaldırırlar ki, ay aman, siz rus dilinə 
xəyanət etdiniz, mənanı pozdunuz və sairə. O zaman biz sözü bu 
“dəqiqəlik” tərəfdarlarına verir və onlardan belə bir tərcümə nümunəsi 
alırıq: “Mən belə bir fakta dəydim...” 
Eyni fikri biz Azərbaycan dilindən alınmış misallarla da sübut edə 
bilərik. Məsələn, Azərbaycan dilindəki “Məlik Məmmədin nağılı” 
ifadəsini ruscaya tərcümə etsək “Сказка о Мелик Мамеде” deməliyik. 
İndi həmin bu rus ifadəsini hərfi – hərfinə azərbaycancaya çevirdikdə 
gərək “Məlik Məmməd haqqında nağıl” yazasan. Bu isə dilimizə qarşı 
pis münasibət yaradan bir savadsızlıq olar. 
Çexovun “Qlaflı adam”ını xatırladan bəzi mütərcim yoldaşlar 
deyirlər. “Nə olur – olsun, ancaq qoy orijinalın tamamilə eyni çıxsın, 
çünki belə savadsız da olsa, eybi yoxdur. Ancaq eyni olmasa, içindən 
əngəl çıxar, başımıza xəta gələr”. Bu, mexaniki tərcüməyə gətirib 
çıxaran məhdud və zərərli bir mühakimədir. Mexaniki tərcümə isə 
həmişə dili korlayır, mənanı ağırlaşdırır. Məsələn, “Kommunist” 
qəzetinin keçən il 16 aprel tarixli nömrəsində dərc olunmuş bir yazıda 
mənası anlaşılmayan, dolaşıq və savadsız cümləyə baxınız: 
“Plenum belə hesab edir ki, məktəblərdə komsomol təşkilatlarının 
başlıca vəzifəsi müəllimin apardığı təlim – tərbiyə işində məktəbliləri 
hər cür çətinliklərdən və imtahanlardan çıxmağa, vətən üçün lazım 
olan hər cür işləri görməyə hazır olan şüurlu, intizamlı və hərtərəfli 
inkişaf etmiş vətəndaş kimi tərbiyə etməkdə müəllimlərə kömək 
etməkdən ibarətdir”. 
İnsaf edin, rəhmə gəlin, yoldaş mütərcimlər! Bu cümlədən kim nə 
başa düşsün. Kənd komsomolu, şəhər ziyalısı bundan nə öyrənsin! 
Niyə xalqı öz dilindən iyrəndirirsiniz? “Vətən üçün lazım olan hər cür 
işləri görməyə hazır olan”, “inkişaf etmiş vətəndaş kimi tərbiyə 
etməkdə... kömək etməkdən” kimi söz yığınını dil deyə xalqa təqdim 
etmək eyib deyilmi? Bu sözlər sizin qələminizdən çıxarkən üsyan 
 
 
486 
edən vicdanınızın səsi məgər qulaqlarınıza çatmadı? Belə dil hər hansı 
bir fikri xalqa çatdırmaq üçün vasitə deyil, ancaq əngəl ola bilər. 
Bizdən “Tərcümə ədəbiyyatımızda yaxşı bir şey yoxdurmu? Bizə 
yol göstərəcək, nümunə olacaq bir şey yoxdurmu?” – deyə soruşa 
bilərlər.  “Biz hələ də tərcümənin ən sadə məsələləri ətrafında müba-
hisə ediriksə, özümüzü mədəni adamlar saya bilərikmi?” – deyə sual 
edənlər tapılar. Bu suallara biz belə cavab veririk: Bizdə çox mühüm 
əsərlərin çox gözəl tərcümələri vardır. Hətta onların içərisində əsl 
yaradıcılıq məhsulu olan tərcümələr də tapmaq mümkündür. Cəfər 
Cabbarlının tərcümə etdiyi “Hamlet”i xatırlayın. “Hamlet” dünya 
dramasının çətin və ən gözəl əsəridir. Şekspirin şah əsəridir, onu 
tərcümə etmək o qədər də asan deyildir. Lakin C.Cabbarlı onu tər-
cümə edərkən böyük qələm işlətmişdir. Əsərin tərcümə edildiyi 
zamanın bəzi dil və istilah xüsusiyyətləri nəzərə alınarsa, Cəfərin 
tərcüməsi, doğrudan da, bir möcüzədir. “Hamlet”in məşhur “Olum, ya 
ölüm”lə başlanan monoloqunun daxili qüdrətini C.Cabbarlı böyük bir 
məharətlə belə çatdırır. 
Ölmək, uyumaq... uyumaq... bəlkə də röyalar görmək... budur 
məsələnin çətin yeri... həyatın boranları keçdikdən sonra ya ölüm 
yuxusunda biz nələr görəcəyik. Budur yolun keçidini kəsdirən, budur 
bizi uzun həyatın sürüntülərinə məcbur edən. Buna görədir ki, fəlakət 
bu qədər sürəklidir... yoxsa dünyanın bu zülm fəsadına, hökmranların 
təkəbbürünə, güclülərin təhqirinə qaytarılmış, tapdanmış bir eşqin acı 
iztirablarına, qanunların boşluğuna, hakimlərin azğınlıq və utan-
mazlığına rəzillərin xidmətlərinə qarşı coşan nifrətlərə kim dayanmaq 
istərdi. 
Demək, tərcümə ədəbiyyatımızda çox gözəl nümunələr vardır. 
Tərcümə işləri sahəsində təcrübəmiz də az deyildir. Bununla belə küt-
ləvi əhəmiyyət daşıyan ədəbiyyatın tərcüməsində pis bir dil hakimdir. 
Buna görə də gündəlik qəzet materialları, siyasi məqalələr və qərar-
 
 
487 
ların tərcüməsinə böyük elmi və ədəbi əsərlərin tərcüməsi qədər diq-
qət yetirilməlidir. 
Biz bu məsələnin üzərində çox dayanırıq. Çünki onu əsas nöqsan-
lardan biri sayırıq. Təəssüflə təkrar etməliyik ki, bu qüsur nəinki 
tərcümə əsərlərində, hətta öz qələmimizdən çıxan kiçik və böyük 
yazılarda da vardır. Bu yaxınlarda “Kommunist” qəzeti dil məsələləri 
haqqında bir neçə yoldaşın məqalələrini dərc etmişdir. Bu məqalələr 
içərisində biz görkəmli mütərcim və mətbuat işçilərindən Cümşüd 
Əzimov yoldaşın “Təmiz və zəngin ədəbi dilimiz uğrunda” adlı 
məqaləsini diqqətlə oxuduq. Cümşüd yoldaşın məqaləsində bir çox, 
əsasən düzgün, cəsarətli və maraqlı fikirlər vardır. Lakin Cümşüd 
yoldaşın öz məqaləsində Azərbaycan dilinə uymayan, onun qanun – 
qaydalarını və gözəlliyini pozan ifadələr, tərkiblər də çoxdur. Məsələn, 
Cümşüd yoldaş yazır: 
“Belə yazmaq üçün nəhayət öz əsər və danışıqlarımızın – fərqi 
yoxdur, bunlar istər böyük elmi əsər və ya böyük məruzə olsun, istərsə 
də xırda bir ərizə və ya xırda bir çıxış – dilinə də məzmunu qədər cid-
di diqqət yetirək, son nöqtəsinə qədər dönə - dönə oxuyub təshih edək, 
rövnəqləndirək, taraşlayaq və yalnız hazır olandan sonra meydana 
çıxaraq!”1. 
Təəssüf ki, bu cür gözəl bir nəsihəti Cümşüd yoldaş belə pis bir 
cümlə ilə ifadə etmiş və özü alimi – biəməl olmuşdur. Biz Cümşüd 
yoldaşı öyrətmək məqsədilə deyil, bəlkə Azərbaycan dilinin sintak-
tsisini necə anladığımızı bildirmək məqsədilə həmin cümləni azər-
baycanca yazırıq: 
“Nəhayət, belə yazmaq üçün böyük elmi əsər və məruzələrdən 
tutmuş, xırda bir ərizə və çıxışa qədər bütün əsər və danışıqlarımızın 
dilinə də məzmunu qədər diqqət yetirək, son nöqtəsinə kimi dönə - 
                                                 
1 “Kommunist” qəzeti. 16 fevral 1944-cü il 
 
 
488 
dönə oxuyub təshih edək, rövnəqləndirək, təraşlayaq və yalnız hazır 
olandan, sonra meydana çıxaraq!”. 
Dilin təsir dairəsi və dilə təsir edən mənbələr ancaq mətbuat və 
kitablarla qurtarsa idi, burada nöqtə qoymaq olardı. Lakin dil dedikdə 
yalnız mətbuat  və onunla əlaqəsi olan adamlar nəzərdə tutulmur. Dil 
xalqın malıdır. Böyük və kiçik dövlət idarələrindən tutmuş ibtidai, 
orta və ali məktəblərə qədər hər yerdə dilin qanunları gözlənilməlidir. 
Hətta idarələrin qapılarında və yol ayrıclarında asılan lövhələrdə belə 
dilin korlanmasına, pozulmasına yol vermək olmaz. Mübaliğəsiz 
demək olar ki, bir ildə idarələr arasında yazışma bəlkə də ən çox 
oxunan kitabın tirajından az kağız aparmır və minlərlə adamların 
əlindən gəlib keçir. Bu kağızlarda tamamilə başqa bir dil, heç bir 
qanun – qaydaya sığmayan bir dil hakim olarsa, bunun nəticəsi çox 
acınacaqlı olan bilər. Yəni ədəbi dil ümumun malı olmaz, savadsız və 
öz köklərindən ayrılmış bir dil, kütlələri öz pis təsiri altına ala bilər. 
Belə bir halın yaranmasına yol verməmək üçün mətbuat  və maarif 
orqanlarından tutmuş kooperativ və kolxoz idarələrinə qədər hər yerdə 
dilin qanunları gözlənilməlidir. 
Dil inkişafında mühüm yer tutan məsələlərdən biri də istilahlar 
məsələsidir. İstilah sadə bir fikri ifadə edən adi bir söz deyildir. 
İstilahın dildə rolu daha böyük, əhəmiyyəti daha çoxdur. İstilahlar 
insan ağlının inkişafı ilə, fikrin səviyyəsi ilə bağlı olan bir məsələdir. 
Xalqın həyat və şüuru inkişaf etdikcə, elmlərin dairəsi geniş-
ləndikcə, onun istilahları da sayca artır, yeni istilahlar yaranır, köhnə-
ləri daha müəyyən və qəti bir məna kəsb edir. 
Hər dil öz qanunlarına uyğun istilahlar yaradır. Bununla belə ta 
qədim zamandan istilahların daha artıq sırf milli çərçivəyə sığmadığı, 
beynəlxalq münasibətlər meydanına doğru meyl etdiyi görünmüşdür. 
Məsələn, yunanca hərəkəti, fəaliyyəti bildirən “dram” sözünü, yaxud 
ərəbcə sular əmiri mənasında olan “əmirülma”, yəni indiki “admiral” 
 
 
489 
sözlərini heç bir xalq tərcümə etmək fikrinə düşməmişdir. Çünki belə 
bir hərəkət gülünc olar və heç bir yaxşı nəticə verməzdi. Lakin dram 
və donanma ilə məşğul olacaq səviyyəyə yüksəlmiş hər xalq bu 
istilahları ilk mənşədə olduğu kimi deyil, bəlkə öz dil və xüsusi 
tələffüz qanunlarına uyğunlaşdıraraq qəbul etmişdir. 
Bizdən də Azərbaycan dilinin qaydalarını gözləməyi, onu lüzum-
suz olaraq işlənən əcnəbi sözlərdən təmizləməyi tələb edirlər. Bu 
cəhətdən Leninin “Rus dilinin təmizlənməsi haqqında”kı göstərişlərini 
biz Azərbaycan dili üçün də əsas almalıyıq. Lenin yazırdı: “Əcnəbi 
sözlərini ehtiyac olmadan işlətməklə biz rus dilini xarab edirik. Biz o 
sözlərdən düzgün istifadə etmirik. Rusca “недочеты” ya da 
“недостатки”, yaxud “пробелы” demək mümkün olduğu halda, nə 
üçün “дефекты” deyilsin?” Leninin irəli sürdüyü və bu gün bizim həll 
etmək istədiyimiz məsələ böyük məsələdir. Eyni zamanda, bu, zəruri 
bir hərəkətdir və demək olar ki, bugünkü mədəni xalqların hamısı 
zaman – zaman belə bir hərəkətlə üz – üzə gəlmiş və gəlirlər. Buna rus 
tarixindən bir misal gətirmək olar. 
Vaxtilə Rusiyada Qərb qarşısında bir qul kimi kor – koranə diz 
çökən bir qrup adamlar var idi. Onlar rus şüuru, rus təfəkkürü və rus 
mədəniyyətində heç bir yaxşı şey tapmır, hətta rus dilini həyatda və 
ədəbiyyatda yerli – yersiz əcnəbi ifadələrlə doldururdular. Keçən əsrin 
ortalarında yaşamış və rus dilinin məşhur izahlı lüğətini yaratmış 
Vladimir Dal belə adamlara qarşı çıxaraq göstərirdi ki, “qapıları 
laybalay Qərbə açaraq, frak geyib öz havamızdan başqa hər cür 
havaları çalmaqla” ədəbi dil yaratmaq olmaz. Kamil ədəbi dil xalq 
dilindən yaranmalıdır. Vladimir Dalın bu sözləri qızıl xətlə yazılacaq 
sözlərdir, çünki doğrudan da, xalq dili böyük bir dərya, qüdrətli bir 
mənbədir. O, hər yabançı rəngi qəbul etməz. Onun özünün rəngləri, 
boyaları və ahəngi vardır. Bu münbit sahə qanqal və tikan bitirməz. 
Orada doğan, artan, böyüyən hər şey təbii və gözəldir. Buna görə də 
 
 
490 
inkişaf edən, yüksələn və gələcəyini sevən hər kəs xalq dilini və onun 
qanunlarını bütün yeni doğan və yeni gələn sözlər üçün meyar seçmə-
lidir. Bəşər tarixi səhifələrinə çıxmaq istəyən hər xalq, o cümlədən, 
ruslar da belə hərəkət etmişlər. Vladimir Dal deyir: “Bu vaxta qədər 
xalq dilinə etina olunmurdu, lap son zamanlar ona nəzər salmağa 
başlamışlar, bu nəzər də ona qarşı bir mərhəmət və marağın ifadəsidir. 
Bu vaxta qədər bəziləri slavyan və yunan sözlərinə təqlidən əmələ 
gətirdikləri sözlərdən dil yaradıcılıqlarını güman edirdilər. Bəziləri də 
qətiyyən öz dillərini öyrənmək zəhmətini boyunlarına götürməyərək, 
başqa dillərdən əllərinə keçən hazır sözləri alır, bizim dildə heç bir 
mənası olmayan yabançı ifadə tərkiblərini hərfi – hərfinə tərcümə 
edirlər. Belə ifadələrdən, ancaq öz qeyri – rus şüuru ilə sətirlərin 
arasını oxuyan və oxuduqlarını fikrən başqa dilə tərcümə edən 
adamlar bir şey başa düşə bilərdilər. 
... Hərgah biz heyrət dumanı içərisində hissə qapılaraq öz əlimizlə 
xalq dili kimi qüdrətli bir mənbəni məhv etsək, böyük bir quraqlıqla 
üz – üzə gələrik. Öz doğma dilimizi başqa köklərdən qida alan pey-
vənd budaqlar, yaxud zərərli bitkilər kimi yabançı şirələrlə becərməyə 
və qidalandırmağa məcbur olarıq. Qoy hər kəs öz ağlına görə bunun 
nəticəsini mülahizə etsin. Belə halda biz tamamilə xalqdan ayrılıb 
onunla son əlaqə tellərini qırmış və bir sahildən uzaqlaşıb digər sahilə 
qovuşa bilməklə dilimizi daha da bayağılaşdırmış olarıq. Biz təbiətlə 
olan bu şiddətli mübarizədə öz son mənəvi qüvvələrimizi əzib məhv 
edər və əbədi olaraq yabançı təsirə qapılarıq. Çünki o zaman bizim 
özümüzə aid heç bir şeyimiz, hətta öz dilimiz və öz sözümüz də 
qalmaz1”. 
Beləliklə, istilahlar məsələsində də hər dil öz qanun və qaydalarına 
sadiq qalmalıdır. Başqa bir dildən alınan hər hansı söz və istilah 
mümkün olduqca öz əsl şəklini saxlasa yaxşıdır. Lakin o, daxil olduğu 
                                                 
1 Vladimir Dal – Tolkovıy Slovar. I cild, Moskva, 1935, səh.1-11 
 
 
491 
dilin qaydalarına uyğun hamarlanırsa, heç də eybi yoxdur. Əksinə, 
bunun çox zaman mütləq belə olduğunu sübut etmək üçün yüzlərlə 
misallar gətirmək olar. 
Hazırda biz də başqa dillərdə və məmləkətlərdə doğmuş çoxlu 
istilahları qəbul edirik və edəcəyik. 
Aydındır ki, “Rədd olsun bütün əcnəbi sözlər!” şüarını biz özü-
müzə düstur edə bilmərik. Zira, belə bir şey bizi ən mürtəce purizmə 
aparıb çıxarar ki, bu da elmimizin, mədəniyyətimizin və dilimizin 
inkişafını ancaq ləngidə bilər, bizi bütün dillərin və xalqların qəbul 
etdiyi və dilimizdə tam qarşılığı olmayan sözlər və istilahlardan ayırar. 
Digər tərəfdən, bel bir şüar nəticəsində uydurulmuş süni sözlər 
həyat və inkişafın ziddinə olduğu üçün uzun müddət ömr edə bilməz 
və tezliklə unudular. Ucdantutma hər əcnəbi sözü və istilahı ana dilinə 
tərcümə etmək və ya əvəzinə yeni söz yaratmaq doğru deyildir. Çünki 
lazım olmadığı halda və süni surətdə yaranan sözlər heç kəsin 
xatirində qalmaz. Keçən əsrin birinci yarısında admiral Şişkov (1754-
1841) rus dilini əcnəbi sözlərin basqısından təmizləmək üçün “alleya” 
sözünü “proxod”, “kaloşi” sözünü “mokrostupı”, “pensne” sözünü 
“nosodavka” sözü ilə əvəz etmək təklifini irəli sürürdü. Lakin təklif 
olunan bu süni istilahların heç biri (xalis rus sözü olduqlarına 
baxmayaraq) rus təfəkkürü və dilinə yol aça bilmədi. Buna biz öz 
tariximizdən də misal gətirə bilərik. 
1922-ci ildə Azərbaycan Mərkəzi İcraiyyə Komitəsi yanında təşkil 
olunmuş İstilah Komitəsi eyni mürtəce purizmə qapılaraq dövlət 
yerinə - toplantay, mədən suları (минеральные источники) yerinə - 
qırılğan suları, metal yerinə - yayxan, əhali yerinə - yaşaq, mühit 
(okean) yerinə - bürüyən, rəsədxana (обсерватория) yerinə - бахo-
вилах, sənaye  (промышленность) yerinə-törədiş, prezident (rəisi- 
cümhur) yerinə - başmaq, maddə (вещество) yerinə - nəsnək, nöqtə 
(toçka) yerinə - bənək və sairə yazmağı təklif edirdi. Lakin həyat nə 
 
 
492 
göstərdi?... Həyat, qırılğan, baxovilax və nəsnəgləri bir talaşa, bir zibil 
kimi öz yolu üzərindən kənara atdı. Beləliklə, biz beynəlxalq 
miqyasda işlənən və elmi – fəlsəfi fikirləri ifadə edən abstrakt, 
absolyut, demokrat, bioloji, kapital kimi istilahları mütləq qəbul 
etməliyik. Ancaq bu sözlər elə şəkildə qəbul olunmalıdır ki, onlardan 
sifət yaratdıqda, yaxud hallara saldıqda dil kələ - kötür bir şəklə 
düşməsin. Məsələn, dilimizə heç bir uyğunluğu olmayan sözün 
“biologiya” şəklini deyil “bioloji” şəklini qəbul etməliyik. Çünki 
“биологическая наука” deyəndə “biologiya elmi” kimi tələffüzə 
sığmayan bir ifadə deyil, bəlkə “биоложи елм” demək olsun. Yəni bir 
söz həm isim -  биоложи  (биололгия, həm də sifət - биоложи  
(биологическая) olaraq işlədilsin. Eynilə sifət olaraq “амортизасия” 
deyil, “амортизə” qəbul edilsin və sairə. 
Bütün bunları yekunlaşdıraraq deməliyik ki, dilimizin gələcək 
inkişafını təmin etmək və istilahlar tərkibini qaydaya salmaq üçün: 
Azərbaycan dili, onun sərf – nəhv və tələffüz qaydaları sözsüz – 
danışıqsız gözlənilməlidir. 
Rus dilində və beynəlxalq miqyasda işlənən sözlər və istilahlardan 
istifadə olunmalıdır. Belə istilahlar ancaq Azərbaycan dilinin sərf – 
nəhv və tələffüz qaydalarına uyğun şəkildə qəbul edilməlidir. Eyni 
zamanda, dilin sərf – nəhv qanunlarını və əsas xüsusiyyətlərini poza 
biləcək varvarizmin hər cür təzahürünə qarşı mübarizə aparılmalıdır. 
Dilimizə daxil olmuş və xalqımızın çoxdan bəri yiyələnib işlətdiyi 
ərəb və fars sözləri və istilahları saxlanmalıdır. 
Xalq dili böyük bir qayğı, həssaslıqla tədqiq olunmalı, 
öyrənilməlidir. Dil inkişafında onun əsas mənbə, tükənməz məxəz 
olduğu unudulmamalıdır. Həmçinin dilimizdə qarşılığı olmayan və 
işləndiyi şəkildə qəbulu lazım görülməyən istilahları əvəz etmək üçün 
sünilik və uydurmalara yol vermədən, xalq dili əsasında yeni istilahlar 
yaradılmalıdır. 
 
 
493 
Dili zənginləşdirmək və fikrin müxtəlif incəliklərini ifadə etmək 
üçün bəzi söz və istilahlar iki – üç şəkildə və öz sinonimləri ilə qəbul 
edilməlidir. 
Azərbaycan elmi - ədəbi dilinin nə jurnal və qəzetlərdə, nə də sinif 
otaqları və idarələrdə pozulmasına yol verilməməlidir. Hər zaman 
hamı onu öyrənməyi özünə borc bilməlidir. 
Ancaq bu yollarla biz dilimizin gələcək düzgün inkişafını təmin 
edə bilərik. 
Böyük Vətən müharibəsinin bu şərəfli günlərində apardığımız 
müzakirə və mübahisələr, ancaq dilimizin inkişaf və zənginləşmə-
sindən irəli gəlir. Geri gedən, gələcəyi olmayan bir dildə belə canlı 
məsələlər də ortalığa çıxmaz: ancaq artan, inkişaf edən, yaşamaq 
istəyən və gələcəyinə inanan bir xalq bir dil bu cür canlı məsələlərin 
müzakirəsinə yol verə bilər. 
Bizə bu inkişafı, bu yüksəlişi verən böyük Lenin milli siyasəti, 
əsrin bayraqdarı olan Kommunist Partiyasıdır. Bizi nöqsanlarımıza 
cəsarətlə baxmağa, özümüzü cəsarətlə tənqid etməyə öyrədən sosialist 
mündəricəli mədəniyyətimizi və doğma ana dilimizi düzgün yolla 
inkişaf etdirmək qabiliyyətinə və imkanlarına malikdirlər. Lakin bu 
işdə yaxşı bir nəticə əldə etmək üçün çoxlu zəhmət çəkmək, öyrənmək, 
səbir və mətanətlə işləmək, düşünmək lazım gələcəkdir. Yaxşı iş 
görmək istərkən böyük Əflatunun sözlərini bir daha yadımıza salaq. 
“Yaxşı adam adını almaq çətindir, çünki allahlar yaxşı bir iş üçün 
insandan bollu tər tökməyi tələb edirlər”. 
Fevral, 1944 
 
 
 
494 
 
Dil və ədəbiyyat dərslərini  
nümunəvi təşkil edək 
 
Dil bəşəriyyətin  təbiətlə olan ağır mübarizəsində, lüt – çılpaq, 
vəhşi insanın mağaralardan bugünkü zəngin mədəniyyət zirvələrinə 
yüksəlməsində əldə etdiyi ən qüvvətli və ən böyük fütuhatlarındandır. 
Dil olmasaydı, nə qüdrətli bəşər mədəniyyəti, nə tükənməz ədəbiyyat 
və şeir xəzinəsi, nə müasir yüksək texnika, nə də insanların sıx bir 
cəmiyyət halında birləşməsi mümkün olardı. 
Fridrix Engels “Meymunun insana çevrilməsi prosesində əməyin 
rolu” adlı məşhur əsərində göstərir ki, əvvəlcə əmək, sona isə onunla 
yanaşı olaraq dil meymun beyninin tədricən insan beyninə çevril-
məsinə təsir edən ən əsas səbəb idi. 
Dil fikrin ən incə cizgilərini, qəlbin ən dərin ehtiraslarını ifadə edə 
bilər. Dil şüur və düşüncənin, həyəcan və iztirabların açarıdır. 
Bir xalqın ictimai inkişafın hansı pilləsində durduğundan, keçdiyi 
ümumi tarixi inkişaf yolunun xüsusiyyətlərindən asılı olaraq, onun dili 
ya güclü və ya zəif, ya zəngin və ya kasıb olur. 
Dil böyük bir xəzinənin – insan mənəviyyatının açarıdır. Dil, eyni 
zamanda, şəxsiyyətin qabiliyyət və qanacaq dərəcəsini bildirən bir 
məhək daşıdır. 
Qapıları bağlı olan bir xəzinənin boş və ya dolu olduğunu, qiymətli 
və ya qiymətsiz şeylər saxladığını bilmək çətindir. Lal kimi hər kəsin 
söz və danışığından, ifadə və söhbətindən şüur və səviyyəsini, 
qabiliyyət və qanacağını təyin etmək mümkündür. 
Dilin, danışığın, sözün və böyük qüdrətini Azərbaycanın ölməz 
Füzulisi belə ifadə edir: 
 
 
 
495 
Artıran söz qədrini sidq ilə qədrin artırar, 
Kim nə miqdar olsa, əhlin eylər ol miqdar söz. 
Xazinu gəncineyi - əsrardır hərdəm çəkər, 
Rişteyi izharə min – min gövhəri əsrar söz. 
 
Söz arif və sərrafın əlində incə, kəskin bir qılıncdır. Bəzən o, 
kobud və naşıların əlində öz gözəlliyini itirib, çəfəngiyata da çevrilə 
bilər. Bu ancaq dilin təbiətən nəcib və həssas olduğuna dəlalət edir. 
Çünki təbiəti nəcib olan şeylər heç bir qanunsuzluq və cəhalətə dözə 
bilməz. Dil də belədir. Ən adi və sadə sözlər səthi fikirləri ifadə edə 
biləcəyi kimi, çox dərin bir mənanı da ifadə edə bilər. Məsələ sözlərdə 
deyil, bu sözlərdən istifadə edən ustaddadır, onun məharətində və 
bacarığındadır. Xalqın hər sözdən böyük bir ustalıqla istifadə etdiyinə 
dair Azərbaycan dilindən çox gözəl misallar gətirə bilərik. Biz, ən adi 
sözlərdən düzəlmiş, lakin çox dərin məna ifadə edən zərbi – məsəllər 
bilirik. Onlar zəmanənin fırtınaları qarşısında yıxılmayan, öz gözəl-
liyini əbədi olaraq saxlayan bir sarayı andırır. Məsələn, heç bir şəx-
siyyət və heç bir qüvvət hökmi – zamanın, tarixi zərurətin qarşısını ala 
bilməyəcəyi kimi, dərin fəlsəfi bir fikri xalq “hər şey zamana baxır, 
zaman heç şeyə baxmaz” deyə ifadə etmişdir. Burada hər söz dar 
lüğəti məna deyil, geniş məcazi məna alır. Qüdrətli fikir və sözlərin 
düzgün, yerində ustadyana deyilməsi cümlənin təsir qabiliyyətini 
artırır. Onun əzbərlənməsini, qavranmasını asanlaşdırır. Bəli, dil çox 
qüdrətli bir silahdır. Milli iftixarımız və xalqımızın bədii şüurunun 
dahisi olan Nizami deyir ki, dəmir iradə müvəffəqiyyətin qızıl açarıdır, 
qüvvətli bir rəy yüz qılınc vuran qoçaqdan daha artıq xeyir verə bilər. 
Bir padşahın tacı yüz papaq qəlibindən qiymətlidir. Ağıllı bir fikirlə 
böyük bir qoşunun belini sındırmaq olar. Halbuki qılıncla bir dəfədə 
on nəfərdən artıq düşməni öldürmək olmaz. 
 
 
496 
Azərbaycan dili də belə kəskin, qüdrətli, ahəngdar mənalı bir gözəl 
dildir. Hər xalqın dili uzun, əzablı tarixi bir şəraitdə yaranır. Onun 
adət və ənənələri ilə, bütün ruhi aləmi ilə ülvi surətdə bağlı olaraq 
sözlər, fikirlər, ifadələr, zərbi – məsəllər meydana çıxır. Azərbaycan 
dili də  xalqımızın keçirmiş olduğu ağır bir tarixi yolla bağlıdır. Dili-
miz xalqımızın böyük və tükənməz bir xəzinəsidir, onun dövlətidir, 
varıdır. 
Hamıya məlumdur ki, islamiyyətin ilk zamanlarından başlayaraq 
ta IX əsrə qədər ərəb xəlifələri, sonra da uzun müddət İran şahları, 
osmanlı paşaları qılınc və silah qorxusu ilə istiqlaliyyətimizi, mədə-
niyyət və dilimizi məhv etməyə can atmışlar. Bu xarici qəsbkarlar, hər 
şeydən əvvəl, xalqımızın mənəvi birliyini pozmağa, onun arasına 
müxtəlif məzhəb, din və əqidə davaları yaymağa çalışmışlar. İstər 
ərəblərin gətirdiyi islamiyyət, istər sonradan  iranlı və türklərin 
yaydığı sünni – şiə davaları, ancaq bu məqsədi güdürdü. Bu, qədim 
Romanın sınaqdan çıxardığı zəhərli bir siyasətin davamı idi. “Araya 
nifaq salıb öz hakimiyyətini təmin et”. 
Aydın deyilmi ki, Şamaxıda şiəliyin, Şəkidə sünniliyin təsir 
göstərməsi şimaldan tutmuş cənuba qədər bütün Azərbaycanı vahid 
bir bayraq altında birləşdirmək istəyən böyük dövlət adamları üçün 
güclü bir maneə idi. Xalqımızın xarici və daxili düşmənləri tərəfindən 
yaradılmış bu böyük əngəl dilimiz üçün də bir buxov, bir ölüm 
təhlükəsi təşkil edirdi. Bu tarixi əngəllərə, məharətlə düşünülmüş bu 
riyakar siyasətə baxmayaraq, xalqımız böyük dövlətlərin qılıncları 
arasına düşmüş torpağının şərəfini, öz mənəvi birlik və dilini saxladı. 
Nəsimi, Füzuli, Vaqif, Zakir, Mirzə Fətəli Axundov, Seyid Əzim 
Şirvani, Sabir kimi ölməz şairlər, filosoflar, ədiblər Azərbaycan 
dilində gözəl sənət nümunələri yaratdılar. Lakin bir arzu həmişə 
xalqımız üçün ideal olaraq qalırdı: öz ana dilində məktəblər açmaq, 
uşaqlarımıza öz ana dilində elm öyrətmək! 
 
 
497 
Abbas Səhhət 1913-cü ildə “Məktəb” jurnalında çap etdirdiyi “Bir 
məktəbdə imtahan” adlı şeirində xalqımızın bu arzusunu ifadə 
etmişdir. O, uşaqların necə ürək döyüntüsü ilə imtahanlara 
hazırlaşdığını, skamyalarda oturub böyük bir həyəcanla suallara cavab 
axtardığını yazaraq deyir: 
 
Aldılarsa qızıl nişanlarını, 
Heyf, bilmirlər öz lisanlarını. 
Əcnəbi dillərində çox mahir, 
Öz lisanında dilləri qasir. 
 
Atalar çoxları əvamünnas 
Öz yanında edib bu növi qiyas: 
Öz dilindən heç olmasın xəbəri, 
Onu bilməkliyin nədir səməri1... 
 
Ancaq sovet quruluşu bu məsələni həll etdi. Ancaq proletar 
hakimiyyəti bizə qədim babalarımızın əzəmətini qaytararaq, milli 
dövlət yaratmaq, mədəniyyətimizi inkişaf etdirmək imkanı verdi, 
dilimizi də əsrlərin vurduğu ağır buxovlardan azad etdi, onu dövlət, 
iqtisadiyyat, texnika dili səviyyəsinə qaldırdı. 
Lenin milli siyasətinin parlaq surətdə həyata keçirilməsi nəticə-
sində biz minlərlə orta məktəblər, texnikumlar açdıq. Onlarla ali 
məktəblər yaratdıq. Dünya və ilk növbədə rus ədəbiyyatının, elm və 
mədəniyyətinin parlaq incilərini Azərbaycan dilinə tərcümə etməyə 
başladıq. İndi yazı dilimiz, ədəbi dilimiz daha artıq kütləviləşmiş və 
yüz minlərlə adamları öz təsiri altına almışdır. Qabaqlarda olan ədəbi 
dil, sənət dili, mətbuat dili ilə geniş xalq kütlələri: adi adamlar, 
kəndlilər, fəhlələr və orta ziyalıların danışığı arasındakı sədd aradan 
                                                 
1 “Məktəb” jurnalı. 1913, №9 
 
 
498 
qaldırılmışdır. Ədəbi və xalq dili daha artıq bir – birinə yaxınlaşmış, 
üzvi surətdə bir – birinə bağlanmış və ikisi bir yerdə artıq kütləviləş-
mişdir. Bu vəziyyət bizdən dilimizə qarşı çox həssas və qeydkeş 
olmağı tələb edir. Dili - ədəbi, gözəl, mədəni dili, ancaq yazıçılar, 
ancaq qəzet işçiləri yaratmırlar; onu bütün xalq yaradır. Odur ki, bütün 
xalq onu yaxşı bilməlidir. Xüsusilə alimlər, ali məktəb müəllimləri, 
böyük və ya kiçik idarə başçıları, partiya, sovet, kooperativ işçiləri dili 
bilməyə, həm də təmiz, saf Azərbaycan dilini bilməyə məcburdurlar. 
Yuxarıda qeyd etdiyimiz işçilərin dili bilməsi nəinki onların vətən-
daşlıq borcu, həm də tutduqları mövqeyin tələbindən doğan dövləti 
borclarıdır. Təəssüflə deməliyik ki, elə burada bizim nöqsanlarımız 
daha çoxdur. Dil və ədəbiyyat məsələsi xırda, yaxud xüsusi bir məsələ 
deyil; o, böyük və ümumi bir dövlət məsələsidir, o, xalqın mənəviy-
yatı, varlığı məsələsidir. Bu məsələnin həllində məktəbin rolu 
böyükdür. Xüsusilə məktəblərimizin yüz minlərlə şagirdləri əhatə 
etdiyini, bütün sovet idarələrində, partiya təşkilatlarında işləyən 
adamların məktəbdən çıxdığını nəzərə alsaq, görərik ki, həyat və 
məişətimizdə olan bir çox nöqsanlar həmin məktəb tərbiyəsi, məktəb 
təlimində olan nöqsanlarla bağlıdır. 
Ədəbiyyat və dil müəllimləri uşaqlara yaxşı və düzgün danışmağı, 
öz fikirlərini sərbəst ifadə etməyi öyrətməklə kifayətlənə bilməzlər. 
Bu, onların vəzifələrinin balaca bir hissəsidir. Bu, sözsüz və danışıqsız 
həyat keçirilməsi lazım gələn bir şeydir. 
Hərgah hələ də bəzi orta məktəblərimizi bitirən gənclər yaxşı 
danışa bilmirlərsə, öz fikirlərini düzgün ifadə edə bilmirlərsə, bu, 
biabırçılıqdır, bu bir azardır, tezliklə müalicə olunmalı bir azardır. 
Hər kolxozçu, hər vətəndaş məsləhət üçün müəllimlərə müraciət 
etməlidir. Müəllim partiya və hökumətin qərarlarını, beynəlxalq 
vəziyyətin mühüm məsələlərini izah edən fəal bir döyüşçü olmalıdır. 
Ancaq, beləliklə, onlar yüksək müəllimlik adını doğrulda bilərlər. 
 
 
499 
Unudulmamalıdır ki, bizim bütün tarixi keçmişimizdəki böyük 
adamlarımız belə olmuşlar. Hamıya aydındır ki, el içində müəllim 
sözü nə qədər mənalı, nə qədər qiymətli və böyük bir sözdür. 
Siz yaxşı bilirsiniz ki, keçən əsrdə böyük rus maarifçilərinin 
ideyaları ilə ruhlanaraq, Azərbaycan xalqını ayıltmaq, mədəni xalqlar 
çərgəsinə çıxarmaq istəyən mübarizlərin çoxu müəllimlər idi. “Elm, 
məktəb, maarif, mədəniyyət” – deyə onlar öz canlarından keçirdilər. 
Onlar o dövrün irticasına, zülmünə kəndbəkənd, evbəev gəzir, 
məktəblər açır, xalqı ayıltmağa çalışırdılar. Həsən bəy Zərdabi, Nəcəf 
bəy Vəzirov, Əbdürrəhim bəy Haqverdiyev, Abdulla Şaiq, Üzeyir 
Hacıbəyov belə adamlar olmuşlar. Onlar öz işlərinin, öz ideyalarının 
mücahidi idilər. Bəli, hər şey də belədir. Bütün varlığını, bütün qəlbini 
həyata keçirmək istədiyin məqsəd yolunda verməsən bir şey əldə edə 
bilməzsən. Öz işini, öz sənətini sevməyən, onun mücahidi olmayan 
adamlar heç vaxt yaxşı şey yarada bilməzlər. Tariximiz belə müəllim-
ləri, xalq müəllimi kimi yüksək adı daşımağa layiq olan adamları 
həmişə uca tutmuşdur. 
Budur, “Məktəb” jurnalının 1913-cü il, ikinci nömrəsində Məm-
məd müəllimin vaxtsız ölümü münasibətilə belə bir yazı oxuyuruq: 
“Bu mərhumun Malbəyli kəndində maarif yolunda çalışaraq 
vücuda gətirdiyi asari – tərəqqi üçün bütün kənd camaatı onu  
canından da əziz tuturdular. Bizə də belə müəllimlər lazımdır. Başqa 
kəndlərin camaatı məktəbdən uzaq qaçdıqları halda, Malbəyli camaatı 
maarif cəhətcə kəndlərini bir şəhər dərəcəsinə çatdırmaq istəyirlər. Bu 
nədəndir? 
Müəllimdən! 
Müəllimin qeyrətindən, müəllimin səyindən... 
Bu qeyrətli müəllim gecə - gündüz çalışaraq kənd camaatını maarif 
yoluna çıxarırdı. O, maarifin mənfəətli olduğunu söz ilə deyil, tutduğu 
işlərlə isbat etdi, camaatı qandırdı. Odur ki, Bakıdan başqa qeyri – 
 
 
500 
şəhərlərdə hələ qızlar məktəbi olmadığı halda, Malbəyli kəndində 
mərhumun səyi ilə bir qız məktəbi açılmışdır. Bu gün bu məktəb 
davam edir, həm də parlaq surətdə davam edir”. 
Tariximizdə belə müəllimlər çoxdur. İndi sovet məktəbində çalışan 
müəllimlər bu cür mücahidlərin ənənələrini davam etdirərək xalqımı-
zın mədəni səviyyəsini qaldırmaqda, onun şüur və düşüncəsini geniş-
ləndirməkdə, onun həyat və yaşayışını daha da yaxşılaşdırmaqda, qan-
lı düşmən üzərində qələbəmizi yaxınlaşdırmaqda çox işlər görürlər. 
Ədəbiyyat müəllimlərimiz də bu böyük müəllimlər ordusunun 
içərisində ön çərgədə gedirlər. Lakin biz heç vaxt görülmüş işlərlə 
kifayətlənə bilmərik. Biz heç vaxt müəvəffəqiyyətlərə valeh olub, 
nöqsanlara göz yuma bilmərik. 
Məktəblərimizdə dil və ədəbiyyat dərslərində nöqsanlar az deyildir. 
1-ci sinifdən 10-cu sinifə qədər şagirdlərin xətti çox pisdir. 
Məktəblərin çoxunda səliqəli, yaraşıqlı xəttə fikir verilmir. 
Müəllimlərin əksəriyyətinin hüsni – xətt qaydalarından xəbəri 
yoxdur; hərflərin ünsürləri və tənasübü haqqında məlumatsızdırlar. 
Nəticədə, uşaqlar üc-milli dəftərə yazı yaza bilmirlər. Yazıları çox 
qarışıq olur. Yazı lövhələri də didaktikanın tələblərinə cavab verə 
bilmir. Xəttin gözəlliyi, yazının səliqəli və yaraşıqlı olması balaca 
məsələ deyil. Bu, birinci sinifdən başlayaraq uşağı nizam – intizama 
öyrədən tərbiyə vasitələrindən biridir. Təəssüf ki, məktəblərimizin və 
müəllimlərimizin çoxu bunu başa düşmür. 
Mən, ümumiyyətlə, məktəblərinin vəziyyəti pis olmayan Qazax 
rayonunun Şıxlı kəndində divar qəzetini gördüm. Bu divar qəzeti cız-
ma – qara edilmişdi. Hələ mən orada dil, imla, sərf – nəhv xətalarını 
demirəm. Belə qəzeti görən adamın on addımlıqdan ürəyi bulanır və 
ona yaxın düşmək istəmir. Halbuki məktəbdə hər bir şey, o cümlədən, 
divar qəzeti də adamın nəzərini və ruhunu oxşamalı, onda yüksək 
zövq, pak bir duyğu tərbiyə etməlidir. 
 
 
501 
Ümumi nöqsanlarımızdan biri də şagirdlərdə nitqin inkişafına az 
fikir verilməsidir. Onlar hətta, bildikləri bir şeyi belə düzgün, möhkəm, 
yığcam, tutarlı və məntiqlə ifadə edə bilmirlər. Təsəvvür, təxəyyül 
mühakimə qabiliyyəti uşaqlarda az inkişaf etdirilir. Onlara ədəbi – 
bədii danışıq vərdişi aşılanmır. Çox zaman yerli dialekt və şivənin 
mənfi cəhətləri ilə ardıcıl surətdə mübarizə aparmaq, şagirdləri bədii 
dilə alışdırmaq əvəzinə, ayrı – ayrı müəllimlər özləri yerli dialektin 
təsiri altına düşürlər. 
Şagirdlərin yazı nitqləri çox nöqsanlıdır. Onlar ərizə, vəsiqə, 
məktub yaza bilmirlər. Fikirlərini yazılı şəkildə çətin ifadə edir, plan 
və konspekt tutmaqda çətinlik çəkirlər. Bunun da səbəbi məktəb-
lərimizdə yazı dərslərinin pis təşkil edilməsidir. 
Məktəblərimizdə çox zaman yazının ancaq imla növləri hakimdir. 
Bu yazı üsulundan  sui – istifadə edilməsi şagirdlərin yaradıcılıq işini 
korlayır. Yaradıcılıq yazıları, plan üzrə inşalar, sərbəst mövzu üsullar 
işlənmir. Kitabı və ya başqa ədəbi-tənqidi bir əsəri oxuyub, onu öz 
mühakimə süzgəcindən keçirərək, möhkəm sübut və dəlillərlə müəy-
yən bir fikir yeridən şagirdlər hələ azdır. 
Orta məktəbdə yazı işlərini tamamilə yenidən qurmaq və savadlı 
adamlar yetişdirmək lazımdır. 
Yazıların təshih olunmasında və düzgün qiymətləndirilməsində də 
nöqsanlar az deyildir. Misal olaraq Bakıda 2 və 13 nömrəli məktəbləri, 
Ramana, Corat, Salyanda Piratman, Gəncəli, Arbatan məktəblərini 
göstərmək olar. 
Sərf – nəhv dərslərində də böyük bir rəsmiyyət hökm sürür. 
Müəllimlərin çoxu sərfi sərf xatirinə keçirlər. Uşaqlar tərifləri anlama-
dan əzbərləyir və düzgün cümlə düzəltməyi bacarmırlar. 
Sərf dərslərində bədii ədəbiyyatdan və əyani vasitələrdən az 
istifadə edilir. Dərs maraqlı qurulmur. Buna görə də sərf dərslərinə 
qarşı şagirdlərdə soyuqluq əmələ gəlir. 
 
 
502 
Nöqsanlarımızdan biri də ədəbiyyat dərslərində “damğalamaq” 
üsulunun hökm sürməsidir. Yenə də bəzi müəllimlər klassik yazıçı-
ların əsərlərini keçdikləri zaman  bu cür “tənqid” və “ifşa” ilə məşğul 
olurlar. Nəticədə, hər hansı bir yazıçının yaradıcılığına xas olan əsas 
cəhətlər aydınlaşdırılmır. Uşaqlar, xüsusilə, əsərin bədii ünsürlərini 
təşrih edə bilmir və dar  bir çərçivədə tərbiyə olunurlar. Çox zaman 
nəinki şagirdlər, hətta bəzi müəllimlər belə epik, lirik və drammatik 
əsərlərin əsas xüsusiyyətlərini bilmir, şeirimizin müxtəlif növlərini bir 
– birindən seçmirlər. 
Sinifdənxaric qiraət yaxşı təşkil olunmamışdır. Müəllimlər 
uşaqların məktəbdənkənar nə ilə məşğul olduqları ilə az maraqlanırlar. 
Uşaqları elliklə, teatr, muzey, sərgi və başqa ictimai yerlərə az 
aparırlar, uşaqların öz iştirakı ilə ədəbi dərnəklər, musiqi dərnəkləri, 
müsamirələr, mübahisə və münaqişə yığıncaqları, səhnəciklər kimi 
maraqlı iş növlərini yaddan çıxarırlar. İndiyə qədər məktəblərdə bədii 
əsərlərin az əzbərlənməsi kimi çox pis bir xəstəlik mövcuddur. 
Şagirdin nitqini inkişaf etdirən, onun bədii zövqünü təkmilləşdirən, 
hafizəsinin, təxəyyülünün genişlənməsinə yardım edən bədii par-
çaların əzbərlənməsini hərtərəfli inkişaf etdirmək lazımdır. 
Şagirdlərin söz ehtiyatına az fikir verilir. Onlar lüğət dəftərçəsi 
saxlamırlar. Bu da klassiklərimizin əsərlərini oxuyub anlamaq işində 
böyük çətinliklər törədir. 
Çox zaman siniflərdə şagirdlərin qiraətdən son dərəcə zəif 
olduqlarını görürük. Qiymət tələbinə görə müvəffəq qiraəti bacaran 
sinif göstərmək çətindir. Hətta yuxarı siniflərin şagirdləri belə ədəbi – 
bədii əsərləri yaxşı oxuya bilmirlər. Höccələyərək hıqqana – hıqqana 
oxumaq, qulaq asanı ən gözəl bədii əsərdən çiyrindirir. Yaxşı oxuyan 
şagirdlər isə, təəssüflə deməliyik ki, yeknəsəq sözləri bir – birinə 
qataraq, tutuquşu kimi eyni bir ahənglə və heç bir bədii təsir olmadan 
sadalayırlar. İfadəli, mənalı, təsirli bədii qiraətə az fikir verilir. 
 
 
503 
Etiraf etməliyik ki, klassiklərimizin, xüsusilə, əruz vəznilə yazıl-
mış şeirlərini oxuyanlar olduqca azdır. Bu yalnız şagirdlərə deyil, 
müəllimlərə də aid bir nöqsandır. Müəllimlərimizin də içərisində belə-
ləri çoxdur. Bu onu göstərir ki, ədəbiyyat dərsləri ancaq tədris 
kitablarındakı ayrı – ayrı xırda parçaların oxunması çərçivəsindən 
kənara çıxmır. Təəssüflə deməliyik ki, bu hal, xüsusilə, Azərbaycan 
məktəblərində gözə çarpır. Bizdə oxumaq, mütaliə etmək vərdişinin 
kütləvi hal almaması böyük bir bədbəxtlikdir. Məktəb tələbəyə, 
şagirdə bütün elmləri tamamilə öyrətmək imkanına malik deyildir; 
məktəb ancaq yol göstərə bilər: məktəbin borcu şagirdi bu yolu böyük 
bir əzm və iradə ilə keçməyə alışdırmaqdır. Mütaliə vərdişi bütün 
şagirdlərdə, bütün müəllimlərdə yemək – içmək kimi əbədi bir tələb, 
əbədi bir ehtiyac şəklini almalıdır; mütaliə vərdişi olmadan elmin heç 
bir sahəsində müvəffəqiyyət qazanmaq, irəli getmək mümkün deyildir. 
Halbuki müəllimlərin içərisində ancaq bir zaman ali məktəblərdə, 
müəllimlər institutunda, yaxud texnikumlarda ala – yarımçıq 
oxuduqları və öyrəndikləri ilə kifayətlənənlər çoxdur. Onlar az 
oxuyurlar. Bugünkü sovet ədəbiyyatının yeni nümayəndələrindən 
xəbərsizdirlər; rus və dünya klassiklərini ağıllı – başlı öyrənmirlər. 
Buna görə də onların mənəvi aləmi getdikcə kasıblaşır, hər gün, hər il 
eyni şeylərin təkrarı nəinki tələbələri, nəinki şagirdləri, onların 
özlərini də çiyrindirir və ədəbiyyat dərslərini maraqsız bir şeyə çevirir. 
Bir zaman görürsən ki, bu hal artıq ətalətə çevrilmişdir; belə 
müəllimin də dərsində fikrən və felən başqa şeylərlə məşğul olan, 
əsnəyib – öskürən şagirdlərin sayı getdikcə artır. Bu, pis bir haldır. 
Bunun nəticəsidir ki, biz hətta, ali məktəb qurtarmış müəllimlərin belə 
savadsız yazdıqlarını və düz danışa bilmədiklərini görürük. 
Məsələn, Qubadlı rayonu Fərcan orta məktəbinin sabiq direktoru 
Maarif Komissarlığına belə bir ərizə göndərmişdir: 
 
 
504 
“Məlumunuz olsun ki, mən həmin məktəbdə 2 ildir direktor, həm 
də tarix və qeoqrafiya predmetlərini aparırdım. 5 oktyabr 1943-cü ildə 
məni günahım olmadan direktorluq vəzifəsindən azad edib, predmet 
müəllimi təyin edib rayon xalq maarif şöbə müdiri, mənim yerimə 
Kirətax orta məktəbinin direktoru Əli Qədiməliyevi təyin edib. Mənim 
zəndimcən Narkomun razılığı olmadan PXM şöbəsi təyin etməyə və 
yaxud dəyişdirməyə ixtiyarı yoxdur. X.M.Komissarlığı №1098 
əmrinin çıxarışı əlimdə ola – ola beynaq yerə məni direktorluqdan 
azad edib RXM şöbəsi sizdən acizan xahiş edirəm mən günahsız 
olduğumu nəzərə alasız. Məni öz vəzifəmə qaytarasız. 
Fərcan orta məktəbinin direktoru”. 
Orta məktəb müəllimi, orta məktəbin direktoru olmuş bir adam öz 
ana dilində belə savadsız, belə yanlış yazırsa, o, şagirdlərə nə verə 
bilər? Bu ərizə göstərir ki, əvvələn, haman yoldaş qəti surətdə 
mütaliənin nə olduğunu bilmir, ədəbi – bədii əsərlərdən xəbərsizdir, 
nə Azərbaycan, nə rus, nə də dünya klassiklərinin iyi onun burnuna 
dəymişdir. Deyə bilərlər ki, hərgah o yoldaş fizikşünasdır və yaxud 
riyaziyyatçıdırsa, ondan nə istəyirsiniz, o ki ədəbiyyatçı deyildir? ... 
Bizim nöqsanlarımızın bir səbəbi də elə burada, bu yanlış 
mühakimədədir. İstər orta, istərsə də ali məktəb müəllimi öz ixti-
sasından asılı olmayaraq hər hansı bir dili, birinci növbədə, öz ana 
dilini mükəmməl bilməyə məcburdur. 
Məgər Füzulini, Vaqifi, Mirzə Fətəli Axundovu, Sabiri, Puşkini, 
Tolstoyu, Şekspiri, Şilleri oxumamış adamı mədəni adam hesab etmək 
olarmı? Belə bir şüurun nəticəsidir ki, siz nəinki orta məktəb 
müəllimləri, hətta ali məktəb müəllimləri içərisində mühazirələri 
birtəhər aparan, qırıq – kəsik cümlələrlə fikrini izah edən, doğru – 
düzgün yazıb danışa bilməyən adamlara rast gəlirsiniz. Azərbaycan 
Dövlət Darülfünunu, Pedaqoji, Tibb və Neft Sənayesi İnstitutlarının 
müəllimləri arasında belələri azdırmı? Guya dili bilmək, zəngin, 
 
 
505 
ahəngdar, mənalı danışmaq ədəbiyyatçıların işi imiş... Belə bir fikri 
irəli sürmək nadanlıqdan başqa bir şey deyildir.  
Yuxarıdakı məktub sahiblərinin belə savadsız qalmasında özləri 
müqəssirdirsə, ali məktəb müəllimləri onlardan daha artıq müqəssir-
dirlər. Çünki dil və mədəniyyət uğrunda mübarizəni bütün ali məktəb-
lərimiz, bütün müəllimlərimiz öz borcu bilsəydi, ali məktəblərdən şil – 
küt olub çıxmış tələbə tapılmazdı. 
Bütün ali məktəblərdə dil mədəniyyəti, ümumi mədəni səviyyə 
uğrunda mübarizə aparılmalıdır. 
Maarif idarələrində və müəllimlərimiz içərisində elə adamlar var ki, 
onlara görə öz dilini və qeyri – dili bilmədən yaşamaq, rəhbərlik 
etmək mümkündür. 
Bu yaxınlarda Cəbrayıl rayonundan, orta məktəbdə neçə ildən bəri 
tarix dərslərini aparan bir yoldaşı məktəb sahəsində daha böyük bir işə 
irəli çəkmək üçün Maarif Komissarlığına göndərmişdilər. Söhbət 
əsnasında məlum oldu ki, bu yoldaş həm qədim tarix, həm orta əsrlər 
tarixi, həm də yeni dövr tarixi dərslərini aparırmış. Biz qədim 
Babilistandan söhbət açdıqda o, Mesopotamiyanın (Beynəlnəhreynin) 
nə demək olduğunu, harada yerləşdiyini bilmədiyi kimi, heç belə 
sözləri eşitmədiyini də söylədi. 
- Bəs siz qədim tarixdən nə təhər dərs verirsiniz? – dedikdə, o 
özünü təhqir olunmuş hesab edərək: 
- Bu vaxtacan ki, yaxşı dərs demişəm, - deyə cavab verdi. Bu 
cavab da onun cəhalətinə əlavə bir dəlil idi. Çünki bilməmək fəlakət 
deyil, fəlakət öyrənmək istəməməkdir. 
Kim olursa – olsun, nə qədər böyük bir alim olursa – olsun, yenə 
də bilmədiyi, unutduğu məsələlər ola bilər. Çünki elm və insan biliyi 
ucu – bucağı görünməyən bir dəryadır. Bilməmək eyib deyil, öyrən-
məmək, çalışmamaq biabırçılıq və fəlakətdir. 
 
 
506 
Belə yoldaşları gördükcə məşhur fransız ensiklopedisti Deni Did-
ronun Ramo adlı qəhrəmanı adamın yadına düşür. Ramo özü haqqında 
belə deyirdi: “Mən öz sənətimdə ordan – burdan bəzi şeylər öyrən-
mişəm. Heç bunu da bilməsəydim olardı. Məgər başqalarına öyrət-
diyimiz şeyi mütləq özümüz də bilməliyik?...” Didro təəccüblə ondan: 
“Siz kompozisiya və musiqidən heç bir şey başa düşmədiyiniz halda 
dərs vermisiniz, eləmi?” – deyə soruşduqda Ramo belə cavab verir: 
“Heç bir şey anlamırdım. Məndən daha pis müəllimlər var idi. Onların 
pisliyi orasında idi ki, elə güman edirdilər ki, bir şey bilirlər. Mən heç 
olmasa nə uşaqların əlini, nə də zövqünü xarab edirəm. Uşaqlar 
məndən heç bir şey öyrənməsələr də, yaxşı müəllimin əlinə keçdikdə, 
heç olmasa qabaq öyrəndiklərini yaddan çıxartmaq üçün vaxt sərf 
etməzlər”. 
Meydana çıxan həqiqət budur ki, pis müəllim şagirdə daha artıq 
zərər vurur. Buna görə də müəllimlərin öz üzərində işləmək məsələsi 
çox mühüm və çox böyük bir məsələdir. 
İçərimizdə elələri də var ki, dil və ədəbiyyat dərslərini öyrənmək 
işini dünya ədəbiyyatı və klassiklərini öyrənmək işilə bağlamırlar. 
Siz bilirsiniz ki, heç bir xalq öz milli mədəniyyəti çərçivəsində 
inkişaf edə bilməz. Bütün böyük bəşəri mədəniyyətlər həmişə bütün 
xalqların mədəniyyət və sənətlərində olan yüksək fikirləri qavramışlar. 
Məsələn, qədim yunan mədəniyyəti, Midiya mədəniyyəti, qədim 
Roma və İran mədəniyyəti belə mədəniyyət idi. 
Bu gün ən qabaqcıl mədəniyyət olan sovet xalqlarının mədəniyyəti 
belə mədəniyyətdir. Buna görə dünya ədəbiyyatı və elminin ən gözəl 
nümunələrini xalqımıza çatdırmaq çox böyük və fəxri bir işdir. 
Burada qarşımıza ikinci məsələ, yəni rus dilini mükəmməl 
öyrənmək məsələsi çıxır. Milli mədəniyyətimizi, mənəviyyatımızı və 
dilimizi mükəmməlləşdirmək, daha da inkişaf etdirmək istəyiriksə 
mütləq rus dili, rus ədəbiyyatını kamil bilməliyik. Bu dil gündəlik 
 
 
507 
həyatımızda, orduya gedən yoldaşlarımıza, SSRİ xalqları ilə olan 
münasibətimizdə lazımdır; bu dildə biz Lenini, Qorkini, Tolstoyu, 
Puşkini oxuya bilirik; bu dil vasitəsilə dünya ədəbiyyatının ta qədim 
zamandan tutmuş indiyə qədər olan ən nadir əsərlərilə tanış ola bilirik. 
Bu cəhətdən də bizim nöqsanlarımız az deyildir. 
Bu sahədəki nöqsanlar da göstərir ki, məktəblərimizdə tədris 
keyfiyyətini yüksəltmək zəruri və vacibdir. Bunların hamısı onu 
göstərir ki, hələ də bəzi məktəb müdirləri dil və ədəbiyyatın, təlimin 
böyük əhəmiyyətini anlamırlar. Onlar müəllimlər şurasında, valideyn-
lər iclasında, şagirdlər yığıncağında savad və bilik haqqında çox 
nitqlər deyib nəqşlər tutur, hətta divar qəzetləri çıxarırlar, lakin əsl 
savad və mədəniyyət uğrunda pis mübarizə aparırlar. 
Lenin 1922-ci ildə belə adamları tənqid edən Mayakovskinin bir 
şeiri münasibətilə yazırdı: 
“Rus ədəbiyyatında Oblomov adlı bir tip vardı. O, daima çarpayıda 
uzanaraq planlar düzəldirdi. O zamandan xeyli müddət keçmişdir. 
Rusiya üç inqilabı başa çatdırmışdır. Lakin oblomovlar yenə qalmışdır. 
O həm də kəndli idi. O yalnız kəndli deyildi, o həm də ziyalı idi. Yox, 
o yalnız ziyalı da deyildi, o, eyni zamanda, fəhlə və kommunist idi. 
Köhnə Oblomov sağ – salamatdır demək üçün özümüzə, bizim 
iclaslara, komissiyalardakı işimizə baxmaq kifayətdir. Hələ uzun 
müddət onu yumaq, təmizləmək, surtmək, qaşıyıb atmaq lazımdır ki, 
bəlkə nəticədə bir şey hasil olsun. Bu cəhətdən biz heç bir xəyala yol 
vermədən öz vəziyyətimizə nəzər yetirməliyik.” 
Leninin oblomovçuluğa, fəaliyyətsizliyə, ətalətə qarşı çevrilmiş bu 
sözləri bu gün belə bizi daha artıq fəaliyyətə sövq etməli, kamil, bilikli 
adamlar hazırlamağa ruhlandırmalıdır. 
Deyə bilərlər ki, müəllimlərimizin böyük bir qismi yeni və hətta 
orta və pedaqoji təhsili olmayan yoldaşlardır, bunu bilə - bilə 
nöqsanlarımızdan bu qədər danışmaq artıq deyilmi? Bizcə, artıq 
 
 
508 
deyildir. Əksinə, lazım və zəruridir. Elə müəllimlərimizin içərisində 
təcrübəsiz və təhsilsiz yoldaşların az olmadığını nəzərə alaraq, biz 
onları daha artıq çalışmağa, öz ixtisaslarını yorulmadan artırmağa 
sövq etməliyik. 
Bu yaxınlarda SSRİ Xalq Komissarları Soveti pedaqoji təhsili 
olmayan müəllimlərə müəyyən müddətdə lazımi təhsil vermək üçün 
qərar çıxarmışdır və bütün tədbirləri qeyd etmişdir. Xüsusilə, bu cür 
müəllimlərin mütləq qiyabi pedaqoji təhsillə əhatə olunması lazım və 
vacibdir. Buna görə də pedaqoji məktəblərin, darülfünunun və 
pedaqoji institutların qiyabi şöbələrinin işini çox – çox gücləndirmək 
lazım gəlir. 
Pedaqoji təhsili və kafi hazırlığı olmayan müəllimlər öz üzərində 
işləməyə borclu olduqlarını, təhsillərini artırmağa məcbur olduqlarını 
bir dəqiqə də belə unutmamalıdırlar. 
Yanvar, 1944 
 
 
 
509 
 
Azərbaycan dili 
 
Yer üzündə çoxlu millətlər, xalqlar və qövmlər vardır. Hər bir xal-
qın öz vətəni, adəti, rüsumu və əqidəsi olduğu kimi, öz dili də vardır. 
Bu dilə ana dili, doğma dil, vətən dili deyilir. Ana dili, yəni o dil ki, 
xalqın bütün oğul və qızları doğulub dünyaya gələn gündən, ölüb qəb-
rə gedən günə kimi o dildə danışır, beşik başında, təndir qırağında, 
toyda, yasda, küçədə, bazarda o dili işlədir. O dilin vasitəsilə hər kəs 
istədiyi fikir və hissiyyatı başqasına anladır, o dilin vasitəsilə vətən-
daşlar ünsiyyət tapır, bir-birinə məhəbbət yetirirlər. Heç bir millət və 
ya xalqdan elə bir adam tapmaq olmaz ki, o öz anasının südünü əmə, 
öz atasının ocağı başında böyüyə və öz ana dilini bilməyə. Beş-üç 
nəfər əcnəbi dilində oxumuşun və ya yadların beşiyində tərbiyə 
taparaq halal ana südündən məhrum olanların danışdığı bir dilə isə ana 
dili demək olmaz. Ana dili o dildir ki, onu bütün xalq bilir, bütün xalq 
o dildə danışır. 
Dil bir xalqın mənəvi cəhətdən birləşməsində, öz həyat və 
mübarizəsini təşkil etməsində qüdrətli bir vasitə və silahdır. Ta qədim 
zamanlardan bəri tarix göstərir ki, hər hansı bir xalq öz millət və 
mənəviyyatını saxlamaq üçün öz vətəni və dövləti ilə bərabər öz dilini 
də saxlamağa cəhd etmişdir. Çünki bir xalqın ana dili onun milli 
varlığının və mənəvi aləminin ifadəsidir. Beləliklə, dil hər bir xalqın 
milliyyət və varlığını bildirən və qoruyan mühüm amillərdən biridir. 
 
 
510 
Buna görə də tarixdə güclü və qəsbkar dövlətlər başqa millərləri əsarət 
altına aldıqda, o millətlərin yalnız dövlət istiqlaliyyətini məhv etməklə 
kifayətlənməmişlər. Qəsbkar və müstəbidlər əsarət altına saldıqları 
millət və xalqların milli mənəviyyatını, gözəl sənət və elm yadigar-
larını ya məhv etmiş, ya da mənimsəyib özlərinə çıxmışlar. Onlar 
bununla da kifayətlənməmişlər. Onlar milli zülm və təzyiq altında 
saxladıqları xalqların adət-ənənələrinə, əqidə və etiqadlarına təhqiranə 
əlaqə bəsləməklə bərabər, ana dillərini də məhv etməyə çalışmışlar. 
Müstəmləkəçi hakim dövlətlər məhkum xalqların “alçaq irqdən” 
olduğunu irəli sürərək onun dilinin “kobudluğunu”, bu dilin “böyük, 
dərin fikirlər və həssas duyğuları” ifadəyə qabil olmadığını iddia 
etmişlər. Onlar məhkum xalqın ana dilini rəsmi dövlət idarələrindən 
qovmuşlar, bütün işləri hakim xalqın dilində aparmışlar. İşğalçılar 
bununla da kifayətlənməyərək küçədə, bazarda, ailədə belə dili 
boğmağa cəhd etmişlər. Onlar hər yerdə əsarətə aldıqları xalqın anna 
dilinə rəzil bir şey kimi  baxaraq ona ümumi bir etinasızlıq yaratmağa, 
onun “lazımsızlıq” fikrini oyatmağa çalışmışlar. Məsələn, qədim 
iranlıların üçüncü Daryuş dövründəki səltənətini dağıtmış və İranı fəth 
etmiş olan qədim yunanlar iranlılara alçaq nəzərlə baxır, onların milli 
adət, ənənə və dilinə təhqiranə münasibət bəsləyirdilər. Hətta mədə-
niyyətcə iranlılardan çox-çox geridə olan ərəblər belə beşinci əsrdə 
İranı fəth etdikcə iranlılara yüksək yaradıcılığa qabil olmayan bir xalq 
kimi baxmış, onların şəhərlərini talamaq və dövlətlərini məhv etməklə 
kifayətlənməyib dillərini belə qadağan etmişdilər. Buna görə də uzun 
 
 
511 
zaman İranın bir çox yazıçı və alimləri öz əsərlərini ərəb dilində yazıb 
yaratmaq məcburiyyətində qalmışlar. İranın zalım və müstəbid 
hakimləri eyni müsibəti Azərbaycan xalqının başına gətiriblr ki, bu 
mənhus əməlin ləkələri, mütəəssüfanə, zəmanəmizə qədər silinib 
getməmişlər. Tar-mar edilmiş Hitler Almaniyası və başqa millətlər və 
xalqlar əleyhinə həmin vəhşi və heyvani münasibət bəsləyir, öz “irq 
nəzəriyyəsinə” əsaslanaraq işğal etdiyi ölkələrdə mili mədəniyyət və 
ana dilini aradan qaldırmaq üçün min bir vəşhət yaradardı. 
Tarix ikinci bir cəhəti də göstərir ki, əsarət altına düşmüş heç bir 
xalq öz milli varlığının və dilinin məhv edilməsinə razı olmamışdır. 
Belə xalqlar siyasi istiqlaliyyət və dövlətdən məhrum olduqları halda 
belə ölüm-dirim mübarizəsindən əl çəkməmiş, öz milli varlıq, milli 
mədəniyyət və ana dillərinin saxlanılmasına və tərəqqisinə səy 
etmişlər. Beləliklə, ta qədim zamanlardan bəri ana dili, hər xalqın 
həyat və azadlıq mübarizəsində misilsiz bir silah olmuşdur. Digər 
tərəfdən, hər hansı bir xalqın dili onun fikri deməkdir. Həmin o xalqın 
ümumi ictimai-iqtisadi tərəqqisindən asılı olaraq onun şüuru, 
təfəkkürü nə dərəcədə isə, dili də o dərəcədə olur. Məsələn, öz 
inkişafının xüsusiyyətlərinə görə kimya elmi ilə məşğul olmayan bir 
xalqın dilində bu elmə aid məfhumlar axtarmaq əbəsdir. Yəni dil xal-
qın ümumi tarixi həyat yolu ilə bağlı olaraq yaranır və bu yolun əsas 
xüsusiyyətlərini mütləq əks etdirir. Buradan belə bir nəticəyə gəlmək 
olar ki, dil canlı tarixdir, mütləq xalqın həyat və tarixinin hərəkət və 
dəyişikliklərilə həssas surətdə əlaqədardır. 
 
 
512 
Azərbaycan dili də Azərbaycan xalqının çox qədim tarixi və 
mürəkkəb həyat yolu ilə bağlı olaraq meydana çıxmış, mühit və 
zamanın şəraitinə görə tərəqqi etmiş və dəyişmişdir. Yəni Azərbaycan 
dilinin tarixi də böyük Azərbaycan xalqının və müqəddəs Azərbaycan 
torpağının tarixi qədər qədimdir. 
Məlum olduğu üzrə, hələ miladidən 500 il əvvəl, indiki Cənubi və 
Şimali Azərbaycan torpaqlarında qədim dünyanın qüdrətli dövləti olan 
Midiya dövləti yerləşmişdi. O zaman bu torpaqlar Midiya və onun 
üzərində yaşayan xalq Midiya xalqı adlanırdı. Tarix sübut edir ki, 
midiyalılar azərbaycanlıların qədim babaları olmuşlar. Onların böyük 
mədəniyyət və sənətə malik olduqlarını bütün tarixçilər yazmaqda-
dırlar. Midiyalıların mədəniyyət və dili o qədər tərəqqi etmişdir ki, qə-
dim farslar onlara görə çox dala qalmış və ibtidai halda idilər. Dil-
şünaslar indiki Azərbaycan dilində o zamankı Midiya dilinin qalıq-
larını və ünsürlərini tapırlar. Lakin qədim Midiya dili haqqında olan 
mühüm yazılar, zəmanəmizə qədər gəlib çıxmadığından bu sahədəki 
elmi tədqiqat işləri də çox çətinləşir. Bəs Midiyanın mədəniyyət və 
sənət asarı və yazıları nə olmuşdur? Onları işğalçılar ya məhv etmiş və 
ya qəsb etmişlər. Midiyanın elm və sənət asarını dünyanın bütün 
muzeylərində tapmaq mümkündür. Çünki Azərbaycan xalqının düş-
mənləri, onun torpağına göz dikənlər nəinki bizim milli dövlət və 
siyasi istiqlaliyyətimizi məhv etmiş, həm də elm, sənət asarımızı və 
ana dilimizi də aradan götürmək istəmişlər. Bu məqsədlə qəsbkarlar 
daha da irəli gedərək Azərbaycan xalqının mənşəyi və doğma dili 
 
 
513 
haqqında başdan dibə yalan və iftiradan ibarət olan bir “tarix”, bir 
“nəzəriyyə” də uydurmuşlar. Söz yox ki, Azərbaycan xalqını əsarət 
altında saxlamaq və onun milli şüurunu öldürmək istəyənlərin uydur-
duğu “nəzəriyyə”lərlə həqiqi tarix və sağlam məntiq arasında heç bir 
əlaqə yoxdur. 
Tarix gösrərir ki, heç bir xalqın dili əvvəlki şəklində, qədim 
zamanda olduğu şəklində qalmır, dil də həyatla birlikdə dəyişir, tərəq-
qi edir, axar bir çay kimi daima hərəkətdə olur. Belə olmasa idi, indiki 
Azərbaycan dili əvvəlki şəklində qalardı. Həmçinin belə olmasa idi, 
indiki farslar qədim fars yazılarını anlaya bilərdilər. Halbuki bu 
yazıları indiki fars dilinə tərcümə etmədən anlamaq mümkün deyildir. 
Eyni sözü ermənilər, yunanlar, ruslar haqqında da demək olar. 
Qədim erməni yazılarını indiki ermənilər tərcüməsiz başa düş-
mürlər. Bütün bunlar hər xalqın dilinin müəyyən tarixi səbəblərin 
təsiri altında böyük dəyişikliklərə məruz qaldığını sübut edir. Azər-
baycan dili də belə bir tarixi yol keçmişdir. Lakin Azərbaycan dili də 
öz milliyyətinə, öz təbiətinə, öz daxili qanunlarına müvafiq tərzdə 
hərəkət etmişdir. 
Tarixi sənədlər göstərir ki, Midiya dövlətinin süqutundan başlayan 
uzun ictimai fırtına və tufanlar dövrü keçdikdən sonra, IX-X əsrlərdə 
Azərbaycan dilində yaranmış ədəbi əsərlərin məhv edilməsinə xalq 
yol vermir. Bu dövrdə xarici işğalçılar əleyhinə milli üsyan şəkilli 
Babək hərəkatı (xürrəmilər) xalqın mili şüurunu gücləndirir ki, bunun 
 
 
514 
nəticəsində Azərbaycan dili ədəbi dil olaraq meydana çıxır və bu dildə 
yaranan elmi-ədəbi əsərlərin mühafizə olunması zərurəti doğur. 
Lakin Mahmud Qəznəvinin dövründə fars dili yeganə, vahid 
dövlət, elm və ədəbiyyat dili elan edilir. Azərbaycan şair və yazıçı-
larına öz ana dillərində əsər yazmaq qadağan olunur. Azərbaycan 
ədəbiyyatının iftixarı olan Nizami ölməz “Leyli və Məcnun” das-
tanında öz ana dilində yazmaq imkanından məhrum qaldığından 
şikayətlənərək müstəbidlərin “fars dilində yaz” hökmünü qəzəblə yad 
edir. Lakin zaman keçdikcə Azərbaycan xalqı öz dilini inkişaf etdirir. 
O, XIII əsrin axırlarında XIV əsrin əvvəllərində Həsənoğlu, XIV əsrin 
axırı – XV əsrin əvvəllərində Nəsimi kimi qüdrətli şairlər yetişdirir. 
Azərbaycan xalqı öz ana dilini hər cür basqınlardan qoruyaraq onu 
tərəqqiyə doğru aparır. Yazılan klassik ədəbiyyatla bərabər, Azərbay-
can dilində zəngin el ədəbiyyatı yaranır. Kürsü başından söylənən xalq 
nağılları, toylarda aşıqların dediyi dastan və gözəlləmələr, şirin el 
bayatıları Azərbaycan dilini yaşadır və tərəqqi etdirir. Güclü və qəddar 
monqol işğalı belə Azərbaycan xalqının doğma dilini məhv edə bilmir. 
El ədəbiyyatında monqol işğalı əleyhinə xalqın nifrətini bildirən 
əsərlər, bayatılar meydana çıxır. Bir Azərbaycan bayatısında deyilir: 
Apardı tatar məni, 
Qul edib satar məni; 
Vəfalı yarım olsa, 
Axtarıb tapar məni. 
 
 
515 
Məlum olduğuna görə monqollar işğal etdikləri şəhər  və kəndləri 
yandırar, talan edər, cavan oğlan və qızları qula döndərib uzaq qürbət-
də işlədər və satardılar. 
Yuxarıdakı Azərbaycan bayatısı, söz yox ki, monqolların bu vəhşi 
hərəkətləri əleyhinə xalq nifrətinin ifadəsi idi və indiki Azərbaycan 
dilinin hələ monqollardan çox-çox əvvəl, ta qədim zamanlardan xalqın 
doğma dili, ana dili olduğunu sübut edir. 
Bu, müasir Azərbaycan dilinin monqollardan gəldiyini iddia edən 
Azərbaycan düşmənlərinin yalan və iftiralarının da üstünü açır. Cənu-
bi azərbaycanlı möhtərəm və məruf bir şəxsin çox düzgün olarq dediyi 
kimi, müasir Azərbaycan dilini monqollara bağlamaq kimi yalan 
iddialarla ancaq nadanlar və Azərbaycan xalqının qəddar düşmənləri 
məşğul ola bilərlər. Çünki “monqollar yüz ildən artıq Azərbaycanda 
hakimiyyət sürə bilmədikləri halda, öz dillərini bizim boğazımıza 
keçirmişsə, əcəba altı yüz ildən artıq hakimiyyət sürən farslar nə üçün 
bu dili dəyişdirməyə müvəffəq olmamışlar? 
Bu, isbat edir ki, dili zor və ya ayrı vasitələrlə dəyişdirmək olmaz. 
Dilimizin müxalifləri puç iddiaları ilə Azərbaycanın fərhəngini boğ-
maq və bu vasitə ilə xalqımızı cəhalətdə saxlamağa can atırlar”. 
Qeyrətli və namuslu Azərbaycan xalqı öz düşmənlərinin belə 
hərəkətlərinə həmişə daha artıq birləşmək, öz vəhdətini qüvvətləndir-
mək, mütərəqqi milli mədəniyyət və ana dilini daha da irəli aparmaqla 
cavab vermişdir. Buna görədir ki, qanlı hökmdarların Azərbaycan 
torpağı uğrunda şiddətli mübarizələr apardığı XI-XVI əsrlərdə belə 
 
 
516 
Azərbaycan xalqı yüksək vətənpərvərlik hissilə öz doğma dilini və 
milli mədəniyyətini mühafizə edir. XVII əsrdə Azərbaycanda qanlı 
paşalara, müstəbid hökmdarlara nifrətlə dolu olan və xalqın böyük 
qəhrəmanlıq ruhunu tərənnüm edən “Koroğlu” dastanları meydana 
çıxır. Bu dastanlar gözəl və mənalı Azərbaycan dilində yazılmışdır. 
XVI əsrdə Azərbaycan dili hər cür fəlsəfi fikirləri və dərin ehsasatı 
ifadə edəcək yüksəkliyə qalxmışdır. Bu dövrdə Azərbaycan ədəbiyyatı 
Füzuli kimi dahi bir şəxsiyyət yetişdirir, Füzulinin təfəkkürü, 
hissiyyatı, təşbehləri və dili uzun müddət Azərbaycan ədəbiyyatında 
hakim mövqe tutur.  
Həmin dövrdə Səfəvilər sülaləsinin böyük hökmdarlarından olan 
Şah İsmayıl Xətai Azərbaycan dilində müstəsna gözəlliyə malik və 
mənalı şeirlər yazır. Təqribən 400 il bundan əvvəl İran taxtında oturan 
bir adamın hakim nümayəndələrlə əhatə olunduğu bir şəraitdə 
Azərbayan dilində şeirlər yazması Azərbaycan oğullarının yüksək 
vətənpərvərlik ruhuna və Azərbaycan dilinin böyük qüdrətinə dəlalət 
edir. Şah İsmayıl Xətainin şeirləri zamanına görə çox səlis və saf 
Azərbaycan dlində yazılmış, olduqca dərin mənalı şeirlərdir: 
Qış getdi yenə bahar gəldi, 
Gül bitdi və laləzar gəldi. 
Quşlar qamusu fəqanə düşdü, 
Eşq odu yenə bu canə düşdü. 
 
 
517 
Şah İsmayıl Xətai Azərbaycan dilində ölməz şeir nümunələri 
yaratmaqla kifayələnməyib, bu dildə fərmanlar vermiş və onu dövlət 
dilinə çevirmişdir.  
XVII əsrdə Azərbaycan ədəbiyyatı Saib Təbrizi kimi ölməz bir 
düha yetişdirir. Böyük alim və şair olan Saib Təbrizi Azərbaycan 
dilində misilsiz və nadir şeirlər yaradır: 
 
Nə ehtiyac ki, saqi verə şərab sənə 
Ki, öz piyaləsini verdi afitab sənə. 
 
Şərabi-ləl üçün tökmə abiru, zinhar, 
Ki, dəmbədəm ləbü ləlin verir şərab sənə. 
 
Bu atəşin üz ilə kim tutar sənin ətəgin, 
Həlal edər qanuni ta yetər kəbab sənə. 
Biz burada Azərbaycan dilində nadir və ölməz sənət nümunələri 
yaratmış şairlərin adını saymağı artıq bilirik. 
Orta əsrlərdən bəri elə bir dövr olmamışdır ki, gah Təbrizdə, gah 
da Bakıda, gah Şamaxıda, gah Ərdəbildə, gah Xoyda, gah Qazaxda 
Azərbaycan ədəbiyyatının əzəmətli bir siması yetişməsin. Zaman keç-
dikcə Azərbaycan dili billurlaşır, lüzumsuz fars, ərəb və osmanlı 
sözlərindən təmizlənir. XVIII əsrin II yarısında Azərbaycan Qarabağ 
xanlığında Molla Pənah Vaqif kimi tamamilə Azərbaycan xalq dilində 
yazan bir şair meydana çıxır. Vaqifin gözəlləmələrini oxuyarkən valeh 
 
 
518 
olmayan bir azərbaycanlı tapmaq mümkün deyildir. Bu gözəlləmələr 
Azərbaycan xalq dilinin  böyuk daxili qüdrət və gözəlliyini, musiqi və 
ahəngdarlığını əks etdirir: 
Xumar-xumar baxmaq göz qaydasıdır, 
Lalə tək qızarmaq üz qaydasıdır. 
Pərişanlıq zülfün öz qaydasıdır, 
Nə badi-səbadən, nə şanədəndir. 
Vaqifin belə zövqü (estetik) gözəlləmələri ilə bərabər, dərin fəlsəfi 
əsərləri də vardır ki, bu əsərlərdə insan həyatı, yaşayışın mənası, uca 
və müqəddəs arzular tərənnüm edilir. İnsan haqqındakı yalan və şər 
əleyhin müqəddəs bir üsyan səsi eşidilir:  
Mən cahan mülkündə mütləq doğru halət görmədim, 
Hər nə gördüm əgri gördüm, özgə babət görmədim, 
Aşinalar ixtilatında sədaqət görmədim, 
Biətü iqrarü imanü dəyanət görmədim, 
Bivəfadan laçərəm təhsili-hacət görmədim. 
 
Müxtəsər kim, böylə dünyadən gərək etmək həzər, 
Ondan ötrü kim, degildir öz yerində xeyri şər, 
Alilər xaki-məzəllətdə, dənilər mötəbər, 
Sahibi-zərdə kərəm yoxdur, kərəm əhlində zər, 
İşlənən işlərdə ehkamü-ləyaqət görmədim. 
 
 
 
519 
XIX əsrdə Azərbaycan dilində yazılan əsərlərin sayı son dərəcə 
artır. Bu dövrü Azərbaycan dilinin təntənəsi dövrü adlandırmaq olar. 
Bu zaman böyük rus xalqı ilə olan yaxın qardaşlıq əlaqəsi nəticəsində 
Azərbaycan ədəbiyyatında və Azərbaycan mühitində güclü bir demok-
ratik hərəkat başlanır. Orta əsr həyat tərzi və zehniyyəti əleyhinə 
mübarizədə qüdrətli bir dəstə yetişir. Onların içində A.A.Bakıxanov, 
M.F.Axundov, Həsən bəy Zərdabi, N.Vəzirov, Ə.Haqverdiyev kimi 
istər Şərq və istərsə də Qərb mədəniyyətini çox gözəl bilən adamlar 
var idi. Onlar Azərbaycanda bütün ictimai həyatın demokratik üsulda 
qurulmasını təbliğ etməklə bərabər, bütün xalqın savadlanması, Avro-
pa elm və mədəniyyətinin yayılmasını istəyirdilər. Buna görə də dilin 
daha da sadələşməsinə, xalqın anlayacağı bir dil olmasına çalışırlar. 
Onların böyük səyi nəticəsində Azərbaycan dili fars, ərəb və osmanlı 
ibarələri və lüzumsuz sözlərindən daha artıq təmizlənir. Azərbaycan 
dilində nəinki qəzəl, qəsidə, gözəlləmələr yazılır, bəlkə həqiqi nəsr 
meydana çıxır, qiymətli fəlsəfi əsərlər əmələ gəlir. Bütün Şərq xalqları 
tarixində birinci dəfə olaraq Azərbaycanda və məhz Azərbaycan 
dilində dram əsərləri yazılır. Yaxın Şərq ölkələrində qeyri həyatı teat-
rın yerinə xalqın əxlaq və fikrini islah edən, onu tərəqqiyə aparan əsl 
müasir teatr Azərbaycanda yaranır. İranda və başqa Şərq ölkələrində 
dram və teatra meyl M.F.Axundovun klassik komediyalarının tər-
cüməsi ilə başlanır. 
 
 
520 
XX əsrin əvvəllərində Azərbaycan xalqının milli istiqlaliyyəti və 
Azərbaycan dilinin tərəqqisi yolunda mübarizə xeyli qızğın şəkil alır. 
Milli dil məsələsi böyük siyasi mübarizə məsələsi olur. 
Başqa ölkələrdə təhsil almış bəzi ziyalı və məmurlar Azərbaycana 
gəlir, Azərbaycan dilinə xor baxmağa, onu başqa dillərin çaları kimi 
qələmə verməyə cəhd edirdilər. Azərbaycan xalqı və onun namusla 
oğulları dilimizin saflığı uğrunda mübarizə aparırdılar. Cəlil Məm-
mədquluzadə, M.S.Ordubadi, M.Möcüz, Ü.Hacıbəyov, M.Ə.Sabir və 
başqa böyük yazıçı və ədiblər açıq-aydın Azərbaycan dilində yazıb 
yaradır, öz ana dilinin mövqeyini uca tutur və bu dilə xor baxanları, 
onu lüzumsuz əcnəbi sözlərlə dolduranları qırmanclayırdılar. “Molla 
Nəsrəddin” məcmuəsi 1919-cu il 32-ci nömrəsində yazırdı: “Doğru-
dan da “ayıbdır”. Açıq yazmaq savadsızların peşəsidir və tarixdə də 
görürük ki, böyük, ali mütəxəssis adamlar sadə yazmağı ayıb tuturlar. 
Katolik papasları deyirmişlər ki, “dil sadə və açıq olsa fəsih olmaz”. 
Rusun qədim yazıçıları yazı yazanda elə bir kəlmə və ibarələr tapıb 
işlədirdilər ki, xoruz səsi eşitməmiş olsunlar. Rusiyanın qədim şairi 
Derjavinin şeirlərini indi adam oxuyanda elə bilir ki, guya bu sözlər 
göydən yerə düşübdür. 
Əmma aylar və günlər dolandı, axırda nə bilim Puşkinlər, Jukovs-
kilər dili lap xarab elədilər. Elə sözlər yazdılar ki, kəndlilər də başa 
düşdülər... Bəli, keçək öz işlərimizə! 
Mən gənə deyirəm ki, yazımızın yüzdə doxsan doqquzu ərəb və 
fars ibarəsi olmasa Azərbaycan dili xarab olub gedəcək, Azərbaycan 
 
 
521 
dili ləzzətdən düşəcək, bunlar keçəndən sonra hər kəs yüzdə doxsan 
doqquz ərəb, fars kəlməsi işlətməsə, heç kəs ona alim deməyəcək…” 
Azərbaycan xalqının qabaqcıl oğulları öz mütərəqqi fikirlərini 
xalqa çatdırmaq, xalqı əsrlərin qəflət yuxusundan oyatmaq, onu insana 
layiq olan həyat və azadlıq yolundan mübarizəyə hazırlamaq və cəha-
lət, nadanlıq kimi böyük fəlakətdən qurtarmaq üçün ana dilində, həm 
də hər kəsin başa düşəcəyi sadə ana dilində yazmağı lazım və vacib 
bilirdi. O zaman bu hərəkat bütün Azərbaycanı bürümüşdü. Cənubi 
Azərbaycanda yetişmiş böyük şairmiz Möcüz deyirdi ki, «mən 
azərbaycanca ona görə yazıram ki, mənim həmvətənlərim, ancaq bu 
dili bilirlər. Başqa dildə yazdıqda təbiidir ki, onlar fikri başa 
düşmürlər. Mənim isə məqsədim budur ki, sözlərimi bütün kişi və 
arvadlar başa düşsünlər”. 
Azərbaycan xalqının düşmənləri isə onun qaranlıq və cəhalət 
içərisində qalmasını istəyirdilər. Onlar bu vasitə ilə öz ağalıq və müs-
təmləkəçi siyasətlərini möhkəmlətməyə çalışırdılar. Buna görə də 
onlar Azərbaycan xalqının qədim tarixini, böyük mədəniyyətini və 
doğma ana dilini inkar edirdilər. Azərbaycan xalqının indiki düşmən-
lərinin və mürtəce ünsürlərin guya azərbaycanlıların monqol isti-
lasından sonra “türkiləşdirildiyi” haqqındakı boşboğazlıqları da təzə 
bir şey deyildir. Bu, çağırılmış bayatıdır. Müstəmləkəçi və müstəbid-
lər belə həyasız iftiralara tarixdə çox zaman əl atmışlar. Lakin heç bir 
xalq belə iftiralarla öz yolunu itirməmiş, zülm və təzyiq zəncirləri 
altında öz milliyyətini, ana dilini və milli mədəniyyətini yadlara 
 
 
522 
qurban verməmişdir. Bunun gözəl timsalını biz Azərbaycan xalqının 
tarixi mübarizəsində də görürük. 
Namuslu azərbaycanlı anaların halal südünü əmmiş bütün oğul və 
qızlar öz doğma vətənini, öz ana dilini müqəddəs və ilahi bir məhəb-
bətlə sevirlər. Bu yolda hər bir azərbaycanlı ölümə də gedər. Çünki 
bizə vətənimizi, xalqımızı və dilimizi sevməyi ulu babalarımız 
vəsiyyət etmişlər. Hələ 1917-ci ildə bütün dünyanın məzlum xalqları 
ayağa qalxaraq azadlıq və istiqlal mübarizəsinə qoşulduğu zaman, 
Cəlil Məmmədquluzadə (Molla Nəsrəddin) “Azərbaycan” adlı 
felyetonunda yazırdı: 
“Ax, unudulmuş vətən, ax, yazıq vətən!.. Dünyalar titrədi, aləmlər 
müəlləq aşdı, xalqlar bir-birinə qarışdı, millətlər yuxudan oyanıb 
gözlərini açdılar və pərakəndə düşmüş qardaşlarını tapıb, dağılmış 
evlərini bina etməyə üz qoydular… 
Bəs sən hardasan, ay biçarə vətən!… 
Bəzi vaxt otururam və papağımı qabağıma qoyub fikrə gedirəm, 
xəyalata cumuram, özümdən soruşuram ki, mənim anam kimdir?… 
öz-özümə cavab verirəm, mənim anam rəhmətlik Zəhrabanu bacı idi. 
Dilim nə dilidir! Azərbaycan dilidir. Yəni vətənim haradır? Azər-
baycan vilayətidir. 
…Haradır Azərbaycan? Azərbaycanın çox hissəsi İrandır ki, 
mərkəzi ibarət olsun Təbriz şəhərindən, qalan hissələri də Gilandan 
tutub qədim Rusiya hökuməti ilə Osmanlı hökuməti daxillərindədir ki, 
 
 
523 
bizim Qafqazın böyük parçası ilə Osmanlı Gürcüstanından və 
Bayizəddən ibarət olsun… 
Ax, gözəl Azərbaycan vətənim. Harada qalmısan, gəl, gəl, gəl… 
Vallah əqlim çaşıb. Axır dünya və aləm dəyişildi, hər şey qayıdıb öz 
əslini tapdı, hər mətləbə əl vuruldu, gəlin biz də bir dəfə oturaq və 
keçə papaqlarımızı ortalığa qoyub bir fikirləşək, görək haradır bizim 
vətənimiz. Gəlin, gəlin ey vətənin cırıq-mırıq qardaşları… 
Gəlin görək beşikdə yad millətlərin südünü əmmiş və vətənimiz-
dən yadırğamış və milləimizin ruhundan xəbərsiz bir para millət baş-
çılarımız sizə nə gün ağlayacaqlar. 
Niyə sakitsiniz, ey mənim lüt-üryan vətən qardaşlarım!..” 
Böyük ədibimiz bu sözləri üç yüz illik təzar xanədanının yığıldığı 
və Böyük Oktyabr inqilabının bütün millətlərin və xalqların hüququnu 
müqəddəs elan etdiyi dövrdə yazmışdı. Məlum olduğu kimi, çar 
hakimiyyəti milli məktəblərin yayılmasına mane olur, ana dilində 
təlim üçün əngəllər törədirdi. İran mürtəce və müstəbidləri, faşist 
ruhlu Rza şah dövləti çar hakimiyyətini çox-çox arxada buraxaraq 
İranda yaşayan beş milyondan artıq azərbaycanlıya və başqa millərlərə 
öz ana dillərində təlimi qəti surətdə qadağan etmişdir. Lakin milli 
zülm və təzyiqə əsaslanan bu üsul-idarə heç bir zaman öz mənhus 
məqsədinə nail ola bilməz. Bunu çar istibdadının yer üzündən 
silinməsi və köhnə Rusiya imperatorluğunda yaşayan xalqların azad 
olması dünyaya sübut etdi. Bu xalqları azad edən və çarizmi yıxıb da-
 
 
524 
ğıdan rus xalqı özü oldu ki, başqa xalqların milli azadlıq mübarizəsinə 
də kömək etdi. 
İndi Sovet Azərbaycanında xalq milli dövlət yaratmış, milli mədə-
niyyətini, ana dilini inkişaf etdirmişdir. İbtidai, orta və ali məktəblərdə 
təlim-tərbiyə Azərbaycan dilindədir. Müasir elmlərə aid Azərbaycan 
dilində dərs kitabları və elmi-tədqiqi ədəbiyyat yaradılmaqdadır. 
Homer və Ərəstundan tutmuş Volter və Tolstoya qədər dünyanın 
böyük filosof, şair və alimlərinin əsərləri Azərbaycan dilinə tərcümə 
edilmiş və edilməkdədir. Azərbaycan dilində yazıb-yaradan yüzlərlə 
alim və yazıçılar yetişmişdir. Nəhayət, bir az bundan qabaq Azər-
baycan elmi fikri və mədəniyyətinin mərkəzi olan Azərbaycan Elmlər 
Akademiyası yaradılmışdır. Elmlər Akademiyası Azərbaycan mədə-
niyyəti, ədəbiyyatı elmi və Azərbaycan dilinin gələcək tərəqqisi və 
hazırkı inkişafını təmin edən məsələləri həll edir. 
Azərbaycan dili Azərbaycan xalqının mənəvi dövləti və milli 
iftixarıdır. Azərbaycan dili dünyanın mədəni və müasir dillərindəndir. 
Bu dildə bizim ata-babalarımız əsrlər boyunca bəşəriyyət mədəniyyət 
xəzinəsini ölməz elm və ədəbiyyat inciləri ilə zinətləndirmişlər. Bu 
dildə Azərbaycanın qəhrəman oğul və qızları böyük sənət, elm və 
ədəbiyyat nümunələri yaradacaqlar. 
Təbriz, noyabr, 1945 
 
 
525 
 
Azərbaycan dili dövlət idarələrində 
 
Böyük Oktyabr sosialist inqilabı millətlərin bərabərliyini, milli 
mədəniyyətlərin və dillərin azad inkişafını müqəddəs bir şüar kimi 
elan etdi. İnqilabın dahi rəhbəri V.İ.Lenin dönə-dönə göstərdi ki, 
həqiqi proletar beynəlmiləlçiliyi, ancaq bütün böyük və kiçik 
millətlərin həqiqi bərabərliyi əsasında yarana bilər. Hər hansı şəkildə 
olursa-olsun milli zülm, milli təzyiq, ümumiyyətlə, vəhşi bir hərə-
kətdir, insaniyyətə ziddir, əslində bütün bəşəriyyətin səadətini, əmin-
amanlığını təşkil edən xalqlar qardaşlığı idealına qarşı çevrilir, bu 
idealın həyata keçirilməsinə min əngəl törədir. Çünki hakim millətin, 
“böyük” millətin məzlum millətə, “kiçik” millətə göstərdiyi hər hansı 
təzyiq ancaq nifrət və nifaq duyğuları oyadır, əzilən milləti tarixi 
intiqam saatını gözləməyə məcbur edir. Misal üçün uzaq dövrlərə 
getmək lazım deyildir. İmperializmin tarixi bu cəhətdən də ibrətamiz 
misallarla doludur. İmperialist dövlətlər müstəmləkələrdə milli zülmü 
gücləndirdikcə, yerli əhalinin tarixinə, dilinə, milli adətlərinə təh-
qiranə və alcaq nəzərlə baxaraq, bu yolda təzyiqi artırdıqca müstəm-
ləkə xalqlarının mübarizəsi qızışıb amansız şəkil almışdır. İndi biz 
Afrika və Asiyada milli istiqlaliyyət və tərəqqi bayrağı altında impe-
rializmə qarşı çevrilmiş bu mübarizənin nə qədər gözəl nəticələr ver-
diyinin şahidiyik. Afrika və Asiyanın dünən əzilən və geridə qalmış 
 
 
526 
yüz milyonlarla xalqları bu gün ayağa qalxaraq imperializm boyun-
duruğunu qırıb dağıdır və azadlığa çıxırlar. 
Yer üzündə həqiqi milli azadlıq bayrağı qaldırmış məmləkətlərin 
və dövlətlərin sayı artdıqca, yəni milli zülm aradan götürüldükcə 
müxtəlif xalqlar və millətlər arasında dostluq əlaqələr də genişlənir. 
Başqa cür də ola bilməz. İnsanın təbiəti elədir ki, o, ancaq azadlıq və 
bərabərlik olan yerdə öz böyük, yaradıcı və insani mahiyyətini tama-
milə meydana çıxara bilir. Ancaq məhəbbətə məhəbbətlə cavab verir-
lər. Zor olan yerdə məhəbbət və sədaqətdən danışmaq nahaqdır. Müs-
təbid quruluşların  tarxi aydın sübut edir ki, zor və təzyiq cəmiyyətdə, 
ancaq ikiüzlülüyü, riyakarlığı, şübhə və etimadsızlığı artırır… Təzyiq 
altında olan millətlə, təzyiq göstərən millət arasında həqiqi dostluq 
mümkün deyildir. Hətta gəlişigözəl sözlər belə burada kömək etmir. 
Məlumdur ki, ingilis imperialistləri öz Britaniya imperiyasını “Brita-
niya millətlər birliyi” adlandırırlar. Lakin bu “birliyin” imperialist 
mahiyyəti aydındır. O, milli üstünlük və imtiyazlar üzərində qurul-
muşdur. Buna görə də “birlik” daxilində mübarizə qurtarmır, soyu-
mur, əksinə, getdikcə qızışır və qızışacaqdır. Yalnız təzyiq altında 
olan bütün xalqlar tam milli azadlıq əldə etdikdə bu mübarizə qurtaba 
bilər, bütün xalqlar arasında həqiqi birlik və dostluq yaranar. Çünki 
həqiqi dostluq yalnız sözdə yox, real həyatda mövcud olan bərabərliyə 
əsaslanır. 
Çar Rusiyasını V.İ.Lenin «xalqlar həbsxanası» adlandırırdı. Çünki 
çarizm qeyri-rus xalqları ən kobud və vəhşi jandarm üsulu ilə əzir, 
 
 
527 
həyasızcasına “ruslaşdırmaq” siyasəti aparırdı, milli mədəniyyətlərə 
və milli dillərə qarşı təcavüzkar hərəkət edirdi, hətta milli qırğınlar 
törətməkdən belə çəkinmirdi. Başqa xalqları əzib məhv etmək və 
imperiyanın daxilində “əritmək” məqsədilə, çarizm ucqarları zorla rus 
köçmələrlə doldururdu. 
Çarizm bu vəhşi siyasəti ilə böyük rus xalqını bədnam edir, təbii 
olaraq imperiyanın əzilən xalqlarının ürəyində ona qarşı etimadsızlıq 
oyadırdı. Rus xalqı əzilən xalqlarla əlbir olub Lenin partiyasının 
rəhbərliyi altında çarizmi məhv etdi, çarizmin milli zülm siyasətini 
əbədi lənət damğasilə damğalayıb tarixin arxivinə atdı. İnqilabın 
birinci illərindəcə Lenin partiyanı yorulmadan millətlərin tam bəra-
bərliyi uğrunda mübarizəyə səfərbər etdi. V.İ.Lenin “Rusiyadakı özgə 
xalqları tipik rus bürokratı olan əsl rus adamının, velikorusun, şovi-
nistin, əslində əclaf və təcafüzkarın hücumundan” qorumağa çağırdı. 
Partiya Lenin milli siyasətini yerinə yetirərək bütün sovet respub-
likalarının çiçəklənməsini təmin etdi. İndi böyük sosialist Vətənimizin 
xalqları sənaye, kənd təsərrüfatı və milli mədəniyyət yaratmışlar. 
İnqilabdan əvvəl yarımfeodal şəraitində yaşayan ucqarlar indi 
nümunəvi sovet respublikalarına çevrilmiş, qabaqcıl elm və texnikaya, 
müasir sosialist sənayesinə və mükəmməl maşınlarla təchiz olunmuş 
kənd təsərrüfatına malikdirlər. Milli mədəniyyət, maarif və elm isə 
insanı heyran edəcək bir sürətlə artmışdır. 
Bütün respublikalarda yeddiillik təhsil həyata keçirilmiş, minlərlə 
ümumi təhsil məktəbi və texnikum açılmışdır. Sovet İttifaqında öz ana 
 
 
528 
dilində müxtəlif ali məktəbləri olmayan bir respublika yoxdur. Hazırda 
yalnız Sovet Azərbaycanında 14 ali məktəb, Elmlər Akademiyası və sair 
vardır. Respublikamızda Sovet hakimiyyəti illərində ali və orta təhsil 
almış müxtəlif sahə mütəxəssislərinin sayı on minləri aşır ki, bunların da 
böyük əksəriyyəti azərbaycanlılardır. İndi sənaye, kənd təsərrüfatı və 
elmin bütün sahələri yüksək ixtisaslı milli kadrlarla təmin olunmuşdur. 
Əlbəttə, bu yüksəlişdə, bu misilsiz mədəni tərəqqi və milli intibah 
prosesində biz daim rus xalqının köməyini hiss etmişik və ona 
minnətdarıq. Bütün bunların nəticəsində indi xalqlar arasındakı köhnə 
etimadsızlıqdan əlamət qalmamışdır. Yerli feodal hakimiyyəti və çar 
istibdadının irsi olan milli zülm və milli geriliyin aradan qaldırılması 
nəticəsində xalqlarımızın ürəyi bir-birinə daha yaxınlaşmış, hamısı sovet 
xalqlarının vahid qardaşlıq ailəsində birləşmişdir. 
Sovet hakimiyyəti illərində qazandığımız ən böyük qələbələrdən 
biri də milli dillərin, o cümlədən Azərbaycan dilinin yüksək dərəcədə 
inkişaf etməsidir. Azərbaycan dili qədim dillərdəndir. Yüz illər ərzin-
də xalqımız bu dildə gözəl sənət və elm əsərləri yaratmışdır. “Koroğ-
lu” dastanı, Füzuli və Vaqifin ölməz şeirləri bu dildə yaranıb bəşər 
mədəniyyəti xəzinəsinə daxil olmuşdur. Təbiidir ki, hər bir xalq kimi, 
Azərbaycan xalqı da öz dilini sevir. Xarici işğalçıların hücumundan 
onu qoruyaraq saxlamışdır. Böyük dövlətlər və imperiyalar arasında 
yaşamış kiçik bir xalq üçün bu çox da asan məsələ deyildi. Monqol 
işğalçıları, Türkiyə sultanları, İran istibdadı və çarizm uzun zaman 
Azərbaycan xalqına ana dilini unutdurmağa səy etmişlər. Lakin xalqın 
 
 
529 
nifrətindən başqa bir şey qazana bilməmişlər. Onlar bir də onu əldə 
etmişlər ki, dövlət idarlərindən bu dili qovub çıxarmışlar. 
Yalnız sovet dövründə Azərbaycan xalqı dövlət idarələrində ana dilini 
işlətmək hüququ aldı. Çünki Azərbaycan xalqı milli istiqlaliyyət 
qazanaraq öz milli dövlətini – Azərbaycan Sovet Sosialist Respublikasını 
yaratdı. Dil yalnız məişətdə, ədəbiyyat və elmi əsərlərdə yaşamaqla 
məhdudlaşmayıb iqtisadi, ictimai həyatın hər bir sahəsində və o 
cümlədən dövlət idarələrində geniş şəkildə işlənmək imkanı əldə etdi. 
Respublikamızda Sovet hakimiyyətinin birinci on ili ərzində dövlət 
idarələrində Azərbaycan dilinin işlənməsinə xüsusi diqqət verilir və 
təhriflərin qarşısı alınırdı. Lakin təəssüflə demək lazımdır ki, son on beş-
iyirmi ildə bu cəhətdən kobud təhriflərə yol verilmişdir. Bəzi idarələrdə 
və bəzi adamlarda Azərbaycan dilinə qarşı biganə, laqeyd münasibət 
yaranmışdır. Hələ onu demirik ki, vətəndaşların azərbaycanca ərizələrinə, 
yaxud bu və ya digər azərbaycanca olan yazılara ana dilində cavab 
verməyən, ya da bunları tamamilə cavabsız buraxan bürokratlar da tapılır. 
Belə bürokratlarla mübarizə bütün partiya və sovet təşkilatlarının, bütün 
vətəndaşların borcudur. Respublikanın dövlət, partiya və ictimai 
təşkilatlarında Azərbaycan dilinə etinasızlıq göstərən şəxslər kobud səhv-
lərə yol verirlər. Bəziləri də idarənin “xüsusiyyətini” bəhanə gətirirlər. 
Məsələn, deyirlər ki, maliyyə nazirliyi sistemində guya Azərbaycan dilini 
işlətmək çətindir və sairə. Bu bəhanələrin əsassız və puç olduğu aydındır. 
Sanki bütün bunları görürmüş kimi böyük Lenin hələ 1922-ci ildə yazırdı 
ki, bizim ittifaqa daxil olan milli respublikalarda milli dilin işlədilməsi 
 
 
530 
xüsusunda ən ciddi qaydalar qoymaq və bu qaydaları xüsusi bir diqqətlə 
yoxlamaq lazımdır. Şübhəsizdir ki, dəmir yol xidmətinin birlyi bəhanəsi 
altında, xəzinə işinin birliyi və i.a. bəhanəsi altında bizim indiki 
aparatımızda  əsl rus mahiyyətində bir çox qanunsuzluqlar baş verəcək-
dir. Bu qanunsuzluqlarla mübarizə aparmaq üçün xüsusi  bir məharət 
lazımdır, hələ onu demirəm ki, belə bir mübarizəyə girişənlər xüsusilə 
sədaqətli olmalıdırlar. 
Milli mədəniyyətlərin və milli dillərin inkişafı sovet ictimai 
quruluşunun təbii qanunudur və xalqlarımızın qardaşlıq ailəsini daha 
da möhkəmləndirir. Çünki burada bir xalqın yüksəlməsi o birinin 
əzilməsi hesabına deyildir, yüksəliş və irəliləmə hamı üçün qanundur 
və hamının bir böyük məqsəd naminə əlbir fəaliyyətinin nəticəsidir. 
Dövlət idarələrinin Azərbaycan dilində aparılması o demək 
deyildir ki, azərbaycanca bilməyən bir vətəndaşı cavabsız buraxasan, 
yaxud onun şikayətinə anlamadığı dildə cavab verəsən. Təbiidir ki, bu 
da yanlış bir hərəkət olar. Belə vətəndaşlara rus dilində cavab vermək, 
yəni onu başa salıb təmin etmək lazımdır. 
Respublikanın dövlət idarələrində və ictimai təşkilatilarında işlərin 
azərbaycanca aparılması isə qanuni bir haldır. Çünki bu xalqın öz 
idarələrini ana dilində idarə etmək arzusundan təbii bir şey ola bilməz. 
Sovet quruluşunda hər bir xalqın pozulmaz hüququdur. Bu hüquqa 
hörmət etmək hamının vətəndaşlıq borcudur. 
Sentyabr, 1956 
 
 
531 
 
Dostluğun gücü 
 
Böyük və təmiz dostluq insanın həyatını işıqlı bir sevinclə dol-
durur, ağır dəqiqələrdə onu ruhdan düşməyə qoymur. O heç şeylə mü-
qayisə edilməyəcək bir xəzinədir, insanın ürəyini isidən, daxilində 
yeni həyat qüvvəsi oyadan bir məşəldir. 
- Bəli, belədir, bu cür dostluq torpağa da sevinc verir, - deyə qoca-
man Bakı neftçisi təsdiq edir və əli ilə Bakının qərbində, dağlıq hissə-
sində düşmüş Badamdarı göstərir. 
Badamdarda isə yeni gözəl yaşayış evləri yüksəlir, məhəbbətlə 
əkilmiş yamyaşıl cavan ağaclar gözə dəyir, inşaat meydançaları və 
neft buruqları ətrafa səpələnmişdir. Burada azərbaycanlı, rus, ukray-
nalı fəhlələr, mühəndislər yorulmadan çalışmaqdadırlar, burada nə 
varsa, hamısı onların əli ilə yaradılmışdır, gözəl dostluqlarının abidə-
sidir. Yaxın keçmişə qədər isə Badamdar insan yaşamayan boş bir 
çöllük idi. Xəzri küləkləri başlayanda burada toz-torpaqdan göz açmaq 
olmazdı. Ucsuz-bucaqsız sovet torpağının bütün guşələrində olduğu 
kimi, indi Badamdarın da hər qarışında canlı insan duyğularının 
hərarəti hiss olunmaqdadır, hər şeydə Sovet İttifaqı xalqlarının dost-
luğu özünü göstərir. 
Budur, biz Badamdarın dərinliklərindən “qara qızıl” çıxaran trestin 
yeddinci mədəninin yeddinci briqadası ilə tanış oluruq. Bu briqadanın 
tərkibi nə qədər diqqətəşayandır. Onun başçısı gənc mühəndis Malik 
 
 
532 
Rzayev azərbaycanlıdır. Özünü tədbirli və yorulmaz bir mütəxəssis 
kimi tanıtmışdır. Rzayevin köməkçiləri olan Miron Petroviç 
Burkovski ukraynalıdır. Rzapur Musa isə azərbaycanlıdır. Rus İvan 
İllarionoviç Belyaşin və azərbaycanlı Yunis Quliyev briqadanın 
operatorlarıdır. 
“Bu adamları birləşdirən böyük bir duyğudur – dostluq! Bu 
dostluq neft uğrunda mübarizədə onların iradəsini və qüvvəsini bir 
yerə yığır, hər cür yaxşı təşəbbüsü müvəffəqiyyətlə başa çatdır-
malarına kömək edir. Yeddinci briqadanın istehsalat qələbələrindən 
bütün mədəndə iftixarla danışırlar. Lakin onlar özləri əldə etdikləri 
nəticə ilə kifayətlənmir, yüksək və şərəfli kommunist əməyi briqadası 
adı almaq uğrunda mübarizə aparır, bu məqsədlə də daha dəqiq, daha 
mədəni iş üsulları tətbiq etməyə çalışırlar. Bu da getdikcə neft 
hasilatının artması ilə nəticələnir. Bir il bundan əvvəl Badamdarda 
yeddinci briqadanın yerində ayrıca mədən, mədənin də öz idarə 
işçiləri və sait qulluqçuları vardır. Lüzumsuz inzibati xərcləri və şişib-
böyümüş ştatları ləğv etmək haqqında partiya çağırışına səs verən 
qabaqcıl fəhlələr və mühəndislər mədənin əvəzinə istehsalat briqadası 
yaratmaq məsələsini qaldırdılar. Bu tədbir yerinə yetirildi və yalnız 
ştatın ixtisarı hesabına ildə 300 min manat qənaət edildi!  
Bəs neft hasilatı necə, o, azalmadı ki? Əksinə, neft hasilatı da 
artdı: əvvəllər mədən ildə nə qədər neft verirdisə, indi mədəni əvəz 
etmiş yeddinci briqada ondan 80 min ton çox neft verir! Sevindirici 
haldır ki, yeddinci briqadanın üzvləri bu böyük işə  yaradıcı münasibət 
 
 
533 
bəsləyir, ona canlı, daxili həvəslə yanaşırlar. Onlar xalq universi-
tetində, ali məktəblərin və texnikumların qiyabi və axşam şöbələrində 
oxumaqla kifayətlənmir, briqadanı istehsalat ocağından həyat və əmək 
universitetinə, qarşılıqlı mənəvi təsir və mənəvi yüksəliş universitetinə 
çevirməyə səy edirlər. 
Briqadanın öz ixtiraçıları, öz ədəbiyyatçısı, öz çalğıçısı vardır. 
Budur, yaşlı olduğuna baxmayaraq, cismən və mənən çox möhkəm 
görünən Miron Petroviç Burkovski və mülayim xasiyyəti ilə ədəbiyyat 
müəllimini xatırladan İvan İllarionoviç Belyaşin ixtiraçılardır. Onların 
hər ikisinin böyük həyat və istehsalat təcrübəsi var. Hər ikisi isteh-
salatda müvəffəqiyyətlə tətbiq olunmuş bir sıra səmərələşdirici təklif-
lərin müəllifidir. Briqadanın gənc üzvləri Rzapur Musa, Yunis Quli-
yev, Sabir Bağırov, Yunis Əliyev onlardan çox şey öyrənirlər. Yunis 
Quliyev ədəbiyyatı sevir. Sabiri, Puşkini, Fadeyevi oxumuşdur, sovet 
ədəbiyyatını izləyir. Yunis Əliyev isə gözəl klarnet çalır. 
Əlbəttə, yeddinci briqada istisna deyildir. Bakının mədənlərində, 
fabrik və zavodlarında, respublikanın bir çox kolxoz və sovxozlarında 
azərbaycanlılar, ruslar və başqaları birləşib çiyin-çiyinə işləyirlər. 
Bizim adamların bu birliyinin yaranmasında, onların istehsal üsullarını 
təkmilləşdirmək uğrunda, yüksək istehsalat mədəniyyəti uğrunda 
təsirli mübarizəsində, mənəvi inkişafında və kamilləşmə-sində rus dili 
böyük rol oynamışdır. Məsələn, yeddinci briqadanın üzvləri rus dilini 
bilir, eyni dərəcədə olmasa da hamı bilir, yoldaşları ilə sərbəst anlaşı-
lacaq və ədəbiyyatdan istifadə edəcək dərəcədə bilir. Briqada üzv-
 
 
534 
lərindən azərbaycanlı olmayanlar isə Azərbaycan dilinə böyük hörmət 
bəsləyirlər. Belyaşin və Burkovski çətinlik çəkmədən öz yoldaşlarının 
ana dilini anlaya bilirlər. 
Məlumdur ki, mən respublika Ali Soveti Rəyasət Heyətinin sədri 
vəzifəsində işlərkən dil məsələlərində bir sıra tədbirlər, fikirlər irəli 
sürmüşəm. Onlardan başlıcası həm ana dilimizi (Azərbaycan dilini), 
həm də rus dilini ağıllı-başlı öyrənməyə çağırışım olub. Burada, bu 
gözəl briqadanın üzvləri arasında bunun xeyrini daha dərindən hiss 
edirsən. Azərbaycan dilinin həyatda, dövlət idarələrində işlədilməsi ən 
vacib tələblərdən biridir. Bu və ya digər qüsurların qarşısını almaqda 
daha ciddi tədbirlərə əl atmaq lazım olduğunu da görürdüm. Dilimizin 
dövlət idarələrində daha geniş şəkildə işlədilməsi yolundakı mübarizə-
də mənim o zaman çəkdiyim əzab və iztirablar yəqin çoxlarına mə-
lumdur.1 
Xalqların birliyi və dostluğu böyük əhəmiyyətə malikdir. Hər 
xalqın xoşbəxt gələcəyi, azadlığı, tərəqqisi başqa xalqlarla dostluqda, 
birlikdədir. Onların dilinə, mədəniyyətinə, adət və ənənələrinə məhəb-
bətdədir.  
                                                 
1 Axı, o zaman, yəni yenidənqurma dövrünə qədərki illərdə dil siyasətində ölkə 
miqyasında səhvlər və məhdud, birtərəfli təsəvvürlər də güclü idi. “Ana dili” sözünə 
və ümumiyyətlə, respublikada dövlət idarələrində ana dilinin işlədilməsinə pis 
baxanlar az deyildi. Milli dilin hər sahədə işlədilməsi barədə çıxış edənləri hədələyir, 
alınlarına “millətçi” damğası da basırdılar. Şükür ki, indi respublikanın dövlət 
idarələrində ana dilini yaymaq tələb olunur. Bu olduqca gözəl tədbirdir (müəllifin 
qeydi). 
 
 
535 
Xalqlar dostluğuna dair sovet ideologiyasının dünya miqyasında 
qüdrətli təsiri var. Həyatın müxtəlif sahələrində – iqtisadi münasibət-
lərdə, fikirlərdə, psixologiyalarda, duyğularda məhdud milli çərçivələr 
getdikcə daha artıq dağılır, beynəlmiləlçilik hər xalqın yaşayışı və 
inkişafının zəruri normasına çevrilir. 
Doğma Azərbaycanımız inqilaba qədər geridə qalmışdı, ağır həyat 
keçirirdi! Kəndimiz hisli lampaların işığında yatıb dururdu. Kənd-
lərimiz olduqca pis şəraitdə yaşayırdılar, bəy, xan, burjua zülmündən 
zara gəlmişdilər. Hakim təbəqələr onları cəhalət içində və qaranlıqda 
saxlamağa cəhd edirdi, ata-babadan qalma xış və kotanla onlara yer 
sürdürür, məhsulu isə əllərindən alırdılar. Susuz torpaqlar kəndlinin əli 
kimi qabar-qabar, ürəyi kimi yanıqlı idi! 
Şəhərlərimizin həyatı heç də bundan yaxşı deyildi. Ağır zülm, ehti-
yac, işsizlik, qaranlıq burada da hökm sürürdü. Savadlıların sayı vur-
tut on faizdən artıq deyildi. Hazırki kütləvi məktəblər, mədəniyyət 
evləri, gözəl yollar, iri kanallar, boru elektrik işığı, on minlərlə orta və 
ali təhsilli müəllimlər, həkimlər, mühəndislər, aqronomlar, xalqın 
başdan-başa savadlanması, əməyin hər sahəsində maşınların işlədil-
məsi, Mingəçevir, Daşkəsən, Sumqayıt o zamanın ən xəyalpərvər 
adamlarının belə təsəvvürünə gəlməzdi. İndi isə xalqımız bunlara nail 
olmuşdur. İnqilaba qədər bir dənə də yazılı kitab və əlifbası olmayaq 
xalqlar belə iyirminci-otuzuncu illərdə elm və mədəniyyətin müəyən 
nailiyyətlərini əldə etmişlər. Bütün bunlar sovet xalqlarının bir-birinə 
qarşılıqlı köməyi sayəsində əldə edilmişdir. 
 
 
536 
Mən yazıçıyam və xalqlarımızın elmin zirvələrinə doğru irəlilə-
məsində, xüsusən milli ədəbiyyatların çiçəklənməsində, dünya miq-
yasına çıxmasında, yalnız doğma xalqın deyil, başqa xalqların da 
hörmət qazanmasına rus dilinin nə qədər böyük rol oynadığını yaxşı 
bilirəm. Təkcə müasir yazıçılarımızın deyil, hətta klassiklərimizin də 
böyük bir qismi yalnız sovet dövründə və yalnız rus dili vasitəsilə 
başqa xalqların dillərinə tərcümə olunmuş, dünya şöhrəti qazana 
bilmişdir. 
Mən Azərbaycan ədəbiyyatının görkəmli simalarından olan böyük 
inqilabçı-demokrat Sabiri xatırlatmaq istərdim. Sabirin öz zəmanəsini, 
xalqın zəruri ehtiyaclarını dərindən və yüksək bədii şəkildə əks etdiyi, 
birinci rus inqilabi dövründə qara burjua-feodal irticasını amansız-
casına qırmancladığı zəhmətkeşlərin azadlıq mübarizəsini ilhamla 
tərənnüm etdiyi, mürtəce burjua millətçiliyinə nifrət yağdırdığı, odlu 
bir ürəklə insanları birliyə və qardaşlığa çağırdığı məlumdur. Axı, 
1907-ci ildə yazılmış “Beynəlmiləl” şeiri Sabirin qələmindən çıxmış-
dır. Belə bir sənətkarı demək olar ki, Avropa və dünyanın bir çox 
başqa xalqları tanımırdı. Məhz indi rus dilinə tərcümə edilib Mos-
kvada və Leninqrada çap olunmaq sayəsində Sabir başqa xalqların 
ürəyinə yol tapmışdır. 
Sovet dövrünün görkəmli şairlərindən biri və Azərbaycan sovet 
şeirinin böyük yaradıcısı olan Səməd Vurğunu respublikadan çox-çox 
kənarlarda tanıyırlar. Onun kitabları Sovet İttifaqı və dünya xalq-
larının dillərində böyük tirajla çap olunmuş, müxtəlif xalqlardan olan 
 
 
537 
milyonlarla oxucuların arasında geniş yayılmış, şöhrət tapmışdır. 
Bunun üçün biz rus qələm yoldaşlarımıza minnətdarıq ki, onlar dərin 
ehtiram və həssaslıqla bizim xalq şairinin əsərlərini ruscaya tərcümə 
etmiş və bu vasitə ilə də onları başqa xalqlar arasında yaymaq kimi 
şərəfli bir vəzifəni öhdələrinə götürmüşlər. 
Müasir Azərbaycan ədəbiyyatından və başqa xalqların ədəbiy-
yatından da bu cür misal gətirmək mümkündür. İndi çox əsərlər geniş 
dünya meydanına çıxmaq imkanı əldə etmişdir. Azərbaycan dilində 
otuz min tirajla buraxıla biləcək ən yaxşı romanlarımızın ümumi tirajı 
yüz minləri aşmış, bəzən milyona çatmışdır. Bu, yazıçı üçün həqiqi 
səadət deyilmi! Bəli, bir milyon oxucu tapmaq, ürəyinin əziz 
duyğularını, dərin fikirlərini onlara çatdırmaq yazıçı üçün böyük 
səadətdir. 
Bəs dərin fəlsəfi fikirlərin, böyük insani hisslərin və hikmətlərin 
xəzinəsi olan rus klassik ədəbiyyatını, müasir rus sovet ədəbiyyatını 
oxumaq, bu ədəbiyyatdan insana layiq həyatla yaşayıb böyük amal 
yolunda mübarizə etməyi öyrənmək vacib deyilmi? Rus dilində biz 
Lomonosov, Puşkin, Lermontov, Tolstoy, Qoqol, Nekrasov, Çernışev-
ski, Belinski, Qorki, Mayakovski, Şoloxov, Fadeyev, K.Fedin, 
Tvardosvki kimi yazıçıların və görkəmli sənətkarların yaratdığı inci-
lərlə tanış oluruq, onları oxuyarkən mənən, ruhən zənginləşir, artır, 
yüksəlirik. 
Azərbaycan xalqının fəxri, böyük realist yazıçımız Mirzə Fətəli 
Axundov hələ keçən əsrin ortalarında yazmışdır:  
 
 
538 
“Mən rus dilini yaxşı bilirəm. O, incə mətləbləri ifadə etməkdən 
ötrü misilsiz bir dildir”. 
Maraqlıdır ki, M.F.Axundovun fikri məşhur fransız yazıçısı Pros-
peyer Merimenin fikrilə uyğun gəlir. Merime də insan fikrinin incəlik-
lərini ifadə etməklə rus dilinin müstəsna zənginlyini göstərirdi: 
“Mənim fikrimcə, rus dili bütün Avropa dillərindən ən zəngindir. 
Sanki o, ən incə mətləbləri ifadə etmək üçün yaranmışdır”. 
Azərbaycanın qabaqcıl adamları, mütərəqqi yazıçıları, alimləri və 
ictimai xadimləri həmişə xalqımızın bu dili öyrənməsinə səy etmişlər. 
Onlar burjua feodal əsarəti əleyhinə, gerilik və mövhumu təsəvvürlər 
əleyhinə mübarizədə, xalqı maarifləndirməkdə, onun gözünü açmaq-
da, zəmanənin tələbləri ilə ayaqlaşmasına kömək etməkdə rus ədəbiy-
yatını öyrənməyin böyük əhəmiyyətini qeyd edirdilər. Onlar buna 
yaxşı həyat uyğunda, tərəqqi uğrunda mübarizədə qüdrətli silah kimi 
baxırdılar. Məşhur yazıçı və inqilabçı Nəriman Nərimanov hələ 1899-
cu ildə Bakıda “Müsəlmanlar üçün müəllimsiz rus dilini öyrənməkdən 
ötrü asan kitabça” adlı bir dərslik çap etdirmişdir. Onun müqəd-
diməsində Nərimanov yazırdı: “Hənuz bu kitabça o şəxslərdən ötəridir 
ki, vaxtında rusca oxumayıb, ancaq indi rusca oxumağı və yazmağı 
özləri üçün lazım bilirlər. Ona görə bu kitabçanı müsəlman qardaş-
larım üçün yazdım ki, müəllimsiz rusca yazmaq, oxumaq və danışaq 
öyrənsinlər”. 
Azərbaycanın ən yaxşı oğullarının, vətənpərvər və humanist 
yazıçılarının, alimlərinin, dövlət xadimlərinin bu arzusu da yerinə 
 
 
539 
yetdi. İndi azərbaycanlıların arasında çoxları rus dilini mükəmməl 
bilir, ana dili kimi bilir. Bu dildə elmi-ədəbi əsərlər yazan, mənalı 
məruzələr edən yüzlərlə, minlərlə ali və orta təhsilli mütəxəssislər 
tərbiyə olunmuşdur. Yadımdadır ki, sevimli xalq bəstəkarı Üzeyir Ha-
cıbəyov və şair Səməd Vurğun rus dilini bilməyin faydasından və 
zərurətindən məhəbbətlə danışırdılar. 
Bu ədəbiyyat Azərbaycan dilinin inkişafına, söz ehtiyatının 
artmasına, qrammatik quruluşunun, obrazlılığının və ifadə vasitələri-
nin xeyli zənginləşməsinə nəcib, müsbət təsir göstərmişdir. İndi Azər-
baycan dili müasir mədəniyyətin, elmin, fəlsəfənin, iqtisadiyyatın, 
ədəbiyyatın bütün mürəkkəb çoxcəhətli inkişafını ifadə edə bilir.  
Mən rus dilini hələ uşaq vaxtlarımda Bakı neftçilərinin arasında 
öyrənməyə başlamış dünyanın füsunkar gözəlliyini, həyatın maraqlı 
sirlərini ilk dəfə ana dilim vasitəsilə Azərbaycanın şirin nağıllarında, 
bayatılarında, mahnılarında və Füzulinin qəzəllərində dərk etməyə 
başlamışam. Dünya mədəniyyəti ilə Homer, Aristotel, Sofokl, Şekspir 
və Balzakla ilk dəfə rus dilinə tərcümələr vasitəlsilə tanış olmuşam. 
Ruşkinin ədəbi gözəlliklə yaşayan şeirinə, Tolstoyun dağ zirvəsi kimi 
əzəmətli və vüsətli sənətkarlığına bu dillə məhəbbət yetirmişəm. 
Onları oxuyarkən rus dilini ifadə imkanlarını, dərin insani duyğuları 
rəngarəng boyalarla təsvir etmək vasitələrinin zənginliyini, obraz-
lılığını duymuşam. Heç də təsadüfi deyil ki, mən həyatımın bir 
hissəsini Çexovun “Üç bacı”sını, Ostrovskinin “Quduz pullar”ını, 
 
 
540 
Çernışevskinin “Nə etməli?”sini Azərbaycan dilinə tərcümə etməyə 
vermişəm. 
Biz iftixarla qeyd edirik ki, xalqımızın böyük beynəlmiləlçilik 
ideyaları həm klassik, həm də müasir Azərbaycan ədəbiyyatının bütün 
janrlarında hərtərəfli tərənnüm edilmişdir. Azərbaycanın elə bir 
görkəmli sovet yazıçısı yoxdur ki, onun yaradıcılığında bu nəcib 
mövzular  mühüm yer tutmasın. 
Öz ana dilimizi də, başqa dilləri də dərindən öyrənək. Yadımızda 
saxlayaq ki, dil gələcək uğrunda tərəqqi və səadət uğrunda mübarizədə 
kəskin silahdır!... 
Dekabr, 1959 
 
 
 
541 
 
Terminlər, fikir dəqiqliyi və dil gözəlliyi 
 
Terminologiya xalqların dil quruluşunun vacib sahəsidir. Xüsusən, 
bizim zəmanəmizdə onun əhəmiyyəti çox artmış və hər bir xalqın şüur 
inkişafının mədəni yüksəlişinin qüdrətli amillərindən birinə çevril-
mişdir. Bu da təbiidir. Zəmanəmiz ecazkar kəşflər, elmi-texniki və 
ictimai inqilablar zəmanəsidir. Bütün bunlar isə insanların əmək 
fəaliyyətini və təfəkkür aləmini sürətlə dəyişir, misilsiz yeniliklər 
yaradır. Kosmik uçuşlarla, nüvə enerjisindən istifadə ilə və bir sıra 
başqa elmi kəşflərlə əlaqədar olaraq axırıncı on illər ərzində nə qədər 
yeni elm sahələri, nəhəng texniki komplekslər meydana gəlmişdir. 
Bunların hamısı həyata yüzlərlə yeni anlayışlar, yeni terminlər 
gətirmişdir. İndi hansı xalqın dilini götürsək görərik ki, onun lüğət 
tərkibində terminlər on il, iyirmi il bundan əvvəlkinə nisbətən dəfələr-
lə çoxalmışdır. Bu proses getdikcə artan bir sürətlə davam edir. 
Beləliklə də yeni-yeni anlayışlar və terminlər doğurur və doğura-
caqdır. Bəli, müasir texnologiyanın hər hansı milli dildə tutduğu yer 
gündən-günə artır, genişlənir, terminologiya xalqların zehni 
inkişafının və dil quruluşunun həm çox dinamik, həm də həcmcə 
böyük bir sahəsi olmuşdur. Terminlərin düzgün qəbul olunub düzgün 
işlədilməsi elmi və bədii təfəkkürün maneəsiz inkişafının, ləngimədən 
irəliləməsinin, büllurlaşmasının vacib şərtlərindəndir. 
 
 
542 
Məlumdur ki, terminologiya məsələsində bir sıra xalqların təcrü-
bəsi iki yanlış istiqamətin olduğunu göstərir. Birinci yanlış və yox 
zərərli yol xalqın dilinə, tarixi-mədəni inkişafının xüsusiyyətlərinə, 
əsrlər uzunu yaradılmış dil quruluşundakı qayda-qanunlarına və 
ənənələrinə laqeyd, biganə münasibət göstərən, hər hansı başqa dilin 
sözlərini, terminlərini, onların ifadə tərzini mexaniki surətdə kor-
koranə qəbul edən nihilizmdən ibarətdir. Xalqların təcrübəsi bu yolu 
rədd etmiş və edir. Yeni anlayışları ifadə etmək üçün hər dil ən əvvəl 
öz daxili imkanlarına əsaslanır. Öz lüğət fonduna, tükənməz söz 
xəzinəsinə nəzər salır. Müvafiq termin tapılmadıqda başqa dillərə 
müraciət edir. 
Buna görə də termin yaradıcılığında ikinci yanlış və zərərli yol 
mütləq doğma dilin çərçivəsində ilişib qalmaq, hər cür neologizmlərə 
qarşı hasar çəkmək, dili məhdud çərçivələrdə saxlamaq cəhdidir. 
Purizm də nihilizm kimi elmi fikrin və milli dilin inkişafını ləngidir, 
başqa xalqların bu sahədəki nailiyyətlərindən istifadə etməyə mane 
olur. Təsadüfi deyil ki, terminologiyanın inkişafında ümumiyyətlə, 
internasionalizmə meyl getdikcə güclənir. 
Deməli, milli dilin lüğət fondundan istifadə etmək, buna əsasən 
yeni anlayışları ifadə edən terminlər yaratmaq, həm də yeri düşdükcə 
başqa dillərdən terminlər qəbul etmək yeganə, doğru yoldur. 
Xalq dilinə əsasən terminlər yaradarkən süniliyə, uydurmaçılığa 
qapılmaq, faydasız, səmərəsiz olduğu kimi, başqa dillərdən alınan 
terminləri mexaniki şəkildə işlətmək də xeyirsizdir. 
 
 
543 
Purizmə qapılaraq süni terminlər yaratmaq halları demək olar ki, 
bütün xalqların tarixində olmuşdur. Lakin dərya ölü cisimləri kənara 
atan kimi dillər də bu cür sözləri əvvəl-axır kənara tullamalı olur. 
Məsələn, XVIII-XIX əsrlərdə yaşamış admiral Şişkov (1754-1841) rus 
dilini əcnəbi sözlərin basqınından təmizləmək üçün təklif edirdi ki, 
“alleya”, “kaloşi”, “pensne” kimi terminlər “proxod”, “mokrostupı”, 
“nosodavka” ilə əvəz olunsun. Lakin süni surətdə yaranmış bu sözlər 
rus dilində həmin anlayışların ifadəsi kimi möhkəmlənib qalmadı. 
1922-ci ildə bizdə “istilah komitəsi” vardı. Həmin komitə 
aşağıdakı terminlər barədə qərar çıxarmışdı: dövlət yerinə toplantay, 
mineral suları –qırılğan suları, metal – yayxan, əhali – yaşaq, mühit –
bürüyən, rəsədxana – baxovilax, sənaye – terediş, maddə (veşestvo) – 
nəsək, nöqtə (toçka) – bənək yazılsın və s. 
Bu cür süni yolla yaranmış sözlərin heç biri dilimizdə termin kimi 
bərkiyib qalmadı. Əhali, mühit, rəsədxana, sənaye, metal kimi sözlər 
isə ərəb, fars və latın mənbəli olduğuna baxmayaraq, dilimizə və 
şüurumuza möhkəmcə kök atıb, bu gün də yaşayırlar. 
Əlbəttə, 60 illik sosializm quruculuğu illərində bizim həyatımız, 
təsərrüfatımız, şüurumuz, dilimiz, elm və mədəniyyətimiz çox böyük 
tərəqqi yolu keçmişdir, misilsiz dərəcədə inkişaf etmişdir. İndi 
terminologiya işində də nailiyyətlərimiz misilsiz və fərəhləndiricidir. 
İndi on minlərlə tələbəsi, yüzlərlə yüksək ixtisaslı müəllimləri olan 
ali məktəblərimiz, böyük alimlər ordusunu birləşdirən, elmin müxtəlif 
 
 
544 
sahələrini əhatə edən elmi düşüncə mərkəzimiz Azərbaycan Elmlər 
Akademiyası və s. canlı fəaliyyət göstərir. 
Partiya və hökumətimizin həssas qayğısı sayəsində dilimiz, ter-
minologiyamız misilsiz dərəcədə inkişaf etmişdir. Yalnız son illər 
ərzində Akademiyamız yanındakı Terminologiya Komitəsinin fəaliy-
yəti nəticəsində elm və texnikanın, iqtisadiyyat və mədəniyyətin əsas 
sahələri Azərbaycan dilində terminologiya ilə təmin olunmuşdur. Son 
20 ildə respublikamızda 50-yə qədər terminoloji lüğət nəşr edilmişdir. 
Bunlardan coğrafiya, kimya, ədəbiyyatşünalıq, zoologiya, geologiya, 
musiqişünaslıq, metalşünaslıq, təbabət, heyvandarlıq, avtomobil 
nəqliyyatı, bədən tərbiyəsi, idman, memarlıq, incəsənət, kinematoq-
rafiya, avtomatik idarəetmə və bir sıra başqa sahələrə aid ikidilli, 
çoxdilli izahlı lüğətləri göstərmək olar. 
Terminologiya Komitəsi hazırda botanika, riyaziyyat, sənaye 
elektronikası, hidravlika, fizika, astronomiya, ticarət, dəmiryol 
nəqliyyatı, dəftərxanaçılıq və mühasibat üzrə terminoloji lüğətləri 
çapa hazırlayır. Bu lüğətlər onlarla elmi idarələrin, ali məktəblərin, 
maarif və mədəniyyət idarələrinin, yüzlərlə alimlərin böyük əməyi, 
canlı fəaliyyəti sayəsində yaradılmışdır və əsasən böyük əhəmiyyəti 
etibarilə uğurlu, faydalı, lazımlı terminləri əhatə edir. Onların bir 
hissəsi başqa dillərdən alınaraq lazım gəldikdə dilimizin qrammatik, 
estetik, ahəng və s. qanunlarına uyğunlaşdırılmışsa, bir hissəsi də 
Azərbaycan dilinin lüğət fonduna əsasən yaranmışdır. Bu sahədə 
Azərbaycan dilinin kifayət qədər təcrübəsi var. Sovet quruluşunun ilk 
 
 
545 
illərindəcə dilimizin lüğət fondundan istifadə edib, qəliz ərəb və fars 
sözləri əvəzinə xalqın anladığı sadə və aydın terminlər yaradılmağa 
başlanmışdır. Məsələn, o zaman işlənən müadilə, zaviya ana dilində 
təklik, bucaq kimi sadə və mənalı sözlərlə əvəz olunmuşdur. Bu 
proses son illər daha güclü və aydın istiqamətdə davam edir. Yeni 
terminlər yaratmaq sahəsində elmi fikrimiz fəal və uğurlu axtarışlar 
aparır. Nəticədə yarımkeçirici, sayğac, çevirgəc (pereklyuçatel), 
çimərlik, icmalçı, şərhçi (kommentator), rəyçi (resenzent), səmərələş-
dirici (rasionalizator), surətçıxaran (kopirovka) və s. kimi terminlər 
əmələ gəlib. 
Termin yaratmaq çox mürəkkəb işdir, səbir, düşüncə, ciddi axtarış 
tələb edir. Təbiidir ki, bu sahədə uğursuz tapıntılar da ola bilər. Onlar 
bizi qorxutmamalıdır. Termin müxtəlifliyi dilçiliyin inkişafı təcrübə-
sində görünmüş haldır. Bu gün bizdə də mətbuatda, radioda və televi-
ziyada, ali və orta məktəb dərsliklərində eyni anlayışın ifadəsi üçün 
iki-üç terminin paralel işlədilməsi halları müşahidə olunur. Məsələn: 
“filtr-süzgəc”, “formul-düstur”, “proporsional-mütənasib”, “arxitek-
tor-memar”, “eksport-ixracat”, “import-idxalat”, “abstrakt-mücərrəd”, 
“müdavim-dinləyici”, “faktor-amil”, “ərinti-xəlitə”, “proqressiv-
mütərəqqi”, “kvartal-rüb”, “sivilizasiya-mədəni tərəqqi”, “əmsal-
kofisiyent”, “novator-yenilikçi” və s. 
Bu cür paralel terminlərə bütün dillərdə rast gəlmək mümkündür. 
Onların bəzisi dilin təcrübəsində, elmi fikrin inkişafında möhkəmlənib 
qalır, öz paralelini aradan çıxarır, bir qismi isə uzunömürlü olur, 
 
 
546 
paralel şəkildə işlənməkdə davam edir. Lakin eyni anlayışı ifadə edən 
iki, üç söz, yəni paralel terminlər işlətmək ayrı-ayrı şəxslərin zöv-
qündən asılı ola bilməz. Onlar müəyyən elmi təşkilatların təqdimi ilə 
Terminologiya Komitəsində təsdiqdən sonra qanuni qüvvəyə minmə-
lidir. Əks halda hərc-mərclik yarana bilər ki, buna heç bir ziyalı, 
xüsusən mətbuat orqanları yol verməməlidirlər. Təəssüf ki, təcrübədə 
belə hallara da rast gəlirik. Məsələn, “rusca-Azərbaycanca lüğət”də, 
“Azərbaycan dilinin orfoqrafiya lüğəti”ndə və “Azərbaycan Sovet 
Ensiklopediyası”nda, “aerodrom”, “aeroport”, “aerovağzal”, “aero-
klub” qəbul olunduğu halda, mətbuatda “təyyarə meydanı”, “təyyarə 
limanı”, “təyyarə vağzalı”, “təyyarəçilər klubu” yazılır. Həmçinin, 
“stüardessa” sözü gah belə, gah da “təyyarə bələdçisi” yazılır. 
Bizcə, bu cür ikilik səhvdir, fikirləri çaşdırır, anlaşılmazlığa səbəb 
olur, hərgah qəbul olunmuş terminləri dəyişməyi və ya qoşa işlətməyi 
lazım bilən təşkilat və ya şəxs varsa, bu barədə məsələ qaldırılmalıdır. 
Yalnız Terminologiya Komitəsinin müvafiq qərarından sonra onları 
başqa sözlə əvəz etmək və ya qoşa işlətmək olar. Beləliklə, elm və 
texnikanın, iqtisadiyyat və mədəniyyətin ayrı-ayrı sahələrində eyni 
terminlərin vahid şəkildə işlənməsi, hərc-mərcliyə yol verilməməsi 
mühüm bir vəzifə kimi qarşıya çıxır. 
Qəzet və jurnallarda, lüğətlərdə, dərsliklərdə Azərbaycan dilinin 
qrammatik qaydalarına uyğun olmayan, ahəngini pozan, bəzən də rus 
dilindən hərfi-hərfinə tərcümə edilən qondarma terminlərə də rast 
gəlirik. Məsələn, “oriyentasiya”nı istiqamətləndirmək kimi işlətmək 
 
 
547 
süni, hətta yanlış tərcümə deyilmi? “İşə buraxıcı”, “ifrat yeni ulduz”, 
“təkamül humanizmi”, “konstuksiyalama”, “fiqur obrazı”, “dünyəvi 
feodal” və s. yöndəmsiz ifadələri göstərə bilərik. 
Əlbəttə, müvafiq elmin nümayəndələri bu süniliyi aradan qaldırıb 
daha əlverişli və uyğun terminlər təklif edə bilərlər. 
Müasir Azərbaycan dilinin öz lüğət fondu, söz birləşmələri 
əsasında yeni elmi anlayışları, yeni fikirləri, yeni hissləri ifadə edən 
terminlər və sözlər yaratmaqda zəngin təcrübəsi var. Altmış il bundan 
əvvəlkinə nisbətən bütün iqtisadiyyat və mədəniyyətimiz kimi dilimiz 
də əsl inqilab keçirmiş, çox inkişaf etmişdir. İndi o, ən kamil elmi, 
ədəbi, fəlsəfi fikirləri ifadə edən bir dildir. Dünya xalqlarının dilində 
elə bir qiymətli və dərin mənalı, həm elmi, həm də ədəbi, fəlsəfi əsər 
tapılmaz ki, o dilimizə səlis, ifadəli, anlayışlı şəkildə tərcümə oluna 
bilməsin. Altmış ildə biz inqilabdan əvvəlki əsrlərin ağır ictimai-siyasi 
vəziyyəti ilə bağlı olaraq dilimizə dolmuş yersiz, lazımsız, xalqın 
qətiyyən anlaya bilmədiyi qəliz sözlərdən, ifadələrdən, tərkiblərdən 
dilimizi təmizləmişik. Bu cür proseslərdə həmişə ifrata qapılmaq – 
ucdantutma bütün alınma sözləri dildən çıxartmaq təhlüksəi olur. 
Azərğaycanda buna demək olar ki, yol verilməyib. O sözlər atılıb ki, 
onların doğma dildə, xüsusən xalq dilində gözəl, səlis, ahəngdar 
əvəzlikləri var. Əsrlər uzunu işlənərək dilimizin malı olmuş, bir çox 
hallarda şəklini, ahəngini, hətta bəzən mənasını da dəyişmiş sözlər 
qalmışdır. “Məhəbbət”, “ədəb”, “maarif”, “məsləhət”, “fədakar” kimi 
 
 
548 
sözlər çoxdan dilimizə, həyatımıza, əxlaqımıza, mənəviyyatımıza 
daxil olmuşdur, öz doğma sözlərimiz kimi işlənir. 
Xalqımızın iqtisadiyyatı, elmi, mədəniyyəti daha da artmaqdadır, 
bəşər fikrinin elə bir yeni sahəsi qalmır ki, dərhal biz də ona yiyələn-
məyək, yaxud onun meydana çıxmasında iştirak etməyək. Xalqımız 
bəşəriyyətin müasir elminə, texnikasına və bədii sənətlərinə qiymətli 
hədiyyələr verən elmlərə, elmi-texniki ziyalılar, sənətkarlar yetişdir-
mişdir, yəni başqa xalqlarla əlaqələrimiz o qədər geniş və çox-
cəhətlidir ki, müntəzəm olaraq yeni kəşflər, yeni anlayışlar, yeni söz-
lər və terminlərlə rastlaşırıq. Bəzən onları ifadə üçün yenə qəliz sözlər 
işlədilir. Məsələn, hazırda elmin bəzi sahələrində termin kimi işlənən, 
“pestah”, “möhtəviyyə”, “müadilə”, “bərzax”, “inhiraf”, “tərxis”, 
“evdatnamə” kimi sözləri göstərə bilərik. Əlbəttə, bu cür qəliz ərəb və 
fars köklü terminləri yeni terminlərlə əvəz etmək lazım gələcəkdir. 
Bəzən dilimizin lüğət fondunda əsasən yaranan terminlərlə elmin 
bütün sahələrində eyni şəkildə işlətmək, yəni unifikasiya etmək 
mümkün ikən lazımsız müxtəlifliyə yol verilir. Rusca “vstreça” 
sözünün dilimizdə əvəzliyi “qarşılamaq”dır. Bəs onda niyə “vstreçnıy 
plan”ı “qarşılıqlı plan” işlətməyək? 
Terminologiyanın zənginləşdirilməsi və təkmilləşdirilməsi işində 
qəbul olunmuş beynəlmiləl terminlərdən düzgün istifadə etmək də 
vacibdir. Həqiqətən, ehtiyac duyduğumuz beynəlmiləl söz və 
terminlərin dilimizə keçməsinin süni surətdə almaq, onları yerli-yersiz 
tərcümə etmək düzgün deyildir. 
 
 
549 
Son zamanlar mətbuatda tez-tez rast gəldiyimiz “proqnoz”, 
“antipod”, “eridisiya”, “inteqrasiya”, “konservasiya” terminlərinin 
işlənməsi məgər təsadüfidir? Xeyr, müasir təfəkkür və tərəqqi belə 
tələb edir. Bəlkə də bu cür beynəlmiləl terminlərin bəzisini tərcümə 
etmək və əvəzliyini tapmaq mümkündür. Mənanı tam ifadə edən 
sözlər tapıldıqda onları əvəz etmək olar. Lakin elə terminlər də vardır 
ki, onlar əvəzliyində daha genişmənalıdır və hətta yerinə görə məna 
çalarları dəyişir. Məsələn, latın köklü “intuitsiya” sözünü bütün 
hallarda “duyğu”, “hissiyyat” sözləri ilə əvəz etmək mümkün deyil. 
Məhz buna görə də “rusca-Azərbaycanca” lüğətdə həmin sözlərlə 
yanaşı “intuisya” da saxlanmışdır. Və “intuitivno” – “intuitiv” kimi 
tərcümə olunmuşdur. “İntuitsiy” işlətməyib, əvəzinə hər yerdə 
“duyğu” “hissiyyat” yazsaq, onun fəlsəfi və estetik mənasını tamam 
təhrif etmiş olarıq. Fəlsəfədə “intuitsiya” həqiqətin bilavasitə yəni 
elmi təcrübənin və məntiqi düşüncənin köməyi olmadan dərk edilməsi 
deməkdir. Məhz buna görə də rus dilində “çute”, “doqadka”, 
“proniçatelnost” kimi qarşılığı olduğu halda “intuisiya” sözü də 
işlədilir. Çünki bizim dildə olan kimi, rus sözlərinin də heç biri onun 
tam mənasını ifadə etmir. 
Terminologiyada bu cür beynəlmiləl sözlər az deyil və onları 
elmin bir sahəsində çalışan alimlər qəbul etmədikləri halda, bir də 
xəbər tutursan ki, o biri sahədə və ya sahələrdə onu işlətməyə 
başlayıblar. Görünür, müəyyən mürəkkəb anlayışların dəqiq elmi 
ifadəsi bunu tələb edir. Məlum olduğu kimi, rus dili alınma sözlərlə 
 
 
550 
çox zəngin olan bir dildir. Lakin bu sözləri o, lazım gəldikdə öz 
təbiətinə, öz qanun-qaydalarına uyğun dəyişir. Alınma sözlərin 
hamısını ucdantutma mexaniki şəkildə dilə daxil etmək, beləliklə, 
dilin korlanmasına yol vermək doğru deyil. 
Bəzi alınma sözlər və terminlərin dilimizdə yerinə görə məna 
çalarları dəyişir və bu da təbiidir. Məgər hər bir dilin əsas lüğət 
fondunda çoxlu sözlər yoxdur ki, müxtəlif cümlədə müxtəlif məna 
daşıyır? Məsələn, “düşmək” sözünün “başa düş”də bir mənası var, 
“aşağı düş”də başqa mənası. Buna görə də bütün terminlərə doqmatik, 
formal münasibət səhv nəticələrə gətirib çıxarır. “Moral” sözünü 
ruslar “nravstvennost” tərcümə edirlər. Bu əvəzliyinə baxmayaraq, öz 
dillərində onu termin kimi də işlədirlər. “Nravstvennıe prinsipı kom-
munistiçeskoy morali” cümləsində isə “nravstvennost” sözü başqa 
məna alır. Bizim də dilimizdə müxtəlif mənaları olan bu cür sözlər az 
deyil. 
Dünya xalqlarının dillərində “hidro” elementi ilə başlanan xeyli 
termin mövcuddur. Ona görə də “hidroelektrik stansiyası” kimi ifadə-
ləri dildən çıxarmağa ehtiyac varmı? Bəzən başqa terminlərə də bu cür 
münasibət bizə mübahisəli görünür. Mən “videomaqnitafon” əvəzinə 
“təsvirli maqnitafon”, “videoyazı” əvəzinə “təsviri yazı” və s. tez-tez 
işlənən terminləri  nəzərdə tuturam. 
Terminologiya  işlərimizin geniş miqyasına baxmayaraq, hələ də 
elə sahələr vardır ki, indiyədək terminoloji lüğətlər yaradılmamışdır. 
Respublikamızda kənd təsərrüfatı elmlərinə, neft sənayesinə, 
 
 
551 
kibernetika və hesablama texnikasına aid terminlər lüğətinə böyük 
ehtiyac vardır. Xüsusilə, orta məktəb proqramları həcmində termino-
loji lüğətlərin yaradılması vacibdir. 
Terminoloji işin daha sürətli və uğurlu inkişafı, dilçilərlə, ədə-
biyyatçılarla elm və texnikanın başqa sahələrindən olan mütəxəssis-
lərin canlı əlaqəsi, məsləhət-məşvərəti çox faydalıdır. Bir xalqın bədii 
dilinin təşəkkülündə və inkişafında onun görkəmli yazıçı və 
mühərrirlərinin oynadığı rolu, elmi dilin təşəkkülündə və inkişafında 
müxtəlif ixtisaslar üzrə çalışan alimlər oynayırlar. Bu cəhətdən elmi-
tədqiqat institutlarının və ali məktəb kafedralarının üzərinə çox məsul 
vəzifə düşür. 
Terminologiyanın inkişafı və kamilləşməsində hamının, bütün xal-
qın, bütün ziyalıların köməyi, məsləhəti və rəyi böyük rol oynayır. 
Buna görə də “Elm və həyat” jurnalının, həmçinin başqa mətbuat 
orqanlarının açdığı müzakirə şübhəsiz ki, terminologiyamızın kamil-
ləşməsinə kömək edəcəkdir. 
Mart, 1978 
 
 
 
 
552 
 
 
Dialoq 
 
Şəhərdə mülayim payız günəşinin batan vaxtı idi. Biz ürəkaçan 
gözəl, yaraşıqlı Bakı metrosundan çıxıb Kommunist küçəsindəki avto-
bus dayanağacına yaxınlaşanda məlahətli bir səs eşidib qeyri-ixtiyari 
ayaq saxladıq. Avtobusdan düşüb hərəsi bir tərəfə yollanmaq istəyən 
səliqə ilə geyinmiş iki qadın ayaqüstü söhbət edirdi. Xurmayı saçlı 
xanım məlahətli, şux səslə yoldaşına dedi: 
- Hələm-həlbət gəlin ha… Anam sizin üçün yaman darıxıb. 
İstirahət günü gözləyəcəyik. Uşaqları da gətirin. 
- Mütləq gələrik, - deyib ikinci xanım məxməri şirin səslə cavab 
verdi: - Sözün düzü Mələk xalanı çox görmək istəyirik, amma bu 
həftə-o həftəyə salırıq. 
- Bu dəfə salmayın… gəlin… 
Bizi cəlb edən xanımların ədəbli, ərkanlı zahiri görkəmindən artıq 
cazibədar nitqi idi. 
- Necə məlahətli, necə gözəl danışırlar? – deyib, şair dostum sevin-
cindən işıqlanmış gözlərlə mənə baxdı: - Sadəcə sözlərdir. Amma 
necə şirin, necə qəşəng səslənir. Sanki musiqidir. 
Doğrudan da belə idi. Axı, dil yalnız söz deyil, həm də mahnıdır, 
gözəllikdir. Yaxşı, təmiz, ahəngdar nitq adamı valeh edir, ürəyə sevinc 
gətirir. 
 
 
553 
Bu mövzuda söhbət edə-edə bir neçə addım getməmişdik ki, 
İnqilab bağında gövdəli bir ağacın altında durub nə barədə isə qızğın 
mübahisə edən üç-dörd nəfərdən birinin kobud, qulağı dələn səsini 
eşitdik: 
- Adə, çəkil o yana, əl çək deyirəm sənə. Nə yapışmısan yaxam-
nan? Nə mənə ədəb dərsi qırıldadırsan? Dedim gedəcəm, qurtardı! 
Bükəcəm abrısını ətəyinə… 
Yenə qeyri-ixtiyari ayaq saxlayıb baxışdıq, sonra bu sözləri deyən 
ortayaşlı kişiyə nəzər saldıq. Zahirən heç də savadsız, mədəniyyətsiz, 
necə deyərlər “yonulmamış” adama oxşamırdı. Əyanidə yaxşıca 
ütülənmiş mil-mil boz kostyum, ağappaq təlim neylon köynək vardı. 
İndi dəbdə olan enli qalstuk da bağlamışdı. Tez-tez əlini açıq, gur 
saçlarına çəkir, sol əlindəki içi dolu portfeli yelləndirirdi. Şair dostum 
istehza ilə güldü: 
- Görkəmi ziyalı görkəmidir, amma danışığı qoçu nəcəfquluları, 
inqilabdan qabaqkı bəzi cahil bazar əhlini yada salır… Ağzından elə 
bil söz yox, daş çıxır… 
- Elədir, adam pis danışanda söz mənasını, ifadə gözəlliyini itirir. 
Mənə elə gəlir ki, bu ictimai inkişafın ən ecazkar hadisəsidir. O, 
insanın zehni, idraki təkamülünü ifadə etməklə bərabər hissiyyatının, 
mənəvi-əxlaqi aləminin, zövqünün, gözəllik duyğusunun dayaz və ya 
dərin, kasıb və ya zəngin olduğunu göstərir. 
- Söz yox ki, elədir. Kobud danışan, sözlərin qol-qabırğasını 
sındıran, dilin intonasiya gözəlliyini öldürən o adamın cibində lap 
 
 
554 
universitet diplomu da olsa, mən deyirəm ki, ağıllı-başlı nə elm öyrə-
nib, nə də adi nəzakət qaydalarından xəbərdardır. Mən həyatımda 
oğullar görmüşəm ki, geridə qalmış, savadsız, avam ailədən çıxdıq-
larına baxmayaraq, öküz arabasının üstündən gecə məktəbinə, oradan 
universitetə gələrək, bir neçə ilin ərzində o dərəcədə dəyişiliblər, elə 
yüksək mədəniyyət və nəcabət qazanıblar ki, heyrətdən gözlərim açıla 
qalıb. Niyə? Ona görə ki, ağıllı-başlı çalışıblar, gecəli-gündüzlü elm-
bilik öyrəniblər, öz əxlaq və ədəblərini təkmilləşdiriblər. Bütün bunlar 
isə insanın danışıq və hərəkət tərzinə güclü təsir göstərməyə bilməz. 
Şair dostum başında bilik olmadan cibində diplom gəzdirənlərdən 
çox şikayətçi idi. Bu barədə xeyli danışıb sözünü belə qurtardı:  
- Xalq yaxşı deyib: dad yarımçıq əlindən! Belələrini danışdırsan 
yarımçıqlığına min bəhanə gətirər. 
Əsas mövzudan uzaqlaşmamaq üçün mən dedim:  
- İndiki zamanda, xüsusən, bizim ölkədə heç kəs dili pis bilməyinə, 
alayarımçıq danışmağına öz tənbəlliyindən, fərasətsizliyindən başqa 
ağlabatan heç bir səbəb tapa bilməz. Axı, düzgün və gözəl danışmaq 
üçün heç ali təhsil də lazım deyil. Mən respublika və rayon müşa-
virələrində tribunalarda bülbültək ötən kolxozçu qızlar görmüşəm ki, 
nitqinin gözəlliyinə heyran olursan. Onların hamısı heç də ali təhsilli 
deyil. Lakin mükəmməl orta təhsil alıblar, oxuyublar, mütaliələri var. 
Axı, ölkəmizdə ümumi icbari orta təhsil həyata keçirlir. Zəngin milli 
ədəbiyyatımız yüz min nüsxələrlə çap olunur. Başqa xalqların ən 
gözəl əsərləri dilimizə tərcümə edilir. Elmin müxtəlif sahələrinə aid 
 
 
555 
həm orijinal, həm də tərcümə əsərləri oxuculara çatdırılır. Şəhər-
lərdəki kitabxanalarla yanaşı bütün kəndlərimizdə də kitabxanalar, 
kitab mağazaları açılmışdır. Bunlar hər bir vətəndaşın kifayət qədər 
bilik alması, dili gözəl bilməsi və qavraması üçün dünyanın çox 
ölkələrində olmayan geniş imkanlardır. Hələ radio və televiziya stu-
diyamızı demirəm: o, gündə ən azı on, on iki saat ictimai-siyasi, elmi, 
ədəbi, fəlsəfi mövzularda verilişlər təşkil edir, şeir və dram 
əsərlərindən nümunələri öz tamaşaçı və dinləyicilərinə çatdırır. Dövlət 
və xalq teatrlarını, mədəniyyət saraylarındakı, klublardakı, ədəbiyyat 
və dram dərnəklərini də bunlara əlavə etmək vətəndaşlarda yüksək 
zövq və təmiz danışıq vərdişləri tərbiyə edən vasitələrin nə qələr çox 
olduğunu təsəvvürümüzə gətirə bilərik. Bütün bunlar… 
- Dayan, dayan, - deyib şair dostum sözümü kəsdi, - lap yaralı 
yerimə toxunmusan… Saydığın o vasitələr həmişə vətəndaşlara səlis, 
mənalı danışıq öyrədirmi? Görürəm sualım səndə təəccüb doğurur. O 
saat etiraz edib deyəcəksən ki, insafın olsun, bütün dediyin mədəni-
maarif, elm və sənət ocaqları məgər xalqımızın bugünkü yüksək 
inkişaf və tərəqqiyə çatmasında azmı rol oynayıb, necə insafın yol 
verir minlərlə, bəlkə on minlərlə istedadlı elm, sənət, ədəbiyyat, mə-
dəniyyət adamlarının əməyini yerə vurursan? De görüm, belə düşü-
nürsən, ya yox? 
- Tutaq ki, elə düşünürəm. Lakin, dayan, sözümü kəsmə. Onu da 
bilirəm ki, sən bu sualı nahaq vermirsən. İstəyirsən mənə deyəsən ki, 
 
 
556 
həmin idarə və nəşriyyatların özləri bəzən dilin gözəlliyinə, nitqin 
səlis və ahəngdar olmasına kifayət qədər fikir vermirlər… 
- Elə vaxt olur ki, oxucuları, dinləyiciləri və tamaşaçıları çaşdıra 
bilən dil və ifadə səhvlərinə yol verirlər. İstər teatrlarda, istərsə də 
radio və televiziya tamaşalarında ayrı-ayrı artistlər məhəlli sözlərə 
aludəlik göstərirlər. Hətta ümumi ədəbi dilimizin lüğət fondunda 
möhkəm yer tutmuş sözləri belə təhrif edirlər, öz yerli ləhcələrinə 
uyğunlaşdırırlar. “Çəkil” sözünü “çekil”, “vurmağ”ı “vırmaq”, “mək-
tub”u “mektub”, “necə”ni “nejə”, gecəni “gejə” işlədirlər və sair. Söz 
yox ki, alimin, yazıçının, artistin və sair oxumuş adamların danışı-
ğında belə qüsurlar təəssüf doğurur. Ləhcələrin təsiri bir sıra sözlərin 
tələffüzündə və intonasiyasında da eybəcərlik yaradır. Mənə elə gəlir 
ki, bəzi ədəbi əsərlərdə arxaik, köhnəlmiş və ümumi ədəbi dildə özünə 
vətəndaşlıq hüququ qazanmamış sözlərin işlədilməsi də yersiz və 
faydasızdır. Məsələn, əsərində “qanacaqlı” yerinə “saytal”, “yana-
yana” yerinə “oylana-oylana”, “mat-mat” yerinə “hürüt-hürüt”, 
“körpü” yerinə “gecələd” işlədən yazıçı öz oxucusunu çətinliyə 
salmırmı? 
- Mən  bu fikri bir sıra alınma sözlərə də aid etmək istərdim. Bəzən 
biz əsla ehtiyac olmadan, Azərbaycan dilinin lüğət fondunda əvəz-
liyini tapmaq və ya yaratmaq mümkün olduğu hallarda belə alınma 
sözlərə müraciət edirik ki, bu da süni təsir bağışlayır. 
- Dostum, burada çoxlarını tənqid etdik. Ancaq dil mütəxəssisləri 
və nəzəriyyəçilərini yaddan çıxartdıq. Elə güman etmə ki, mən Azər-
 
 
557 
baycan dilçilik elminin nailiyyətlərindən xəbərsizəm. Xeyr, mən yaxşı 
bilirəm ki, Azərbaycan dilçilik elmi sovet ictimai quruluşunun 
qiymətli meyvəsidir. Cəmi altmış il əvvəl elmin bir çox sahələrində 
dərs kitablarımız yox idi. Dilimizin kamil qrammatikası yaran-
mamışdı, bir çox vacib məsələlər nəzəri cəhətdən tədqiq olunmamışdı. 
İndi onun tarixini, nəzəri məsələlərini geniş şəkildə və müasir elmi 
əsaslarla işıqlandıran gözəl əsərlər yaranmışdır, yüksək ixtisaslı dilçi 
alimlərimiz yetişmişdir. Akademiyamızın nəzdində xüsusi dilçilik 
elmi, tədqiqat institutu fəaliyyət göstərir. “Türkologiya” jurnalı bizdə 
çap olunur, bütün bunlar sosialist inqilabının bizə verdiyi misilsiz 
tarixi qələbələrin parlaq nümayişidir. Eyni zamanda onlar bizim 
dilçilərin boynuna böyük vəzifələr qoyurlar. Məhz bu baxımdan mən 
dilçilik sahəsində gözə dəyən bir qüsuru göstərmək istəyrəm. İstəyi-
rəm ki, bu sahədəki bütün yazılan dilin gözəlliyi, ahəngdarlığı, 
oynaqlığı, ifadəliliyi cəhətdən lazımi səviyyədə olsun. Bir də onu 
istəyirəm ki, dil quruculuğunda süni qanunlar yaranmasın. 
- Yaxşı fikirdir. Amma bir misal de. 
- Tələsmə, deyəcəyəm. Sənə məlumdur ki, danışıq dili ilə ədəbi dil 
arasında nə qədər yaxınlıq, eyniyyət olsa o qədər yaxşıdır. Bu 
baxımdan Azərbaycan dili seçilən, yəni danışıq dili ilə ədəbi dil 
arasında fərqi az olan dillərdəndir. Bu fərqi artırmağa ehtiyac varmı?  
- Xahiş edirəm, bir az aydın və konkret danış.  
- Konkreti budur: yaxınlarda çap olunmuş bir məqalədə nə oxusam 
yaxşıdır? Müəllif hökm edir ki, “insanlar”ı “insannar”, “anlamaq”ı 
 
 
558 
“annamaq”, “mərdliy”i “mərtdiy”, “dişlər”i “dişdər”, “qanadlı”nı 
“qanatdı”, “həqiqətlər”i “həqiqətdər” və sair yazaq və tələffüz edək. 
Yəni yazımızı və ədəbi dilimizi bəzilərinin yanlış danışıq dilinə 
uyğunlaşdıraq. Mən bilmirəm belə “Yeniliyə” nə ehtiyac var? Orasını 
da deyim ki, belə etsək bəzi sözlərdə məna dolaşıqlığı yarana bilər. 
Məsələn, “qanadlı” bir məna verirsə, “qanatdı”nın tamamilə özgə 
mənası var. Başqa bir misal. Dil məsələlərinə həsr olunmuş bir 
məqalədə deyilir: “Mən aşıq daşlı qala, çınqıllı, daşlı qala, qorxuram 
gec gələsən, gözlərim yaşlı qala” bayatısını oxuyan müğənni “daşlı”, 
“yaşlı” sözlərini yazıldığı kimi yox, “daşdı”, “yaşdı” deməli imiş 
(“Ədəbiyyat və incəsənət” qəzeti, 2 sentyabr, 1979. Filologiya elmləri 
doktoru Müseyib Məmmədovun “Dilimizin gözəlliyinə diqqəti 
artıraq” adlı məqaləsi). Halbuki belə deyilsə həm məna dumanlanar, 
həm də misra eybəcər hala düşər. Onu da qeyd etmək lazımdır ki, 
Azərbaycan dili sözü bir cür yazıb, başqa cür tələffüz etmək kimi 
istisnalardan həmişə uzaq olub. Buna görə də “daşlı” yazıb “daşdı”, 
“səninlə” yazıb “sənnən” oxumaq kimi anormal hallara ehtiyac 
yoxdur. Ya gərək yazdığımız kimi, yəni “səninlə” oxuyaq, ya da 
bəzilərinin tələffüz etdiyi “sənnən” şəklini yazıya keçirək. Mən elə 
bilirəm ki, birinci üsul, yəni yazdığımız kimi tələffüz etmək əsrlər 
uzunu davam etmişdir, ənənəmizə, ədəbi dilin normalarına daha 
uyğundur. 
Şair dostum mənim mülahizələrimlə razılaşaraq bəzi maraqlı 
fikirlər söylədi: 
 
 
559 
- Axı, bir sıra başqa xalqların da dil tarixi bunu sübut edir. Dünya 
dillərinin inkişaf prosesi üçün səciyyəvi olan budur ki, ədəbi dillə 
danışıq dili arasındakı məsafə və fərqlər getdikcə artmamış, əksinə 
azalmışdır. Yəni inkişaf həmişə dilin büllurlaşmasına, kamilləşməsinə, 
dialektlərin, ləhcələrin vahid dil normaları yaranması prosesində 
aradan çıxmasına doğru getmişdir. Xalqın həyatı, iqtisadiyyatı, mədə-
niyyəti yüksəldikcə ədəbi dil də artır, yüksəlir, ümumxalq dilinə 
çevrilir. Bu prosesin mühüm xüsusiyyətlərindən biri də budur ki, 
danışıq dili ilə ədəbi dil arasındakı leksik, orfoepik və sair fərqlər 
aradan çıxıb gedir, heç vaxt yeni fərqlər yaranmır. Dialektlərin 
çoxluğu və bir-birindən kəskin fərqlənməsi xalqın ümumi inkişafının, 
o cümlədən, dil inkişafının aşağı səviyyəsi ilə bağlıdırsa, tamam-ka-
mal formalaşmış, möhkəm qanunları olan ədəbi dil yüksək inkişaf 
mərhələsinin məhsuludur və bu mərhələdə ədəbi dilin normaları dil 
quruculuğunun bütün sahələrini əhatə edən universal qanunlara 
çevrilir. Bu zaman cəmiyyətin müxtəlif təbəqələrinin gündəlik danışıq 
dili ilə ümumxalq dili – ədəbi dil arasındakı fərqlər və istisnalar 
tamam aradan çıxmağa üz qoyur. Hamı ədəbi dildə danışmağa 
başlayır, xalqın dil yaradıcılığı da ədəbi dilin ruhuna uyğun olub onu 
daha da zənginləşdirir. 
- Mən istəyirəm ki, sənin bu fikirlərini təsdiq üçün dilçi alim-
lərimizdən birinin sözlərini yada salam. O yazır: dialektlərimizdəki 
şivə sözlərinin işlədilməsi gözəl danışığa nöqsan gətirir. Belə nöq-
sanlara savadlı adamların da danışığında təsadüf etmək olur. Alim 
 
 
560 
bəzən danışıqda işlənən “dünənnəri”, “əyərləri” kimi sözləri misal 
gəlirir. 
- Çox yaxşı edir, sağ olsun. 
- Mənə elə gəlir ki, mükaliməmizə yekun vurub deyə bilərik: 
danışıqda və yazı-pozuda hamı diqqətli olsa, səlis, təmiz və gözəl 
danışmağa, yazmağa çalışsa dediyimiz nöqsanlar da olmaz, dilimizin 
bugünkü yüksək inkişaf səviyyəsində dissonans təşkil edən ayrı-ayrı 
qüsurlara dast gəlmərik… 
- Sağ olsun o iki mədəni, ədəbli-tərbiyəli qadını ki, onların gözəl, 
ahəngdar danışığı bizi belə şirin söhbətə sövq etdi… 
 Yanvar, 1980 
 
 
561 
 
Dilin müqavimət qüvvəsi və gözəlliyi 
 
Anladığımız hər hansı bir dildə, o cümlədən, ana dilində gözəl, 
ahəngdar danışıq və nitq eşidəndə daxili bir ləzzət duyur, qeyri-iradi 
olaraq diqqətimizi toplayıb qulaq asırıq. Xüsusən o zaman ki, danış-
anın səsində, tələffüzündə səlis, mənalı, anlaşıqlı cümlələrlə yanaşı, 
sözlərin musiqisi də eşidilir. Axı, hər bir söz müəyyən məna ilə 
bərabər potensial halda müsiqi mənbəyidir. Bunu mahnıların fəlsəfi, 
mənalı söz üstündə qurulduqda insanı daha artıq həzz aləminə aparıb 
valeh etməsi də açıq göstərir. 
Söz dünyası, yəni dil sehrkar bir aləmdir. O, fikirlərlə doludur. 
Bütün ölkələrdə xalq ədəbiyyatında da, yazılı ədəbiyyatda da min illər 
ərzindəki araşdırmalara baxmayaraq, daima yeni-yeni keyfiyyətlər 
tapılır. Azərbaycan ədəbiyyatı küll halında götürüldükdə onun istər 
əruz, istərsə də heca vəznində yazılmış saysız-hesabsız şeirləri əslində 
çox qədimlərdən gələn bir musiqi tarixçəsidir. Onların, eyni zamanda 
xalqın tarixçəsi olduğunu da buna əlavə etsək, dilin, bədii sözün necə 
misilsiz nemət olduğunu görərik. 
Mən milyon illər ərzində insanın bütün başqa kəşfləri ilə müqayisə 
etdikdə, dilin ən böyük, ən ecazkar bir kəşf olduğu qənaətinə gəlirəm. 
Dil insan fikrinin, insan mənəviyyatının, psixoloji aləminin, 
ehtiraslarının parlaq bir güzgüsüdür, dil gözəllik xəzinəsidir. 
 
 
562 
Deyə bilərlər ki, dil həm də hiylə, kələk vasitəsidir. Bəşəriyyət 
tarixində dil yüsək, əzəmətli poetik nümunələrlə bərabər nə qədər 
qanlı-qadalı fikirləri, ədavətləri, dava-dalaşı, qaranlıq, fanatik inamları 
yaymış, insanları, xalqları, dövlətləri bir-birinin üstünə salıb qanlar 
tökülməsinə bais olmuşdur. 
Düzdür, hamısı olub və olur. Bu ancaq onu sübut edir ki, dil də bir 
silahdır və məsələ ondadır ki, bu silahdan kim necə istifadə edir. XV-
XVI əsrlərdə İtaliyanın siyasi mütəfəkkiri və yazıçısı Makiavelli belə 
hesab edirdi ki, ancaq vahid, güclü dövlət ölkənin siyasi cəhətdən 
dağınıqlığına son qoya bilər. Belə bir dövləti gücləndirmək hər vasitə 
ilə məqbuldur və heç bir əxlaq normasını nəzərə almaq lazım deyildir. 
O, hesab edirdi ki, bu məqsəd yolunda adamları da, dövlətləri də 
aldatmq olar. O deyirdi: “Dil insana fikrini bildirmək üçün yox, gizlət-
mək üçün verilmişdir”. 
Makiavellidən qabaq da hakimlər bu inamla yaşamış və 
çalışmışdır. Bu mənfur əqidənin bəşər tarixində açdığı və aça biləcəyi 
fəlakətlər, ancaq bir şeyi sübut edir: aldatmalar, yalanlar, riyakarlıqlar 
dövrünə son qoymaq, dil kimi müqəddəs və kəsərli silahdan, ancaq 
ədaləti, düzlüyü, işıqlı, humanist fikirləri yaymaq, qorumaq yolunda 
istifadə etmək lazımdır. 
Demək, fikirlər, ideyalar gərək ideal və təmiz olsun! Məhz o 
zaman dil şirin meyvələr verir; humanist bədii ədəbiyyatda olduğu 
kimi! Dil milyardlarla insanların gündəlik həyatda və fəaliyyətdə 
aramsız olaraq işlətdiyi silah olduğu üçün ondan mühərrik, ondan 
 
 
563 
dəyişkən və ondan rəngarəng bir şey təsəvvür etmək çətindir. Dil axar 
çay kimidir. Daima kamilləşir, artır, təzələnir, zənginləşir. Ona görə 
ki, insanların həyatı və fikri hərəkətdədir, sabitlik, durğunluq bilmir. 
Çay üstündən axdığı torpaqdan çox şey aldığı kimi, axarının surəti, 
duruluğu və ya bulanıqlığı bu torpaqla əlaqədar olduğu kimi, dilin də 
inkişafı, tənəzzülü, kasıblığı, zənginliyi zəmanə ilə, xalqın həyatının 
şəraiti, mədəni səviyyəsi ilə, ictimai inkişafın mərhələsi ilə bağlıdır. 
Bir sözlə, dil gücünü, qüvvəsini vətəndaşların idrakının işığından, 
ehtiraslarının təmizliyindən, mənəviyyatının zənginliyindən alır. 
Dili silahlandıran, fəlsəfi idrakla dolduran, itiləyən, kəsərli edən 
cəmiyyətin bilik səviyyəsidir, insanın həyatıdır, fikridir, təbiətin və 
canlı varlığın sirlərini aça bilən insan zəkasıdır. Nadan, kütbeyin, 
dərrakəsiz, mənən kor adamdan mənalı söz, gözəl danışıq, zəngin dil 
gözləmək nahaqdır. 
Lakin belə bir həqiqət də var: əlifba, savad, kitab ona görə kəşf 
olunub ki, yalnız sağlam düşüncələri yox, qaranlıq, küt beyinləri də 
işıqlandırsın. Axı, dil nitqi, danışığı kasıb, məhdud adamın da fikrini 
aça bilər. Çünki bədəni sağlam, beyni isə küt elə adam yoxdur ki, 
onun qaranlıq  beynini işıqlandırmaq mümkün olmasın. Bunun üçün 
ən azı iki keyfiyyət lazımdır: əlifba öyrənmək, kitab oxumaq, həvəslə 
çalışmaq, əməyi sevmək ehtirası! Bunlar olanda ən küt adamdan belə 
faydalı, ziyalı vətəndaş tərbiyə etmək mümkündür. Bu şərtlərlə, 
zaman keçdikcə küt adamdan böyük alim də yetirmək olar. Axı, təbiət 
 
 
564 
insanın beynini cövhərində işıq olan maddədən yaradıb. Böyük 
Nizaminin dərin mənalı kəlamını yada salaq: 
Çox iti zehinlər yatan oldular, 
Axırda saxsı qab satan oldular. 
Çalışan, əlləşən bir korazehin 
Üfüqlər qazısı olmadı deyin?! 
Mənim inamıma görə Azərbaycan dili min illər ərzində Sovet 
Azərbaycanını da, Cənubi Azərbaycanı da əhatə edən böyük bir 
ərazidə baş vermiş mürəkkəb kəşməkəşli proseslər nəticəsində ağır, 
çətin yollardan keçərək formalaşmış bir dildir. Onun türk dilləri 
sisteminə daxil olması heç də əsas vermir ki, onu milli xüsusiyyət-
lərindən məhrum edəsən, onun adını dəyişəsən. Kor təsadüflər və bəzi 
hakim xalqların avam, cahil başçılarının məhdud təsəvvurləri 
nəticəsində uzaq və yaxın keçmişdə belə hadisələr olub: Azərbaycan 
sözünü gah türk, gah tatar sözləri ilə əvəz etmişlər. Azərbaycanlıların 
əslini, mənşəyini, milliyyətini təhrif etmək, gözdən salmaq halları da 
az olmayıb. Bəzi şovinistlər heç bir elmi-tarixi əsası olmayan bu cür 
müddəalar da irəli sürmüşlər. 
Bütün bunları Herodot, Strabon kimi eramızdan neçə yüz il qabaq 
yazıb-yaratmış alimlərin əsərləri, arxeoloji qazıntılar, indiki Azərbay-
canlılarla neçə min il əvvəl yaşamış azərbaycanlıların qafatasının eyni 
quruluşu və sair tarixi dəlillər rədd edir. Onların puç əfsanə və 
işğalçılıq kimi pis azara tutulmuşların uydurması olduğu dönə-dönə 
sübut edilmişdir. 
 
 
565 
Azərbaycan dilinin özü, onun folkloru və Xaqani, Nizami, Nəsimi, 
Əvhədi, Marağai, Füzuli, Saib Təbrizi, Vaqif, Sabir, Möcüz kimi 
ölməz şairlərin əsərləri bunu sübut edir. Obyektiv elmi həqiqəti hər 
şeydən yüksək tutan vicdan sahibləri üçün bu inkar olmaz həqiqətdir. 
Bəli, Azərbaycan dili çox mərhələlərdən keçib çox işğalçı və 
qəsbkarların təzyiqinə rast gəlib, lakin məhv olmayıb. Öz varlığını 
hifz edib, saxlayıb, daim artıb büllurlaşmaq, zənginləşmək yolu ilə 
keçib. Azərbaycan dili hətta onu inkar edən, aradan aparmağa çalışan 
qəsbkarların dilindən də yeri gəldikcə sözlər, anlayışlar, terminlər alıb. 
Gəlin tarixə baxaq: dünyada elə bir dil varmı ki, başqa dillərdən sözlər 
götürməsin, onların xəzinəsindən istifadə etməsin? 
Hər dilin gücünü, həyat qüvvəsini göstərən o deyil ki, öz qabığına 
qısılıb qalsın. “Mənə başqasının sözü lazım deyil”, deyib dursun. 
Xeyr, bu fikir güclülük əlaməti deyil, zəiflikdir və bu zəiflik dillər 
tarixində purizm adlanan damğa ilə damğalanmışdır. 
Hər bir dilin həyat qüvvəsi ondadır ki, öz daxili imkanları 
sayəsində daima inkişaf etməklə, cilalanmaqla bərabər, başqa dillərin 
təcrübəsindən və nailiyyətlərindən də yeri düşdükcə müəyyən zərurət 
sayəsində istifadə edir. Lakin burada heç kəsin iradəsindən asılı 
olmayaraq, dil aldığı sözü öz mahiyyətinə, öz qrammatik ahəng, 
tələffüz, gözəllik və s. qanunlarına tabe edib uyğunlaşdırır. 
Azərbaycan dilinin tarixi inkişafı əsasən bu qanunlarla davam 
edib, əsrdən-əsrə keçib cilalanıb, kamilləşibdir. Lakin istisnalar da, 
əyintilər də olub. Bu və ya digər dillərdən yerli-yersiz elə sözlər gə 
 
 
566 
gəlib ki, onlar yad ünsür kimi həmişə qulaqda taqqıldayıb, boğazda 
ilişib qalıb. 
Burada bir haşiyə çıxmaq istəyirəm. 
1940-cı illərin ikinci yarısında musiqidə xəlqiliklə formalizm, 
modernizm arasında mübarizə və mübahisələr qızışdığı zaman 
Moskvada SSRİ Bəstəkarlar İttifaqının həmin məsələlərə həsr 
olunmuş plenumunda böyük bəstəkarımız Üzeyir Hacıbəyov çıxış 
etmişdir. O zaman mən də Moskvada idim. SSRİ Yazıçılar İttifaqında 
bəstəkarlarla əlaqəsi olan moskvalı dostlardan həmin çıxış haqqında, 
Üzeyir bəyin xəlqiliyi çox əsaslı surətdə müdafiə etdiyi barədə 
hərarətli sözlər eşitdim. Axşam mehmanxanada onunla görüşəndə 
eşitdiklərimi bildirib soruşdum. 
- Üzeyir bəy, bu mübahisələrin mahiyyəti nədən ibarətdir? 
O dedi:  
- Qoy səni yazıçı dili ilə başa salım: ədəbiyyatın ədəbi bir qanunu 
var: şeirdə də, nəsrdə də söz gərək boğazda ilişib qalmaya, rahətəlhül-
qum ola. Musiqinin də öz dili var. O da gərək boğazı deşməyə… 
Bəli, dil təmizlik sevir, gözəllik sevir. Bu gözəllik onun bütün 
təbiəti ilə bağlıdır, necə göz yaşı kimi təmiz, sərin bulaq suyu qayadan 
qaynayıb çıxır, elə də hər söz insanın ürəyindən gəlməlidir. Dilin 
bütün daxili gözəlliyini əks etməlidir. Belə olmadıqda dil korlanır, 
kobudlaşır, mənasına xələl gəlir, daxili gözəlliyi itir, onu pozan, 
korlayan hallara isə ciddi müqavimət göstərir, onları rədd edir, insanın 
bədəni yad ünsürləri rədd edən kimi! 
 
 
567 
Biz bu eybəcər hadisəyə çox hallarda rast gəlirik: əvvəla danışıq-
da, nitq mədəniyyəti adlandırdığımız keyfiyyət pozulduğu zaman. 
Təəssüf ki, belə hallar çox olur. Bəzi adamlar, rusca danışdığı halda 
Azərbaycan, azərbaycanca danışdığı halda rus sözləri işlədir. Nədən 
əmələ gəlir bu qeyri-normal vəziyyət? 
İndi ölkədə yenidənqurma dövründə, aşkarlıqdan, demokratiyanın 
genişlənməsindən hər gün söhbət getdiyi bir zamanda, danışıqda da, 
mətbuatda da, radio və televizorda da intizam sözü çox tez-tez işlənir. 
Lakin bu söz dilindən düşməyən adamlar belə, çox vədə, demək olar 
ki, onu məhdud mənada başa düşürlər, bir tərəfli işlədirlər. Yaddan 
çıxarırlar ki, intizam sözü yalnız işə, idarəyə aid deyil, fikir, düşüncə, 
təfəkkür intizamı deyilən bir anlayış da var. Nədənsə, bu vacib, mə-
nəvi keyfiyyəti çoxları unudur. Elə söz dillərinə necə gəldi danışırlar, 
gah təzyiq, gah davleni deyir, gah obed, gah nahar deyir. Hələ təhrif 
olunan, gülünc hala salınan daha mürəkkəb, daha çətin cümlələri 
demirəm. Elə cümlələri eşidəndə deyirsən ki, bəzi yoldaşların dillrini 
düşüncə, fikir idarə etmir, əksinə çaşıb hərəkət edən dil onların fikrini 
və düşüncələrini hərəkətə gətirir, hara gəldi istiqamətləndirir. 
Bu mənfi hal yazıya keçdikdə daha pis nəticələr verir: gündəlik 
mətbuatda çoxlu belə qüsurlar var. Bu bir yana. İndi məktəblərimizdə 
dərs kitablarını, xüsusən tərcümə olunmuş dərslikləri alsaq, dil 
cəhətdən nə qədər pozğun, uşaqların dilini də, zövqünü də korlayan 
hallar olduğunu görərik. 
 
 
568 
Dərslikləri və onların tərcüməsini ən tələbkar, dili çox gözəl bilən, 
yazmağı bacaran, sözün, dilin gözəlliyini duyan və ondan ləzzət alan 
adamlara etibar etmək lazımdır. Dövlət nəşriyyatı, poliqrafiya və kitab 
ticarəti komitəsi də bu məsələyə diqqəti artırmalıdır. 
Dilin inkişafında, xalq arasında nitq mədəniyyətinin yüksəldil-
məsində bədii ədəbiyyatın və mətbuatın müstəsna rolu var. Etiraf 
etmək lazımdır ki, bu sahədə də qüsurlarımız az deyildir. İstər orijinal 
əsərlərdə, istərsə də tərcümələrdə dil eybəcərliyi, kobudluğu, yabançı 
sözləri qəbul etmir, onlara ciddi müqavimət göstərir. 
Bu müqavimət öz gücünü dilin daxili gözəlliyindən, əsrlər boyu 
yaranmış gözəl ənənələrdən alır. Axı, Vaqifin, Aşıq Ələsgərin, 
Sabirin, Möcüzün, Hüseyn Cavidin, Cəfər Cabbarlının, Şəhriyarın, 
Səməd Vurğunun gözəl şeirləri əsasında dili və zövqü formalaşmış 
oxucu dil pozğunluğuna dözə bilməz. Bu sözləri xalq ədəbiyyatının, 
folklor nümunələrinin tükənməz gözəlliyi, axıcılığı barədə də demək 
olar: 
Həsən gəl, ay həsən gəl, 
Sevgi yolum kəsən gəl. 
Ürəyim səni istər, 
Ya mən gəlim, ya sən gəl. 
Çox adi, bu sadə bayatı necə axıcıdır, şirindir, özü də insani hiss-
ləri, təmiz fikri ifadə edir. 
Yeri gəlmişkən deyim ki, bədii söz heç vaxt şablona, trafaretə 
sığmır. Eyni zamanda, ədəbi dilimizə süni surətdə gətirilən məhdud 
 
 
569 
ləhcə sözlərini də qəbul etmir. Kənddə böyümüş, uşaqlıqdan kənd 
həyatını yaxşı bilən bir sıra yazıçıların əsərləri öz təbiiliyi, həyatiliyi 
ilə seçilir. Dilimizi zənginləşdirən ayrı-ayrı ləhcə sözləri də diqqətə-
layiqdir. Lakin burada aludəçiliyə qapılmaq da yaxşı deyil. Heyf ki, 
belə hallar da olur. Nəticədə, müasir ədəbi dilimizin tərkibində eybə-
cər görünən, dilin qəbul edə bilmədiyi, oxucuların böyük əksəriy-
yətinin başa düşmədiyi sözlər də gözə dəyir, mənfi təsir bağışlayır. 
Müasir Azərbaycan dili çox inkişaf etmiş dildir. Dünyanın ən 
böyük filosoflarının, alimlərinin, yazıçılarının əsərləri dilimizə 
tərcümə olunmuş, on min tirajlarla çap edilib yayılmışdır. 
Biz “ana dilimizi yaxşı bilək”, “bu dildə yaxşı danışaq” deyəndə 
təbii olaraq “başqa dilləri də öyrənin” demiş oluruq. Sözün məntiqi 
nəticəsi belədir. Axı, bizim hazırkı maarif sistemimizdə Azərbaycan 
dili ilə yanaşı rus dilini, ingilis, fransız, alman, fars, ərəb dillərini də 
öyrədən məktəblərimiz var. Böyük Nizami səkkiz yüz ildən də qabaq 
xalqı dillər öyrənməyə çağıraraq deyib: “Bir dil bilirsən, bir adamsan, 
iki dil bilirsən iki adamsan! İndi biz elə etməliyik ki, başqa dilləri də 
yaxşı öyrənmək, xüsusən ölkəmizdə millətlərarası ünsiyyət dili olan 
rus dilində əla danışan və yazan adamlarımızın sayı gündən-günə art-
sın, həmçinin o biri dilləri bilənlərimiz, onların ədəbi, elmi əsərlərini 
gözəlcə tərcümə edən adamlarımız olmalıdır və indi az-çox vardır. 
Arzumuz budur ki, onlar sətri tərcümə təsirinə yol verməsinlər, ədəbi 
əsərləri trcümə edəndə məna, fikir dəqiqliyi ilə bərabər, əsərin bədii 
gözəlliyini və qüdrətini saxlamağa səy etsinlər. Bu, xalqımızın başının 
 
 
570 
ucalığı olar. Onun şan-şöhrətini daha da artırar. Dilləri öyrənmək və 
gözəl, kamil danışmaq, yazmaq məsələsində qonşularımıza çatmaq 
bizim üçün şərəfli işdir. 
Nəzərə almaq lazımdır ki, dil də elmi predmetdir. Riyaziyyat, 
kimya, fizika da insanın biliyini artırır. Bilikdən isə dünyada zərər 
görən olmayıb. Savadsızlıqdan, biliksizlikdən, cəhalətdən, avamlıqdan 
zərər çəkənlər isə saysız-hesabsızdır. Görünür elə buna görə də İran və 
dünya ədəbiyyatının böyük şairi Firdovsi min il əvvəl deyib: 
“Təvana bövəd, hər ke dana bövəd”. 
Yəni güclü o adamdır ki, biliklidir. Biz Azərbaycan dilinin müasir 
səviyyəsindən, zənginliyindən, gözəl sənət əsərləri yaranmasından 
danışarkən bugünkü Cənubi Azərbaycanı da nəzərə alırıq. İndi 
Cənubda Cavad Heyət kimi alim və yazıçının başçılığı ilə “Varlıq” 
adlı yaxşı jurnal çıxır, güclü şairlər, yazıçılar yetişmişdir. Şəhriyar, 
Gəncəli, Səbahi, Səhənd, Sönməz, Dönməz, Savalan, Rəhim, Dəqiq 
və b. İndi Cənubi Azərbaycan ədəbiyyatında ana dilində məzmunca 
da, bədii keyfiyyətləri etibarilə də qiymətli əsərlər yaranır. Dil barədə 
bizi düşündürən bir sıra problemlər onları da düşündürür. 
Klassik ədəbiyyatdan, xalq dili xəzinəsindən istifadə etmək, başqa 
dillərdən alınmış sözlər, elm və texnikanın inkişafı ilə əlaqədar olaraq 
yaranan yeni istilahlar, anlayışlar və s. indinin vacib məsələləridir. 
Təkcə alınma sözlərlə münasibətdə cürbəcür rəylər meydana çıxır. 
Məlumdur ki, ərəb və fars xalqları ilə, onların ədəbiyyatları ilə 
bizim əlaqələrimizin tarixi çox qədimdir. Bu əlaqələr nəticəsində 
 
 
571 
Azərbaycan dili və ədəbiyyatı onlardan çox şey alıb, çox şey öyrənib. 
Lakin bu əlaqələr birtərəfli yox, ikitərəfli, yəni qarşılıqlı olduğu üçün 
biz də onlara çox şey vermişik. Bu barədə indi təfərrüata ehtiyac 
yoxdur. Çünki onu tarixçilərimiz, ədəbiyyatçılarımız, filosoflarımız 
geniş işıqlandırıblar. Bir zaman dilimizdə xeyli ərəb və fars sözləri 
işlənirdi. Zaman ötdükcə, xalqımızın ədəbiyyatı, dili, mədəniyyəti 
tərəqqi etdikcə onların bir qismi dildən çıxıb. Milli köklü sözlərlə əvəz 
olunub. Bir qismi də, şəklini, hətta mənasını da dəyişib, bizimkiləşib 
(elm, alim, mədəniyyət, kitab, cəmiyyət, qələbə, təfəkkür, iftixar və 
s.). İndi bu sözləri dəyişməyə ehtiyac varmı? Məncə yoxdur. Çunki 
artıq bunlar və bu kimi yüzlərlə sözlər və ifadələr bizə doğmadır. 
Bizim sözlərimizdir. Onları dəyişməyə heç bir əməli və elmi ehtiyac 
yoxdur. Yəqin hamıya məlumdur ki, rus dilində və başqa dillərdə də 
işlənən minlərlə xarici sözlər var. Rusca onlar barədə ayrıca lüğət 
dönə-dönə çap olunmuşdur. Yuxarıda dediyim kimi təkcə öz sözləri 
ilə keçinmək meylləri rədd olunur, çünki faydasızdır. Bizim isə 
klassik və müasir ədəbiyyatımız çoxdan külli miqdarda ərəb və fars 
sözlərini özününkü edib. 
 
Mənim əziz dostlarım! 
Ana dilimizi kiçikdən böyüyə bütün adamlarımızın əla bilməyi, bu 
dildə, həm də bəzi başqa dillərdə gözəl danışmağı xalqımızın nəyə 
qadir olduğunu göstərməklə bərabər, möhkəm tarixi köklər üzərində 
ucaldığının rəmzidir. Məlumdur ki, kökü nə qədər möhkəm olsa, 
 
 
572 
başqa ağaclar kimi çinar ağacı da o qədər dərinliyə rişə atar. O qədər 
geniş qol-budaq verər. Yayın isti çağlarında onun kölgəsində dincəl-
mək, təmiz, sərin havasını udaraq, şirin xəyallara dalmaqdan adam 
doymaq, yorulmaq bilməz!… 
Dekabr, 1987 
 
 
 
 
 
 
 
573 
 
 
 
MİRVARİD DİLBAZİ 
(1912 - 2001) 
 
         Baş və dil 
Söz söyləyən zamanda 
Dil yaman dolaşırdı, 
Kəlmələr arasından 
Çox kəlmələr düşürdü. 
Fikirlər dəyişirdi. 
 
Eşidənlər kimisi: 
Ona “pəltək” deyirdi, 
Biri “gödək” deyirdi, 
Biri “kötük” deyirdi, 
Biri “ütük” deyirdi. 
Dil dedi: – Ey insanlar! 
Nə kötüyəm, nə ütük, 
Nə pəltəyəm, nə gödək, 
Bunu biləsiz gərək: 
Deməyin bu nöqsanlar 
Ancaq mənim işimdir, 
Fikirlərə dəyişik don geydirən başımdır! 
 
1989 
 
 
574 
 
 
 
 
BALAŞ AZƏROĞLU 
(1921 - 2011) 
 
Ana dili 
 
Bir gün əsir düşmüş bir qəhrəmanı 
Sorğuya, suala çəkəndə cəllad, 
“Sizin əlinizdə ölmərəm! – dedi, – 
Məni zaman – zaman yaşadar həyat”. 
Dedilər: – Gözünü ovarıq sənin, 
Görə bilməzsən. 
Dedi: – Yaşaram! 
Dedilər: – Qolunu qırarıq sənin 
Silahın, kəsərin düşər əlindən. 
Dedi: - Yaşaram! 
Dedilər: – Qıçına kündə vurarıq, 
Gəzə bilməzsən. 
Başında elə bir tonqal qalarıq 
Dözə bilməzsən. 
Dedi: – Yaşaram! 
Dedilər: – Nəyin var apararıq biz, 
Bir də keçmişinə dönə bilməzsən. 
Dedi: – Yaşaram! 
Dedilər: - Dilini qopararıq biz, 
Danışa bilməzsən, dinə bilməzsən. 
 
 
575 
Susdu qəhrəman, 
Nə yaşaram dedi, nə ölləm dedi. 
Söylədi: – Nə bilir elə, ey cəllad. 
Divan sənindir, 
Dövran sənindir... 
1970 
 
 
 
 
 
 
 
576 
 
 
 
İSLAM SƏFƏRLİ 
(1923-1974) 
 
Dilim dillər tacıdır 
 
 
Ana dilim 
Dilim, -  
su kimi büllur, 
bal kimi şirindir. 
Elim, -  
Vətən adlı 
ilk sevgilimdir. 
Mən elimin 
ürəyi min bir nəğməli oğluyam. 
Ürəyimdən bir səs keçir: 
- Əqidəmdə doğruyam!.. 
Dilim, - 
dillər tacı olsun deyirəm. 
Öz dilini sevməyənlər, 
lal olub, yerə girsin, 
bir kəlmə söz möhtacı olsun, deyirəm. 
El mənim, 
Mən də elin. 
Qəlbimdəki hər telin, 
Səsi sazımda gülür. 
 
 
577 
Dilim, - 
bir dağ çeşməsidir, 
  ürəyimdən dodağıma süzülür... 
O çeşmənin gözünü 
Gözüm qədər sevirəm. 
Onun hər damlasını, 
özüm qədər sevirəm. 
Çınqıllı daşlarını, 
 bir mirvari sanıb mən, 
Kaş boynuma düzəydim, 
can Vətən!.. 
Mən qürurumu 
qürurlara 
qürur saya bilərəm. 
Körpə bir uşaq 
Beşikdən baş qaldırıb 
“Ana” – desə, 
Onu bağrıma basıb gülərəm. 
Çünki o, öz dilimdir, 
Ana dilim. 
Pərvaz et hər yana, dilim! 
mən qəlbi 
qəlbimdə döyünənləri, 
Mənim kimi 
öz millətiylə öyünənləri, 
Dilimi sevənləri sevirəm. 
Hər kim nə deyir – desin, 
Elimi sevənləri sevirəm. 
O el, - 
anadan adsız doğulub, 
ada – şöhrətə çatdığım, 
 
 
578 
ilk şeirimi yaratdığım 
Azərbaycan torpağıdır! 
O dil, -  
Şərqin 
Min bir nəğməli dodağıdır. 
Dodaq dedim, - 
O, ürək tərcümanıdır. 
ürəksizsə nəğmə olmaz. 
Dilim, - 
Nərgiz gülü kimidir, 
Boranı da düşsə solmaz. 
Çünki bu dil, 
Baharıstan torpağımda, 
atmış rişə. 
Bu dil, - 
O vaxt məhv olar ki, 
Dünya qopa, Günəş düşə. 
Yoxsa heç bir saxta qürur, 
qüruruma düşməz yaxın. 
Nəğmə deyin axın – axın!.. 
Bu nəğmələr 
ürəklərə axıb dolsun. 
Bizim könül nəğməmizsə, 
“Azərbaycan himni” olsun!.. 
 
 
579 
 
 
 
NƏBİ XƏZRİ 
(1924 - 2007) 
 
Söz 
Əzəl başdan açarıdır sirlərin, 
Öz gücünü ürəklərdən alar söz. 
Ümid verər, sevinc verər, qəm verər, 
Müşkül olan dərdə çarə qılar söz... 
 
İlk həmdəmdir, ilk silahdır hər kəsə, 
Əgər ki, o saf poladdan deyilsə. 
Hər kəlməsi öz yerində deyilsə, 
Qılınclardan daha kəskin olar söz. 
 
Söz ucaldar bu cahanda insanı, 
Əzizləyər bu cahan da insanı. 
Vaxt olar ki, bircə anda insanı, 
Əlli ilin hörmətindən salar söz. 
 
Çalış, Nəbi, gecə - gündüz yarat sən, 
Bəd sözləri öz sinəndən yar, at, sən. 
İnci seçib, dürr toplayıb yaratsan, 
Səndən eldə bir nişanə qalar söz. 
 
1944 
 
 
 
580 
 
 
 
 
BƏXTİYAR VAHABZADƏ 
(1925 - 2009) 
 
 
Ana dili 
 
Dil açanda ilk dəfə ana söyləyərik biz, 
“Ana dili” adlanır bizim ilk dərsliyimiz. 
İlk mahnımız laylanı anamız öz südüylə 
İçirir ruhumuza bu dildə gilə – gilə. 
 
Bu dil, – bizim ruhumuz, eşqimiz, canımızdır, 
Bu dil, – bir – birimizlə əhdi – peymanımızdır. 
Bu dil, – tanıtmış bizə bu dünyada hər şeyi. 
Bu dil, – əcdadımızın bizə qoyub getdiyi 
Ən qiymətli mirasdır, onu gözlərimiz tək 
Qoruyub, nəsillərə biz də hədiyyə verək. 
 
Bizim uca dağların sonsuz əzəmətindən, 
Yatağına sığmayan çayların hiddətindən, 
Bu torpaqdan, bu yerdən, 
Elin bağrından qopan yanıqlı nəğmələrdən, 
Güllərin rənglərindən, çiçəklərin iyindən, 
Mil düzünün, Muğanın sonsuz genişliyindən, 
Ağ saçlı babaların əqlindən, kamalından, 
 
 
581 
Düşmən üstünə cuman o Qıratın nalından 
Qopan səsdən yarandın. 
Sən xalqımın aldığı ilk nəfəsdən yarandın. 
 
Ana dilin, səndədir xalqın əqli, hikməti, 
Ərəb oğlu Məcnunun dərdi səndə dil açmış. 
Ürəklərə yol açan Füzulinin sənəti, 
Ey dilim, qüdrətinlə dünyalara yol açmış. 
Səndə mənim xalqımın qəhrəmanlıqla dolu 
Tarixi varaqlanır,  
Səndə neçə min illik mənim mədəniyyətim, 
Şan – şöhrətim saxlanır. 
Mənim adım, sanımsan, 
Namusum, vicdanımsan. 
 
Millətlərə, xalqlara xalqımızın adından 
Məhəbbət dastanları yaradıldı bu dildə. 
Moskvada Puşkinə heykəl qoyulan zaman, 
Ona abidə qoydu bu dildə Şirvani də. 
 
Bu dil, – tanıtmış bizə bu dünyada hər şeyi, 
Bu dil, – əcdadımızın bizə qoyub getdiyi 
Ən qiymətli mirasdır, onu gözlərimiz tək 
Qoruyub nəsillərə biz də hədiyyə verək. 
 
Ey öz doğma dilində danışmağı ar bilən, 
Bunu iftixar bilən 
Modalı ədabazlar 
Qəlbinizi oxşamır qoşmalar, telli sazlar. 
Qoy bunlar mənim olsun. 
 
 
582 
Ancaq Vətən çörəyi, 
Bir də ana ürəyi 
Sizlərə qənim olsun. 
 
Noyabr 1954 
 
 
 
 
 
 
583 
 
Latın dili 
 
Latın dili! 
Hər sözündə dünya boyda yük daşıyır, 
Latın dili! – 
Millət ölüb, dil yaşayır. 
 
“Ana” deyən, “torpaq” deyən, “Vətən” deyən 
Yox bu dildə. 
Ancaq yenə yaşar bu dil. 
Sabah bizim ərzimizin 
Sərhəddindən o yana da 
Qoşar bu dil. 
Bəlkə... bütün ulduzları 
Gəzər bu dil. 
Döyüşlərdə zəfər çalıb 
Ölən ərə bənzər bu dil. 
Vətəni yox, 
Milləti yox 
Yaşar özü. 
Elmlərin təməlidir 
Əvvəl sözü, axır sözü. 
Kim deyir ki, ölüdür bu? 
Həkimlərin, 
Alimlərin, 
Loğmanların dilidir bu. 
Bu dil ilə hesablanır ay da, il də. 
Çiçəklərin, 
Böçəklərin, 
Küləklərin, 
 
 
584 
Fələklərin 
Adlarını yazır alim 
Ölü dildə. 
Kim deyir ki, ölüdür bu? 
Ölülərin dili deyil, 
Dirilərin dilidir bu. 
Atlantika sahilində 
Çoşa – çoşa, 
Daşa – daşa: 
– Mən azadam, mən xoşbətəm, – 
Deyir natiq yad dilində. 
 
Söylə natiq,  
İndi nəyə inanaq biz – 
Qulağamı, 
Ya gözəmi? 
Əmələmi, 
Ya sözəmi? 
“Mən azadam müstəqiləm” sözlərini 
Öz dilində deməyə də 
İxtiyarın yoxsa əgər, 
De, kim sənə azad deyər?.. 
Söylə, necə azadsan ki,  
Komalarda dustaq olub  
ana dilin. 
Böyük – böyük məclislərdən 
İtirilib ilim – ilim?.. 
İclaslarda bir kəlməsi, sözü yoxdur. 
Bəlkə... onun böyük, rəsmi məclislərə 
Çıxmaq üçün üzü yoxdur? 
Söylə, bəlkə – bic doğulub, 
 
 
585 
Atasından yox xəbəri? 
Bəlkə bu dil çox kasıbdır, 
Qucağına sığışmayır 
Əsrin böyük fikirləri?.. 
 
Sən dərdə bax, 
Vətən də var, 
Millət də var. 
Ancaq onun dili yoxdur. 
Elə bil ki, 
Güzgü kimi, hamar, şəffaf röyalın var, 
dili yoxdur... 
İndi söylə, 
Hansı dilə ölü deyək: 
Vətən varkən, 
Millət varkən, 
Kiçik, yoxsul komalarda 
dustaq olan bir diləmi? 
Yoxsa, uzun əsrlərdən 
keçib gələn, 
Xalqı ölən, 
Özü qalan bir diləmi? 
Aprel 1967, Kasablanka 
 
 
 
586 
 
 
 
 
 
QABIL İMAMVERDİYEV 
(1926-2007) 
 
 
Öz dilimizdə oxuyarkən 
 
“Sakit Don”, “Oyanmış torpaq”, “Hərb və sülh”, “Hacı Murad”, 
“Səfillər”, “93-cü ildə”, “Don Kixot”, “Ovod”, “Robinzon Kruzo”, 
“Kapitan Qrantın uşaqları”, “Zəmanəmizin qəhrəmanı” və bu qəbildən 
olan ölməz əsərləri Azərbaycan xalqı nəsil-nəsil öz ana dilində 
oxumuş, oxuyur və oxuyacaq. Mən hələ poeziya və dramaturgiya 
nümunələrindən söhbət açıb elə təkcə Abbas Səhhət, Səməd Vurğun, 
Cəfər Cabbarlının tərcümə incilərindən danışmıram. 
Tərcümə ədəbiyyatımızın, bədii tərcümə tariximizin qızıl fonduna 
daxil edilmiş dünya, rus və qardaş xalqların məşhur əsərləri sanki elə 
başdan-binadan Azərbaycan dilində yazılmışdır. Buna görəsə biz 
konkret yaradıcı şəxslərə - tərcüməçilərə minnətdarıq. Bu yaradıcı, 
məhz yaradıcı tərcüməçilərin heç kimin tərtib etmədiyi, heç yerdə nəşr 
edilməyən, satılmayan bir sehrli lüğət kitabı var – hissiyyat və fəhm 
kitabı, min bir çalarlı dil incəliklərinin duyum kitabı. Bu lüğət 
kitabının şifrlərini ancaq və ancaq istedad açıb oxuya bilər.  
Həmkarımız, qələm dostumuz İshaq İbrahimov belə mütər-
cimlərdən biridir, lap elə birincisidir. Və bura zəhmətkeşliyi, iradəni 
də əlavə etmək lazımdır. Tərcüməçilik İshaq müəllimin ədəbi pas-
 
 
587 
portu, yaradıcılıq taleyidir. Ədəbi ictimaiyyət, oxucular onu 48-50-ci 
illərdə Abxaz yazıçısı Georgi Quliyanın “Sakenda bahar” povestinin 
tərcüməçisi kimi tanımışdı. Aradan çox illər keçdi və İshaq da çox 
roman, povest, hekayə, pyes, kinossenari tərcümə etdi. 
Nəhayət, İ. İbrahimov ədəbi fəaliyyətinin ən parlaq dan ulduzu 
göründü, zirvə nöqtəsi gəlib çatdı.  
Zəmanəmizin nadir yazıçısı Çingiz Aytmatovun “Gün var əsrə 
bərabər” romanının tərcüməsi! Mütərcimin adını əsərin sonunda, 
axırıncı səhifədə görməyə adət etmişik. “Azərbaycan” jurnalında 
İshaqın adı əsərin sərlövhəsi altında müəllifin imzasına müvazi – 
paralel verilmişdir. Fikirləşdim ki, bu adicə etikadır, tanınmış tər-
cüməçiyə, qələm yoldaşımıza, köhnə cəbhəçiyə redaksiyanın oxu-
cuları adından hörmət və ehtiramdır.  
Aytmatovun bütün əsərlərini rus dilində oxumuşam. Bu romanı 
nədənsə indiyə kimi oxumadığım üçün, Azərbaycan dilində tərcümə 
və özü də İ.İbrahimovun tərcüməsi əlimə göydən düşdü, başladım 
oxumağa. Oxuduqca, “oxuduqca” demək azdır, qeyri-dəqiqdir – əsərin 
məna, mahiyyət, dil, ifadə, təhkiyə, üfüq genişliyinə gedib qovuşan 
məzmun, çalar, cilvə, əlvanlıq sehrinə, tilsiminə düşdükcə və tam 
müvazi şəkildə, eyni vaxt və məqamda mütərcimin qüdrətinə – 
xüsusilə bu tərcümədəki istedadına heyran qaldıqca, ümumiyyətlə bu 
romanın sanki bizim dilimizdə yazıldığına inandıqca dedim: 
– Yox – bu sadəcə hörmət, etika deyil. Belə əsərin, belə mütər-
cimin adı lap formal olsa da, heç cür son səhifədə yazıla bilməzdi. Bu 
mənim emosional, şairanə qənaətimdir. 
Xəyalıma dəmir yolunu, polad relslərlə şütüyən qatarları gətirdim. 
Hərçənd ki, romanda da tez-tez oxuyurduq bu leytmotivi: 
“Qatarlar bu yerlərdə şərqdən qərbə, qərbdən də şərqə gedirdilər. 
Bu yerlərdə dəmir yolunun hər iki tərəfilə intəhasız sarı torpaq 
çöllərinin göbəyi hesab edilən Sarı Özək düzləri uzanıb gedir”. Lakin 
 
 
588 
buna görə yox, başqa mülahizə və analogiyaya görə mən dəmir yolunu 
xəyalıma gətirdim.  
... Avtomobil və qonşu, yedək növlü bütün nəqliyyat vasitələri 
yoldan, yol örtüyündən, yol əyrisindən asılı deyil. Sükan sürücünün, 
cilov cilovdarın əlindədir. İstədiyi vaxt yoldan yola keçə bilər: sağa 
dönər, kəsə gedər, düz gedər, maili-köndələn gedə bilər və sairə. 
Qatarınsa... qatarı dartıb aparan parovozunsa, teplovozunsa, elek-
trovozunsa sükanı yoxdur. Təkərlər relslərə, relslərin əyilmə qövsünə 
tabe edilmişdir. Relslər də çuqun təkərlərin quruluşuna, şəklinə 
uyğunlaşdırılmışdır. Bir sözlə, relslər də həmən təkərlər üçündür... 
ancaq və ancaq! 
Dəmir yolu deyəndə bom-boş, parıldaya-parıldaya uzanıb gedən 
relslər yox, calaqlarda çaqqıldayan təkərlər, haylı-küylü, ildırım 
sürətli, ağır ləngərli qatarlar gəlib gözümüzün qabağından keçir.  
“Gün var əsrə bərabər”in müəllifi ilə mütərciminin, orijinalıyla 
tərcüməsinin biri-birinə bağlılığını, yaraşmasını, biri-birinə üzvi 
hüceyrəvi tabeliyini çuqun təkərlər və polad relslərin nisbətiylə müqa-
yisə etmək olar. 
Fəhmli tərcüməçi gözlərinin nuruyla əsərin bütün nöqtə və 
cizgilərinin, ştrix və detallarının, sözaltı mənalarının, incə mətləblər-
inin, koloritinin, dadının-duzunun, daxili aləm naxışlarının, heyrəta-
miz bir təbiiliklə Azərbaycan dilində işıqlandırılmasını yalnız və 
yalnız polad relslərlə çuqun təkərlərin biri-birinə bağlılığıyla müqa-
yisə etmək olar.  
Ağlını, huşunu, əslini, nəslini itirmiş, manqurt olmuş oğluna 
oxşama tutub ağı deyəndə Nayman – Ana:  
“Yaddaşını qoparanda, başın qoz tək kəlbətinə salınanda, balam 
ey, o dəvənin dərisinə gün dəydikcə buğurqat tək sıxılanda, balam ey, 
o görünməz çənbər sənin gözlərini qanlı yaşla dolduranda, balam ey, 
gözlərinin kökü qopub çanağından pırtlayanda, balam ey, Sarı Özək 
 
 
589 
istisinin tüstü verməz ocağında sən yananda, balam ey, bir damcı da 
düşmədi ki, dodağının közün basa, can bala, yer üzünə həyat verən 
günəşə sən küfr etdinmi, can bala, onda günə işıqların ən qarası 
söylədinmi, can bala? 
Əzabların əzabından şikəst beyni toran salan balam ey, keçənlərin 
xatirəsi yaddaşında solan zaman, balam ey, çabalaya-çabalaya öz 
ananı unudanda, balam ey, yay günləri dağ döşündə oynadığın çayın 
səsi qulağında yoxa çıxıb batıxanda, balam ey, öz adını, atan adın 
bərbad olmuş yaddaşından salanda, balam ey, baxıb sənə həya ilə 
gülümsünən o qızın, balam ey, qohum qardaş, dost-yoldaşın pozulan-
da surəti, qarğıdınmı bu gün üçün səni doğan anaya, can bala”. 
Bu və bu kimi gətirə biləcəyim nümunələr, sitatlar və mübaliğəsiz 
və istisnasız olaraq bütün əsər sübut edir ki, əsil aktyor rola necə 
girirsə – tərcüməçi də müəllifin ruhuna, qayəsinə eləcə nüfuz edir, 
onun sarı simdə toxunduğu, yandırıb yaxa-yaxa açdığı mətləbləri dərk 
edib öz ana dilində tam bir zəmanətlə səsləndirir! 
Adətən, tərcümədən danışanda söhbət orijinala (bəzən hətta sətri 
tərcüməyə) sadiq qalıb-qalmamaqdan gedir. 
“Gün var əsrə bərabər”in tərcüməsi fövqəl vüsətə, rəvanlığa malik 
olduğu üçün, burada söz, cümlə, ideomatik ifadə, bütöv mətn müqa-
yisələrinə ehtiyac qalmır, tərcümənin təbii axarı adamı alıb aparır. 
Tərcüməçi əhvali-ruhiyyəni, ovqatı, fikirlər, düşüncələr silsiləsini, 
obrazların psixologiyasını Azərbaycan dilində səsləndirmişdir.  
“ - Hə, ayrılıq saatı gəlib çatdı – deyə Yedigey Qazanqapı 
torpağın dərinliyindəki əbədi yatağına uzadaraq fikirləşdi: – Bağışla 
ki, yerini rahatlamağımız uzun çəkdi. Səhərdən dartırıq ora-bura. 
Neyləmək, iş belə gətirdi. Səni Ana-Beyitdə basdırmadığımızın 
günahını bizdə görmə. Amma, elə bilmə ki, mən bu işi belə qoya-
cağam. Haracan lazım olsa, gedəcəyəm. Nə qədər sağam, susma-
yacağam. Özüm bilirəm onlara nələr deyəcəyəm! Sən öz yerində rahat 
 
 
590 
yat. Belə çıxır ki, bu gen, bu intəhasız dünyada üç arşınlıq yer sənin 
payına burada ayrılıbmış. Sən burada tək qalmayacaqsan. Tezliklə 
mən də gələcəyəm yanına, Qazanqap, heç şübhə etmə. Bir bəla-zad 
baş verməsə, öz əcəlimlə ölsəm, mən də bura gələcəyəm, yenə də bir 
yerdə olacağıq. Qarışacağıq səninlə Sarı Özək torpağına. İntəhası 
özümüzün xəbərimiz olmayacaq. Bunu ancaq diri olanda bilmək olar. 
Elə bununçün də səninlə danışsam da, bu sözləri özümə deyirəm. Axı 
sən nə idin, indi o deyilsən. Beləcə biz varlıqdan yoxluğa gedəcəyik. 
Amma qatarlar yenə də Sarı Özək torpaqlarında əvvəlki kimi hərəkət 
eləyəcək, bizim əvəzimizə də başqaları gələcək...” 
Xeyir, burada “ruscasında belədir”, “azərbaycancasında belədir” 
səviyyəsinə enmək olmaz. Burada tərcüməçinin iki ana dilini, iki xalq 
ruhunu biri-birinə hissiyyat və duyğu qaynaqlarıyla calamaq məharə-
tindən danışmaq lazımdır! Dildən çevirdiyin dilimi bilmək vacibdir? 
Yoxsa dilə çevirdiyin dili?! Hər ikisi. Ancaq bir vacib də var: ilham 
qanadlarında cövlana qalxa bilmək! 
Əsil-nəcabətin tərənnümünə həsr edimiş bu, sarı-simdə səslənən 
ibrətamiz və müdrik hekayəti mənə öz dilimizdə oxutduran, məmnu-
niyyətlə oxutduran İshaq İbrahimov kimi mütərcimə eşq olsun! 
“Gün var əsrə bərabər” romanının süjet xətti budur ki, Qazanqap 
adlı veteran, namuslu-qeyrətli sadə xalq adamı olan köhnə dəmiryolçu 
vəfat edib və onu aparırlar (öz vəsiyyətinə görə) qədim Ana-Beyit 
qəbiristanlığında dəfn etməyə. Kiçik bir dəstədən ibarət olan dəfn 
mərasiminə Qazanqapın yetişdirməsi, həmkarı olan cəbhəçi, dəmir-
yolçu, Boranlı razyezdinin fəhləsi Boranlı Yedigey başçılıq edir. 
Lakin onların yolunu kəsirlər ki, Ana-Beyit qadağan zonasıdır, burada 
ölü-zad basdırmaq olmaz. Qazanqapı, Yedigeyin təkidiylə (çünki buna 
etiraz edənlər var idi) Sarı Özəyin başqa bir guşəsində torpağa 
tapşırırlar. Vəssalam! Süjet budur. Əsərin sxemi budur.  
 
 
591 
Lakin heç bir sxemə sığışmayan, hər fəslində süjetlər şaxələnən 
bu ləyaqət, kök-əcdad, Vətən dastanı, sehrli planetlərdən fantastik 
xəbərlər verən idrak və zəka dastanı, bütün mənəvi və hətta cismani 
eybəcərliklərin ən eybəcəri olan manqurtluğa öldürücü, ibrətamiz atəş 
DASTANI Çingiz Aytmatovun sinəsindən birnəfəsə, bədahətən axıb 
gəlmiş və böyük, dərin, incə mənalar kəsb etmişdir.  
İshaq İbrahimov da bu birnəfəsə axarın nəbzini, ritmini tutmuş və 
bu axara qoşulub “Gün var əsrə bərabər”in (belə demək olarsa) 
Azərbaycan nüsxəsini yaratmışdır. Bəli, məhz yaratmışdır.  
Ümumiyyətlə, bu əsərin ruhunda bizə milli doğmalıq var. Adam, 
yer adları, dəvə, at, adət və mərasimlər və sairə. Bəlkə, bu da tərcümə-
çiyə kömək edib? Bəlkə, bu da tərcüməçiyə kömək edib ki, Sabitcan 
kimi manqurtlar bizim də milli heysiyyətimizə ləkədir. Biz də man-
qurtlaşa bilərik və ayıq-sayıq olmalıyıq ki, manqurtlaşmayaq. 
Bəlkə, bu da mütərcimə kömək edib ki, Zərifə də, Abutalıb da, 
Boranlı Yedigey də, Ukubala da, Caydaq Ədilbəy də öz düşüncə, 
təfəkkür tərziylə bizə yaxındır, bizim milli-psixoloji, kolorit, əxlaq 
incəliklərimizlə düz gəlir. Çox güman... Lakin “bəlkə”siz, “güman”sız 
bir məsələ, bir nöqtə var: o da istedaddır, istedadın sövq-təbii axarıdır, 
stixiyasıdır. İshaq istedadının səmt küləyi ilə gedir. Həmən səmt 
küləyi onun qələminə qüdrət və cəsarət verir, ona səbr-qərar təlqin 
edir. Bir kəlməlik cümlədən tutmuş, yarım səhifəlik cümləni, dialoqu, 
monoloqu qırmadan, parçalamadan bütün sintaktik, morfoloji tərkibi, 
uzlaşması, dadı-duzuyla, təbii, ağlabatan, koloritli müqabilləriylə 
tərcümə etmək əzabına qatlaşmaq səbri! 
“Bir də ölənlərin ruhunun başqa canlılara keçməsi doğrudursa, 
onda mən qarışqa niyə olum, istərdim ki, ağquyruq çalağana çevrilim, 
mən də o göydə uçan çalağan kimi Sarı Özəyin üstündə süzüb, o 
ucalıqdan doğma yerlərimi seyr edim, seyr etdikcə də doymayım. 
Vəssalam”. 
 
 
592 
Çingiz Aytmatov bu gün dünyada ən çox nəşr edilən, oxunan və 
sevilən yazıçılardandır. Belə yüksək səviyyəli sənətkarın əsərlərinin 
tərcüməsi İshaq İbrahimov kimi ustad, mahir tərcüməçiyə yaraşır. 
“Gün var əsrə bərabər” romanının azərbaycancası bir daha gös-
tərir ki, tərcüməçi sadəcə dil bilən peşəkar, vərdişkar yox, yalnız və 
yalnız yaradıcı şəxsiyyət olmalıdır.  
 
1987 
 
 
 
 
 
593 
 
Bizim borcumuzdur 
 
- Allo! 
- Da! 
Dəstəyi qaytarıb qoyub, telefon nömrələri yazılmış dəftərçəmə 
nəzər salıram. Yox, nömrəni səhv yığmamışam. Bura xalis 
Azərbaycan ziyalılarından birinin, köhnə qələm yoldaşım filankəsin 
mənzilidir ki, var. Bəs nə üçün “bəli”, “buyurun”, “eşidirəm” və ya 
sadəcə olaraq beynəlxalq “allo” əvəzinə, mənə “da!” deyə hay 
verirlər? “Da” nə qadağandır, nə qəbahətdir. Ancaq axı nə üçün “Da!”. 
Bəlkə, dostumun telefon nömrəsi dəyişib? Lap sonuncu məlumat 
kitabçasına baxıram, filankəsin iş yerinə zəng çalıb öyrənirəm ki, 
nömrə həmən həməndir, dəyişib eləməyib... Bir də, iki də zəng 
çalıram.  
- Da! 
“Da” eşidən kimi danışığı kəsirəm. Lap yəqin ki, ora düşmə-
mişəm. Yenə həməncə nömrəni yığıb “da” eşidirəm və bu dəfə 
çarəsizlikdən soruşuram:   
- Allo, bağışlayın, bura filankəs müəllimin evidir? 
- Bəli. 
- Siz onun nəyisiniz? 
- Qızı. 
- Bəs, ay qızım, ay sağ olmuş, nə üçün bayaqdan “da” deyə-
deyə məni çaşdırırsan? Elə bilirəm ki, səhv zəng çalıram. Belə şey 
olar, axı sən yazıçı, ziyalı balasısan, təhsilini də öz dilimizdə almısan. 
- Bağışlayın, Qabil müəllim.  
Bu, zahirən xırda şeydir, giley-güzara, çənə-boğaza dəyməz. Bəli, 
zahirən! Əslində isə ana dilinə etinasızlığın ifadəsidir, əlamətidir. 
 
 
594 
Həmən “da”nın üstündə qohumlarımdan tutmuş lap tanımadığım (yeri, 
məqamı düşəndə) adamlarla zilə çıxmışam.  
İkinci ştrix: 
- Allo! 
- Bəli! 
Sevinirəm. Ancaq həmən andaca sevincimə xal düşür.  
- Atan evdədir? 
- Bəli! 
- Zəhmət olmasa, çağır. 
- İndi. 
Bax, sevincimə xal salan da bu andıra qalmış “indi”dir. Dilimizdə 
“indi” sözü var, gül kimi də bir söz! Ancaq telefonda “indi” eşidən 
kimi başa düşürəm ki, bu uşaq, yeniyetmə, cavan, ana dilində oxumur 
və ya oxumayıb, ana dilini bilmir, pis bilir, ayrı-ayrı sözləri, kəlmələri 
əlaqəsiz, mexaniki işlədir. “Seyças” sözünün müqabilində ağlına 
ancaq “indi” kəlməsi gəlir. Yoxsa o deməliydi: 
- Bu saat, bu dəqiqə, baş üstə, gözləyin. Xülasə, Azərbaycan 
dilinin təbii axarıyla danışmalıydı. 
Mən təzə-təzə maşın sürməyə başlayanda qohumum Böyükağa 
Əzizov deyərdi: 
- Elə ki gördün dalan ağzından, həyət qapısından küçəyə 
maşınının qabağına kos gəlir, əlüstü maşını saxla; nöşün ki, kosun 
dalınca hökmən uşaq qaçır, özü də güllə kimi. Kosu basdın, uşağı 
basdın, eyni şeydir. 
Qulağımda sırğa olan bu xəbərdarlıq, telefonda eşitdiyim “da”lara, 
“indi”lərə necə də aiddir... Bəli, bu ifadələr də dilimizi maşın altına 
sala biləcək kos kimi bir şeydir. Dili əsasən canlı danışıq, şifahi nitq 
yaşadır. Fəqət bu, azdır. Azərbaycan dili kitabda da, dəftərdə də, hər 
cür yazı-pozuda da, sənədlər, qeydlər, yazışmalar dövriyyəsində də, 
işgüzar dəftərxana, poçt-teleqraf, telefon sahəsində də qatarlar şütüyən 
 
 
595 
polad magistrallar kimi par-par parıldamalıdır. Yoxsa hər hansı bir dil 
və konkret olaraq Azərbaycan dili ot basmış, pas tutmuş, zir-zibil, 
tullantı altında itib-batmış dalan yollarına çevrilə bilər və çevrilir də...  
Bakı Azərbaycanın ürəyidir, başının tacıdır. Bakı – Abşeron 
yarımadası qarışıq bir çox cəhətdən respublikamızın tən yarısına 
bərabərdir. Bakı elm-texnika, kimya, tikinti, neft, ağır və yüngül 
sənaye, təbabət, ali və orta ixtisas təhsil, memarlıq, rəssamlıq, 
ədəbiyyat, incəsənət mərkəzimizdir. Çox yaxşı, çox əcəb! Doğma 
torpağın bir parçasını o biri parçasına qarşı qoymaq, yerliçilik 
cinayətdir. Lakin doğulduğu yerlə, yurdla, şəhərlə, kəndlə, ocaqla fəxr 
etməyə hamının haqqı var.  
Mən xalis, əsil Bakılıyam. Bütün əslim-nəslim Bakıda doğulub, 
Bakıda dəfn edilib – Bakının dişlərimin arasında xırçıldayan, göz-
başıma dolan tozuna-torpağına qurban olum – deyə-deyə böyümüşəm. 
Lakin mən demişəm, deyirəm və bu saat yazıram, ana dilimizin ürəyi 
yanğılı təəssüfkeşi kimi bəyan edirəm:  
- Azərbaycan rayonları və Abşeron kəndləri olmasaydı, sırf Bakı 
şəhərinin, Bakının mərkəz mühitinin, Bakının tən ortasındakı abi-
havanın ümidinə qalsaydı, Azərbaycan dili ölüb gedərdi, baxımsız, 
sahibsiz dalan dəmir yoluna dönərdi. Müşahidəm, qənaətim belədir. 
Hər şeyin süni, qondarması pisdir:  yalançı, saxta, gözdən pərdə asma 
vətənpərvərlik isə lap pis... 
Mən poliqlot adamları – yəni çox dil bilənləri xoşbəxt sayıram. 
Bir nəfər on dil bilirsə, o, bir nəfər yox, on nəfərdir. Yaltada, 
yaradıcılıq evində Mikola Lukaş adlı bir nəfər ukraynalı tərcüməçi ilə 
(çoxdanın sözüdür) tanış oldum. O, on dörd dili həm yazılı, həm də 
şifahi mükəmməl bilirdi, on beşinci dili – Azərbaycan dilini öyrənmək 
üzrə idi; İsmayıl Şıxlının ona bağışladığı bir cildlik rusca – 
azərbaycanca lüğətini də mənə göstərmişdi. Xəbər aldım: 
 
 
596 
- Mikola, bu dillər içində hansını daha yaxşı, daha kamil 
bilirsən? 
- Ukrayna dilini. 
- Deməli, ana dilini. 
- Bəli! 
- Eşq olsun! 
Min bir dil bilsə də, öz dilini bilməyən adamı naqis hesab edirəm. 
Ana dilini bilməyən, pis bilən elə bir şəxs tanımıram ki, o, bir neçə dil 
bilmiş olsun.  
Mərtəbələr bünövrə üstündə bərqərar olub, ucalır. Ana dilini 
bilməyən adam heç bir sahənin, sənətin ustası, ustadı, dahisi ola 
bilməz. 
Nizami Gəncəvinin səkkiz yüz əlli illiyinə az qalır. Dünya 
nizamişünaslığı öz yerində... öz işində... Azərbaycan Nizamiçiliyi, 
Nizami tənqidçiləri, biliciləri, şərhçiləri, tərcüməçiləri inamla, inadla, 
həsrətlə axtarışlar aparmaqdadırlar. Dahi şairimizin Azərbaycan 
dilində hökmən əl yazısı var... heç olmasa and xatirinə, tutiya kimi 
bircə beyti tapılmalıdır. Bu gün, sabah, o biri gün, o biri ay, o biri il, o 
biri illər tapılmasa da, lap min illiyində olsa belə, tapılacaqdır. Başqa 
cür ola bilməz. Ola bilməz ki, onun – bu düha günəşinin ana dilində 
heç bir şeyi olmasın.  
Əgər Nizami, həqiqətən, Azərbaycan şairidirsə - bu ola bilməz! 
Heç bir qeyd-şərtlə, nə bilim tarixi mühitlə, şəraitlə, fars dilinin 
hökmranlığı ilə və sair əsaslı-əsassız arqumentlərlə, səbəblərlə razılaşa 
bilmirəm.  
Nizamidir söz allahı, 
Kəlamında göz allahı. 
Öz dilində yazmayıbsa, 
Zamin olsun öz allahı.  
 
 
597 
 Biz ana dilimizdə yazmış sənətkarlarımızın ətəyindən – hələ 
dühası bir yana qalsın, dilinə görə - daha dörd əllə yapışmalı, onlara 
daha çox bel bağlamalıyıq. 
  Həsənoğlu qəzəlinin itirmə sapın, 
  Nəsimiyə, Füzuliyə, Vaqifə tapın! 
  Allah olsun, - özgədirsə, salma içəri. 
  Geci-tezi döyüləcək bir dəfə qapın... 
 
Şeirdən-sənətdən, ədəbiyyatdan, dildən, xəlqilikdən və qeyri-
xəlqilikdən, dil saflığından, lüğət tərkibindən başı çıxanlar, başı bəlalı, 
qüdrətli və qəribə şairimiz Məhəmməd Hadidən gileylənir. Nə üçün? 
Axı o da Sabir deyənləri deyib, Sabir öyənləri öyüb, Sabir söyənləri 
söyüb. Ancaq o, necə, bu, necə?! Hadinin faciəsi yalnız onun 
acınacaqlı, səfil həyatı, kimsəsizliyi, başına gələn ölüm-itimli 
əhvalatlarda, macəralarda deyildi. Sənətkar kimi Məhəmməd Hadinin 
faciəsi dilinin qəlizliyində, dərin məzmunlu, vətəndaş pafoslu 
poeziyasının xalqa, kütləyə çatmamasında idi.  
   Qülubi millətim olmuş 
   Məzari əşarım... 
 
   Axı camaata bir-bir başa salmaq mümkün deyil ki, görün 
Hadi nə deyir: deyir ki, mənim şeirlərim xalqımın qəlbindədir – 
məzari əşarım – yəni şeirlərimin əbədi məskəni xalqımın ürəyidir. 
Əslində: 
  Ələkbər Sabirlə Məhəmməd Hadi 
  Bir cövhər, mahiyyət, abi-havadı. 
  Millətin közünü açmaq olubdur 
  Yanar ürəklərin qəsdi, inadı. 
 
 
598 
Hadidən gileylənirik ki, qəlizdir, Hüseyn Caviddən küsürük ki, 
(mən bu küsünü öz payıma deyirəm) osmanlı – türk ləfzində yazıb, 
“iştə”, “şu”, “bana”, “alıyorum”, “gəliyorum” işlədib... 
Bəs heç buna məhəl qoymuruq ki, hal-hazırda, indi, bu saat 
bəstəkarlarımızın, rəssamlarımızın, memarlarımızın, heykəltəraşları-
mızın, kino, ekran yaradıcılarımızın, aktyor, operator, rejissorlarımızın 
çox böyük bir qismi, lap elə hamısı ana dilini ya pis bilir, ya heç 
bilmir. Özü-özlüyündə savadlı, mədəni, dəyərli, faydalı, konkret bir 
sahənin başbiləni sayılan böyük bir ziyalı dəstəmiz televiziyada 
minlərin, milyonların qarşısında Azərbaycan dilində beş kəlmə 
danışmağı bacarmır, höccələyir, kəkələyir, dilimizin qol-qabırğasını 
sındırır, dərsini yaxşı öyrənməyən uşaq kimi tez-tez çaşır... adamı 
xəcalət təri yuyub aparır. Adam da öz heysiyyətini öz ayağı altına 
salıb tapdalayarmı? 
Hüzr məclisində təmiz Azərbaycan dilində danışan lap uzunçu, 
çərənçi molla mənim nəzərimdə, əllərindən yanıqlı olduğum elə 
ziyalılardan doğmadır. 
Lap istəyir Sovet İttifaqı marşalı olsun, barmaqla göstərilən dünya 
şöhrətli, Nobel mükafatı laureatı almış alim olsun – ana dilini 
bilmirsə, cövhərən, ruhən, mənən xalqından ayrısa, azərbaycanlılığı 
yalnız doğulduğu yerlə, adı, atasının adı və familiyası ilə təsdiqlənib 
sübuta yetirsə - apar qaytar! Haqqamsa da, nahaqqamsa da belə, 
düşünürəm. Ana dilini bilməyən, xüsusən də bilmək istəməyənləri 
mən şəxsən milli mənsubiyyətdən məhrum edərdim! 
  Özün bil, qurban ver şan-şöhrətini, 
  Malını-mülkünü, var-dövlətini 
  Gözünü qırpmayıb canından da keç. 
  Ancaq qurban vermə heysiyyətini.  
Tarixlər boyu, zaman-zaman qaynayıb qarışıb, birgə yaşamağa, 
sınaqlardan, imtahanlardan çıxa-çıxa, ağlı-qaralı günlərimizi birgə 
 
 
599 
keçirməyə vərdiş və adət etdiyimiz böyük rus xalqının dili bizlər üçün 
ana dilimiz qədər, ana dilimiz kimi doğmadır – bu söhbətdə heç bir 
üzəvariliyə, yaltaqlığa, mübaliğəyə ehtiyac yoxdur. 
Həm SSRİ, həm də bütün dünya xalqları üçün anlaşma, ünsiyyət 
körpüsünə çevrilmiş, Yer kürəsinin demək olar ki, insan ayağı dəyən 
hər yerində səslənən rus dilinin, xüsusən və xüsusən bugünkü 
əhəmiyyətindən danışmaq artıqdır. Bu saat rus dilini pis bilən, yaxşı 
bilməyən var, heç bilməyən, heç başa düşməyən yoxdur.  
Ancaq mən bu ifadənin əleyhinəyəm ki: “rus dili ikinci ana 
dilimizdir”. Yox, ana dili birdi ki, bir. Ana dili nömrələnməz! 
Təzəcə dil açan körpəsini yaslinin, uşaq bağçasının rus qrupuna 
aparıb qoyan, Azərbaycan dilində oxumaq istəyən uşağını – sabah 
böyüyəndə bir parça çörək üçün avara qalmasın – deyə zorla, heç 
kəsin arzusunu, məsləhətini nəzərə almadan aparıb rus məktəbinə 
yazdıran ata-analara üzümü tutub deyirəm: 
- Zəhərə dönsün o çörək ki... heysiyyətin qan-vicdan bahasıdır... 
Axı məgər bu camaat, ana dilində təhsil alan bu xalq, bu millət, bu 
zəhmətkeş, bu fəhlə, bu ziyalı, bu hüquq, məhkəmə, inzibati orqan 
işçisi boynuna torba salıb?! 
Respublika  prokuroru İlyas İsmayılovun ana dilimizdə şparqal-
kasız, sərbəst, rəvan, savadlı, məzmunlu çıxışını eşidəndə sevincim-
dən az qaldım televizoru qucaqlayım. Axı nə üçün mən belə həyəcan-
lıydım, nə üçün bu minnətli, qeyri-adi bir əhvalat kimi, şairi tərpət-
məliydi?! 
Böyük Mirzə Fətəlidən, Həsən bəy Zərdabidən üzü bəri qabaqcıl 
adamlarımız Mirzə Kazım bəy, Əliağa Şıxlinski, Səmədbəy Mehman-
darov kimi neçə-neçə unudulmaz şəxsiyyətlərimiz hər iki dili mükəm-
məl biliblər. Professor Mikayıl Rəfilinin, Cəfər Cəfərovun, Şıxəli 
Qurbanovun rus dilində məruzə, nitq və çıxışları qəlbimizi iftixar 
 
 
600 
hissiylə doldururdu. Bu şəxslər əvvəl-əvvəl ana dilində oxumuşdular, 
bəli! 
Ölməz Səməd Vurğunun SSRİ Yazıçılarının ikinci qurultayında 
İttifaqlar evinin sütunlu zalında dadlı-duzlu Azərbaycan ləhcəsində, 
hər cəhətdən yüksək səviyyəli, rus dilində məruzəsi Sovet ədəbiyyatı 
tarixinin – salnaməsinin qızıl səhifələrindəndir.  
SSRİ Pedaqoji elmlər akademiyasının həqiqi üzvü, müəllimim, 
maarif nazirimiz mərhum Mehdi Mehdizadənin, SSRİ xalq artisti 
professor Mehdi Məmmədovun, SSRİ xalq rəssamı Mikayıl 
Abdullayevin, rus dilində nitqləri kimin xatirindən silinə bilər? Onlar 
Azərbaycan dilini bütün incəlikləri, folklor qaynaqları, çaları, axar-
baxarı ilə bilən adamlardır.  
Özü də, ailəsi də Azərbaycan dilində qəzet, jurnal, kitab üzü  
görməyən, görmək də istəməyən, televiziyanın, radionun Bakı proq-
ramını tutmayan, tutmaq da istəməyən, beləliklə də dilinə, millətinə 
yuxarıdan aşağı baxan, birtərəfli ziyalılar kimə xoş gəlmək, kimin 
gözünə girmək istəyirlər? Rus xalqının onlara ehtiyacı yoxdur, 
dönüklük, qeyri-səmimilik heç kəsə gərək deyil. 
“Sabah uşağımız avara qalar, qapılardan qovular, iş tapa bilməz” 
deyənlər yaxşı halda səhvdirlər, pis halda böhtançıdırlar. Bizdə rus 
dilini öyrənmək zərurəti var, ruslaşma yoxdur. Məsəl var: adamın 
özünün-özünə elədiyini Allah da eləyə bilməz. Allah da ana dilini 
sənə qadağan edə bilməz, əgər özün naxələf, nanəcib olmasan. 
Dil ana südüdür, haram ilikdir, xasiyyət, milli kolorit, milli 
mənsubiyyət deməkdir, abır-həya, ismət, qeyrət, pərdə, böyük-kiçik də 
deməkdir. Bəlkə də, ifrata varıram, ola bilər, lakin inamım, əqidəm 
belədir ki, ana dilini bilməyən adam, xüsusən gənc, xüsusən də gənc 
qız... necə deyərlər, xaric səslənir, xoşagəlməz görünür.  
Təcrübə göstərir ki, sürət artdıqca maşın sürücüyə az tabe olur, bir 
az sonra heç tabe olmur və nəhayət, qəza baş verir. Ruslaşmış uşaq 
 
 
601 
get-gedə valideynin ixtiyarından çıxır, öyüd-nəsihət cazibəsindən 
kənarda qalır, özünü toyda da, vayda da çox açıq-saçıq aparır. Ana 
dilini bilməmək hesabına ruslaşmış adamların danışdığı rus dili təbii 
deyil, rus xalqının dilindən (mən hələ qrammatik səhvləri bir yana 
qoyuram) aşkarca fərqlənir... 
İstər ikilikdə, istərsə də müxtəlif qonaqlıqlarda, toyda-yasda, 
müxtəlif ictimai məclislərdə, toplantılarda ana dilini bilməyən, biri-
biri ilə rusca danışan azərbaycanlıların nitqi məni qəzəbləndirir, 
təəssüfləndirir, düşündürür. Ətirsiz, dadsız-duzsuz rus dili. 
Əlbəttə, mən hamının yaxasından yapışa bilmərəm. Ərkim çatan, 
az da olsa, uzaqdan-uzağa da olsa, mənim tanıdığım, məni tanıyan 
şəxslərdən soruşuram: 
- Nə üçün öz dilimizdə danışmırsınız? 
- Təhsilimiz ruscadır, qorxuruq, utanırıq, bizə gülərlər. (Fikir 
onlarındır, ifadə mənimdir). 
- Danışın, - deyirəm, - qorxmayın, açılışın, çaşa-çaşa danışın, 
danışa-danışa açılışın. Bəs sizin əvəzinizdə kim gəlib dilimizdə 
danışacaq? Bəs illər keçdikcə kim bizi oxuyacaq? Bu şeirlər, 
hekayələr, poemalar, romanlar, pyeslər, dərsliklər, dissertasiyalar, 
monoqrafiyalar, elmi-kütləvi əsərlər, xatirələr, memuarlar, publisistik 
yazılar, tərcümələr, xüsusən uşaq ədəbiyyatı kimin üçündür, kimə 
lazımdır, niyə yazılır? 
Onsuz da on səkkiz milyon azərbaycanlının dili Arazın o tayında 
– İran Azərbaycanında zindana salınıb, zay-vay edilib. 
  Bilirəm, dilini yasaq ediblər 
  Məhəlli sayıblar bizim lisanı 
  İran torpağında dustaq ediblər, 
  Cahana sığmayan Azərbaycanı. 
 
 
 
602 
Bəs heç kişilikdəndirmi ki, rəvadırmı ki, bu tayda da onu könüllü 
şüursuzluqla, qeyrətsizliklə yaman günə qoyaq?! 
Uşaqlıq dostum, məktəb yoldaşım, Azərbaycanın ölkə və dünya 
şöhrətli neft alimi, professor, Akademiyamızın müxbir üzvü, rus və 
ana dilini eyni dərəcədə gözəl bilən Sübhi Salayev (o, həm də yaxşı 
qələm sahibidir) məni anadan olmasının altmış ilinə həsr edilmiş 
yubiley təntənəsinə dəvət etmişdi.  
Geologiya İnstitutunun iclas zalı ağzınacan doluydu. Bu ağzına-
can dolu zaldakıların  hamı xalisdən xalis azərbaycanlı idi. Lakin 
tribunaya qalxanların hamısı bir nəfər kimi rus dilində danışır, 
yubilyarı rus dilində təbrik edirdi. 
Növbə mənə çatanda, özümü saxlaya bilmədim, təbrikdən əvvəl 
camaata – alimlərimizə dedim: 
- Axı siz nə üçün Sübhi müəllimi ana dilimizdə təbrik 
etmirsiniz? Kimin qorxusundan, kimin xatirinə, hansı qadağaya, 
göstərişə görə, hansı nəzakət naminə, hansı etikaya və hansı ehtiyaca 
görə azərbaycanca danışmırsınız? Əgər beynəlxalq məclisdirsə, bu, 
başqa məsələ, əgər yığıncaqda müxtəlifdilli xalqların çox (lap az da 
olsa)  nümayəndəsi varsa, iştirak edirsə, eybi yoxdur, əgər yubilyar 
qeyri-azərbaycanlıdırsa, bu, ayrı söhbət. 
Məni sürəkli alqışlarla qarşıladılar və sonra yenə bildiklərini 
elədilər... Məndən başqa cəmi iki nəfər ana dilimizdə danışdı. Biri 
hansı rayondansa qonaq çağırılmış ziyalı idi... biri də ədəbiyyat 
həvəskarı, şeir azarkeşi idi. Vəssalam! Bu nöqtədə, bəli, məhz bu 
nöqtədə şeir xəstəsinə də, orta ədəbiyyat müəlliminə də, bir sözlə hər 
gün pis-yaxşı – ana dilində yazan, danışan, yazdıran, danışdıran, iş 
görən tanınmaz-bilinməz adicə adamlara, babat səviyyəli ziyalıla-
rımıza eşq olsun! 
Məni ticarət texnikumuna görüşə çağırmışdılar. Tələbə və 
müəllimlər başdan-başa azərbaycanlılar idi.  Görüş 23 fevral Sovet 
 
 
603 
ordusu gününə təsadüf etdiyindən yığıncağı rus dilində açan 
komsomol komitəsinin katibi məruzə üçün sözü əvvəlcə istefada olan 
bir azərbaycanlı polkovnikə verdi. O, rus dilində çox gülünc, savadsız 
bir çıxış elədi. Qəti etirazımı bildirib dedim ki, nə rus dilini bu şəkildə 
ələ salmağa, nə də Azərbaycan dilini küncə soxmağa heç kimin 
ixtiyarı yoxdur. Belə canfəşanlıq (rus dili barəsində) heç kimə lazım 
deyil.  
Hamıya, hətta az qala bütün sovet xalqlarına məlumdur ki, 
Gürcüstanın, Ermənistanın bazar dükanlarında, ticarət və məişət 
xidməti dairələrində, kafelərdə, restoranlarda, yeməkxanalarda, 
müxtəlif ictimai yerlərdə, şəhər nəqliyyatında, vağzallarda başqa dildə 
söz soruşanlara, sifariş vermək istəyənlərə pis gözlə baxır, ögeylik 
edir, adamı dindirmək belə istəmirlər. Bu, vətənpərvərlik, millilik yox, 
sadəcə olaraq mədəniyyətsizlikdir.  
Bu, qonaqların, turistlərin, işə-gücə gələnlərin, yol keçənlərin, 
nəfəsdərənlərin şikayət və narazılığına səbəb olur. Necə yəni: bir 
günün, bir saatın, xülasə, qısa bir müddətin xatirinə gürcü-erməni dil-
lərini öyrənmək lazım imiş? Bu, əyintidir,  kobudluqdur, başqalarına 
açıq-aşkar hörmətsizlikdir.  
Bəs Bakının ki, tən ortasında – Üzeyir Hacıbəyov adına 
Azərbaycan Dövlət Konservatoriyasında, Mərkəzi Komitənin, Nazir-
lər Sovetinin, Ali Sovetin, nazirliklərin, dövlət komitələrinin, baş 
idarələrin, balaca idarələrin, hüquq, mühafizə və inzibati orqanların, 
rayon partiya və icraiyyə komitələrinin binasında, aparatında 
Azərbaycan dili faktiki və praktiki olaraq yoxdursa, bu, nədir? Bu, 
faciədir, milli faciə! 
Yay fəsli... qəbul imtahanları başlanmışdı. Küçədə çoxdan 
görmədiyim bir tanışıma rast gəldim. O, hərbi qulluqçu – yüksək 
rütbəli azərbaycanlı zabit idi.  
- Nə var, nə yox, keyf-əhval? 
 
 
604 
- Sağ ol. Keyf-əhval deyəndə ki, qanım qaradır. 
- Nə üçün, qardaş? 
- Qızım sənədlərini Mirzə Fətəli Axundov adına rus dili və 
ədəbiyyatı İnstitutuna vermişdi. Dildən iki aldı.  
- Hə də, görünür, rus dilini zəif bilirmiş uşaq, canın sağ olsun!.. 
- Yox ey... bəla burasındadır ki, rus dilindən beş alıb, Azər-
baycan dilindən kəsilib bu zalım balası, heç yerdə, heç kimə deyə də 
bilmirəm, xəcalət çəkirəm. 
- Düzdür, deyiləsi iş deyil bu... Ancaq xəcalət çəkirsənsə, yenə 
kişi adamsan! 
Kəndli gənclərimizin böyük əksəriyyəti rus dilini pis bildikləri 
üçün əsgərlikdə çətinlik çəkir, komandirlərin əmr və göstərişlərini 
dürüst başa düşmürlər. Kənd məktəblərində rus dilinin tədrisinə, rus 
dili müəllimlərinin səviyyəsinə xüsusi fikir vermək, rus dilində əlavə 
oxu və canlı danışıq, şifahi nitq saatları, əlavə proqramlar, rus dili 
dərnəkləri, rus dili günləri təşkil etmək lazımdır. 
Bununla yanaşı, respublikamızda, xüsusən Bakıda azərbaycanlı 
uşaqlarının rus məktəblərinə dəb halına düşmüş kor-koranə axını 
barədə fikirləşmək, heç bir millətçilik, ayrı-seçkilik demaqoqiyasından 
qorxmayaraq ciddi şəkildə fikirləşmək lazımdır! 
Ata-analarla, uşaqlarla sorğu aparılmalıdır. Rusdilli məktəblərin 
rəhbərləri, xalq maarifi fəalları, jurnalistlər, yazıçılar, dilçilər, filo-
soflar, ağsaqqallar, ağbirçəklər bu sorğularda, bu söhbətlərdə yersiz 
emosiyalara yer vermədən, vətəndaşların rəsmi qanuni hüquqlarına 
toxunmadan bu sorğu-sualda, bu söhbətdə iştirak etməlidirlər.  
- Ay qızım, ay oğlum, nə üçün ana dilində oxumaq istəmirsən? 
- İstəyirəm, atam-anam qoymur. 
- Nə üçün qoymursunuz? 
- Qoy rus dilini öyrənsin. Öz dili qaçmır.  
 
 
605 
- Axı Azərbaycan məktəblərində də rus dili keçilir, özü də ona 
başqa dərslərdən daha çox saat ayrılıb və sairə. 
Xülasə, bu stixiyanın, bu axının bir arakəsməsi, şlyuzu, nəzarəti, 
qeyd-şərti olmalıdır. Mütləq və mütləq! 
Elə bu axının nəticəsidir ki, eyni qəlibdən çıxmış, eyni ovqatlı, 
eyni səviyyəli, eyni ədalı, üz-gözündən harınlıq, hazıryeyənlik tökü-
lən, xalqından, dilindən, təbiətindən bixəbər oğlan və qızlar, gənc 
qadınlar süni bir işgüzarlıqla kabinetlər, otaqlar arasında vurnuxur, 
adamlara istər üzbəüz, istər telefonda çımxırır, kobud, alayarımçıq 
cavablar verirlər.  
Vəzifəli, məsul şəxslərin katibələri böyük kabinetlərin qapısını, 
təəssüf ki, rəislərin xəbəri ola-ola, çox vaxt camaatın üzünə bağlayır, 
günlərlə “on zanyat”, “pozvonite popozje”,  “prixodite  zavtra” deyə-
deyə adamları təbdən çıxarır, ürək, beyin-damar xəstəliklərinə düçar 
edirlər. 
Əsəb teli çəkilib çıxarılmış diş hissiyyatsız olar. Həmən gənclər 
də dil açarkən ana dilindən qoparıldığına görə bu əxlaqın, bu 
münasibətin, bu qabiliyyətin yiyəsi olublar. Onlar heç bilir ki, bu kişi 
Türkandan, Şağandan, bu arvad Yardımlıdan, Kəlbəcərdən gəlib? 
Onlar heç bilir ki, Türkan, Şağan, Yardımlı, Kəlbəcər yer-yurd 
adıdır?! 
Yox, mən ümidsiz deyiləm; hər iki dili gözəl bilən, öz ana dilini 
sevən, yaşadan yüksək şüurlu, milli qeyrətli övladlarımız çoxdur. 
Yaxşı yaxşıdır, yaxşını heç kəs əlimizdən almır. Biz əməllərlə, 
fənalıqlarla mübarizə aparmalıyıq. Dilə laqeydlik böyük fənalıqdır. Bu 
sətirlərin əməli əhəmiyyəti olsa da, olmasa da, Böyük Sabir demişkən: 
  Neyləməli, göz görür, ağlım kəsir. 
  Haqq sözü derkən, utana bilmirəm 
  Mən günəşi göydə dana bilmirəm. 
 
 
606 
Bəli, hamılıqla ana dilimizin keşiyində ayıq-sayıq dayanmalı, 
onun barəsində qayğılı, yanğılı, tədbirli olmalıyıq. Çünki bu, bizim 
borcumuzdur! Biz Azərbaycan dilinin saflığı, büllurluğu, axar-baxarı, 
müqəddəsliyi, ölməzliyi üçün bu günün, sabahın və üfüqlər kimi 
sonsuz gələcəyin qarşısında cavabdehik! 
1990  
 
 
607 
 
Söz və onun xiridarları 
 
Mənanı təhrif eyləmə,  
Yerində işlət sözü sən. 
– Bu xırdalıqdı – söyləmə, 
Borclu çıxarma bizi sən! 
Müəllif 
 
Yazanda da, danışanda da sözü - sözdən seçmək, onu yerli - 
yerində işlətmək, ifadə edilən fikrə, çıxarılan mənaya yanaşdırmaq 
özü fitri istedaddır, vergidir. 
Bu söhbətin dilçiliyə, ədəbiyyatçılığa qətiyyən dəxli yoxdur. Onu 
da deyim ki, xüsusilə canlı nitq, şifahi – canlı danışıq stilistika, 
redaktə, sözü düyü kimi bircə-bircə arıtlamaq mənasında heç bir 
nəzarətə tabe deyil. 
Hamımızın beynində nitq, danışıq mərkəzi var. Lakin heç birimiz 
bu danışıq mərkəzinə xüsusi cihaz qoymamışıq ki, ağzımızdan çıxan 
hər bir kəlməni hər an, əlüstü seçib yerinə qoysun. 
Fəqət bilməliyik ki, sözün min bir bərqi, yozumu, çaları var. Bunu 
bilə - bilə də yazanda da, danışanda da kəlməbaşı səhv buraxırıq. Ona 
görə yox ki, savadsızlıq İstehzasız – Allah eləməsin! 
Bu sətirlərin müəllifi də daxil olmaqla: dilçidən tutmuş 
mühəndisəcən, akademikdən tutmuş ekskursiyaçıyadək, müəllimdən, 
şairdən, nasirdən tutmuş, kütləvi informasiya vasitələrinin bütün 
sahələrində çalışan əli qələmli və mikrafonlu jurnalistlərəcən, siyasi 
icmalçıdan tutmuş həkim, aqronom... xülasə kiməçən, kimlərəcən 
sözü yerində işlədə bilməmək xəstəliyinə tutulmuşuq. Əlbəttə, kimi 
lap az, kimi lap çox. Ona görə də bu barədəki, bu istiqamətdəki 
müşahidələrimə “Adsız – ünvansız iradlar” adı vermişəm. Həmən 
 
 
608 
qeydlərimi ömür vəfa edənə qədər vaxtaşırı davam etdirmək fikrin-
dəyəm. O iddiada deyiləm ki, iradlarım yüz faiz haqdır. Belə şey ola 
bilməz. 
Təbiətdə tərkib saflığına görə yüz faiz heç nə yoxdur: nə maye, nə 
qaz, nə kristal, nə hava... Məsələn, spirt və qızıl xalisliyinə görə 
doxsan altı faizdən yuxarı qalxmır. 
Ancaq, bir şey də var ki, mən bu yaşa çatmışam – nağıllarımızda, 
dastanlarımızda, rəvayətlərimizdə, mərsiyələrimizdə, ağılarımızda, 
bayatılarımızda, laylalarımızda, atalar sözü və məsələlərimizdə, 
klassik şair və aşıqlarımızda yerinə düşməyən, mənaya uyuşmayan, 
məzmunu təhrif edən sözə, kəlməyə rast gəlməmişəm, yadıma gəlmir. 
Əziz və möhtərəm oxucular! İradlarımı oxuduqlarımda və eşitdik-
lərimdə tutmuşam. İnanan inansın, inanmayanın da canı sağ olsun1. 
 
“Kimin ağrıyır canı 
Bol çay içsin mərcanı”. 
Çay haqqında məşhur nəğmə mətnindən. “Bol”, “bolluq” sözü 
say, kəmiyyət, necə nə qədər demək deyil; firavanlıq, güzəran, ürək, əl 
– qol açıqlığı deməkdir. Məsələn: “bol məhsul”, “bol tərəvəz”, 
“bolluca çalıb oynamaq”, “bolluca zarafat” və sairə deyərlər ancaq, 
“bol çay içsin”, “Gedək, bol çay içək” deməzlər. 
* * * 
Şeirdən ifadə: “Tünd seyid”. 
Deyirlər “ağır seyid”, yəni daha çox nufuzlu, cəddinə, təlqininə, 
xeyir – duasına nifrət və lənətinə daha çox inanılan peyğəmbər övladı. 
Yoxsa ki, “tünd seyid?”. Dilimizdə var: “tünd adam”, “tündxasiyyət”, 
“tündməcaz” – mənası da aydın. 
* * * 
                                                 
1 Qabilin “Adsız – ünvansız iradlar” kitabındakı yazılarını ixtisarla veririk. Yəni 
“Adsız – ünvansız iradlar”  kitabındakı yazıların bir qismi burada verilir. 
 
 
609 
Radio jurnalistinin dediyi: “Proqramı araya - ərsəyə yetirdi...”. 
Əvvəla, dilimizdə “ara - ərsə” sözü yoxdur; var “ərsə”, “ərsəyə”. 
İkincisi adamı ərsəyə yetirərlər, yəni boya – başa çatdırarlar; qız – 
oğlan uşağı və ya uşaq böyüyüb ərsəyə, həddi – buluğa çatar. 
Proqramı isə yazarlar, tutarlar, tərtib edərlər. 
* * * 
Şeirdən ifadə: “Gücsüz kəpənək”. 
Güc hara, toxunan kimi əldə tozu qalan kəpənək hara? Kəpənəyə 
hətta “zərif” sözü də sən deyən uyuşmur, ağırdı bu xilqətcin. 
* * * 
Radio “Sandıqca” verilişindən “Ağacdələn” mahnısı: 
“Ağacdələn, ağacdələn 
Torpaq dələn 
Ağacdələn”. 
Əvvəla, ağacdələn elə ağacdələndir, onun yerdə nə işi var? 
İkincisi və ən qüsurlusu da budur ki, Azərbaycan dilində “torpaq 
dələn” sözü yoxdur. Var: “Yer eşən, gor eşən”. Dəlmək – o üz bu üz 
deşmək deməkdir. Torpağı – sonsuz dərinliyi necə deşmək olar? 
* * * 
Müğənni oxuyur: “Mənim tənha gözəlim, axx...” 
Yəni demək istəyir ki, gözəllər gözəli, gözəllər içində heç kimə 
bənzəməyən bircə, tək bircə gözəlim! Lakin, axı bu fikri “tənha” 
sözüylə ifadə etmək düz deyil. Tənha – yalqız, kimsəsiz, hətta, 
müəyyən mənada arxasız, köməksiz deməkdir. Aşıq Ələsgər demişkən 
“gözəllər gözəli, mələklər şahı” hara, “mənim tənha gözəlim” hara? 
* * * 
“Cinayət hadisəsi”. Bu sözü də hüquq-mühafizə orqanı 
əməkdaşlarının dilindən tez – tez eşidirik, tez – tez oxuyuruq. Cinayət 
özü hadisədir də. Necə yəni “cinayət hadisəsi”? 
* * * 
 
 
610 
Televiziya verilişlərindən: “Görürsünüzmü, bu xalçanı dünya 
standartına uyğun düzəldiblər”. 
Xalçanı düzəltməzlər! Xalçanı, kəbəni, kilimi, palazı, cecimi, 
həsiri toxuyarlar. Vəssalam! 
* * * 
“Dalğa”dan. “Mircavad Şuşada boya – buxuna çatdı”. 
Səhvdir! Nə olsun ki, fikir aydındır. Deyərlər ki, “boya – başa 
çatdı”. “Boy – buxun”, “boylu – buxunlu” ayrı şeydir. Boy - buxun – 
görkəmdir, təsvirdir. Boya – başa çatmaq isə – ömrün - həyatın 
pillələridir, yetkinliyin müəyyən dövrü, mərhələsidir. 
* * * 
 
Şeirdən misra: 
“Dağ – qaya biçilər, Vətən biçilməz”. 
 
Dağ da biçilməz, qaya da biçilməz. Vətən də biçilməz nə məcazi 
mənada, nə də hərfi mənada. Ot biçilər, taxıl biçilər, yonca biçilər, göy 
– göyərti biçilər, ümumiyyətlə, əkin biçilər. Bir də ictimai qırğın 
mənasında məşhur, dəhşət doğuran “biçib tökdülər” ifadəsi var 
dilimizdə. Bir də don, paltar biçmək  var. 
* * * 
Nəğmə mətnindən 
“Ürəyimiz hər zaman 
Qayğınızla ucalar 
Biz sizə minnətarıq, 
Qocalar, ay qocalar”. 
“Qocalar” sözünə “ucalar” qafiyə tutulmuşdur. Fəqət, axı, ürək 
ucalmaz! Ürək yanar, partlar, əriyər, sınar qırılar, dağa dönər, daşa 
dönər, buza dönər, yarpaq kimi əsər eh... yerinə görə bu təyin 
zərifliklərinin nə sayı var, nə hesabı... 
 
 
611 
* * * 
Şamaxı və Kürdəmir aşıqları oxuyur: 
“Sən Tahiri küsdürübsən, 
Qol – qanadın sındırıbsan, 
Gəlib yolun pusdurubsan 
Necə gedim yola Nərgiz?!” 
“Yola getmək” – yola çıxmaq, məsafə qət eləmək, harasa 
addımlamaq deyil. “Yola getmək” dil tapmaq, həmrəy, həmfikir 
olmaq, bir – birini başa düşmək, bir – birinin sözünü eşitmək 
deməkdir. Əlbəttə, burada da bir yol, yön, səmt anlayışı var. Ancaq, 
“yoldaş” sözü hökmən yol yoldaşı, müsafir demək deyil. 
Hakim: 
– Nə üçün ayrılırsınız? 
– Yola getmirik. 
Deməli, “Tahir Nərgizə deyir ki, yol ver keçim gedim”. Bir də axı 
əgər Nərgiz Tahirin qol – qanadını sındırıbsa daha nə üçün onun 
yolunu “pusdurur”. 
* * * 
Bu sətirlərin müəllifi yaxın qohumuna zəng çalıb dedi: “İşdən çıx, 
gedək filan yerə”. 
Düzmü dedi? Yox! “İşdən sonra” deməliydi. “İşdən çıxmaq” 
işdən azad olmaq deməkdir. 
* * * 
Şeir misraları: 
“İtkin düşdük 
ilim – ilim, 
Bölünmüşük 
dilim – dilim”. 
 
 
612 
Birinci misra təbii, düz! Söhbət xalqın, millətin parçalanmağın-
dan, pərakəndəliyindən gedir. İradım ikinci misrayadır. Qarpızı, xüsu-
silə yemişi, almanı dilimləyərlər. 
Aç xurcunu, 
Al bıçağı, 
Kəs almanı, 
Ver yara 
Dilim – dilim, 
Dilim – dilim. 
Nə məcazi, nə hərfi mənada xalqı, adamı, adamları dilimləməzlər. 
Şəkilcə də bölmək, parçalamaq, dilimləmək başqa – başqa şeydir, 
görünüşdür. “Parçalamaq” və “bölmək” də eyni söz, eyni məna, məz-
mun deyil. 
 
* * * 
Qəzetdən: Tələbələr tərəfindən Nizaminin şəkli çəkildi. Tələbələr 
Nizaminin şəklini çəkdi də, necə yəni “tərəfindən”. 
* * * 
Bədii əsərdən: “şübhəkarlıq”. Belə söz yoxdur. Var “cinayət-
karlıq” və sair. 
 
* * * 
Bədii əsərdən “Ağzı var olan deyir ki...” Belə şey yoxdur. Xalq 
deyir: “Dili söz tutan”, “ağzı qatıq kəsməyən” və s. 
* * * 
Televiziya. Aparıcı: Orta məktəbin valideyni şikayət edir. Uşağın 
valideyni olar, məktəbin, institutun akademiyanın valideyni olmaz. 
* * * 
Bir dostum öz dostunun məclisə keçikməyinin səbəbini belə 
göstərdi: “Elxanın arvadı ağırdır, onu qaynanasıgildə qoyub gəldi”. 
 
 
613 
Söhbətin sonrasından məlum oldu ki, Elxanın arvadı hamilədir. 
Hamilə qadına ağırayaq deyərlər. Ayağı ağır isə başqa şeydir – yəni 
düşər – düşməzi olan adam – yəni bəd ayaq, yəni təlqin... O ki, qaldı 
ağır sözünə - yəni filankəs ağırdır – bu isə tamam başqa şeydir–yəni 
filankəs ağırdır, yəni ölüm ayağındadır. 
* * * 
Dilimizdə qohumluq dərəcələrini bildirən konkret sözlər var: xala 
oğlu, əmi oğlu, bibi oğlu və sairə. Ancaq bacanaqoğlu yoxdur. Bir 
nəfər belə deyəndə dedim belə şey yoxdur. Dedi: “Bəs necə deyərlər?” 
Dedim ki: deyərlər baldız oğlu. 
* * * 
Bir hüzr məclisində Molla buyurdu: “Ərəb dili dövlətli dildir”. 
“Dövlətli dil” deməzlər, deyərlər: zəngin dil. 
* * * 
Qohum uşaqlarımızın birindən soruşdum ki, “anan nə iş görür?” 
Dedi: “Düyü təmizləyir”. 
Təmizləmək həm hərfi, həm məcazi mənada çox geniş anlayışdır. 
Düyünü arıdarlar. Xüsusən də plov bişirməyə hazırlaşanda. 
* * * 
Bir nəfər yüksək hərbi rütbəli şəxs dedi: 
– Birinci oğlum polis akademiyasında oxuyur. 
“Birinci, ikinci”... oğlum deməzlər. Deyərlər: “Böyük, ortancıl, 
kiçik, sonbeşik oğlum, qızım” və sairə. 
* * * 
Radio. Aparıcı: 
– Əməkdaşımız filənkəsin bir yaşlı qız övladının ad gününü təbrik 
edirik. Dilimizdə “övlad” sözü var. “Qız, övladı”, “oğlan övladı” sözü 
yoxdur! 
 
* * * 
 
 
614 
Tez – tez oxuyarlar: 
Dilin can incidəndir. 
Sünidir, uydurmadır. Dilimizdə belə ifadə yoxdur. Var: can alan, 
can verən, can çəkən. 
 
* * * 
Televiziya. İndoneziyaya həsr edilmiş verilişdən:  
İndoneziyada irili – xırdalı dillər var. 
“İrili – xırdalı dil” deyilməz. Müxtəlif dillər, müxtəlif dil qurumu 
və sairə deyərlər. 
 
  
 
* * * 
 
Qanda şəkərin dərmanı çoxdur, 
Dildə zəhərin dərmanı yoxdur. 
 
* * * 
Evlərdə öz dilində dil açmayan körpələr, 
Vaxt gələcək başımıza gətirəcək gör nələr. 
 
 
 
 
615 
 
 
 
 
NƏRİMAN HƏSƏNZADƏ 
(1931) 
 
Nəğmə 
Universitetin bir qrup alimi  
“Müasir Azərbaycan dili” əsərinə görə Respublika  
Dövlət mükafatına layiq görülmüşdür. 
Müəllif 
 
Qızışdı gah şahlar, gah xəlifələr, 
Dağıldı min illik mədəniyyətim. 
Yadların xeyrinə dolaşdı illər, 
Min il gizli qaldı sözüm, söhbətim. 
 
Adımız pozuldu adlar içindən, 
Alışdı torpaq da, su da, dəniz də. 
Biz keçdik alovlar, odlar içindən, 
Odlarda bərkidi iradəmiz də. 
 
Axdı sellər kimi min oğul qanı, 
Qırmızı don geydi üfüqdə səhər. 
Yazıldı tarixə Babək üsyanı, 
Qırılan biz olduq, qalan – özgələr. 
 
Yaratdıq ərəbin, farsın dilində, 
Düşdük kitablara kimin adıyla? 
Xaqani doğuldu Şirvan elində, 
 
 
616 
Nizami parladı istedadıyla. 
 
Dil xalqın verdiyi ən böyük əsər, 
Onun qoynu isti, qanı təmizdi. 
Adicə “vurğular”, ya “işarələr” 
Minillik mənəvi sərvətimizdi. 
 
Bir də hallandırın “dərəni”, “düzü”, 
Sizin söhbətiniz mənə gərəkdi. 
“Söz”dən, “şəkilçi”dən danışmaq özü 
Xalqın varlığından bəhs eləməkdi. 
 
Onda Nəsiminin ənəlhəq səsi, 
Qəmi, naləsi var onda anamın. 
Onda – muğamatın ilk zənguləsi, 
Himni də səslənir Respublikamın. 
 
Bu dildə nə xoşdu nəğmə oxumaq, 
Sevmək, kürsülərdən nitq eləmək də. 
Adi salam vermək, ya salam almaq, 
Ülfətə çağırır dil də, ürək də. 
 
Var olsun eşqiniz, məhəbbətiniz, 
Sevinir yazdıqca əlimdə qələm. 
Bir xalqın dilini tədqiq edən siz, – 
Necə xoşbəxtəm ki, – şairi mənəm... 
1979 
 
 
617 
 
“Atabəylər” pyesi 
(ixtisarla) 
 
 
Nizami 
Hökmdar, böyükdür səxavətiniz, 
Ən böyük dövlətdir bu hörmətiniz.  
Sizdəki hünəri, qüdrəti gərək, 
Biz sənət dililə göstərə bilək. 
 
Qızıl Arslan 
Onda... yaratdığın yeni əsərdən, 
Bizə parça oxu, sevinsin vətən. 
Şairin dilindən şeir eşitmək, 
Əvəzsiz bir nemət sayılsın gərək. 
 
Nizami 
(Oxuyur) 
“... Şahdan bir diləyim var mənim ancaq, 
Mənim dastanıma nəzər salaraq, 
Sönük bir əfsanə görərsə, artıq, 
Üstünə nə kölgə salsın, nə işıq. 
Rast gəlsə dalğalı inci, gövhərə, 
Başımı ucaltsın uca göylərə. 
Qaralsın yağının ağzı dağ kimi,  
Yansın düşmən dillər bir çıraq kimi.  
Uca dövlət kimi qonsun eyvana,  
Nizami afərin oxusun ona”.  
 
 
 
618 
(Alqışlayırlar) 
 
Qızıl Arslan 
Şairsiz millətin əlacı yoxdur, 
Demək, o millətin dilmancı yoxdur. 
Sözün qiymətini verə bilməyən 
Baş varsa, o başı rədd edirəm mən. 
 
İnanc Xatın 
İsfahan məşhurdu sözdə, sənətdə. 
 
Qızıl Arslan 
O da Nizamiyə borcludur hətta, 
Bizim dilimizin şəhdi, şirəsi – 
Nizami şeirində sənət zirvəsi. 
Laylamız, yasımız dilimizdədir, 
Gözəl rəvayətlər, məncə, bizdədir. 
 
Nizami 
Şahım, qoy bir şeyi mən xatırladım, - 
Mən də fars dilində yazdım, yaratdım. 
Ona hörmətimiz, sədaqətimiz, 
Ustad Firdovsinin dilidi, şəksiz. 
Şifahi danışıq, göstəriş, filan, 
Yazıya köçmürsə, yaşatmır zaman. 
Farsın dilindədi dəftərxanalar, 
Ana dilimizdə bir yazı axtar? 
Yoxdur. 
Soruşacaq tarix bir zaman, 
Bizə mat qalacaq bizi oxuyan. 
 
 
619 
Sizin vaxtınızda öz diliniz yox, 
Fars dili yayıldı, çiçəkləndi, şah! 
Gedib söz soruşsan birindən əgər, 
Yalnız fars dilində cavab verirlər. 
Nə qan qaraldıram, qibleyi-aləm, 
Nə qanım qaralır... guşənişinəm. 
 
Qızıl Arslan 
(Fikirli) 
Şair, inanıram bir gün gələcək, 
Azərbaycan dili çiçəklənəcək. 
Yeganə sərvətdi bu dövlət, bu var –  
Nəsildən-nəsilə qalıb yadigar. 
Öz böyük oğlunu yetirəcək xalq, 
Biz də gələcəyik dünyaya o vaxt. 
Nizami, ölməzdir sənin sənətin, 
Canlı bir oğlusan o səltənətin. 
Başqadır şairin eşqi, ürəyi, 
Çatan əsrlərə sözün səsidir. 
Vətən, vətən deyən şair ürəyi, 
Vətənin ən böyük ərazisidir. 
Demə, bu söhbətim bir təsəllidir, 
Tarixdən misallar sənə bəllidir.  
 
 
Məlaikə, gözəldir səni dinləmək, 
Gözəldir – qadında qadını görmək. 
Qadınla əylənmək özü sənətdir, 
Ailə ayrıca bir cəmiyyətdir. 
Onun da ayrıca öz qanunları,  
 
 
620 
Sən indi anlatdın mənə bunları. 
Lakin... görüləsi çox işimiz var, 
O Ulu Tanrıdan xahişimiz var, 
Gərək şöhrətimiz gəzsin hər yanı, 
Zəkamız tanıtsın Azərbaycanı. 
Bütün ölkələrlə artsın ticarət, 
Ticarət - ən böyük bir mədəniyyət! 
Adamlar seçirəm... sabahdan gərək 
Şərq ilə Qərbə biz elçi göndərək.  
Əlaqə yaradaq gərək bu ara, 
Başlayaq siyasi yazışmalara. 
Azərbaycan dili – ana dilimiz, 
Dünyanın ən gözəl dilidi, şəksiz. 
Döyüşdə, sevgidə, siyasətdə də 
Bu dil əvəzsizdi 
Nəzakətdə də. 
Mən gedim dincəlim. 
 
İnanc Xatın 
Şanlı hökmdar, 
Arzunuz böyükdür, hökmünüz də var. 
 
(Qızıl Arslan gedir) 
 
Məni də bu dillə siz aldatdınız, 
Əvvəl nikahlayıb, sonra atdınız.  
Əliniz dəymədi mənə, hökmdar, 
Qadını nikahla əsir almazlar. 
İcazə vermişdi sizə şəriət. 
Siz namus əsiri, mən eşq, məhəbbət! 
 
 
621 
Bunu bir mən bildim, bir siz, bir Allah. 
Lakin qisasını İnanc alacaq! 
 
 
 
 
 
622 
 
 
 
 
XƏLİL RZA ULUTÜRK 
(1932-1994) 
 
   Azərbaycan türkcəsi 
 
Dörd tərəfim qaranlıq, xəyalımda dan yeri. 
Nəfəsimlə yazıram bu dan ulduzlu şeiri. 
 
Tamam başqa zindandan gözlərimə dikilib. 
Nəsiminin gözləri, Müşfiqimin gözləri. 
 
Yer də zülmətə dönsə, göy də zülmətə dönsə, 
Sənsən mənim ömrümün söndürülməz ülkəri. 
 
Ağ qanadlı gündüzü, 
Çil – çırağban gecəsi, 
Azərbaycan türkcəsi! 
 
Yalnız sənin uğrunda 
Atıldım yanar oda, 
 
Məni anamdan əvvəl 
Sən doğmusan dünyada. 
 
İki erasanmı? Yox... bəlkə milyard ilimsən. 
Yarım bağışlar məni, əbədi sevgilimsən. 
 
 
623 
 
“Muğ” sözünə sığmayan Muğanımsan, Milimsən, 
Ayparalı çadıra Qərbi, Şərqi dolaşan, 
 
Nəsirəddin fikrində ulduzlara yol açan, 
Köçər – köçməz elimsən. 
 
Öz dirilik suyunu Koroğluya bəxş edən 
Qoşabulaq çeşməli, çənsiz Çənlibelimsən. 
 
Sən ağzımda dilim yox, 
Ürəyimdə dilimsən. 
 
Dilimləyib bağrımı, dilim – dilim mənimsə. 
Ey dünyanın sərvəti, fəxr edirəm, mənimsən! 
 
Soruş uvertüramı haçan, harda dinlədim? 
Bəlkə yer üstündə yox, ulduzlarda dinlədim. 
 
Ulduzlarda səslənən laylamsan, bayatımsan. 
Məni ərşə qaldıran bir cüt nur qanadımsan. 
 
Ey batmış xəzinəmin diri qızıl külçəsi, 
Azərbaycan Türkcəsi! 
 
Sən büllur qayalardan damla – damla süzülüb 
Göygölümə dönmüsən. 
 
Anamın halal südü, atamın öyüdüylə 
Varlığıma sinmisən. 
 
 
 
624 
Ata bir, ana ayrı... qardaşlar nə bilsinlər 
Sən bizim atamızsan. 
 
Özün götür külüngü, çap qocaman dağları 
Yerin altını qaz sən. 
 
“Gilqamış” dastanını yaşadan iz olmusan. 
Azıx mağarasında azuqəmiz olmusan. 
 
Min il zindanda qalsam, yenə ölüm yox mənə. 
Güvənib yalnız sənə... yaşaram, hey yaşaram. 
 
Ansam bircə hecanı, 
Dönüb cavanlaşaram. 
 
Dillər vahid bir ağac... gövdəsi sən, kökü sən. 
Nə qədər budaqlara öz şəhdini vermisən. 
 
Dağlarımın zirvəsi, bağlarımın qönçəsi, 
Döyüşdə şaqqıldayan Misri qılıncın səsi. 
 
Səslərin ən incəsi – 
Azərbaycan Türkcəsi! 
 
Məgər zülmətdəyəmmi? Fanaram, yanar fanar. 
Nə qaranlıq divarlar, 
nə tikanlı hasarlar 
nə gözü dar, beyni dar 
niandertal ağalar, 
 
 
 
 
625 
Nə bar – bar bağırsa da 
səsi batmış darğalar, 
 
Nə baxar gözü korlar, 
nə diri gorbagorlar 
 
Sənin pak nəfəsini ala bilmədi məndən. 
Günəşimsən, düşmüsən bu dünyaya sinəmdən. 
 
Min il bundan sonra da yaşayacaq dünyada 
Füzulinin nəfəsi, Şəhriyarın nəfəsi – 
 
Dağıt bu dar qəfəsi, 
Dağıt zülmət məhbəsi, 
Azərbaycan Türkcəsi! 
 
Təkcə babamsanmı? Yox... həm də oğlum, qızımsan. 
Zindan pəncərəsindən bir az solğun görünən 
baharımsan, yazımsan. 
 
Bəşər filoloqları, cahan zooloqları 
Dünya bioloqları, ərzin okoloqları 
Səni öyrənməsələr kama yetməyəcəklər. 
 
Ey bizə kainatın qüdsi, ulu töhfəsi 
varım – yoxum, məbədim, 
Günəş kimi əbədi 
Azərbaycan Türkcəsi! 
 
Moskva, Lefortovo zindanı, 5 may, 1990. 
 
 
 
 
626 
 
 
 
 
MƏMMƏD ARAZ 
(1933 - 2004) 
 
 
Araz dili 
 
Eyham toru tullayanda Araza 
Hörmət səddi tapdanmasın arada. 
 
Mən neçə yol danışmışam Arazla... 
Hansı dildə danışmışam? –  
Bilmirəm! 
Quş dilində danışmışam? – 
Bilmirəm! 
Daş dilində danışmışam? – 
Bilmirəm! 
Mən neçə yol danışmışam Arazla... 
 
O, dərəyə “Mənim” – deyib 
Mən: “Mənim”. 
Deməmişik: “Mən səninəm”, “sən mənim”. 
Deməmişik: dili birik, yolu bir: 
Barı birik, varı birik, yoxu bir. 
Yan – yanaşı uzanmışıq dərədə, 
Deməyinən: uzunmuşuq dərədən – 
 
 
627 
Mənim sözüm köpüklənib nahaqdan, 
Onun səsi köpüklənib nahaqdan, 
Nə yaxşı ki, bunu duyan olmayıb, 
Səsimizi qayçılayan olmayıb. 
Hər dərəyə sığmaq olar Arazla. 
Hara desən axmaq olar Arazla. 
Möhürlərə suyu yatmaz Arazın, 
Hay aldatmaz, vay aldatmaz Arazı: 
Hər yedəyə noxtalanmaz çaydı o, 
Üfürməklə laxtalanmaz çaydı o. 
Lili təmiz çox ürəyin lilindən. 
Döyüş olar, söyüş olmaz dilində, 
“Al” deməmiş, gödən çəkib “ver” – demir. 
Daşdı – daşır, 
Susdu – susur, üzü bir. 
Mən də ona Aran çayı deyimmi? 
Araz dilli “Ara çayı” deyimmi? 
Bəlkə elə demişəm də, bilmirəm. 
Hansı ağlın yenişində? – Bilmirəm. 
Araz dili nə qılıncdı, nə hədə: 
“Mənim” olmaz, “bizim olan” zərrə də, 
Səninləyəm, şər oğlu şər, səninlə, 
Özü tikan, adı bəşər, səninlə. 
Bu sərhəddə çox təzadlar görmüşəm. 
Yad doğmalar, doğma yadlar görmüşəm. 
Sağsağanlar xalı hörür – görmüşəm, 
İt böyürüb, dana hürüb – görmüşəm. 
Gəl, haqq sözü bölüşdürəm səninlə, 
Bölünməzi bölüşdürək səninlə. 
Tüfanları bölüşdürək səninlə. 
 
 
628 
Meylin çəkir: bu daşı çat dalına, 
Apar, bəlkə papaq oldu dağına. 
Meylin çəkir: sərib qurut bu çayı 
Qurumasa, daşla, qudurt bu çayı, 
Qurtum – qurtum daşıya da bilərsən. 
Yatağını qaşıya da bilərsən, 
Araz dili nə qılıncdı, nə hədə 
Sənin olmaz bizim olan: zərrə də. 
Səninləyəm, sahildə az qurcalan, 
Yenə dolub daş – kəsəklə xurcunun. 
Bir daş atıb, gəl oyatma min daşı, 
Ünvanına alqış yetə bir qaşıq 
Araz daşı ələməkdə mahirdi, 
Ələyib qum eləməkdə mahirdi. 
Mən neçə yol danışmışam Arazla... 
Araz dili: ürək dili, göz dili, 
Torpaq dili, hava dili, göy dili. 
Mən neçə yol danışmışam Arazla... 
 
 
629 
 
 
 
 
 
OQTAY RZA 
(1934) 
 
 
Azərbaycan türkcəsidir 
dilim mənim! 
 
Bir bulaqdır – çirkab, ləkə götürməz o, 
Çilçıraqdır – ziyasını itirməz o; 
Yaşıl bağdır – tikan, qanqal bitirməz o. 
Nitqim, nidam, həzin sədam, zilim mənim, 
Azərbaycan türkcəsidir dilim mənim! 
 
Şirinliyi ovsunlayıb çox milləti, 
Misilsizdir musiqisi, şeriyyəti; 
Əzəl gündən sevir haqqı, hürriyyəti. 
Keşiyində durub xalqım, elim mənim, 
Azərbaycan türkcəsidir dilim mənim! 
 
Rübabdırsa – qırılmayan min simi var, 
Kitabdırsa – möcüzəsi, tilsimi var; 
Nə qədər ki, Həsənoğlu, Nəsimi var –  
Ola bilməz yad nəfəsə meylim mənim, 
Azərbaycan türkcəsidir dilim mənim! 
 
 
630 
 
Ey insanlar! Harayıma qulaq asın: 
Gəlin kəsək köklərini şərin, yasın! 
Bəşər gərək qəm içində yaşamasın; 
Daş atmasın gülşənimə heç kim mənim, 
Azərbaycan türkcəsidir dilim mənim! 
 
 
 
 
 
 
 
 
631 
 
Dil 
 
Dillər – yüz – yüz, min –min, 
Dillər – acı, şirin, 
Dillər – qısa, uzun; 
Alqışa bax: 
“Dilinə qurban!” 
Qarğışa bax: 
“Dilin qurusun!” 
Dil gözəllik önündə -  
Nəğməli aşiq, 
Buxovlu əsir; 
Dil vəzifə başında – 
Təsəlli olur, 
Ümid kəsir. 
Dillərin də loğmanı, 
 qatili var. 
Daşın, çiçəyin, 
Dəqiqənin, anın, 
Quşun, böcəyin, 
Cüyürün, ceyranın  
 dili var. 
Cəhalətin, səfalətin, 
Alçaqlığın, razalətin, 
Sədaqətin, ünsiyyətin, 
Qardaşlığın, 
Qüdsiyyətin dili var. 
 
Enişin, yoxuşun, 
Gözün, baxışın, 
Odun, şimşəyin ... dili var 
Dünyada hər şeyin dili var. 
 
 
632 
 
 
 
 
 
ŞƏKƏR ASLAN 
(1935 - 1995) 
 
 
Ana dilim 
 
Ana dilim! 
Sən anamın 
Heç ölməyən ruhu, səsi. 
Mənə çatan sərvətlərin 
Ən əzizi, müqəddəsi! 
Ana dilim! 
İlk çığırtım, 
İlk qəhqəhəm, 
İlk sözümsən! 
Ana dilim! 
Mən şairəm, 
Sən tərcüməm deyil mənim, 
Sən əslimsən, sən özümsən. 
Hər kəlməndə bir məna var: 
Vətən, 
Torpaq, 
Ata, 
Ana! 
 
 
633 
Ana dilim! 
Bənzəyirsən əlvan, təzə gül bağına! 
Çalışıram güllərini 
Məhəbbətlə seçim, dərim. 
Gül qədrini bilənlərə 
Şehli – şehli gül göndərim!.. 
1980 
 
 
 
 
634 
 
 
 
 
 
FİRUZƏ MƏMMƏDLİ 
(1940) 
 
Dilim 
 
Dəyişə bilmədim, məni bağışla, 
Gözüm gördüyünü yanılda bilmir. 
Səni duymadığım anı bağışla, 
Ağlım hisslərini yönəldə bilmir. 
 
Soyuqluq dünyanın özü boydadır, - 
İçindən – çölünə isitmək olmur. 
Hər kəs böyüklükdə sözü boydadır, 
Odur ki, hamını eşitmək olmur. 
 
Yoxa çıxanları ara sözündə, 
Sözünün içində gizlənir hamı. 
Söz de, gizlənəsən elə özün də, 
Zamandan zamana, damsa, söz damır. 
 
Dilimin canında – söz şirinliyi, 
Məni söz düzündə yaşatdı dilim. 
Dilimin varlığı – öz diriliyim, 
Yağıya söz ilə daş atdı dilim. 
 
 
635 
 
Dilim güvəncimdi, əlim yalınsa, 
Dilini yaşadan xalq ölə bilməz. 
Qadağa qoyulsa, dönər qılınca, 
Dil ağa tanımaz, dil kölə bilməz. 
 
Ömrümə, günümə bayramdı dilim, 
Elimdi, sözümdü, söhbətimdi o. 
Ağımdı, nəğməmdi, laylamdı dilim, 
Üçrəngli bayrağım, dövlətimdi o. 
 
 
 
 
636 
 
 
 
 
 
 
SABİR RÜSTƏMXANLI 
(1946) 
 
 
         Sağ ol, ana dilim 
 
Yollarım sınandı yad ölkələrdə, 
Neçə yad dodaqda səsləndi adım. 
Sağ ol, ana dilim, məni heç yerdə 
Köməksiz qoymadın, yalqız qoymadın 
 
Barmağım altında düymə fırlanır 
Londonla, Parislə yanaşı Bakı 
Doğma sözlər üçün darıxan hanı? 
Deyin. Qoy dinləsin “Danışır Bakı” 
 
Danışır, açılır ömrün baharı 
Dünyaya mən onun qoynundan uçdum 
Mənim ürəyimin antenaları 
Gözəl Azərbaycan dilinə tuşdu 
 
Döyüşdə qılınctək sıyrıldı qından 
Başımın üstündə bayrağım oldu 
 
 
637 
Torpağım ikiyə bölünən zaman 
Bu dil bölünməyən torpağım oldu 
 
Utansın tarixə dəllallıq edən 
Tarix qapısına açar sözlər var, 
Pərdəni qaldırsan beş – on kəlmədən 
Qondarma cildlər tar – mar olar. 
 
Bu dildə sevincim, qəmim, kədərim, 
Təzə ümidlərə açılan səhər 
Bu dilin reaktiv təyyarələri 
Araz sərhədini qıran kəlmələr 
 
İpək nəğmələrim gülləbatmazdı, 
Qolunu qandalla bağlamaq olmaz, 
Bu taydan o taya arxayın keçən 
O taydan bu taya arxayın keçən 
Dilin sənədini yoxlamaq olmaz, 
Sevginin yolunu saxlamaq olmaz! 
 
Sağ ol, ana dilim, ana öyüdüm, 
Füzuli eşqindən divan dilim 
Ürəyim başına nəfəs dərmədən 
Fırlanıb kül olan pərvanə dilim 
 
 
Hanı Xanım çaylar, hanı bəy göllər? 
Dillərdə cücərən yurdun izidir. 
Yüz yol yaralanmış doğma kəlmələr, 
Xalqımın döyüşlər xəritəsidir. 
 
 
638 
 
Ala dağ, Qara dağ...di seç, di ayır, 
Dağları basılmaz ordum sanmışam. 
Harda bircə kəlmə sözüm yaşayır, 
Oranı halalca yurdum sanmışam. 
 
Üstünə yürüdü Quran dilləri, 
Peyğəmbər dilləri, qanun dilləri... 
Qapılar dalında qoydular səni, 
Haq dedin, dabandan soydular səni, 
Ancaq məhv olmadım, anam, can dedim, 
Ordular sarsıdan Qəhrəman dilim! 
 
Ömrüm qırılmazdı, yol qırılsa da, 
Səninlə həmişə mən üzüağam. 
Bədənim torpağa tapşırılsa da, 
Ruhumu mən sənə tapşıracağam. 
 
 
 
 
 
639 
 
 
İSTİFADƏ OLUNMUŞ  
ƏDƏBİYYAT 
 
1. Abbas Səhhət. İki cilddə əsərləri, 2-ci cild, Azərbaycan Dövlət Nəşriyyatı, Bakı, 
1976, 314 səhifə  
2. Abbas Səhhət. Seçilmiş əsərləri. I cild, Bakı, 1975 
3. Abbasqulu Ağa Bakıxanov Qüdsi. Seçilmiş əsərləri. “Avrasiya press”, Bakı, 2005, 
488 səh 
4. Abdulla Şaiq. Əsərləri beş cilddə, dördüncü cild. Azərbaycan Dövlət Nəşriyyatı, 
Bakı, 1977, 478 səhifə 
5. Atalar sözü. Bakı, “Öndər nəşriyyat”, 2004, 264 səhifə 
6. Azərbaycan publisistikası antologiyası. Bakı, “Şərq – Qərb”, 2007, 688 səhifə 
7. Balaş Azəroğlu. Seçilmiş əsərləri. “Öndər nəşriyyat”, Bakı, 2004, 288 səhifə 
8. Bəxtiyar Vahabzadə. Seçilmiş əsərləri. İki cilddə, I cild. “Öndər nəşriyyat”, Bakı, 
2004, 328 səhifə 
9. Cəfər Cabbarlı. Əsərləri. 3 cilddə, III cild. Azərbaycan Dövlət Nəşriyyatı, Bakı, 
1969, 455 səhifə 
10. Cəlil Məmmədquluzadə. Əsərləri. Dörd cilddə. II, III cild. “Öndər Nəşriyyat”, Bakı, 
2004 
11. Əbdürrəhim bəy Haqverdiyev. Seçilmiş əsərləri. “Lider nəşriyyatı”, Bakı, 2005 
12. Əliqulu Qəmküsar. Seçilmiş əsərləri. “Şərq – Qərb”, Bakı, 2006 
13. Firuzə Məmmədli. Dərd üzünü gizləyir. “Adiloğlu” nəşriyyatı, Bakı, 2011 
14. Qabil. Adsız – ünvansız iradlar. Azərbaycan Dövlət Nəşriyyatı, Bakı, 1997, 128 
səhifə 
15. Qabil. Neyləməli, göz görür, ağlım kəsir. Şirvannəşr, Bakı, 1998, 325 səhifə 
16. Qabil. Rübailər. “Şirvannəşr”, Bakı, 2004, 280 səhifə 
17. M.S.Ordubadi. Əsərləri. Səkkiz cilddə. Səkkizinci cild. Azərbaycan Dövlət 
nəşriyyatı. Bakı, 1967, 404 səhifə 
18. Mehdi Hüseyn. Əsərləri. 10 cilddə, 9-cu cild. (Ədəbi-tənqidi məqalələr, 1926-1947). 
Yazıçı, Bakı, 1979, 620 səhifə 
19. Mehdi Hüseyn. Əsərləri. 10 cilddə, 10-cu cild. (Ədəbi-tənqidi məqalələr, 1948-
1954) Yazıçı, Bakı, 1979, 268 səhifə 
20. Məmməd Cəfər. Seçilmiş əsərləri. İki cilddə. Birinci cild, Azərbaycan Dövlət 
Nəşriyyatı, Bakı, 1973, 350 səhifə 
21. Mir Cəlal. Azərbaycanda ədəbi məktəblər (1905-1917). “Ziya – Nurlan”, Bakı, 
2004, 391 səhifə 
 
 
640 
22. Mir Cəlal. Füzuli sənətkarlığı. Monoqrafiya, II nəşri. Bakı, “Maarif”, 1994, 252 
səhifə 
23. Mir Cəlal. Füzuli sənətkarlığı. Monoqrafiya. III nəşri. Bakı, “Kaşqari”, 2007, 357 
səhifə 
24. Mir Cəlal. Klassiklər və müasirlər. Azərbaycan Dövlət Nəşriyyatı. Bakı, 1973, 296 
səhifə 
25. Mirvarid Dilbazi. Seçilmiş əsərləri. “Lider nəşriyyat”, Bakı, 2004, 280 səhifə 
26. Mirzə Əli Möcüz. Seçilmiş əsərləri. “Avrasiya Press”, Bakı, 2006 
27. Mirzə Fətəli Axundzadə. Əsərləri. Üç cilddə, II cild. Bakı, “Şərq – Qərb”, 2005,  
376 səhifə 
28. Mirzə Fətəli. Əsərləri. Üç cilddə, III cild, Bakı, “Şərq – Qərb”, 2005, 296 səhifə 
29. Mirzə İbrahimov. Ana dili – hikmət xəzinəsi. Azərbaycan Dövlət Nəşriyyatı, Bakı, 
1991, 136 səhifə  
30. Nəbi Xəzri. Seçilmiş əsərləri. İki cilddə, I cild. “Lider nəşriyyat”, Bakı, 2004, 248 
səhifə 
31. Nəriman Həsənzadə. Seçilmiş əsərləri. 7 cilddə. 1-ci cild (şeirlər). “Promoteyin 
kitabxanası”, Bakı, 2010, 812 səhifə 
32. Nəriman Həsənzadə. Seçilmiş əsərləri. 7 cilddə, 3-cü cild, Bakı, 2011, 356 səhifə 
33. Nəriman Nərimanov. Seçilmiş əsərləri. Bakı, “Lider nəşriyyatı”, 2004, 495 səhifə 
34. Oqtay Rza. Adlı, ünvanlı misralar. Azərbaycan Dövlət nəşriyyatı, Bakı, 1999, 
səh.176-177 
35. Oqtay Rza. Seçilmiş sətirlərim. “Azərnəşr”, Bakı, 2001, 264 səhifə 
36. Ömər Faiq Nemanzadə. Seçilmiş əsərləri. Bakı, “Şərq – Qərb”, 2006 
37. Rəsul Rza. Seçilmiş əsərləri. Beş cilddə, V cild. Bakı, “Öndər nəşriyyat”, 2005, 264 
səhifə 
38. Səməd Vurğun. Əsərləri. Altı cilddə, altıncı cild. “Elm” nəşriyyatı, Bakı, 1972, 462 
səhifə 
39. Səməd Vurğun. Əsərləri. Altı cilddə, V cild, “Elm” nəşriyyatı, Bakı, 1972, 428 
səhifə 
40. Süleyman Rüstəm. Seçilmiş əsərləri. Üç cilddə. II cild. “Şərq – Qərb”, Bakı, 2005, 
328 səhifə 
41. Şəkər Aslan. Bu günlərdən iz qalacaq. Yazıçı, Bakı, 1982, 141 səhifə 
42. Üzeyir Hacıbəyli. Seçilmiş əsərləri. İki cilddə. II cild, Bakı, “Şərq – Qərb”, 2005 
 
 
641 
 
 
 
 
MÜNDƏRİCAT 
 
ÖN SÖZ .................................................................................................................................... 3 
 
Dövlət dilinin tətbiqi işinin  təkmilləşdirilməsi haqqında AZƏRBAYCAN RESPUBLİKASI  
PREZİDENTİNİN FƏRMANI ............................................................................................... 11 
 
Azərbaycan Respublikası Dövlət Dil Komissiyasının tərkibinin təsdiq edilməsi haqqında 
AZƏRBAYCAN RESPUBLİKASI PREZİDENTİNİN SƏRƏNCAMI ............................... 24 
 
Azərbaycan əlifbası və Azərbaycan dili gününün təsis edilməsi haqqında  
AZƏRBAYCAN RESPUBLİKASI PREZİDENTİNİN 9 avqust 2001-ci il TARİXLİ 
FƏRMANI .............................................................................................................................. 28 
 
Azərbaycan Respublikasında dövlət dili haqqında  
AZƏRBAYCAN RESPUBLİKASININ QANUNU .............................................................. 31  
 
Azərbaycan Respublikasında dövlət dili haqqında AZƏRBAYCAN RESPUBLİKASI 
QANUNUNUN TƏTBİQ EDİLMƏSİ BARƏDƏ AZƏRBAYCAN RESPUBLİKASI 
PREZİDENTİNİN FƏRMANI ............................................................................................... 41 
 
AZƏRBAYCAN  RESPUBLİKASI  PREZİDENTİNİN  “Azərbaycan dilində latın qrafikası 
ilə kütləvi nəşrlərin həyata keçirilməsi haqqında” SƏRƏNCAMI ........................................ 43 
 
Azərbaycan dilinin qloballaşma şəraitində zamanın tələblərinə uyğun istifadəsinə və ölkədə 
dilçiliyin inkişafına dair Dövlət Proqramı haqqında AZƏRBAYCAN RESPUBLİKASI  
PREZİDENTİNİN SƏRƏNCAMI ......................................................................................... 49 
 
Azərbaycan Milli Elmlər Akademiyasının Nəsimi adına Dilçilik İnstitutunun maddi-texniki 
bazasının gücləndirilməsi haqqında AZƏRBAYCAN RESPUBLİKASI  
PREZİDENTİNİN SƏRƏNCAMI ......................................................................................... 55 
 
DİLLƏ BAĞLI ATALAR SÖZLƏRİ .................................................................................... 57 
 
EL MAHNILARI .................................................................................................................... 65 
 
 
 
642 
“DASTANİ ƏHMƏD HƏRAMİ”dən .................................................................................... 67 
 
MƏHƏMMƏD FÜZULİ ........................................................................................................ 69 
 
AŞIQ ÖMƏR .......................................................................................................................... 71 
 
ABBASQULU AĞA BAKIXANOV QÜDSİ ........................................................................ 72 
 
MİRZƏ FƏTƏLİ AXUNDZADƏ  
Ərəbcə, farsca və türkcədən ibarət olan islam dillərinin yazısı üçün yeni əlifba .................... 75 
Zaqafqaziya ölkəsi baş idarəsi dəftərxanasının direktoru Vasilkovskiyə ............................... 82 
Süavi əfəndinin məqaləsi ........................................................................................................ 84 
Nəzm və nəsr haqqında ........................................................................................................... 88 
Köhnə islam əlifbasını dəyişdirmək barədə kolonel Mirzə Fətəli Axundzadənin keçən il 
əlahəzrət İran şahənşahının maarif nazirliyinə göndərdiyi izahatın surəti .............................. 91 
 
HƏSƏN BƏY ZƏRDABİ  
İttihadi – lisan ........................................................................................................................ 105 
Dil və din ............................................................................................................................... 108 
 
MƏHƏMMƏDAĞA ŞAHTAXTLI  
Hər gün bir az ........................................................................................................................ 111 
 
FİRİDUN BƏY KÖÇƏRLİ  
Ana dili .................................................................................................................................. 115  
 
ƏLİ BƏY HÜSEYNZADƏ  
Qəzetimizin dili haqqında bir neçə söz ................................................................................. 120 
Hali – vətən ........................................................................................................................... 125 
Ona inan ................................................................................................................................ 126 
 
CƏLİL MƏMMƏDQULUZADƏ  
Azərbaycan ............................................................................................................................ 127 
Sizi deyib gəlmişəm .............................................................................................................. 130 
Fars konsulu .......................................................................................................................... 131 
Şəhərə doğru ......................................................................................................................... 132 
Dil .......................................................................................................................................... 135 
 
 
 
643 
ƏBDÜRRƏHİM BƏY HAQVERDİYEV  
Ədəbi dilimiz haqqında ......................................................................................................... 137 
 
NƏRİMAN NƏRİMANOV  
Əliqələmli müsəlman ziyalıları haqqında bir neçə söz ......................................................... 141 
Teatr barəsində bir neçə söz .................................................................................................. 145 
Müqəddimə ........................................................................................................................... 148 
Həftə fəryadı ......................................................................................................................... 152 
Həftə fəryadı ......................................................................................................................... 159 
Mühüm bir məsələ ................................................................................................................ 166 
 
M.S.ORDUBADİ  
Dil bəlası ............................................................................................................................... 177 
 
ÖMƏR FAİQ NEMANZADƏ  
Dilimiz və imlamız ................................................................................................................ 180
 
G – K hərfləri ........................................................................................................................ 184 
Yazımız, dilimiz, “İkinci il”imiz ........................................................................................... 186 
Mən kiməm?! ........................................................................................................................ 209 
Milliləşmək ........................................................................................................................... 219 
 
MİRZƏ ƏLİ MÖCÜZ  
Anan təlim edən dildə ........................................................................................................... 223 
 
ABBAS SƏHHƏT  
Edadi məktəblərdə milli tərbiyə ............................................................................................ 225 
Məktəblərdə ana dili .............................................................................................................. 228 
“Sövqat” oxucularına! ........................................................................................................... 231 
Müsəlman ürəfaları ............................................................................................................... 233 
Bəradərim Firidunbəy Köçərli cənablarına (ixtisarla) .......................................................... 235 
 
ƏLİQULU QƏMKÜSAR  
Axund .................................................................................................................................... 236 
Qatış – Bulaş ......................................................................................................................... 238 
 
 
 
644 
ABDULLA ŞAİQ  
Dilimiz və ədəbiyyatımız ..................................................................................................... 241 
Məktəblərimiz ...................................................................................................................... 251 
Bir neçə söz ........................................................................................................................... 254 
Yazıçılarımızın və dilçilərimizin şərəf işi ............................................................................. 258 
 
MƏHƏMMƏD ƏMİN RƏSULZADƏ  
Dil ictimai mühüm bir amil kimi ......................................................................................... 261 
 
ÜZEYİR HACIBƏYLİ  
Hansı vasitələr ilə dilimizi öyrənib kəsbi – maarif etməliyik ............................................... 266 
 
YUSİF VƏZİR ÇƏMƏNZƏMİNLİ  
Əcəmilik möhürü və onunla mübarizə .................................................................................. 273 
Dil məsələsi ........................................................................................................................... 279 
 
CƏFƏR CABBARLI  
Dövlət türk teatrında (ixtisarla) ............................................................................................. 281 
Sosializm realizmi ilə yoğrulmuş dramaturgiya uğrunda (ixtisarla) ..................................... 282 
Yeni məzmun yeni forma tələb edir (ixtisarla) ..................................................................... 284 
 
SƏMƏD VURĞUN  
Oktyabr və Azərbaycan ədəbiyyatı ....................................................................................... 285 
Böyük sənətkar Puşkinin ölümünün 100 illiyi qarşısında .................................................... 306 
A.S.Puşkinin “Yevgeni Onegin” poemasının tərcüməsi haqqında ...................................... 309 
“Azərbaycan” epopeyası ....................................................................................................... 311 
Zəngin və mədəni əlifba yaradaq .......................................................................................... 313 
Azərbaycanın zəngin ədəbiyyatını və dilini öyrənin! ........................................................... 316 
1-ci çağırış Azərbaycan SSR Ali Sovetinin II sessiyasında çıxışı (ixtisarla) ....................... 317 
Bədii tərcümənin nəzəri və təcrübi məsələləri haqqında ..................................................... 322 
Dahi Azərbaycan şairi (ixtisarla) .......................................................................................... 332 
Müəllimimiz və dostumuz (ixtisarla) .................................................................................... 334 
Bizim qardaşlıq (ixtisarla) ..................................................................................................... 338 
Sovet poeziyası haqqında (ixtisarla) ..................................................................................... 339 
Respublikada ictimai elmlərin inkişafı və vəzifələri (ixtisarla) ............................................ 344 
 
SÜLEYMAN RÜSTƏM  
Təbrizim ................................................................................................................................ 348 
Dilimə dəymə ........................................................................................................................ 350 
 
 
645 
Anam dilli qardaşım .............................................................................................................. 351 
Yad gül dərə bilməz .............................................................................................................. 352 
Burax! .................................................................................................................................... 353 
Layla ...................................................................................................................................... 354 
Mücahidlər mahnısı ............................................................................................................... 356 
Təbrizli analar ....................................................................................................................... 357 
Ağamalıoğlu .......................................................................................................................... 358 
 
MİR CƏLAL  
Bədii dil xüsusiyyətləri ......................................................................................................... 363 
Bədii dilimiz haqqında .......................................................................................................... 409 
Xalq məsəllərindən, danışıq dilinin zənginliklərindən istifadə üsulu ................................... 414 
M.Ə.Sabirin dili .................................................................................................................... 416 
 
MEHDİ HÜSEYN  
Muzdurluqdan - ədəbiyyat cəbhəsinə (ixtisarla) ………………………………………....... 421 
Böyük aşıq (ixtisarla) …………………………………………………………………….... 422 
Kazım Ziya (ixtisarla) (səhnə fəaliyyətinin 30 illiyi) ……………………………………… 424 
Böyük həyat (ixtisarla) …………………………………………………………………….. 426 
“Qılınc və qələm” haqqında qeydlər (ixtisarla) …………………………………………… 427 
Azərbaycan romanı haqqında (ixtisarla) ………………………………………………….. 428 
 
MƏMMƏD CƏFƏR  
Mirzə Fətəlinin ədəbi – tənqidi görüşləri (ixtisarla) ………………………………………. 431 
 
RƏSUL RZA  
Azərbaycan dilinin bugünkü vəziyyəti və gələcək vəzifələri haqqında (1939-cu ildə Rəsul 
Rzanın Azərbaycan Sovet Yazıçıları İttifaqının sədri olduğu zaman İttifaq tərəfindən  
çağırılmış dil müşavirəsində məruzəsi) ……………………………………..………………434 
Mülahizələr ………………………………………………………………...……………… 448 
Sessiyada çıxış (ixtisarla) ………………………………………………………………….. 456 
Azərbaycan Ali Sovetinin sessiyalarında çıxışlarından ………………...…………………..458 
Böyük şair haqqında qeydlər (ixtisarla) …………………………………..……………….. 459 
 
MİRZƏ İBRAHİMOV  
Dilimizin inkişaf yolları haqqında ........................................................................................ 464 
Dil və ədəbiyyat dərslərini nümunəvi təşkil edək ................................................................ 494 
Azərbaycan dili ..................................................................................................................... 509 
 
 
646 
Azərbaycan dili dövlət idarələrində ...................................................................................... 525 
Dostluğun gücü ..................................................................................................................... 531 
Terminlər, fikir dəqiqliyi və dil gözəlliyi .............................................................................. 541 
Dialoq .................................................................................................................................... 552 
Dilin müqavimət qüvvəsi və gözəlliyi .................................................................................. 561 
 
MİRVARİD DİLBAZİ  
Baş və dil ............................................................................................................................... 573 
 
BALAŞ AZƏROĞLU  
Ana dili .................................................................................................................................. 574 
 
İSLAM SƏFƏRLİ  
Dilim dillər tacıdır ................................................................................................................. 576 
 
NƏBİ XƏZRİ  
Söz ......................................................................................................................................... 579 
 
BƏXTİYAR VAHABZADƏ  
Ana dili .................................................................................................................................. 580 
Latın dili ................................................................................................................................ 583 
 
QABIL İMAMVERDİYEV  
Öz dilimizdə oxuyarkən ........................................................................................................ 586 
Bizim borcumuzdur ............................................................................................................... 593 
Söz və onun xiridarları .......................................................................................................... 607 
 
NƏRİMAN HƏSƏNZADƏ  
Nəğmə ................................................................................................................................... 615 
“Atabəylər” pyesi (ixtisarla) ................................................................................................. 617 
 
XƏLİL RZA ULUTÜRK  
Azərbaycan türkcəsi .............................................................................................................. 622 
 
MƏMMƏD ARAZ  
Araz dili ................................................................................................................................. 626 
 
 
 
647 
OQTAY RZA  
Azərbaycan türkcəsidir dilim mənim! ................................................................................... 629 
Dil .......................................................................................................................................... 631 
 
ŞƏKƏR ASLAN  
Ana dilim ............................................................................................................................... 632 
 
FİRUZƏ MƏMMƏDLİ  
Dilim ..................................................................................................................................... 634 
 
SABİR RÜSTƏMXANLI  
Sağ ol, ana dilim .................................................................................................................... 636 
 
İSTİFADƏ OLUNMUŞ ƏDƏBIYYAT ............................................................................... 639 
 
MÜNDƏRİCAT .................................................................................................................... 641  
 
 
 
 
 
 
 
 
 
648 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
×àïà èìçàëàíìûøäûð:  14.09.2012 
Íÿøðèí þë÷öñö: 70õ100  1/16. Îôñåò ÷àïû.  
Ôèçèêè ÷àï âÿðÿãè: 40,5 
Ñèôàðèø: 144 
Ñàéû: 500 
 
