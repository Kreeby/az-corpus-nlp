 1 
 
 
 
 
 
 
 
AZƏRBAYCAN 
VƏ 
AVROPA ŞURASI 
 
(Avropa Şurasının 60 illik yubileyinə həsr olunur)" 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
―AVRASİYA PRESS‖ 
BAKI - 2009 
 2 
Azərbaycan Respublikasının Prezidenti yanında 
Qeyri-Hökumət Təşkilatlarına Dövlət Dəstəyi 
Şurası tərəfindən nəşr edilmişdir. 
 
 
 
Buraxılışa məsul:             Adil Vəliyev 
                                         siyasi elmlər namizədi 
Tərtibçi:                            Səadət Yusifova 
                                         hüquq elmləri namizədi 
Rəyçi:                               Ruslan İsmayılov 
                                         filologiya elmləri namizədi 
 
Azərbaycan və Avropa Şurası 
Bakı, "Avrasiya Press" 2009, 240 səh. 
 
 
Kitabda Avropa Surasının 60 il ərzində formalaşdırdığı dəyərlər sistemi, 
Azərbaycan Respublikasının bu nüfuzlu beynəlxalq qurumla əməkdaşlığının 
dinamikası, ölkəmizin götürdüyü öhdəliklər və onların yerinə yetirilməsi kimi 
məsələlər əhatə olunur.  
 
 
 
 
 
 
 
 
 
 
 
 
İSBN 978-9952-442-26-7 
 
© "Avrasiya Press", 2009 
 3 
"Tarixi yolların qovuşuğunda yerləşən ölkəmizin Avropa Şurasına qəbul 
olunması həm Azərbaycan üçün, həm də bu təşkilat üçün çox mühüm hadisədir. 
Biz ümumavropa dəyərləri xəzinəsinə öz töhfələrimizi gətirməyə hazırıq. Bu 
töhfələr həm Avropada demokratik sabitliyin möhkəmlənməsinə, həm də 
avropalıların şərq xalqlarının tarixi taleyini daha yaxşı və dərindən dərk etməsinə 
kömək edəcəkdir. 
Bu, bir tərəfdən qabaqcıl demokratik ideyaların, hüquqi baxışların 
yayılması, digər tərəfdən isə bütün xalqların milli-mənəvi xüsusiyyətlərinə hörmət 
bəslənilməsi üçün yaxşı zəmin olacaqdır. Mən bu mötəbər təşkilatın gələcək 
inkişafı və möhkəmlənməsində öz ölkəmin xüsusi rolunu və məsuliyyətini bunda 
görürəm."  
Heydər Əliyev  
Avropa Şurası Parlament Assambleyasının 
sessiyasında Azərbaycanın Avropa Şurasına üzv 
qəbul olunmasına həsr olunmuş nitqindən. 
25 yanvar 2001-ci il. 
 4 
"Bu gün bizim strateji seçimimiz  Avropaya, Avropa ailəsinə, strukturlarına 
inteqrasiyadır. Biz bu siyasətimizə möhkəm sadiqik. Əlimizdən gələni edəcəyik ki, 
Azərbaycan Avropaya xas olan bütün standartlara, bütün ölçülərə cavab versin. 
Budur bizim siyasətimiz və uzun müddətdir onu həyata keçiririk. Bu gün 
Azərbaycanda baş verənlər bu siyasətin davamının nəticəsidir." 
İlham Əliyev,  
Azərbaycan Respublikasının Prezidenti. 
Avropa Şurası Parlament Assambleyasının 
sessiyasındakı nitqindən. 
29 aprel 2004-cü il. 
 5 
ÖN SÖZ 
 
Dövlət müstəqilliyi bərpa edildikdən sonra Ümummilli liderimiz Heydər 
Əliyevin rəhbərliyi altında Azərbaycanda hüquqi demokratik dövlət quruculuğu 
istiqamətində fundamental islahatlar həyata keçirilmişdir. İnsan hüquq və 
azadlıqlarının qorunması və hər bir vətəndaşın layiqli həyat səviyyəsinin təmin 
olunması dövlətin ali məqsədi elan olunmuşdur. Bu məqsədlə yeni məhkəmə 
sistemi, hüquq müdafiə mexanizmləri yaradılmış, liberal bazar iqtisadiyyatı və 
sosial dövlət prinsiplərini rəhbər tutan iqtisadi münasibətlərə keçid təmin 
olunmuşdur. 
Hazırda hüquqi dövlət quruculuğu prosesi Azərbaycan Respublikasının 
Prezidenti İlham Əliyev tərəfindən uğurla davam etdirilir. Bütün fəaliyyət 
istiqamətlərində aparılan islahatlar daha da dərinləşdirilir, ən qabaqcıl dünya 
təcrübəsi, texnologiyalar Azərbaycana gətirilir. 
Bu məqsədlə beynəlxalq təşkilatlarla sıx əməkdaşlıq həyata keçirilir. Belə 
təşkilatlardan biri də Avropa Şurasıdır. İnsan hüquqları, plüralistik demokratiya və 
qanunun aliliyini müdafiə etmək, Avropanın mədəni özünəməxsusluğunu və 
müxtəlifliyi qorumaq və inkişaf etdirmək, onun qarşısında duran məsələlərin 
ümumi həllini tapmaq, siyasi, hüquqi və konstitusional   islahatları   dəstəkləməklə   
demokratik  sabitliyi təmin etmək Avropa Şurasının prioritetləridir. Bu dəyərləri 
bölüşən, daim yenilənmə iddiasında olan hər bir ölkə Avropa Şurasının üzvü ola 
bilər. Şuranın uzun illər ərzində ideoloji cəhətdən bölünmüş qitədə sülhün bərqərar 
olmasına, üzv-ölkələrdə aparılan islahatlara, o cümlədən mədəniyyətlərarası 
dialoqa verdiyi töhfə onun 60 illik tarixinin ən böyük nailiyyətidir. 
Avropa Şurasının 60 illiyinə həsr olunmuş bu nəşr həmin təşkilatın 
yaranmasını doğuran tarixi şərtlər, onun strukturu və fəaliyyət xüsusiyyətləri, yeni 
üzvlərin qəbul olunması siyasəti, Azərbaycan Respublikası ilə Avropa Şurası 
arasında əməkdaşlığın inkişaf dinamikası, ölkəmizin götürdüyü öhdəliklər və 
onların yerinə yetirilməsi kimi məsələləri əhatə edir və mövzu ilə bağlı 
ictimaiyyətin məlumatlandırılması məqsədini daşıyır. 
Bu baxımdan təqdim olunan kitabın ictimaiyyətin diqqətini cəlb edəcəyinə, 
eyni zamanda ölkəmizin Avropa Şurası ilə əməkdaşlığı ilə bağlı məlumatlılığın 
artmasına səbəb olacağına inanıram. 
Nəşri ərsəyə gətirən Azərbaycan Respublikasının Prezidenti yanında Qeyri-
Hökumət Təşkilatlarına Dövlət Dəstəyi Şurasına gələcək fəaliyyətində uğurlar arzu 
edirəm. 
Fuad Ələsgərov,  
Azərbaycan Respublikası Prezidentinin 
Administrasiyasının Hüquq mühafizə 
orqanları ilə iş şöbəsinin müdiri 
 
 
 6 
I fəsil 
 
Avropa Şurası: ümumi məlumat 
 
§ 1. Tarixi baxış 
Vahid Avropa evinin yaradılması ideyası yeni deyil. Avropa birliyinin ilk 
layihəsi ilk dəfə hələ 600 il əvvəl P. Dö Bua tərəfindən irəli sürülmüşdür. Tarixi 
inkişaf prosesində siyasi və hüquqi düşüncələrin rəngarəngliyi bu ideyanın həyata 
keçirilməsi üçün müxtəlif planların irəli sürülməsinə, onların realizə olunması üçün 
müəyyən addımların atılmasına səbəb olmuşdur.  Hələ XVI  əsrdə  Fransa kralı  IV  
Henri o vaxtkı Avropa dövlətlərini birləşdirən "xristian respublikası" yaratmaq 
planlarını irəli sürmüşdü. Bu plan mahiyyət etibarı ilə dini zəmində dövlətlərin 
birləşdirilməsini nəzərdə tutsa da, Avropada təhlükəsizliyin birgə qorunmasına 
yönəlmişdi. 1690-cı ildə ingilis V.Peni Avropada Ümumavropa parlamenti 
çağırılması yolu ilə sülhün təmin olunması məsələsinə həsr olunmuş kitab çap 
etmişdi. 
Vaxtilə Napoleon Avropanı silah gücünə birləşdirməyə çalışdı. Lakin nə 
qədər qəribə olsa da, məhz Napoleon üzərində qələbə çalan dövlətlərin 1814-1815-
ci illərdə çağırdığı Vyana konfransı mahiyyət etibarı ilə tarixə ilk Ümumavropa 
konqresi kimi düşdü. XIX əsr isə avrosentrizm ideyalarının formalaşması ilə yadda 
qaldı. İki dünya müharibəsi arasında 1923-cü ildə R.Kudenxove-Kalergi Avropa 
birliyinin yeni layihəsini irəli sürdü. "Panavropa manifesti" meydana çıxdı. 1930-
cu ildə isə Fransanın xarici işlər naziri A.Brian "Avropa  Federal  İttifaqının  təşkili 
haqqında  Memorandum"u Millətlər Liqasına təqdim etdi. Bu, "Avropa ideyası"nı 
özündə ehtiva edən və hökumət səviyyəsində qəbul edilmiş ilk sənəd idi. Lakin 
Hitlerin Almaniyada hakimiyyətə gəlməsi və İkinci dünya müharibəsinin başlaması 
bu layihənin həyata keçməsinə mane oldu. 
Lakin bəzən Avropa Şurasının yaranmasını İngiltərə hərbi kabinetinin   
başçısı  U.Çörçillin  1942-ci ilin oktyabr ayında verdiyi bəyanat ilə əlaqələndirirlər. 
Bəyanatda deyilirdi: "Mən millətlər arasında sədləri  əhəmiyyətli dərəcədə aradan 
qaldıran, maneəsiz hərəkət üçün imkan yaradacaq Avropa Birləşmiş   Ştatlarının  
yaradılmasını   gözləyirəm".   O   göstərirdi   ki, Avropa iqtisadiyyatına vahid bir 
tam halında baxılmalıdır. 
Uinston Çörçillin bəyanatı Avropada geniş əks-səda doğurdu.  İkinci dünya 
müharibəsindən sonra Avropada federalist cərəyanlar yenidən canlanmağa başladı. 
Bunlardan Avropa Federalistlər İttifaqı, Avropa İqtisadi Əməkdaşlıq Cəmiyyəti, 
Avropa birliyinin müdafiəsi üzrə Fransa Şurası, Avropanı birləşdirmək uğrunda 
Böyük Britaniya hərəkatı, Xristian Demokratların Beynəlxalq İttifaqı kimi 
assosiasiya və cəmiyyətlər Avropa federasiyasının yaradılması  ideyaları ilə çıxış 
edirdilər. 
1947-ci ildə həmin cəmiyyət və təşkilatlar Avropanı birləşdirmək hərəkatını 
əlaqələndirmək üçün beynəlxalq komitə yaratdılar. Bu komitə 1948-ci il mayın 8-
 7 
10-da Haaqada Avropanın inteqrasiya problemlərinə həsr olunmuş konqres çağırdı. 
Konqresdə Avropanın birləşdirilməsi, inteqrasiya barədə müxtəlif layihələr təqdim 
olunmuşdu. Bu layihələr əsasən,  iki  qrupa   bölünürdü.   Birinci  qrup  layihələrdə 
Avropa Federasiyası yaratmaq  təklif olunurdu. Bu layihələrə əsasən, Avropada 
"millətlərüstü orqanlar", o cümlədən Avropa parlamenti yaratmaq nəzərdə 
tutulurdu. Parlamentə əhalinin hər milyonundan bir nəfər nümayəndə seçilməli idi. 
Bu cür layihələr federalizm tərəfdarı olan fransızlar, belçikalılar, hollandlar və 
qərbi almaniyalılar tərəfindən irəli sürülmüşdü. 
İkinci qrup layihələrdə isə məşvərətçi, yalnız koordinasiya xarakterli 
Avropa təşkilatı yaratmaq nəzərdə tutulurdu. Bu cür layihələr konfederasiya 
tərəfdarı olan Britaniya, Skandinaviya assosiasiyaları nümayəndələri tərəfindən 
irəli sürülmüşdü. 
Konqresdə bu iki cərəyanı birləşdirən kompromis xarakterli qətnamələr 
qəbul edildi. Konqres Avropa dövlətlərinin iqtisadi və siyasi ittifaq yaratmaqları, 
həmçinin ayrı-ayrı üzv dövlətlərinin parlament nümayəndələrindən təyin olunmuş 
üzvləri olan Avropa məsləhətverici assambleyası yaratmağı təklif etdi. 
1948-ci ilin iyul ayında Avropa konqresinin qərarlarının təsiri altında 
Fransa Brüssel Paktının Şura iclasında paktın üzvü olan ölkələrə (Böyük Britaniya, 
Fransa, Benilüks ölkələri) Avropa assambleyası yaratmaq məqsədilə müşavirə 
çağırmaq təklif edildi. Böyük Britaniya hökuməti bu təklifə mənfi münasibət 
bildirdi. 1948-ci ilin oktyabr ayında Şuranın növbəti sessiyası zamanı bu təklif 
yenidən verildi. Qərara alındı ki, Avropa Federasiyası problemlərini, xüsusilə də 
Avropa parlamenti assambleyasını yaratmaq təklifini öyrənmək məqsədilə Avropa 
Birliyi Daimi komitəsi yaradılsın. Komitədə yenə də fikir ayrılığı meydana çıxdı. 
Fransa və Belçika tərəfinin fikrincə, gələcəkdə Avropa Parlamentinin əsasını təşkil 
edə biləcək Avropa parlamentləri assambleyası yaradılmalı idi. İngiltərənin 
fikrincə isə, ayrı-ayrı hökumətlərin nümayəndələrindən ibarət birgə  məsləhətverici   
orqan (Avropa Nazirlər Şurası) yaradılmalı idi. 
1949-cu ilin yanvarında komitə kompromis razılığa gəldi. Koordinasiya 
xarakterli təşkilat — Avropa Şurasının yaradılması qərara alındı. Bu  təşkilatın iki  
—  hökumət və parlament orqanları olacağı nəzərdə tutulurdu. Təşkilatın funksiya 
və quruluşuna dair ətraflı qərar hazırlanması üçün 1949-cu ilin mart ayında  
Londonda Brüssel  Paktına  daxil olan ölkələr, Danimarka, İtaliya, İrlandiya, 
Norveç və İsveçin səfirlərinin iştirakı ilə müşavirə keçirildi.  Mart və aprel 
aylarında müşavirədə Avropa Şurasının  Nizamnaməsi hazırlandı. 1949-cu il may 
ayının 5-də yuxarıda adları çəkilən ölkələrin xarici işlər nazirləri nizamnaməni 
imzaladılar. 5 may hər il Avropa Şurasının yaradılması günü kimi qeyd olunur. 
Avropa Şurasının Nizamnaməsi preambula, 10 fəsil və 42 maddədən ibarətdir. 
Nizamnamənin 1-ci maddəsinin "a" bəndinə əsasən, Avropa Şurasının məqsədi üzv 
dövlətlərin ideya və prinsiplərinin müdafiə və həyata keçirilməsi üçün onlar 
arasında sıx əlaqələr yaratmaq, Avropanın demokratik və təhlükəsiz əraziyə 
çevrilməsinə kömək etmək, plüralist demokratiya və insan hüquqlarının müdafiəsi 
 8 
və möhkəmləndirilməsi, vahid mədəniyyətin formalaşması üçün Avropa 
özünüdərkini möhkəmləndirmək və inkişaf etdirməkdən, üzv dövlətlərin iqtisadi və 
sosial tərəqqisinə yardım etməkdən ibarətdir. 
Avropa Şurası Nizamnaməsinin 1-ci maddəsinin "b" bəndində göstərilir ki, 
Avropa Şurasının məqsədi yaratdığı orqanlar vasitəsilə ümumi əhəmiyyətli 
məsələlərin müzakirəsi, sazişlərin bağlanması, iqtisadi, mədəni, sosial, elmi, 
hüquqi, inzibati məsələlərdə birgə fəaliyyətdə həyata keçirilməlidir. Bu göstərir ki,  
Avropa Şurasının səlahiyyət dairəsi  ümumi xarakter daşıyır. Yəni, bu beynəlxalq 
təşkilatın fəaliyyət dairəsi müəyyən bir sahə ilə məhdudlaşmır, üzv dövlətlərin 
fəaliyyətinin müxtəlif dairələrini əhatə edir. Ona görə də Avropa Şurası ümumi 
səlahiyyətli beynəlxalq (regional) təşkilat hesab olunur. Nizamnamənin Avropa 
Şurasının məqsədlərindən bəhs edən 1-ci fəslində həmçinin göstərilir ki, üzv 
dövlətlərin Avropa Şurasında iştirakı onların BMT-də, digər təşkilat və beynəlxalq 
ittifaqlarda fəaliyyətinə mənfi təsir göstərməməlidir. Nizamnamənin 1-ci 
maddəsinin "d" bəndinə əsasən, hərbi məsələlər Avropa Şurasının səlahiyyətlərinə 
aid edilmir. Avropa Surasının vəzifələri 3 qrupa ayrılır: 
1. Üzv ölkələr arasında "insan fəaliyyətinin" bütün sahələrində 
əməkdaşlığın genişləndirilməsi yolu ilə birliyin möhkəmləndirilməsi. 
2. Avropa Şurasına daxil olmayan Avropa dövlətləri ilə sosial, hüquq, 
mədəniyyət, təhsil, səhiyyə, "belə əməkdaşlığın arzulandığı" digər sahələrdə 
əməkdaşlıq. 
3. BMT və onun orqanlarının fəaliyyətində "Avropa töhfəsini" verməklə 
iştirak etmək. 
Hüquqi statusuna görə Avropa Şurası regional beynəlxalq təşkilatdır. Belə 
ki, Avropa Şurası eyni region dövlətləri tərəfindən beynəlxalq saziş əsasında 
yaradılmışdır və təşkilatın fəaliyyəti BMT Nizamnaməsinin məqsəd və 
prinsiplərinə uyğundur. Nizamnamədə başqa təşkilatlar və başqa dövlətlərlə 
müqavilə bağlaması barədə qeyd olmasa da, təcrübədə Avropa Şurası digər 
beynəlxalq təşkilatlarla və dövlətlərlə əməkdaşlıq barədə müqavilələr bağlayır. 
Məsələn, Avropa Şurası özünün mənzil qərargahı ilə əlaqədar Fransa dövləti ilə 
müqavilə bağlamışdır. 
İsrail dövləti Avropa Şurasında, ABŞ, Kanada, Yaponi ya Avropa Şurasının 
dövlətlərarası strukturlarında müşahidəçi statusuna malikdir. 
Avropa Şurası beynəlxalq təşkilatların fəaliyyətinin ənənə və metodlarından 
istifadə edir. Onun funksiyasını əsasən koordinasiya təşkil edir. Avropa Şurası 
operativ funksiyalar da yerinə yetirir. Bu da, əsasən, seminar, simpozium, hazırlıq 
kursları, açıq mühazirələr, sərgilərin təşkili və sairdir. 
Avropa Şurasının üzvləri: 1949-cu ildə 10 dövlət — Belçika,  Böyük 
Britaniya,  Danimarka,  İrlandiya,  İtaliya,  Lüksemburq,   Fransa,   İsveç,   Norveç,   
Niderland  təşkilatın  nizamnaməsini imzalamaqla onu təsis etmişlər. 1974-cü ilə 
kimi təşkilata daha 8 dövlət — Yunanıstan (1949), Türkiyə (1949), İslandiya   
(1950),   Almaniya   (1950),   Avstriya (1956), Kipr (1961), İsveçrə (1963), Malta 
 9 
(1966) daxil olmuşdur.   1990-cı   ilə  kimi  Avropa   Şurasına   Portuqaliya (1976), 
İspaniya (1977), Lixtenşteyn (1978), San-Marino (1988), Finlandiya (1989) da 
daxil olmaqla, təşkilatın üzvlərinin sayı 23-ə çatmışdır. Macarıstan (1990), Polşa 
(1991), Bolqarıstan (1992), Litva (1993), Rumıniya (1993),  Slovakiya (1993),    
Sloveniya (1993), Çexiya (1993), Estoniya (1993), Andorra  (1993), Albaniya 
(1993), Latviya (1995), Makedoniya (1995),  Moldova (1995), Ukrayna (1995),    
Rusiya (1996), Xorvatiya (1996), Gürcüstan (1999), Azərbaycan (2001),   
Ermənistan (2001), Bosniya-Herseqovina (2002), Serbiya (2003), Monako  (2004)  
və Çernoqoriya (2007) təşkilatda tam hüquqlu üzv kimi təmsil olunmaqla təşkilatın 
üzvlərinin sayı 47-yə çatmışdır. 
Avropa Şurası struktur baxımından beş orqandan ibarətdir: Nazirlər 
Komitəsi,  Parlament  Assambleyası,   Avropa İnsan Hüquqları Məhkəməsi, 
Avropanın Yerli və Regional Hakimiyyətlər Konqresi və katiblik. 
İngilis və fransız dilləri Avropa Şurasının rəsmi dilləridir. Parlament 
Assambleyası iclaslarında işçi dil kimi alman və italyan dillərindən də istifadə 
olunur. Avropa Şurasının qərargah mənzili Strasburq şəhərində yerləşir. 
 
§ 2. Avropa Şurasının strukturu 
2.1. Nazirlər Komitəsi 
Nazirlər   Komitəsi   nizamnamənin   15-16-cı   maddələrinə müvafiq olaraq 
Avropa Şurasının adından fəaliyyəti həyata keçirməyə səlahiyyəti olan icraedici və 
sərəncamverici orqandır. Avropa Şurasının üzvü olan hər bir dövlət Nazirlər 
Komitəsində bir nümayəndə ilə təmsil olunur. Komitədə nümayəndə kimi xarici 
işlər naziri iştirak etməlidir. Nizamnamənin 14-cü maddəsinə əsasən, xarici işlər 
naziri başqa şəxslə əvəz oluna bilər. Əgər bu mümkündürsə, həmin şəxs hökumətin 
üzvü olmalıdır. Faktiki olaraq ancaq 1-ci sessiyasında 1949-cu ildə bütün üzv 
dövlətlər xarici işlər nazirləri səviyyəsində təmsil olunmuşdur. Digər hallarda isə 
Nazirlər Komitəsində üzv dövlətlərin xarici işlər nazirləri ilə yanaşı,  digər vəzifəli 
şəxsləri, çox vaxt isə üzv dövlətlərin Parisdə akkreditə olunmuş diplomatik 
nümayəndələri iştirak etmişlər. 
Komitənin hər bir üzvü bir səsə malikdir. Nazirlər Komitəsi, bir qayda 
olaraq, ildə iki dəfə — may və dekabr aylarında toplanır və qapalı iclaslar keçirir. 
Nazirlər növbəliklə 6 ay müddətində komitənin sədri funksiyasını yerinə yetirirlər. 
Nazirlər Komitəsi Parlament Assambleyasının səlahiyyətinə aid olan 
məsələlərdən başqa, Avropa Şurasının daxili və təşkilati işlərinə aid bütün 
məsələlər barədə məcburi xarakterli qərarlar qəbul edir. Bu məqsədlə komitə 
maliyyə və inzibati sahədə zəruri sərəncamlar verir. Nizamnamənin o qədər 
mühüm əhəmiyyət kəsb etməyən müddəalarında dəyişikliklər edilməsi ilə bağlı 
təkliflər komitənin əksər üzvlərini təmsil edən üçdə iki hissəsinin səs çoxluğu ilə 
qəbul edilir. Bəzi qərarlar, məsələn, yeni üzvlərin qəbulu komitə üzvlərinin 
hamısının üçdə iki səs çoxluğunu tələb edir. Nəhayət, bir sıra qərarlar, məsələn, 
təşkilatın nizamnaməsinin mühüm müddəalarında dəyişikliklərlə bağlı təkliflər, 
 10 
Parlament Assambleyasının, Nazirlər Komitəsinin fəaliyyəti barədə hesabatların 
təsdiqi nisbi yekdillik əsasında qəbul edilir. İş həcminin artması və təşkilatın 
rolunun yüksəlməsi ilə əlaqədar olaraq Nazirlər Komitəsi 1952-ci ildə Nazirlərin 
Nümayəndələri Komitəsini yaratmışdır. Nazirlər Komitəsinin səlahiyyətlərinin bir 
hissəsi həmin komitəyə verilmişdir. Təşkilatın siyasətinin mühüm problemləri 
istisna olmaqla, müxtəlif məsələlər üzrə Nazirlərin Nümayəndələri Komitəsi 
qərarlar qəbul edə bilər və bu qərarlar Nazirlər Komitəsinin qərarları ilə eyni 
hüquqi qüvvəyə malik olur. Təcrübədə nümayəndələr komitəsi Nazirlər 
Komitəsinin vəzifələrinin əsas hissəsini yerinə yetirir. Bundan əlavə, nümayəndələr 
komitəsi Nazirlər Komitəsinin iclaslarının materiallarını hazırlayır. Hər il üzv 
dövlətin nümayəndələr komitəsində bir nəfər nümayəndəsi olur. Bu nümayəndələr, 
bir qayda olaraq, üzv dövlətlərin Avropa Şurasına akkreditə olunmuş 
nümayəndələridir. 
1955-ci  ilin  oktyabr  ayında  Nazirlər Komitəsi Avropa komissarları 
institutunu yaratmışdır. Komissarlar Avropa Şurasının nümayəndələri kimi üzv 
ölkələrin hökumətlərində akkreditə olunurlar. Digər tərəfdən, üzv dövlətlərin 
hökumətləri Avropa Şurasında özünün daimi nümayəndələrini təyin edir. Bu cür 
nümayəndələrin bəziləri eyni zamanda Fransada öz ölkələrini təmsil edən 
nümayəndələr olur və Avropa Şurasının qərargahı yerləşən Strasburq şəhərində 
yaşayırlar. Nizamnamənin 19-cu maddəsinə əsasən, Nazirlər Komitəsi müvafiq 
sənədlərlə birlikdə özünün fəaliyyəti barədə hesabatı Parlament Assambleyasının 
sessiyalarına göndərir. 
 
2.2. Parlament Assambleyası 
Avropa Şurasının ikinci mühüm orqanı məşvərətçi nümayəndəli orqan olan 
Parlament Assambleyasıdır. Bu orqan əvvəllər "Məsləhətverici Assambleya" 
adlanmışdır. Həmin orqan özünün xarakter və vəzifələrinə görə Nazirlər 
Komitəsindən fərqlənir. Avropa Şurasının Nizamnaməsinin 25-ci maddəsində 
əsasən Assambleya Avropa Şurasına üzv ölkələrin Parlamentləri tərəfindən 
seçilmiş və ya həmin Parlamentlərin üzvlərindən təyin olunmuş üzvlərdən ibarət 
nümayəndələrdən təşkil olunur. Hər bir nümayəndə təmsil etdiyi üzv dövlətin 
vətəndaşı olmalıdır. O, eyni zamanda Avropa Şurasının Nazirlər Komitəsinin üzvü 
ola bilməz. Assambleyanın Prosedura Qaydalarının 6.1 saylı Qaydasına əsasən 
milli parlamentlər Assambleyanın üzvlüyünə irəli sürüləcək əsas və əvəzedici 
şəxslərin mandatlarına dair məlumatı Assambleyanın Sessiyanın başlanmasına ən 
azı bir həftə qalmış bu quruma təqdim etməlidirlər. Prosedura Qaydalarının 6.2a 
saylı Qaydasının  tələbinə  əsasən  hər  bir  nümayəndə  heyətinin  tərkibi, yerlərin 
sayı imkan verdiyi təqdirdə milli parlamentdə təmsil olunan bütün siyasi partiyaları 
təmsil edən üzvlərin də nümayəndə heyətinə daxil edilməsi yolu ilə 
formalaşdırılmalıdır. Nümayəndə heyətlərinin tərkibində həm əsas və həm də 
əvəzedici üzvlərin müəyyən olunması zamanı gender balansının da təmin olunması 
vacib şərtlərdən biridir. Nümayəndə heyətinin əsas üzvündən birinin bu və ya digər 
 11 
səbəbdən Assambleyanın sessiyalarının və komitələrinin işində iştirak edə 
bilmədiyi halda onu əvəzedicisi əvəz edir. Əvəzedici şəxsin çıxış etmək və səs 
vermək hüququ vardır. 
Parlament Assambleyası özünün daxili reqlamentini qəbul edir, öz 
üzvlərindən sədrini və onun müavinlərini seçir. Sədr və onun müxtəlif ölkədən olan 
20 müavini, siyasi qrup və əsas  komitələrin  rəhbərləri Assambleya  Bürosunu 
təşkil edir. Avropa Şurasının Nizamnaməsinin 28-ci maddəsinin və Assambleyanın 
Prosedura Qaydalarının 14.4 saylı Qaydasının tələblərinə əsasən sədr növbəti 
sessiyaya kimi vəzifədə  qalır. Lakin yaranmış  ənənəyə  uyğun olaraq  seçilmiş 
sədr növbəti bir il müddətinə bu vəzifəni həyata keçirmək üçün seçkilərdə iştirak 
edə bilər. Assambleyanın sessiyalarına rəhbərlik edən sədr onun işinə rəhbərlik 
edir,  lakin nə müzakirə, nə də səsvermədə iştirak etmir. Sədrin müavinləri isə 
iclaslarda iştirak etmək, çıxış etmək və səs vermək hüququna malikdirlər. 
Hazırda Parlament Assambleyası 318 üzv və eyni sayda əvəzedicidən və o 
cümlədən "xüsusi dəvət olunmuş qonaq" və "müşahidəçi" statusu almış 
nümayəndələrdən ibarət məşvərətçi qurum şəklində fəaliyyət göstərir. 
Assambleyanın üzvləri fərdi olaraq öz mülahizələrinə görə səs verirlər.  Onlar heç 
kəsdən təlimat ala bilməz, öz fəaliyyətlərinə görə heç kəsə hesabat vermirlər. Milli 
Parlamentlər tərəfindən Assambleyaya göndərilmiş nümayəndələr yalnız onları 
göndərmiş orqan tərəfindən geri çağırıla bilərlər. Lakin Assambleyanın 
sessiyasının gedişi zamanı onun üzvlərinin geri çağırılması üçün Assambleyanın 
özünün razılığı olmalıdır. Assambleyanın üzvləri onun işində milli qruplar şəklində 
iştirak edirlər. Assambleyada ayrı-ayrı üzv ölkələrdən olan parlament 
nümayəndələri üçün yerlərin sayı eyni deyildir. Yerlərin sayı hər şeydən əvvəl bu 
və ya digər ölkənin əhalisinin sayından asılıdır. Əhalisinin sayı təxminən bərabər 
olan ölkələr qruplara ayrılmışdır. Hər qrup əhalinin sayına uyğun sayda yerlə 
Assambleyada təmsil olunmuşdur. Eyni qrupa aid olan ölkələr eyni sayda yerlə 
təmsil olunurlar. Kiçik dövlətlərə münasibətdə aşağıdakı prinsip rəhbər tutulur: 
əhalisinin sayından asılı olmayaraq Assambleyada həmin dövlətin ən azı üç əsas 
siyasi partiyası təmsil olunmalıdır. Üzv ölkələrin nümayəndələrinin sayı 2 nəfərdən 
18 nəfərə kimi olur. Assambleyada beş siyasi qrup mövcuddur: Avropa Xalq 
Partiyası qrupu, Sosialist qrupu, Avropa Demokrat qrupu, Avropa naminə 
Liberallar və Demokratların Alyansı, Avropa Birləşmiş Solçular qrupu. 
Avropa Şurasının Nizamnaməsinin 32-ci maddəsinə əsasən Assambleya 
ildə bir dəfə öz sessiyasını keçirir. Sessiyanın keçirilmə tarixi və müddəti   
Assambleya   tərəfindən müəyyən olunur. Assambleyanın Prosedura Qaydalarının 
1.1 saylı Qaydasının tələbinə əsasən Assambleya ildə bir dəfə, bir neçə yarımhissə 
sessiyalara bölünmüş növbəti sessiyasını keçirir.  Təcrübəyə  əsasən Assambleya  
adətən  özünün ildə dörd dəfə Qış, Yaz, Yay və Payız yarımhissə sessiyalarına 
toplanır. Assambleyanın  Prosedura  Qaydalarının  4.1  saylı Qaydasının tələblərinə 
əsasən ümumilikdə Assambleyanın sessiyası 31 gündən artıq davam edə bilməz. 
Yarımhissə sessiyalar bir neçə gündən 10 günədək davam edir. Assambleyanın 
 12 
Prosedura Qaydalarının 2 saylı Qaydasına əsasən Assambleyanın fövqəladə iclası 
Nazirlər Komitəsi və Assambleya sədrinin qarşılıqlı razılığı əsasında çağırılır. 
Parlament Assambleyası səyyar yay sessiyalarından birini üzv dövlətlərin birində 
keçirə bilər. Assambleyanın plenar sessiyaları Avropa Şurasının Fransanın 
Strasburq şəhərində yerləşən inzibati binası "Avropa Sarayı"nda keçirilir. 
Assambleyanın işi 10 komitə, Assambleyanın Sədri Başda olmaqla Büro, 20 
Sədr müavini, 5 siyasi qrupun və müvafiq komitələrin sədrləri tərəfindən hazırlanır 
və həyata keçirilir. Parlament Assambleyası öz sessiyalarında Avropa Şurasının 
səlahiyyətlərinə daxil olan və Nazirlər Komitəsi tərəfindən sessiyaya çıxarılmış 
müxtəlif səpkili məsələlər də daxil olmaqla, Daimi Komitənin təqdim etdiyi 
hesabat əsasında təşkilatın fəaliyyəti ilə bağlı məsələləri də müzakirə edir. 
Parlament Assambleyası iclaslarının gündəliyini sərbəst müəyyənləşdirir. 
Assambleya Nazirlər Komitəsinə ünvanlanmış Tövsiyə, Assambleyanın 
mövqeyini ifadə edən Qətnamə və Nazirlər Komitəsinin üzvlük müraciətlərinə, 
müqavilə layihələri və digər mövzulara dair sənədlər üzrə Rəy də daxil olmaqla üç 
növ sənəd qəbul edir. 
Parlament Assambleyası tərəfindən qəbul olunmuş sənədlər o cümlədən 
tövsiyələr, qətnamələr və rəylər qurumun Nazirlər Komitəsi, milli hökumətlər, 
parlament və siyasi partiyaların fəaliyyətinin səmərəli şəkildə qurulmasında 
yardımçı rol oynayır. Bu   mənada, adı  çəkilən  sənədlərin milli qanunvericilikdə 
və həyatda yerini tapması bütövlükdə Avropalıların həyat şəraitinə təsir göstərir və 
onun inkişafına xidmət edir. Assambleyasının fəaliyyət sahəsi İnsan hüquqları və 
demokratiyanın qorunması və təşviqi, Üzv ölkələrin üzərilərinə götürdükləri vəzifə 
və öhdəliklərin yerinə yetirilməsi, İnsan hüquqlarının müdafiəsi çərçivəsində 
terrorizmin dəf olunması, Regional fəlakətlər, Qaçqın və miqrantların vəziyyəti, 
Mədəniyyətlərarası və dinlərarası dialoq, Sosial bütövlük və bərabərlik kimi bir 
sıra mühüm məsələləri əhatə edir. 
Avropa Şurasının Parlament Assambleyası həmçinin Avropa Şurasının Baş 
Katibi və onun müavinini, Assambleyanın Baş katibini, Avropa Şurasının İnsan 
Hüquqları üzrə Müvəkkilini, İnsan hüquqları üzrə Avropa Məhkəməsinin 
hakimlərini və İşgəncələrin qarşısının alınması üzrə Komitənin üzvlərini seçir. 
Dövrümüzün aktual və perspektiv məsələlərini, o cümlədən müasir 
cəmiyyətin problemləri və beynəlxalq siyasətin müxtəlif cəhətləri ilə bağlı 
məsələləri müzakirə etməklə yanaşı, Assambleya yüksək kürsüdən müraciət etmək 
və deputatların bu və ya digər məsələlərə dair suallarını cavablandırmaq məqsədilə 
tanınmış dünya və Avropa siyasətçiləri, dövlət xadimlərini də öz sessiyalarında 
iştirak etməyə dəvət edir. 
Son dövrlərdə Parlament Assambleyası öz funksiyalarını xeyli 
genişləndirmişdir.  Belə ki,  Assambleya sessiyalararası müddətdə iclaslar keçirən 
müxtəlif sahələr üzrə ixtisaslaşmış - Siyasi işlər; Hüquqi işlər və İnsan hüquqları; 
İqtisadi işlər və inkişaf məsələləri;  Sosial,  səhiyyə və ailə məsələləri; Miqrasiya, 
Qaçqınlar və Əhali; Mədəniyyət, elm və təhsil; Ətraf mühit, kənd təsərrüfatı, yerli 
 13 
və regional hakimiyyətlər; Qadınlar və kişilər üçün bərabər hüquqlar, Avropa 
Şurasına üzv ölkələrin öhdəliklərinin yerinə yetirilməsi üzrə komitə (Monitorinq 
komitəsi), Prosedura qaydaları, İmmunitetlər və İnstitusional məsələlər kimi 
komitə və çoxlu sayda alt-komitələr təsis etmişdir. 
Assambleyanın   ixtisaslaşmış   komitələrindən   əlavə,   Assambleya  və   
onun   komitələrinin  fəaliyyətini   əlaqələndirən, yarımhissə sessiyalar və plenar 
iclasların təşkili və s. məsələlər üzrə qərarlar qəbul edən Bürosu,  Prezident 
Komitəsi və Birgə Komitə fəaliyyət göstərir. Bundan əlavə Assambleyanın  işində 
xüsusi rol oynayan  Daimi  Komitə mövcuddur. Assambleyanın bəzi səlahiyyətləri 
adı çəkilən komitəyə verilmişdir. Daimi Komitə sessiyaların vaxtını müəyyən edə, 
Assambleyanın işinin davamlılığını təmin edə, o cümlədən də  komitələr  
tərəfindən  hazırlanmış hesabatların  mətnlərinə baxa və onları təsdiq edə bilər. 
Avropa Şurasının siyasi təşkilat kimi fəaliyyət göstərməsi onun 
Nizamnaməsində öz əksini tapmasa da, bu qurumun fəaliyyət dairəsi onun siyasi 
xarakterini səciyyələndirir. Parlament Assambleyası Avropa və beynəlxalq 
məsələlərdə parlamentarların təsirinin gücləndirilməsi məqsədilə bir sıra mötəbər 
parlament təşkilatları o cümlədən Avropa Parlamenti, ATƏT-in   Parlament   
Assambleyası və digər beynəlxalq parlament institutları ilə sıx əlaqələr qurmuşdur. 
Parlament Assambleyası həmçinin  Avropada  İqtisadi  Əməkdaşlıq  və İnkişaf 
Təşkilatı üçün platforma rolunu oynayır və Birləşmiş Millətlər Təşkilatının bir 
neçə ixtisaslaşmış qurumları ilə də yaxından əməkdaşlıq edir. 
Belə ki, Avropa Şurası həm Avropa -  beynəlxalq dövlətlərarası,   həm  də  
qeyri-hökumət  təşkilatlarının, həmçinin digər nüfuzlu beynəlxalq qurumların 
Avropadakı fəaliyyətini əlaqələndirir, onlara bu istiqamətdə yaxından köməklik 
göstərir. Bundan əlavə, Avropa Şurası Avropa Birliyi ilə sıx əlaqələr yaradaraq 
mütəmadi qaydada bu təşkilatların parlament orqanlarının hər il iki günlük birgə 
iclaslarının keçirilməsini təşkil edir. 
Avropa Şurası, xüsusən də onun Parlament Assambleyası sosial, siyasi, 
iqtisadi və mədəniyyət sahəsində böyük təşəbbüskarlıq göstərərək olduqca geniş 
fəaliyyət həyata keçirir. Avropa Şurası Parlament Assambleyasının sessiyalarında 
üzv və qeyri-üzv dövlətlərə dair mühüm məsələlər və problemlər müzakirə olunur. 
Avropa Şurası öz işinə Şuranın üzvü olmayan Avropa dövlətlərini də cəlb 
edir və üzv ölkələrin hökumətlərinin Avropanın bütün problemləri üzrə Parlament 
Assambleyası ilə məsləhətləşmələr keçirməsinə səy göstərir. Bununla da Avropa 
Şurası çərçivəsində bu ölkələrin xarici siyasətinin əlaqələndirilməsinə cəhd 
göstərilir. 
Avropa Şurasının digər sahələrdə olduğu kimi iqtisadi sahədə də fəaliyyəti 
öz geniş diapazonuna görə seçilir. Bu mötəbər qurum Avropa dövlətləri arasında 
iqtisadi və ticari sahədə əməkdaşlığın möhkəmləndirilməsinə yönəlmiş metod və 
vasitələrin hazırlanması və təklif olunmasının təşəbbüskarı kimi çıxış edir,  
həmçinin üzv dövlətlərin hökumətlərinin iqtisadi əməkdaşlığının 
möhkəmləndirilməsinə  yönəlmiş  təşəbbüsləri təşviq edir. 
 14 
1954-cü ildə Avropa   Mədəniyyət   Konvensiyası   qəbul edilmişdir. Bu 
konvensiya təhsil, mədəniyyət, irs,  idman və gənclər sahəsində Avropa Şurasının 
fəaliyyət dairəsini müəyyən edir.   Artıq   bu   konvensiyaya   40-dan   artıq   
dövlət,   o cümlədən Azərbaycan Respublikası da qoşulmuşdur. Avropa Şurasının 
mədəniyyət proqramı iki istiqamətə yönəlmişdir: 
Avropa qitəsinin mədəni mozaikasını təşkil edən orijinallığının dərk 
edilməsi və inkişafına yardım; 
Avropa birliyinin qarşılaşdığı problemlərin tam uyğun həllini axtarmaq. 
 
2.3. Avropa İnsan Hüquqları Məhkəməsi 
Avropa İnsan hüquqlarının və əsas azadlıqlarının müdafiəsi haqqında 
Konvensiya insan hüquqlarının beynəlxalq müdafiəsi sistemində xüsusi yer tutur. 
O, 15 dövlət tərəfindən 1950-ci il noyabrın 4-də Roma şəhərində qəbul olunmuşdur 
və 1953-cü il sentyabrın 3-dən qüvvədədir. 
Konvensiya İnsan hüquqları Bəyannaməsində təsbit olunan bəzi hüquqların 
kollektiv həyata keçirilməsi istiqamətində  atılan  ilk  addım  kimi  qiymətləndirilir.   
Maraq   doğuran məqam ondan ibarətdir ki, konvensiya yalnız dövlətlər arasında 
mübahisələrlə məhdudlaşan daimi məhkəmə orqanının səlahiyyəti haqqında 
ənənəvi təsəvvürlərdən imtina etdi. O, vətəndaşların dövlətlərüstü yürisdiksiyaya 
birbaşa müraciətini mümkün etdi. Vətəndaşların hüquqlarının məhkəmə müdafiəsi 
müvafiq dövlətlərin müstəsna  səlahiyyəti  olmaqdan qurtardı. Bununla vətəndaşın 
beynəlxalq hüquq subyektliyinin tanınması yolunda mühüm addım atıldı. 
Bu novellanın əhəmiyyətindən danışan Strasburq Məhkəməsinin keçmiş 
üzvlərindən J.Fitsmoris yazırdı ki, Avropa insan hüquqları Konvensiyası əvvəllər 
məlum olmayan tamamilə yeni tipli konvensiyadır. O, iştirakçı-dövlətlər üçün elə 
öhdəliklər nəzərdə tuturdu ki, belələrini hökumətlər hələ öz üzərlərinə 
götürməmişdilər. Konvensiyanın qəbulundan 20 il əvvəl belə öhdəliklər tamamilə 
mümkün olmayan, beynəlxalq hüquqdan kənara çıxan öhdəliklər kimi gorünərdi. 
Bu, ilk növbədə inqilabi anlayışa — vətəndaşın öz hökumətindən beynəlxalq 
məhkəmə forumuna şikayətlə müraciət etmək hüququna aiddir. 
Konvensiya mülki və siyasi hüquq və azadlıqları bəyan etməklə yanaşı, həm 
də konvensiyanın üzv-dövlətləri tərəfindən götürülmüş öhdəliklərin yerinə 
yetirilməsinin təmin edilməsi mexanizmini də yaratmışdır. Öhdəliklərin yerinə 
yetirilməsi üzərində nəzarət üç orqanın — 1954-cü ildə təsis edilmiş İnsan 
Hüquqları üzrə Avropa Komissiyasının, 1959-cu ildə təsis edilmiş Avropa İnsan 
hüquqları Məhkəməsinin və üzv dövlətlərin xarici işlər nazirlərindən və ya onların 
nümayəndələrindən  təşkil  olunan  Avropa   Şurası   Nazirlər  Komitəsinin üzərinə 
qoyulmuşdu. 
Konvensiyanın ilkin mətninə görə, iştirakçı-dövlətlərə qarşı şikayətlər ya 
digər iştirakçı-dövlətlər, ya da fərdi şikayətçilər (adi şəxslər, bir qrup şəxslər və 
qeyri-hökumət təşkilatları) tərəfindən verilə bilərdi. Lakin fərdi şikayət verilməsi 
qaydası fakültətiv xarakter daşıyırdı və yalnız onu tanıyan dövlətə münasibətdə 
 15 
tətbiq edilirdi (sonradan 11-ci Protokol qüvvəyə mindi və bu hüquq məcburi 
xarakter aldı). 
Əvvəlcə ərizəyə komissiya tərəfindən baxılırdı. Komissiya onun 
məqbulluğu məsələsini həll edirdi. Ərizə məqbul elan edildikdən sonra komissiya 
tərəflərə mübahisəni dostcasına həll etmək təklifi edirdi. Uğursuzluq olduğu halda 
isə komissiya işin faktiki hallarını özündə əks etdirən və mübahisənin mahiyyəti 
üzrə hüquqi rəyin ifadə olunduğu məruzəni hazırlayırdı. Məruzə isə Nazirlər 
Komitəsinə göndərilirdi. 
Əgər iş məhkəmənin yurisdiksiyasını tanımış cavabdeh dövlətə 
toxunurdusa, komissiya və müvafiq dövlət məruzə Nazirlər Komitəsinə 
göndərildiyi andan üç ay müddətində yekun və məcburi xarakterə malik qərarın 
qəbul olunması məqsədilə ərizəni baxılmaq üçün məhkəməyə təqdim edə 
bilərdilər. Adi şəxslər işi məhkəməyə təqdim etmək hüququna malik deyildilər. 
Əgər iş məhkəməyə verilməmişdisə, Nazirlər Komitəsi konvensiyanın 
təmin etdiyi hüququn pozulub-pozulmaması halının olub-olmadığını qərara alır və 
müsbət həll olunduğu halda pozuntunun qurbanına «ədalətli kompensasiya» 
ödənilir. Nazirlər Komitəsi məhkəmə tərəfindən qəbul olunan qərarların icrasının 
təmin edilməsinə cavabdeh idi. 
Konvensiya qüvvəyə mindikdən sonra ona əlavə 14 protokol qəbul olunur. 
1, 4, 6, 7, 12 və 13-cü protokollar konvensiya tərəfindən bəyan edilən insan hüquq 
və əsas azadlıqlarının sıralamasını genişləndirir. 2-ci Protokol məhkəməyə 
məşvərətçi rəy çıxarmaq səlahiyyəti verir. Protokolun cavabdeh-dövlət tərəfindən 
ratifikasiya olunduğu və seçki komitəsi tərəfindən bəyənildiyi təqdirdə 9-cu 
Protokol fərdi şikayətçilərə  məhkəməyə  özlərinin  müraciət  etməsi  hüququnu 
verir. 11-ci Protokol isə nəzarət mexanizmini təkmilləşdirir.  Digər protokollar isə 
konvensiya tərəfindən  təsis edilən  orqanların təşkili və onların proseduru ilə bağlı 
idi. 
1980-ci illərdən başlayaraq konvensiya orqanlarına verilən işlərin sayının 
durmadan artması onun fəaliyyətini çətinləşdirir və konvensiyanın  nəzarət 
mexanizmlərinin  islahatlarını zəruri edirdi. Bu baxımdan 11-ci Protokolun qəbulu 
şikayətlərə baxılmasını sürətləndirmək üçün strukturu sadələşdirmək məqsədi 
daşıyırdı. Eyni zamanda, Nazirlər Komitəsinin həlledici rolu məhdudlaşdırılırdı, 
keçmiş komissiya və məhkəmə vahid və daimi fəaliyyət göstərən məhkəmə ilə 
əvəz olunurdu. 
 
I. Məhkəmənin işinin təşkili 
Avropa İnsan Hüquqları Məhkəməsi konvensiyanın üzv-dövlətlərinin 
sayına uyğun olan hakimlərdən ibarətdir. Hakimlər Avropa Şurası Parlament 
Assambleyası tərəfindən altı il müddətinə seçilir. Lakin hər üç ildən bir məhkəmə 
tərkibinin təkmilləşməsi məqsədilə ilkin seçkilərdə hakimlərin yarısının səlahiyyəti 
üç ildən sonra başa çatdırılır. 
 16 
Hakimlər məhkəmənin işində şəxsi keyfiyyətdə iştirak edir və dövlət 
adından çıxış etmirlər. Onlar müstəqilliklə, qərəzsizliklə və məhkəmədə işin daimi 
xarakteri ilə bir araya sığmayan fəaliyyətlə məşğul ola bilməzlər. Hakimlərin 
səlahiyyət müddəti onların 70 yaşı tamam olduqdan sonra başa çatır. 
Plenar iclaslarında məhkəmə üç il müddətinə məhkəmənin Sədrini, iki sədr 
müavinini və iki seksiya sədrini seçir. 
Reqlamentə görə məhkəmə dörd seksiyaya bölünür. Onların tərkibi üç ilə 
təsdiqlənir, coğrafi meyar əsasında tarazlaşdırılır və konvensiya üzvü olan 
dövlətlərin müxtəlif hüquqi sistemlərini təmsil etməlidir. 
Hər seksiyada üç hakimdən ibarət komitələr on iki aylıq müddətə yaradılır. 
Yeddi  hakimdən  ibarət  palatalar  hər  seksiyada  rotasiya əsasında 
yaradılır. İşə baxan palatanın tərkibinə mütləq şəkildə palatanın sədri və cavabdeh-
dövlətdən  seçilən hakim daxildir. Əgər sonuncu seksiyanın üzvü deyilsə, onda o, 
ex officio  palatanın  üzvü  keyfiyyətində  iştirak edir.   Palatanın üzvü olmayan 
Seksiyanın üzvləri iclasda ehtiyat hakim keyfiyyətində iştirak edir. 
Böyük Palata on yeddi hakimdən ibarətdir. Onlarda ex officio məhkəmənin 
sədri, məhkəmə sədrinin müavini və seksiya sədrləri iştirak edir. 
 
II. Məhkəmə icraatı 
Konvensiyada təsbit olunmuş hüquqların pozulması ilə bağlı şikayətlər 
istənilən iştirakçı-dövlət (dövlətlərarası bəyanat) və ya adi şəxs (fərdi şikayət) 
tərəfindən birbaşa məhkəməyə verilə bilər. Ərizəçilərə izahlı qeydlər və ərizə 
forması məhkəmənin katibliyindən alına bilər. 
Məhkəmədə icraat çəkişmə prinsipi əsasında açıq şəkildə aparılır. İstisna 
hallarda palata və ya Böyük Palata başqa cür qərar çıxarmasa, dinləmələr çox nadir 
hallarda keçirilir və açıq olur. Tərəflərin katibliyə təqdim etdiyi sənədlərin hamısı, 
bir qayda olaraq, istifadə üçün açıqdır. 
Fərdi ərizəçilər sərbəst şəkildə ərizə verə bilərlər, lakin hüquqi təmsilçilik 
tövsiyə olunur və hətta dinləmələr zamanı və ya iş məqbul hesab edildikdən sonra 
məcburi hesab olunur. Kifayət qədər maddi imkanı olmayan ərizəçilər üçün 
Avropa Şurası tərəfindən hüquqi yardımın göstərilməsi sxemi işlənib 
hazırlanmışdır. 
Məhkəmənin rəsmi işçi dilləri fransız və ingilis dilləridir, buna baxmayaraq, 
ərizələr iştirakçı-dövlətlərin istənilən rəsmi dilində verilə bilər. İş məqbul hesab 
edildikdən sonra palatanın və ya Böyük Palatanın sədri ərizənin verildiyi dildən 
istifadəni davam etdirməyə icazə verməzsə, məhkəmənin rəsmi işçi dillərindən 
birindən istifadə edilir. 
- Sikayət ərizələrinin məqbulluğu məsələsinə baxılması 
Hər bir fərdi ərizə məhkəmənin seksiyalarından birinin baxışına verilir. 
Məhkəmənin sədri məruzəçi-hakimi təyin edir. Ərizənin ilkin öyrənilməsindən 
sonra məruzəçi ərizənin üç nəfərdən ibarət tərkibdə komitə və ya palata tərəfindən 
baxılıb - baxılmayacağı məsələsini həll edir. 
 17 
Qərarın qəbulu üçün ərizənin əlavə öyrənilməsinə ehtiyac yoxdursa, komitə 
yekdil qərarla ərizəni məqbul elan edə və ya baxılası işlər siyahısından çıxara bilər. 
Hakim-məruzəçi tərəfindən bilavasitə palataya verilən işlərdən əlavə, 
palatalar üç hakimdən ibarət komitənin məqbul hesab etmədiyi fərdi ərizələrə, 
həmçinin dövlətlərarası şikayətlərə baxır. Məhkəmənin özünün müəyyən etdiyi 
şəkildə işin məqbulluq və mahiyyəti üzrə məsələlər ayrı-ayrı qərarlarda və ya bir 
qərarda nəzərdən keçirilir. 
Palatanın baxdığı iş konvensiyanın müddəalarının dərin şərhini tələb edirsə 
və ya iş üzrə qərar artıq mövcud presedent praktikası ilə ziddiyyətə daxil olarsa, 
palata istənilən vaxt belə işi Böyük Palataya verə bilər. Bir şərtlə — işin Böyük 
Palataya verilməsi niyyəti haqqında bildirişin verildiyi andan bir ay müddətində 
tərəflərdən heç biri öz narazılığını bildirməsin. İş verildiyi halda o, palatada 
nəzərdə tutulan analoji prosedur əsasında baxılır. 
İlkin mərhələdə iş üzrə icraat, bir qayda olaraq, yazılı formada aparılır, lakin 
palata dinləmələrin aparılması haqqında qərar qəbul edə bilər. Bu halda, eyni 
zamanda, ərizəyə mahiyyəti üzrə baxılır. Səs çoxluğu ilə qəbul olunan məqbulluq 
haqqında palatanın qərarı əsaslandırılmalıdır.  
-  Şikayətə mahiyyəti üzrə baxılma 
Şikayət  məqbul  hesab  edildikdən  sonra  palata  tərəflərə əlavə sübutları 
və yazılı izahatları təqdim etməyi təklif edə bilər. Bundan başqa, ərizəçilərdən 
«ədalətli kompensasiya» tələbini təqdim etmək də xahiş olunur. Şikayətin 
məqbulluğu məsələsinin baxılması mərhələsində dinləmə keçirilməyibsə, onda 
Palata işin mahiyyəti üzrə ayrıca dinləmə keçirilməsi barədə qərara gələ bilər. 
Ədalət mühakiməsinin lazımi şəkildə həyata keçirilməsi üçün palatanın 
sədri işdə tərəf kimi iştirak etməyən istənilən iştirakçı dövlətə və ya ərizəçi 
olmayan başqa maraqlı şəxsə yazılı qeydlərini təqdim etmək və ya istisna hallarda 
dinləmələrdə iştirak etmək təklifini və ya belə icazə verə bilər. Ərizəçinin 
vətəndaşı olduğu iştirakçı-dövlətin prosesdə tam iştirak etmək hüququ var. İşə 
mahiyyəti üzrə baxılan zaman katibin vasitəçiliyi ilə mübahisənin dostcasına həlli 
üzrə danışıqlar aparıla bilər. Dostcasına həll barədə danışıqlar konfidensial xarakter 
daşıyır.  
-  Məhkəmənin qərarı 
Palata səs çoxluğu ilə qəbul olunur. İşin baxılmasında iştirak edən hər bir 
hakim qərara əlavə olaraq üst-üstə düşən və ya düşməyən xüsusi rəyini təqdim edə 
və ya belə xüsusi rəyin olduğunu göstərə bilər. 
İş  konvensiyanın  və ya  ona protokolların  müddəalarının şərhi və ya 
tətbiqi ilə bağlı ciddi məsələlər qaldırırsa, palata qərar qəbul etdiyi vaxtdan sonra 
üç ay müddətində tərəflərdən  hər biri  işin  Böyük  Palataya verilməsi  xahişi  ilə 
müraciət edə bilər. Belə ərizələrə Böyük Palatanın beş üzvündən  — məhkəmənin 
sədrindən,  mübahisəli qərarı qəbul edən palatanın  məxsus  olduğu  seksiyanın  
sədri  istisna olmaqla,  seksiyaların sədrlərindən və ilkin palataya daxil olmayan 
 18 
hakimlər sırasından növbəlik əsasında seçilən hakimdən ibarət kollegiya tərəfindən 
baxılır. 
Palatanın qərarlarından üç ay keçdikdən sonra və ya tərəflər əvvəldən işi 
Böyük Palataya verməyəcəklərini bəyan etsələr və ya beş hakimdən ibarət 
kollegiya işin verilməsi haqqında müraciəti rədd edərsə, qərar qətidir. 
Kollegiya işin verilməsi haqqında müraciəti təmin edərsə, Böyük Palata səs 
çoxluğu ilə öz qəti qərarını qəbul edir. Məhkəmənin bütün qəti qərarları cavabdeh 
dövlətlər üçün məcburi xarakter daşıyır. Məhkəmənin qərarlarının icrasına nəzarət 
Avropa Şurasının Nazirlər Komitəsi tərəfindən həyata keçirilir. Nazirlər Komitəsi 
konvensiyanın müddəalarını pozmaqda təqsirli bilinən dövlətlərin məhkəmənin 
qərarlarından doğan xüsusi öhdəliklərin və ya ümumi xarakterli öhdəliklərin icrası 
ilə əlaqədar adekvat tədbirlər görməsi məsələsini yoxlayır. 
- Məşvərətçi rəy 
Məhkəmə Nazirlər Komitəsinin xahişi ilə konvensiyanın və ona olan 
protokolların müddəalarının şərhi ilə bağlı hüquqi məsələlər üzrə məşvərətçi rəy 
verir. Məhkəmədən məşvərətçi rəyin istənilməsi barədə Nazirlər Komitəsinin 
qərarı səs çoxluğu ilə qəbul olunur. Məşvərətçi rəyin çıxarılması barədə xahişlər 
Böyük Palata tərəfindən nəzərdən keçirilir və onun rəyləri səs çoxluğu ilə qəbul 
olunur. Hər bir hakim rəyə əlavə olaraq xüsusi rəyini ifadə edə bilər. Bu rəyin 
nəticələri qərarla üst-üstə düşə və düşməyə bilər və ya yalnız xüsusi rəyin olduğu 
göstərilə bilər. 
 
III. 1998-ci il islahatı və sistemin böhranı 
Müraciətlərin sayının artması məhkəmənin yüklənməsinə və işlərə 
baxılması vaxtının uzanmasına gətirib çıxarırdı. Belə ki, ərizənin verilməsi anından 
qəti qərar çıxarılana qədər beş il müddət keçə bilərdi. Ərizələrin sayının artması, 
mürəkkəbliyi, 90%-nin qeyri-məqbulluğu, eləcə də Avropa Şurasının tərkibinin 
1989-cu ildə 23 dövlətdən bu günə qədər 47 dövlətə çatması məhkəmədə 
islahatların həyata keçirilməsini zəruri etdi. 
Məhkəmənin islahatları milli səviyyədə Avropa insan hüquqları 
Konvensiyasının tələblərinin icrası prosesinin təkmilləşdirilməsi və məhkəməyə 
daxil olan fərdi şikayətlərin effektiv seçilməsi və baxılmasını təmin etmək üçün 
Avropa Konvensiyasına dəyişikliklər edilməsini, Nazirlər Komitəsi tərəfindən 
məhkəmə qərarlarının icrasına nəzarətin möhkəmləndirilməsini nəzərdə tuturdu. 
Üç illik hazırlıq fəaliyyətinin nəticəsi olan Avropa Konvensiyasına 
dəyişikliklər edilməsi barədə 14-cü Protokol 2004-cü il mayın 13-də imzalanmaq 
üçün açılır. Azərbaycan Respublikası 14-cü Protokolu 2005-ci il fevralın 2-də 
imzalamışdır.  
14-cü Protokolda bir sıra müddəalar müəyyən olunur:  
— Açıq şəkildə məqbul olmayan işlər: üç hakimdən ibarət komitə 
tərəfindən qəbul olunan bu işlər bir hakim tərəfindən qəbul olunacaq  (maddə 26), 
onlara məhkəmə səlahiyyətlərinə malik olmayan məruzəçilər kömək edəcək. İdeya 
 19 
ondan ibarətdir ki, işlərin, yəni,  «ümidsiz» işlərin ələnməsi üçün məhkəmənin 
imkanları genişlənsin. 
— Təkrarlanan işlər: işlər milli səviyyədə eyni struktur çatışmazlıqları ilə 
bağlı olduqda belə işlərə sadələşdirilmiş prosedur çərçivəsində üç hakimdən ibarət 
komitə tərkibində baxılması (daha indiki kimi yeddi hakimdən ibarət yox) təklif 
oluna bilər. 
— Yeni məqbulluq meyarı: məhkəmənin daha çox çevikliyini təmin etmək 
məqsədilə yeni məqbulluq şərtinin (maddə 35 3.b) tətbiqi təklif olunur (mövcud 
daxili vasitələrin tükənməsi, altı ay müddəti kimi şərtlərə əlavə olaraq). Bu şərtə 
uyğun olaraq əgər ərizəçi əhəmiyyətli dərəcədə zərərə məruz qalmayıbsa və «insan 
hüquqlarına riayət olunması» məhkəmədən işə tam daxil olmanı və işə mahiyyəti 
üzrə baxmanı tələb etmirsə, məhkəmə ərizəni baxılma üçün məqbul saymaya bilər. 
Lakin əhəmiyyətli zərər çəkməyən ərizəçinin hüquqi müdafiəsini təmin etmək 
məqsədilə məhkəmə ərizəçinin ölkəsində müvafiq hüquqi müdafiə vasitəsi nəzərdə 
tutulmayıbsa, ərizəni qeyri-məqbul hesab edə bilməz. 
Məhkəmə qərarlarının daha effektiv icrası üçün dövlətin məhkəmənin 
qərarının icrasından imtina etdiyi halda, protokola görə, Nazirlər Komitəsinin üçdə 
iki səs çoxluğu ilə qəbul olunmuş qərar əsasında məhkəmə bu məsələyə baxa bilər. 
Digər tədbirlər sırasında hakimlərin səlahiyyət müddətinin bir müddət üçün 
də uzadıla bilən altı ildən bir müddətli doqquz il müddətinə (maddə 23) 
dəyişdirilməsi dayanır. Avropa İttifaqının konvensiyaya qoşulması imkanını verən 
müddəa nəzərdə tutulur. 
Lakin Rusiya 14-cü Protokolu ratifikasiya etmədiyindən sənəd qüvvəyə 
minmədi. Vəziyyətdən çıxış yolu kimi 2009-cu il mayın 27-də "tək hakim" 
institutunun yaradılmasını və yeni işlərə baxılması (məqbulluq) qaydalarını 
nəzərdə tutan müvəqqəti xarakterli 14-ci bis Protokol imzalanmaya açıq elan 
olundu və 2009-cu il oktyabrın 1-də qüvvəyə mindi. 
 
2.4. Avropa Yerli və Regional Hakimiyyət Konqresi 
Avropa Şurası həm yerli və həm də regional səviyyələrdə demokratiyanın 
rolunu hər zaman yüksək dəyərləndirmişdir.  Elə bu səbəbdəndir ki, vətəndaşların 
harada yaşamaqlarından   asılı   olmayaraq   onların   istəklərinə  cavab  verəcək 
yerli özünüidarə üsulunun təşviqi və inkişaf etdirilməsi Avropa Şurasının  prioritet   
istiqamətlərindən biri kimi qəbul edilir. Avropanın Yerli hakimiyyətləri Konfransı 
1957-ci ildə Avropa Şurasının tərkibində təsis olunmuşdur. Bu təşkilat daha sonra 
öz adını dəyişərək yerli və regional icmaların  seçilmiş nümayəndələrini  bir araya 
gətirən  bir quruma çevrilmişdir.  Hal-hazırda Avropa Yerli  Özünüidarə Xartiyası 
bu qurumun hüquqi bazasını təşkil etməkdədir. 15 oktyabr 1985-ci ildə Avropa 
Şurasına üzv ölkələrə imza üçün təqdim olunmuş bu sənəd 9 sentyabr 1988-ci ildə 
qüvvəyə minmişdir. Bu Xartiya onu imzalayan ölkələrin milli qanunvericiliyində  
yerli   özünüidarə  prinsipini   müəyyən   edən əsas instrument kimi çıxış edir. 
1994-cü ildə Konfrans Avropa Şurasının məşvərətçi  qurumu  olan  Yerli və  
 20 
Regional Hakimiyyətlər Konqresi ilə əvəzlənmişdir.   Ədalətli və  balanslaşdırılmış 
şəkildə  həm yerli və həm də regional hakimiyyətlərin nümayəndələrinin təmsil 
olunduğu qurum iki palatalıdır: Yerli Hakimiyyətlər Palatası və Regionlar Palatası.  
Qurumun Prosedura Qaydalarına əsasən üzvlük və qurumun  fəaliyyəti  
Nizamnamə  ilə  müəyyən  edilmiş Avropa Şurasının Yerli və Regional 
Hakimiyyətlər Konqresinə dair Qətnamə CM/Res (2007) və əlavə edilmiş 2 may 
2007-ci  il  tarixli  Xartiya  ilə və o cümlədən  onun  qəbul etdiyi Prosedura 
Qaydaları ilə tənzimlənir. 
Bu orqan yerli və regional özünüidarəçilik orqanını təmsil edir və Avropa 
Şurasının məşvərətçi orqanıdır. Konqresin əsas məqsədi yerli və regional 
hakimiyyətin Avropanın birləşdirilməsi prosesində və Avropa Şurasının işində 
iştirakını təmin etməkdən ibarətdir. Avropa Şurası tərəfindən qəbul edilmiş bir çox 
konvensiya və sazişlərdə yerli və regional hakimiyyətin əməkdaşlıq məsələləri öz 
əksini tapmışdır.  
Konqres - Avropa Şurasında Avropa region və bələdiyyələrinin səsidir; 
Yerli və Regional səviyyələrdə seçilən nümayəndələr üçün ümumi problemləri 
müzakirə etmək, təcrübələri ilə bölüşmək və öz nöqteyi-nəzərlərini hökumətlərə 
çatdırmaq üçün forum qismində fəaliyyət göstərir; Yerli və Regional siyasət 
məsələləri ilə bağlı Nazirlər Komitəsinə və Parlament Assambleyasına tövsiyələr 
verir; yerli və regional hökumətləri təmsil edən milli və beynəlxalq təşkilatlar ilə 
yaxından əməkdaşlıq edir; iştirakı işləyən demokratiyada vacib olan ictimaiyyətin 
biliyini artırmaq məqsədilə yerli və regional səviyyələrdə dinləmələr və 
konfranslar təşkil edir; Avropa Şurasının bütün üzv dövlətlərində yerli və regional 
demokratiyanın vəziyyətinə dair ölkələr üzrə mütəmadi hesabatlar hazırlayır; 
Avropa Yerli Özünüidarəetmə Xartiyasının yerinə yetirilməsini nəzarət edir; Yeni 
üzv dövlətlərə effektiv yerli və regional özünüidarəetmə təşkili istiqamətindəki 
irəliləyişlərin praktiki aspektləri ilə bağlı yardım edir. 
Müxtəlif siyasi və iqtisadi quruluşa malik yeni dövlətlərin yaranması 
Konqresi öz məqsədlərini yenidən nəzərdən keçirməyə və aşağıdakıları yenidən 
formalaşdırmağa vadar etdi: Avropa Şurasının xüsusilə yeni demokratiyaya malik 
bütün dövlətlərində effektiv yerli və regional hakimiyyət strukturlarının 
dəstəklənməsi; üzv olan və üzvlüyə namizəd olan ölkələrdə yerli və regional 
demokratiya vəziyyətinin öyrənilməsi; vətəndaşları yerli və regional 
demokratiyada effektiv şəkildə iştirakını təmin etmək məqsədilə təşəbbüslərin irəli 
sürülməsi; Avropa siyasətinin formalaşmasında yerli və regional hökumətlərin 
maraqlarının təmsil olunması; regionlar gələcək nəsillərə qoruyub saxlamaq 
məqsədilə sülh, dözümlülük və davamlı inkişaf naminə regional və beynəlxalq 
əməkdaşlığın təşviqi; Avroregionların yaradılmasının təşviqi; yerli və regional 
seçkilərin müşahidəsi kimi yeni məqsədlər müəyyən olundu. 
Yuxarıda da qeyd olunduğu kimi, Konqres iki palatadan ibarətdir: Yerli 
Hakimiyyətlər Palatası və Regionlar Palatası. İki palatalı assambleya 315 əsas və 
315 əvəzedici üzvdən ibarətdir. Onlardan hər biri Avropa Şurası üzv dövlətlərində 
 21 
200.000-dən çox yerli və regional hakimiyyətlərdən seçilən nümayəndələrdir. 
Konqres alternativ əsasda hər bir Palatanın üzvləri sırasında özünün prezidentini 
seçir. Prezident iki sessiya müddəti ərzində öz vəzifələrini icra edir. 
Konqres ildə bir dəfə olaraq Strasburqda iclas keçirir və akkreditə olunan 
Avropa təşkilatlarını və xüsusi status və müşahidəçi qismində digər qeyri-üzv 
dövlətləri salamlayır. 
Milli nümayəndə heyətlərinin üzvlərindən təşkil olunan Daimi Komitə 
müxtəlif Komitələr ilə birgə Konqresin payız və Yaz plenar sessiyalararası 
arasında görüşür. 
Konqres öz işini dörd nizamnamə komitəsi arasında bölür: Avropada yerli 
və regional demokratiyanın inkişafı üzrə hesabatların hazırlanması ilə məşğul olan 
və müstəqil ekspertlər   Komitəsi   tərəfindən   dəstəklənən   İnstitusional   Komitə; 
Media, gənclər, idman və kommunikasiya məsələləri ilə məşğul olan Mədəniyyət 
və Təhsil Komitəsi; Ətraf mühit, məkan və şəhər planlaşdırılması ilə məşğul olan 
Davamlı İnkişaf Komitəsi; Məşğulluq, vətəndaşlıq, miqrasiya, icmalararası 
əlaqələr, qadın və kişilər arasında bərabərlik və həmrəylik məsələləri ilə bağlı 
məşğul olan Sosial Birlik Komitəsi. 
Regionlar   Palatası   həmçinin   Qanunverici   hakimiyyətə malik olan 
Regionlarla iş üzrə İşçi Qrupa malikdir.  Konqresin Baş Rəhbəri büdcənin idarə 
olunmasına və Konqres Katibliyinin 40 nəfərədək əməkdaşına rəhbərlik edir. 
Avropa Şurasının katibliyi konqresə əməli köməklik göstərir. 
Avropa Yerli Özünüidarəetmə Xartiyası (1985) effektiv yerli 
Özünüidarəetmənin demokratiya üçün zəruriliyi prinsipini irəli sürmüşdür. Xartiya 
yeni demokratiyalarda qanunverici islahat modeli qismində çıxış edir. Bəzi 
dövlətlər artıq Xartiyanın prinsiplərini öz konstitusiyalarına tətbiq ediblər. Ərazi 
İcmaları və ya Hakimiyyətləri arasında Transsərhəd Əməkdaşlığı üzrə Avropa 
Konvensiyası (1980) və onun iki əlavə Protokolu yerli və regional hakimiyyətlərin 
ictimai xidmətlərin və ətraf mühitin qorunmasındakı hüququnu tanıyır. 
Xaricilərin Yerli Səviyyədə İctimai Həyatda İştirakı üzrə Avropa 
konvensiyası (1992) səsvermə hüququ daxil olmaqla xaricilərə mülki və siyasi 
hüquqların verilməsi prinsipini irəli sürür. 
Regional və ya Azlıq Dilləri üzrə Avropa Xartiyası (1992) Avropa mədəni 
irsinin yekcins hissəsi olaraq regional və milli azlıq dillərinin qorunmasına və 
onların hüquqda, məktəblərdə, ictimaiyyətdə, mədəni, iqtisadi və sosial həyatda və 
mediada geniş istifadəsinə yardım edir. 
Avropa Landşaft Konvensiyası (2000) hakimiyyətlərə Avropadakı 
landşaftları qorumaq, idarə etmək və planlaşdırmaq məqsədilə yerli, regional, milli 
və beynəlxalq səviyyələrdə tədbirlər görmək öhdəliyini irəli sürür. 
Avropa Şəhər Xartiyası (1992) Avropa şəhər və qəsəbədə vətəndaşların 
hüquqlarını müəyyən edir. O, mənzil tikintisi, şəhər memarlığı, nəqliyyat, enerji, 
idman və əyləncə, çirklənmə və şəhər təhlükəsizliyi kimi şəhər idarəetməsi üçün 
praktiki şəhər idarəetməsi üçün praktiki xidmət təklif edir. 
 22 
2003-cü ildə üzərində dəyişiklik edilən Gənclərin Bələdiyyə və Regional 
Həyatda İştirakı üzrə Xartiya (1992), gənclərə onlara aid olan qərar qəbuletmə 
proseslərində rol oynaması və qonşuluqda, bələdiyyə və regiondakı sosial 
dəyişiklik proseslərində aktiv şəkildə cəlb olunması üzrə ali prinsipləri müəyyən 
edir. 
 
2.5. Avropa Şurasının Katibliyi 
Avropa Şurasının Katibliyi tədqiqat aparır, hesabatlar hazırlayır, Avropa 
ictimaiyyətini Avropa Şurasının fəaliyyəti ilə tanış etmək məqsədi ilə təşkilatın 
sənədlərini nəşr edir. 
Katiblik Nazirlər Komitəsi və Parlament Assambleyası qərarlarının 
hazırlanmasında mühüm rol oynayır. Katibliyə Baş katib rəhbərlik edir. Onu 
Nazirlər Komitəsinin təqdimatı ilə Parlament Assambleyası 5 il müddətinə seçir. 
Baş katib katibliyin işinə görə Nazirlər Komitəsi qarşısında cavabdehlik daşıyır. 
Avropa Şurasının katibliyi böyük aparata malikdir. Hazırda Avropa Şurasının üzvü 
olan dövlətlərinin vətəndaşından təyin edilən 1200 məmuru olan Baş katiblik 
Avropa Şurasının işini təmin edir. 
Avropa Şurasının ali orqanı kimi üzv ölkələrinin dövlət və hökumət 
başçılarının Zirvə toplantısı fəaliyyət göstərir. Bu toplantı ilk dəfə 1993-cü ildə 
Vyanada, ikinci dəfə 1997-ci ildə Strasburqda, üçüncü dəfə isə 2005-ci il 
Varşavada keçirilmişdir. 
 
§ 3. Avropa Şurasının fəaliyyət istiqamətləri  
3.1. İnsan hüquqları 
Avropa İnsan Hüquqları Konvensiyası 
1950-ci il tarixli İnsan hüquqları və əsas azadlıqları haqqında Avropa 
Konvensiyası Avropa Şurasının ən böyük nailiyyətlərindən biridir. İnsan hüquqları 
və əsas azadlıqlarının müdafiəsi haqqında Konvensiya İnsan hüquqları 
Bəyannaməsində təsbit olunan bəzi hüquqların kollektiv həyata keçirilməsi 
istiqamətində atılan ilk addım kimi qiymətləndirilir. Əhəmiyyətinə görə presedenti 
olmayan bu beynəlxalq müqavilə hər bir vətəndaşın ayrılmaz hüquq və 
azadlıqlarının məcmusunu özündə ehtiva edir, dövlətlər qarşısında onun 
yurisdiksiyasına düşən hər bir şəxsə bu hüquqları təmin etmək öhdəliyi qoyur. 
Bundan əlavə, konvensiya insan hüquqlarının müdafiəsi üzrə yeni 
mürəkkəb nəzarət mexanizmini təsis edir və bunun vasitəsilə dövlətlər, bəzi 
hallarda isə vətəndaşlığından asılı olmayaraq ayrı-ayrı şəxslər konvensiyanı 
imzalayan dövlət tərəfindən konvensiyanın müddəalarının pozulması iddia 
olunanda bu məhkəmə institutuna müraciət etmək imkanı qazanırlar. 
Aparılan islahatlardan sonra Avropa İnsan Hüquqları Məhkəməsi fiziki 
şəxslərin birbaşa müraciəti üçün açılmış və onun yurisdiksiyası konvensiyanın 
bütün iştirakçı dövlətləri üçün məcburi xarakter almışdır. İnsan hüquqlarının 
 23 
pozulması müəyyən edilən məhkəmə qərarlarının monitorinqini aparmaq isə 
Nazirlər Komitəsinə həvalə edilmişdir. 
Azərbaycan Avropa İnsan Hüquqları Konvensiyasını 2001-ci il yanvarın 
25-də imzalamış və dekabrın 25-də ratifikasiya etmişdir. Avropa Məhkəməsinin 
yurisdiksiyası ölkəmizə münasibətdə 2002-ci il aprelin 15-də qüvvəyə minmişdir. 
Bu baxımdan Avropa Məhkəməsi və onun fəaliyyəti ölkəmiz üçün böyük 
əhəmiyyət kəsb edir. Belə ki, məhkəmənin praktikası daxili qanunvericiliyin və 
hüquq tətbiqi təcrübəsinin  təkmilləşməsinə müsbət  təsir göstərir.   Bu qarşılıqlı 
əlaqə   Avropa   hüquq   standartlarının   milli   qanunvericiliyə implementasiyasını 
təmin edir və respublikamızın vahid Avropa hüquq məkanına inteqrasiyasını 
stimullaşdırır.  
Sosial iqtisadi hüquqlar 
1961-ci ildə qəbul edilmiş və 1965-ci ildə qüvvəyə minmiş Avropa Sosial 
Xartiyası əsas hüquqların geniş dairəsindən istifadə  etməyə  təminat verir.   Əmək 
hüququ,  ədalətli əmək haqqı, bərabər əməyə görə bərabər haqq, sosial sığorta, 
tibbi yardım, peşə hazırlığı, həmçinin əmək müqavilələrinin bağlanması, tətil 
hüququ bu sahəyə aid edilir. 
İşgəncələrin qadağan olunması 
İşgəncə və qeyri-insani və ya insan ləyaqətini alçaldan davranış və cəzaların 
qarşısının alınması üzrə Avropa Konvensiyası   1987-ci   ilin   noyabr   ayında   
qəbul   edilmiş və 1989-cu ilin fevralında qüvvəyə minmişdir. Konvensiya 
çərçivəsində yaradılmış İşgəncələrin qadağan olunması üzrə Komitədə  fəaliyyət  
göstərən  ekspertlər dövlət  orqanlarının qərarı ilə azadlıqdan məhrum edilmiş 
məhbusların saxlanıldığı cəzaçəkmə müəssisələrinə baş çəkmək və səfərlərin 
nəticəsi ilə əlaqədar əldə olunan nəticələri və tövsiyələri özündə ehtiva edən 
konfidensial hesabatlar hazırlamaq və maraqlı dövlətlərə təqdim etmək 
səlahiyyətlərinə malikdir. Konvensiyanın iştirakçısı olan dövlətlər belə şəxslərin 
vəziyyətini yüngülləşdirməkdən imtina edərsə, komitə bu məsələ ilə əlaqədar 
hazırladığı hesabatı çap edə və ya açıq bəyanatla çıxış edə bilər. Bundan əlavə, 
hesabat maraqlı dövlətin tələbi ilə də onun şərtləri ilə birlikdə nəşr oluna bilər. 
Təcrübədə dövlətlərin əksəriyyəti bu hesabatların nəşrinə razılığını verir. 
İnsan hüquqları üzrə komissar — Avropa Şurasının Nazirlər Komitəsinin 7 
may 1999-cu il tarixli Qətnaməsi ilə təsis edilmişdir. Məqsədi üzv-dövlətlərdə 
insan hüquqlarının effektiv təmin olunmasını təşviq etmək, üzv-dövlətlər 
tərəfindən Avropa Şurasının insan hüquqları üzrə standartlarının 
implementasiyasına dəstək göstərməkdir. O, Avropa Şurasının üzvü olan 
dövlətlərdə insan hüquqları ilə bağlı təhsilin və məlumatlılığın artırılmasına yardım 
edir, səfərlər edir, qanunvericilikdə və təcrübədə insan hüquqları ilə bağlı 
çatışmazlıqların müəyyən edilməsi, milli ombudsman təsisatlarının fəaliyyətinin 
təkmilləşdirilməsi məqsədilə tövsiyələrini verir. 
3.2. Kütləvi informasiya və kommunikasiya vasitələri 
 24 
Avropa Surası Nazirlər Komitəsi kütləvi informasiya vasitələri sahəsində 
siyasətin həyata keçirilməsində riayət edilməli olan prinsipləri dəqiq 
müəyyənləşdirmək məqsədilə 1982-ci ildə Söz və informasiya azadlığı haqqında 
Avropa Bəyannaməsini qəbul etmişdir. 
3.3. Qeyri-hökumət təşkilatları ilə əməkdaşlıq 
Avropa Şurası QHT qismində cəmiyyətin dinamik elementləri ilə 
əlaqələrdən geniş şəkildə faydalanır. Təşkilatın üzləşdiyi əsas çağırışlardan biri 
yeni üzv dövlətlərdə QHT-nin və vətəndaş cəmiyyətinin rolunu artırmaq və 
Panavropa prinsipi əsasında iştirak demokratiyasını gücləndirməkdir. Avropa 
Şurasının əməkdaşlıq proqramları tərəfdaş QHT-lərə etibar edir və demokratik 
islahatlar üzrə mərkəzləşir. 
Avropa Şurası Beynəlxalq QHT-lərin Konfransı (İN-GOs) Avropa 
Şurasında iştirakçı statusu olan beynəlxalq QHT-lərdən təşkil olunmuşdur. Avropa 
Şurası bu status vasitəsilə beynəlxalq QHT-ləri hökumətlərarası fəaliyyətlərə cəlb 
edir, parlament və mühüm sosial məsələlər üzrə yerli və regional hakimiyyət 
üzvləri ilə assosiasiyalar arasındakı dialoqu təşviq edir. 
Məsləhətçi və iştirakçı status: Beynəlxalq QHT-lər 1952-ci ildən etibarən 
Avropa Şurası yanında məsləhətçi statusuna malikdirlər. 2003-cü ilin noyabrında 
beynəlxalq QHT-lərə iştirakçı statusu verildi ki, bu, öz növbəsində, onların Avropa 
Şurasının fəaliyyətində mühüm rolunu tanımasından irəli gəldi. Bu status Nazirlər 
Komitəsinin Qətnaməsi (2003)8 tərəfindən müəyyən olunur. Bu cür statusa malik 
olmaq istəyən beynəlxalq QHT-lər Avropa Şurasının məqsədlərini izləməli və 
onun fəaliyyətinə öz töhfələrini verməlidirlər. Bu günə kimi 400-dən çox 
beynəlxalq QHT bu cür statusa malikdir. Onlar ümumi tədbirlər planı haqqında 
yekun qərar vermək məqsədilə ildə bir dəfə Avropa Şurası Beynəlxalq QHT-lərin 
Konfransını keçirirlər. 
Əlaqələndirmə Komitəsi: Konfrans tərəfindən seçilən Əlaqələndirmə 
Komitəsi Avropa Şurasının Katibliyi və beynəlxalq QHT-lər arasında daimi dialoq 
və əməkdaşlığı təmin etmək məqsədilə mütəmadi olaraq iclaslar keçirir. O, Avropa 
Şurasının siyasi qurumları — Nazirlər Komitəsi, Parlament Assambleyası, Yerli və 
Regional Hakimiyyətlər Konqresi və İnsan hüquqları üzrə komissarla yaxından 
əlaqə saxlayır. 
Qruplaşmalar:    İştirakçı    statusuna    malik    beynəlxalq QHT-lər ildə 
üç dəfə Parlament Assambleyasının sessiyaları zamanı iclas keçirən on tematik 
qruplaşma (İnsan Hüquqları, Gender Bərabərliyi, Avropa Sosial Xartiyası və Sosial 
Siyasətlər, Yoxsulluq və Sosial Birlik, Təhsil və Mədəniyyət, Vətəndaş Cəmiyyəti 
və Avropada Demokratiya, Səhiyyə,   Ətraf   Mühit,   Şəhərlər,   Şimal-Cənub   
Dialoqu   və Həmrəylik)   təsis   edib.   Bu   qruplar   təşkilatın fəaliyyətləri 
haqqında  ilkin  məlumat  alaraq  və  özlərinin  kollektiv  nouhaudan istifadə 
edərək bu fəaliyyətlərin həyata keçirilməsinə öz töhfələrini verməklə, Avropa 
Şurasının nümayəndələri ilə mütəmadi dialoq aparırlar. 
 25 
Əməkdaşlığın müxtəlif formaları: Beynəlxalq QHT-lərlə əməkdaşlıq sadə 
məsləhət formasından tutmuş, xüsusi layihələr üzrə geniş miqyaslı əməkdaşlıq 
daxil olmaqla, müxtəlif forma alır. Beynəlxalq QHT ekspertləri məsləhətçi 
qismində müxtəlif layihələrdə iştirak edə, institusional və müvəqqəti əsasda 
hökumətlərarası komitələrin işinə öz töhfəsini verə, Baş katib üçün memorandum 
hazırlaya, Parlament  Assambleyasının  komitələrinə  və  Yerli  və  Regional 
Hakimiyyətlər Konqresinə yazılı və şifahi bəyanatlar verə və Avropa Şurası 
tərəfindən təşkil olunan seminar və iclaslarda çıxış edə bilər. İştirakçı statusuna 
malik beynəlxalq QHT-lər öz fəaliyyətləri çərçivəsində Avropa Şurasının məqsəd 
və fəaliyyətləri haqqında məlumatlar yayırlar. 
2003-cü ilin noyabrında beynəlxalq QHT-lərə iştirakçı statusu verilməzdən 
əlavə, QHT-lərin bütün üzv dövlətlərdə demokratiya və açıq cəmiyyətin 
gücləndirilməsindəki həlledici rolları və onların Avropa Şurasının fəaliyyət 
proqramlarına öz konstruktiv töhfəsini verməsini əks etdirən Avropa Şurası və 
milli QHT-lər arasında əməkdaşlıq sənədi (Qətnamə(2003)9) əlavə olundu. 
3.4. Terrorizmlə mübarizə 
Terrorizmlə mübarizə üzrə 1977-ci il Konvensiyası terrorizmə qarşı 
mübarizədə əməkdaşlıq məsələlərini nizama salır. 
3.5. Canlı təbiət 
Avropada canlı təbiətin və ətraf mühitin mühafizəsi üzrə Bern 
Konvensiyasının məqsədi təbiətin bütün aspektlərini əhatə edən nadir və 
məhvolma təhlükəsi altında olan heyvan və bitki növlərinin, təbii yaşayış 
məntəqələrinin mühafizəsindən ibarətdir. 
3.6. Təbii fəlakət və texnoloji qəzalar problemləri üzrə elmi əməkdaşlıq 
Böyük təbii fəlakətlərin nəticələrinin aradan qaldırılması üçün 1987-ci ilin 
may ayında böyük təbii və texnoloji qəzaların qarşısının alınması, müdafiəsi və 
yardımının təşkili haqqında açıq razılaşma bağlanmışdır. Sazişin məqsədi elmi-
texniki əməkdaşlığın effektivliyinin artırılmasıdır. 
3.7. İdman 
İdmanda onun xeyirxah ideyalarının mühafizəsi məqsədilə Avropa Şurası 
öz fəaliyyətini iki istiqamətdə həyata keçirir: 
hazırda mövcud olan ənənələrdən idmanın  "təmizliyinin" mühafizəsi; 
həyat səviyyəsinin yüksəldilməsi vasitəsi kimi kütləvi idmanın inkişafı. 
3.8. Xuliqanlıq 
Beynəlxalq görüşlərdə futbolla bağlı zorakılıqların qarşısının alınması üçün 
hazırlanmış Avropa Konvensiyası idman meydançalarında və ətrafda adamların 
təhlükəsizliyinin təmin edilməsi məqsədilə hüquqi cəhətdən məcburi tədbirləri 
nəzərdə tutur. 
3.9. Sərhədyanı əməkdaşlıq 
Bu konvensiya sərhədyanı ərazilərdə yerləşən qonşu rayonlar arasında 
regional inkişaf, ətraf mühitin mühafizəsi və xidmət sahələrinin yaxşılaşdırılması 
istiqamətində müqavilələrin bağlanmasını nəzərdə tutur. 
 26 
3.10. Məlumatların müdafiəsi 
Bir sıra ölkələrdə kompüter texnologiyaları sahəsində qanunların qəbul 
olunmasında mühüm rol oynamış bu konvensiyanın məqsədi kompüter 
məlumatlarından qeyri-düzgün istifadə olunmasının qarşısının alınmasına xidmət 
edir. 
Avropa Şurasının fəaliyyət dairəsinə konvensiyaların qəbul edilməsi ilə 
yanaşı, müxtəlif sferalar üzrə qruplar və orqanlar təşkil etmək, həmçinin 
konfranslar və digər tədbirlər keçirmək də aiddir. 
3.11. Pompidu qrupu 
Üzv dövlətlərin narkomaniya və narkotik vasitələrlə qanunsuz alverə qarşı 
mübarizə fəaliyyətini əlaqələndirən bu qrup ildə iki dəfə nazirlər səviyyəsində 
keçirdiyi konfranslarında öz fəaliyyətinə yekun vuraraq yeni vəzifələr və 
əməkdaşlıq sahələri müəyyənləşdirir. Narkotikdən sui-istifadənin profilaktikası, 
narkomanlar arasında QİÇƏ-ə qarşı mübarizə, narkomanların müalicəsi məqsədilə 
strategiyanın hazırlanması Pompidu qrupunun daim diqqət mərkəzindədir. 
3.12. Gənclərin fəaliyyəti 
Müasir dövrdə şəxsi azadlıq, demokratiya, insan hüquqlarına hörmət və bir 
sıra digər dəyərli sərvətlərə sadiq qalan avropalı gəncləri Avropada və beynəlxalq 
səviyyədə fəal vətəndaşlar kimi hazırlamağa, özlərinin gələcəyini qurmaq üçün 
fəaliyyətə cəlb etməyə çalışan Avropa Şurası bu sahədəki fəaliyyətində məhz 
sadalanan ideyalara istinad edir. 
Minlərlə avropalı mehmanxana tipli təhsil müəssisəsi olan və məqsədi 
gəncləri onlara aid problemləri analiz etməyə və bu problemlərin həlli yolunu 
axtarmağa sövq etməkdən ibarət olan Avropa Gənclər Mərkəzinin və Avropa 
Gənclər Fondunun təşkil etdiyi tədbirlərdə iştirak edir. 
Avropa Gənclər Mərkəzinin əməkdaşlarından gənclərin işi üzrə 
hökumətlərarası əməkdaşlıq məsələlərinin həlli üçün təyin edilən katiblik 1985-ci 
ildən keçirilən gənclərin işi üzrə nazirlərin konfransını hazırlayır və müşavirələr 
keçirir. 
Avropa Gənclər Fondu isə gənclər təşkilatına beynəlxalq fəaliyyətlərini 
həyata keçirmək üçün maliyyə vəsaiti ayırır. 
Hər iki orqan öz fəaliyyətini birgə idarəçilik prinsipləri əsasında quraraq 
ümumilikdə gənclərin mühüm maraqlarını ifadə edir. 
3.13. Səhiyyə 
Bu sahədə Avropa siyasətini həyata keçirən Avropa Şurasının məqsədi üzv 
dövlətlərin səhiyyə ilə bağlı siyasətinin vahid şəklə salınması, tibbi məsələlər üzrə 
profilaktiki və maarifçilik tədbirlərinin həyata keçirilməsinə nail olmaqdır. 
Gənclərin QİÇS-ə yoluxmasının və narkomaniyaya cəlb olunmasının qarşısının 
alınması məqsədilə Ümumdünya Səhiyyə Təşkilatı və Avropa İttifaqı ilə birlikdə 
həyata keçirilən gənclərin eksperimental proqramı fəaliyyət göstərir. Tibbi 
avadanlığın və kompüter texnikasının inkişafı ilə əlaqədar olaraq tibb işçilərinin 
hazırlanması üçün üzv dövlətlərdə daim fəaliyyət göstərən qruplar təşkil edilir. 
 27 
3.14. Dərman üzrə Avropa Komissiyası 
Komissiyanın məqsədi cəmiyyəti düzgün olmayan və dələduzluqla istehsal 
edilən dərman preparatlarından müdafiə etməkdir. Avropa farmakopiyası 
Avropada istehsal olunmuş tibbi preparatların keyfiyyətinə təminat verir. 
3.15. Qan 
Hazırda milli qanköçürmə mərkəzləri Ümumavropa şəbəkəsində 
birləşmişdir. Şura insan toxumalarının qruplar üzrə növlərə ayrılması 
metodikasının təkmilləşdirilməsi və vahid şəklə salınması üzrə iş aparır. Şura 
kompüterləşdirilmiş transplantasiya mərkəzi yaratmışdır ki, bu da köçürülən 
orqanlardan səmərəli istifadəyə və bir çox insanın həyatının qorunmasına kömək 
edəcəkdir. 
3.16. Arxitektura və arxeoloji irsin mənimsənilməsi və mühafizəsi 
Avropada arxitektura irsinin mühafizəsi üzrə və Avropada arxeoloji irsin 
mühafizəsi üzrə konvensiyaların məqsədi bu sahələrdə siyasətin 
möhkəmləndirilməsi, inkişafı, vahid şəklə salınması və sözügedən sahələrdə 
Avropa əməkdaşlığının hüquqi çərçivəsinin hazırlanmasına yönəlmişdir. Tarixi və 
arxitektura irsi sahəsində fəaliyyət Mədəni irs üzrə komitə tərəfindən 
əlaqələndirilir. Bərpa sahəsində bütün mütəxəssisləri birləşdirərək Ümumavropa 
şəbəkəsi yaratmış Avropa Mərkəzi arxitektura abidələrinin mühafizəsi və bərpası 
ilə məşğul olur. 
3.17. "Avroimic" 
Avropada kino və audivizual istehsala kömək fondu olaraq 1988-ci ildə 
yaradılıb və ən azı, üç üzv dövlətin məşğul olduğu filmlər və ya ən azı, üç Avropa 
ölkəsində çəkilən sənədli filmlərə qismən maliyyə yardımı göstərir. 
3.18. Avropa qlobal qarşılıqlı asılılıq və həmrəylik Mərkəzi 
Üzv dövlətlərə Şimal-Cənub dialoqu problemləri və qlobal qarşılıqlı asılılıq 
məsələləri üzrə ictimai rəyin formalaşmasına köməklik göstərir. 
 
 
II fəsil 
Azərbaycan Respublikası ilə Avropa Şurası arasında əməkdaşlığın 
inkişaf dinamikası 
Müasir dövrdə Ümumavropa məkanında insan hüquqlarının qorunması və 
yeni müstəqillik əldə etmiş dövlətlərdə demokratik proseslərin inkişaf etdirilməsi 
istiqamətində, habelə beynəlxalq münasibətlər sisteminin tənzimlənməsində, qitədə 
sülhün, təhlükəsizliyin saxlanmasında, qlobal problemlərin həllində müstəsna rol 
oynayan Avropa Şurası öz strukturuna, işinin çoxşaxəliyinə görə mürəkkəb bir 
sistemdir. Bu baxımdan ölkəmizin Avropa Şurası ilə əməkdaşlığının inkişaf 
dinamikasını nəzərdən keçirmək maraqlı olardı. 
1991-ci ildə dövlət müstəqilliyini bərpa edən Azərbaycan dünya dövlətləri 
ilə, universal və regional beynəlxalq təşkilatlarla əlaqələr qurmağa başlayır. 
 28 
Azərbaycan qarşıya çıxan bir sıra mühüm problemlərin, ilk növbədə dövlət 
müstəqilliyinin qorunub saxlanması və möhkəmləndirilməsi, Dağlıq Qarabağ 
probleminin sülh yolu ilə həll olunması, bazar iqtisadiyyatı istiqamətində 
islahatların həyata keçirilməsi və dünya inteqrasiya prosesinə sıx cəlb olunmasında 
beynəlxalq təşkilatların rolundan istifadə etmək məqsədilə qısa müddət ərzində 
Birləşmiş Millətlər Təşkilatı (BMT), Avropada Təhlükəsizlik və Əməkdaşlıq 
Təşkilatı (ATƏM, daha sonra ATƏT), İslam Konfransı Təşkilatı (İKT), Avropa 
Şurası, Avropa Birliyi, NATO və başqa beynəlxalq və regional qurumlarla 
qarşılıqlı faydalı əlaqələr yaratdı. Müstəqil Dövlətlər Birliyi (MDB), GUAM, Qara    
Dəniz İqtisadi  Əməkdaşlıq Təşkilatı (QDİƏT) kimi qurumların yaradılmasında 
yaxından iştirak etdi. 
1991-1992-ci illərdə - BMT-yə, ATƏT-ə, İslam Konfransı Təşkilatına daxil 
olmaqla Azərbaycan müstəqil dövlət kimi iradəsini ifadə edərək beynəlxalq aləmdə 
ilk addımlarını atdı. 
Bu gün Azərbaycan dövlətinin xarici siyasət kursu ölkənin müstəqilliyinin, 
təhlükəsizliyinin, ərazi bütövlüyünün təmin olunması, Azərbaycanda iqtisadi 
islahatların həyata keçirilməsi üçün əlverişli şəraitin yaradılması, digər dövlətlərlə 
formalaşmış bərabərhüquqlu və faydalı münasibətlərin sərhədlərinin genişlənməsi 
və balanslaşdırılmış praqmatik xarici siyasətin həyata keçirilməsindən ibarətdir. 
Bu gün Azərbaycan, demək olar ki, əksər nüfuzlu beynəlxalq təşkilatların 
üzvüdür. Avropanın demokratik və təhlükəsiz əraziyə çevrilməsinə kömək üçün 
üzv dövlətlər arasında sıx əlaqələr yaratmasında müstəsna xidmətləri olan Avropa 
Şurası ilə Azərbaycan arasında əməkdaşlığın təhlili öz aktuallığı baxımından digər 
qurumlarla müqayisədə daha yüksəkdə durur. 
Bu gün Avropa Şurası ilə yeni dövlətlərin əlaqələrinin yaranması formaları, 
mahiyyət və məqsədləri, inkişaf istiqamətləri geniş tədqiq edilməli 
məsələlərdəndir. Azərbaycan Respublikası ilə Avropa Şurası arasında bu əlaqələr 
aktuallığına görə son dərəcə diqqəti cəlb edir. 
Azərbaycan Respublikası ilə Avropa Şurası arasında əlaqələrin 
yaranmasının, inkişaf edib möhkəmlənməsinin, onların tarixi kökləri və hüquqi 
əsaslarının tədqiq edilməsi, Avropa Şurası ilə əməkdaşlığın ölkənin xarici 
siyasətindəki və daxili  həyatındakı   rolunun  öyrənilməsi,  Azərbaycanda  
demokratiyanın inkişafı və insan hüquqlarının qorunması sahəsində əldə olunmuş 
nailiyyətlərdə Avropa Şurasının rolu, bu təşkilatlarla perspektiv istiqamətlərin 
müəyyənləşdirilməsi, ümumiyyətlə, Avropa Şurası təşkilatının öyrənilməsi, onun 
mahiyyətinin, quruluşunun və fəaliyyətinin tədqiqi bu gün Azərbaycan üçün 
zəruridir. 
Azərbaycanın beynəlxalq münasibətlər sisteminə daxil olması, dünya 
siyasət aləminə qoşulması çətin və ağrılı olmuşdur. Əslində, suveren Azərbaycanın 
diplomatiyasının qurulmasına sıfırdan başlanmışdır. Yeni epoxaya qədəm qoyan 
Azərbaycan çoxlu problemlə üzləşmiş, bunlardan ən kəskin və qorxulusu 
 29 
ölkəmizin beynəlxalq aləmdən təcrid edilməsi təhlükəsi olmuşdur. Bu çətin 
vəziyyətdən çıxmaq məqsədilə neçə illər ərzində ardıcıl səylər göstərilmişdir. 
Mərkəzi və Şərqi Avropa ölkələrinin sosialist blokundan çıxması və eləcə 
də yeni müstəqil dövlətlərin yaranması Avropa Şurasının siyasətində köklü 
dəyişikliklərə gətirib çıxardı və "qapılarının onların üzünə açılması" ilə nəticələndi. 
1989-cu ildə Avropa Şurası namizəd ölkələrin nümayəndələri ilə AŞ PA 
məruzəçiləri arasında diskussiya üçün əsas ola biləcək "check list" hazırladı. 
Adətən, hüquq ekspertlərinin məruzəsindən sonra müvafiq məruzəçilər barəsində 
məruzə və ya rəy hazırlanmalı olan ölkələrə bir neçə səfər etdilər. AŞ PA 
qəbulolunma proseduru zamanı AŞ PA yanında  "xüsusi  dəvət  olunmuş  statusu"  
deyilən  effektiv  bir alət işləyib  hazırladı. 1992-ci  ilin  yanvarında Azərbaycan 
rəsmi  olaraq   "xüsusi   dəvət   olunmuş   statusu"nun  verilməsi barədə xahişlə 
Avropa Şurasına müraciət etdi. Bu status assambleyanın və  bir çox  komissiyaların  
işində  səsvermə  və AŞ PA tərəfindən qəbul olunacaq mətnə təkliflər verilməsi 
hüququ istisna olmaqla, iştirak etmək hüququ verirdi. "Xüsusi dəvət olunmuş 
statusu" almamışdan əvvəl xahiş edən tərəf insan hüquqları sahəsində siyasi və 
hüquqi əhəmiyyət kəsb edən məcburi xarakterli bir sıra beynəlxalq alətləri qəbul 
etməlidir. O, AŞ PA-ya məruzəçilərin səfəri zamanı təşkilata məlum olan layiqli 
tərəfdaşlara malik olmaq imkanı verir, bu da missiyanın uğurunu təmin edir. Qeyd 
etmək lazımdır ki, əslində, yeni dövlətin qəbulu assambleyanın məruzəçiləri ilə 
"xüsusi dəvət olunmuş" milli parlamentin nümayəndə heyətinin əməkdaşlığının 
nəticəsidir; bu əməkdaşlığın effektivliyi bir çox hallarda qəbulolunmanın tezliyini 
şərtləndirir. Son məruzə AŞ PA-nın plenumuna təqdim olunur. Prosedur namizəd 
dövləti Avropa Şurasına üzvlüyə dəvət etməyi Nazirlər Şurasına tövsiyə edən rəyin 
qəbul olunması ilə başa çatır. Bu normativ fəaliyyət təşkilata qəbul olunan zaman 
dövlətin öz öhdəliklərini yerinə yetirməsində ifadə olunur və 1993-cü ildə nəzarət 
prosedurunun yaranmasına gətirib çıxardı. 
Lakin 1992-ci ildə Avropa Şurasının özü Cənubi Qafqaz regionuna qədər 
genişlənməyə hazır deyildi. Üstəlik, bu təşkilatın ölkəmizə münasibəti də müsbət 
deyildi və hətta 1992-ci ildə Avropa Şurasının qeyri-üzv ölkələr üzrə komitəsi 
Ermənistan — Azərbaycan, Dağlıq Qarabağ münaqişəsi ilə əlaqədar 
respublikamızın əleyhinə bəyannamə qəbul etmişdi. Belə bir şəraitdə ilk növbədə 
Avropa Şurasında Azərbaycanın obyektiv, düzgün imicini formalaşdırmaq    lazım 
idi. 
Müdafiə və təhlükəsizlik məsələləri istisna olmaqla, Avropa Şurası bir çox 
fəaliyyət istiqamətlərini əhatə edir. Onun proqramına insan hüquqları, kütləvi 
informasiya vasitələri, hüquq  sahəsində  əməkdaşlıq,  sosial və  iqtisadi 
problemlər, səhiyyə, təhsil, mədəniyyət, idman, gənclik, yerli və regional 
idarəetmə və ətraf mühitlə bağlı məsələlər daxildir. 
Avropa Şurasının Nizamnaməsinə görə, onun üzvü "qanunun aliliyi 
prinsipini tanıyan və yurisdiksiyası altında olan şəxslərə insan hüquqları və əsas 
azadlıqlarından istifadə etməyə şərait yaradan" Avropa dövlətləri ola bilər. 
 30 
Hərbi məsələlərdən uzaq, sırf siyasi təşkilat olan Avropa Şurası demokratik 
idarə formalı ölkələr arasında sıx əlaqələri nizamlamağa çalışır. 
Belə ölkələrdən birinə çevrilən Azərbaycan əlverişli perspektivlər və real 
imkanlar qazanır. 
Azərbaycanın Avropaya inteqrasiya proseslərinə qoşulmaqda maraqlı 
olması qısa müddətdə ölkədə yaradılmış siyasi sabitlik, respublikamızda 
demokratik, hüquqi və dünyəvi dövlət quruculuğu, bazar iqtisadiyyatının bərqərar 
olmasına yönəldilmiş siyasi-iqtisadi islahatlar, insan hüquqlarının qorunması 
sahəsində həyata keçirilmiş tədbirlər Azərbaycanın Avropaya inteqrasiya 
proseslərinə qoşulması üçün əlverişli zəmin yaradırdı. 
Azərbaycanın əlverişli geosiyasi mövqeyi və zəngin təbii ehtiyatları 
Avropanı Azərbaycana cəlb edirdi. Bu baxımdan, Avropa beynəlxalq 
təşkilatlarının Azərbaycanla əməkdaşlığa meyilli olmaları təbii qəbul edilməli idi. 
Azərbaycanın Avropa Şurası ilə əlaqələri aşağıdakı siyasi məqsədləri güdür: 
qazanılmış müstəqilliyin təsdiqi və möhkəmləndirilməsi; insan və vətəndaş 
hüquqlarının təmin edilməsinin gücləndirilməsi; 
Avropa dövlətləri ilə diplomatik münasibətlərin beynəlxalq təşkilat 
çərçivəsində çoxtərəfli əsaslarda dərinləşdirilməsi; 
ölkəmizin xarici siyasətinin dövlətlərin və xalqların dinc yanaşı yaşaması, 
sülhü və təhlükəsizliyin qorunması və digər beynəlxalq hüquq prinsiplərinə 
əsaslandığını nümayiş etdirmək; 
öz məqsədlərini və mövqeyini dünya ictimaiyyətinə çatdırmaq üçün Avropa 
Şurasının ali tribunasından istifadə etmək 
Avropa Şurası ilə Azərbaycanın əlaqələrinin qurulmasını və inkişafını şərti 
olaraq üç mərhələyə bölmək olar: 
1992-ci ildən  28 iyun 1996-cı ilə qədərki dövr; 
28.06.1996-cı il — 25 yanvar 2001-ci ilə qədər olar müddət; 
25.01.2001-ci ildən sonrakı dövr.  
 
§ 1. I mərhələ: 
I mərhələ Azərbaycanın Avropa Şurası ilə sistemsiz və pərakəndə 
əlaqələrini əhatə edir. Bu mərhələdə əlaqələrdəki belə qeyri-müəyyənlik, 
Ermənistanın təcavüzkarlığına qarşı mübarizəyə daha çox diqqət verilməsi və bir 
sıra daxili proseslərlə, bu məsələdə daxili və xarici siyasətdə qeyri-sabitliyin 
mövcudluğunu aydın şəkildə göstərməsi ilə səciyyələnir. Bu dövrün başaçatma 
həddinin ilkin olaraq 1993-cü ilin sonu kimi qəbul edilməsi, nəticədə birinci 
mərhələnin də, öz növbəsində, iki hissəyə ayrılmasına imkan yaradır. 
Birinci hissə: Azərbaycan Respublikası rəsmi şəkildə ilk dəfə 1992-ci ilin 
yanvarında Avropa Şurasına müraciət edərək "xüsusi dəvət olunmuş" statusu ilə 
təşkilatın fəaliyyətində təmsil olunmaq istədiyini bildirmişdi. Lakin bu dövrdə 
Cənubi Qafqaz ölkələrinin Şuranın fəaliyyətində iştirakı məsələsi hələlik açıq 
saxlanmışdı, bir tərəfdən Avropa Şurasının Qafqaz regionuna kimi genişlənməyə 
 31 
hazır olması üçün lazımi fəaliyyət mexanizmi hələlik mövcud deyildi, digər 
tərəfdən, Qafqaz respublikalarında genişlənən demokratik hərəkatın dönərsizliyi 
hələlik şübhə altında idi. 
Avropa Şurası ilə işgüzar əlaqələrin qurulmasına nail olmaq məqsədilə 
Azərbaycan hökuməti və parlament nümayəndələri 1992-ci ilin iyun və 
oktyabrında Şuranın mənzil-qərargahının yerləşdiyi Strasburqa səfərlər etdilər ki, 
məhz bu zaman təşkilatla əməkdaşlığın formaları, habelə Avropa Şurasının Dağlıq 
Qarabağ münaqişəsini nizama salmaq üçün vasitəçilik missiyasının məzmun və 
mahiyyəti razılaşdırıldı. 
Avropa Şurasının respublikamıza münasibəti erməni millətçiləri tərəfindən 
Azərbaycana qarşı aparılmış təbliğat əsasında formalaşaraq, bu dövrdə 
Azərbaycanın haqq səsinin dünya ictimaiyyətinə doğru-düzgün çatdırılmaması və 
hətta Parlament Assambleyasının üzvü olmayan Avropa ölkələri ilə əlaqələr 
komitəsinin 1992-ci il fevral ayının 5-də Dağlıq Qarabağa dair Azərbaycanın 
mövqeyinə zidd olan bəyanat qəbul etməsi ilə nəticələnmişdi. Belə bir şəraitdə, ilk 
növbədə, Avropa Şurasında Azərbaycanın obyektiv, doğru-düzgün imicini 
yaratmaq, Azərbaycanın Avropa Şurasının prinsiplərinə uyğun xarici siyasət 
yeritdiyini, insan hüquqlarının müdafiəsi və demokratiya yolu ilə inkişaf etdiyini 
bəyan etmək lazım idi. Bu sahədə aparılan iş özünün real nəticələrini verməyə 
başladı. Digər tərəfdən, Avropa Şurası tərəfindən Ermənistan—Azərbaycan 
münaqişəsinə obyektiv yanaşılmaqla münaqişənin təşkilat tərəfindən daha ətraflı 
öyrənilməsi Avropa Şurasında münaqişəyə və Azərbaycana münasibətdə 
dəyişikliklər yaratdı. Belə ki, artıq 1992-ci il mart ayının 12-də Avropa Şurası 
Nazirlər Komitəsinin qəbul etdiyi bəyanatda komitə Dağlıq  Qarabağ hadisələri ilə 
əlaqədar  dərin  təşviş  hissi  keçirdiyini  bildirirdi.   Bəyanatda Azərbaycanın 
Dağlıq Qarabağ vilayətinin dinc əhalisi barəsində zorakılıq pislənilir və göstərilirdi 
ki,   beynəlxalq  birlik Dağlıq Qarabağda münaqişənin zor gücünə aradan 
qaldırılmasına razı ola bilməz. Bəyanatda sərhədlərin toxunulmazlığı prinsipinin 
gözlənilməsi zəruriliyinin qeyd olunması münaqişənin   beynəlxalq   hüququn   
prinsipləri əsasında nizama salınmasının vacibliyindən  xəbər   verirdi.  Bəyanatda   
qeyd olunurdu ki, sərhədlər yalnız dinc yolla və qarşılıqlı razılıq əsasında 
dəyişdirilə  bilər. Erməni  təcavüzkarları  tərəfindən Kəlbəcər rayonunun işğal 
edilməsi ilə əlaqədar olaraq Avropa Şurası Nazirlər Komitəsi erməni qoşunlarının 
Kəlbəcər rayonundan çıxarılması haqqında 16 aprel 1993-cü ildə bəyanat verdi. 
Sənəddə deyilirdi ki, Nazirlər Komitəsi BMT Təhlükəsizlik Şurası sədrinin   bütün 
döyüş   əməliyyatlarını dərhal   dayandırmaq   çağırışına   tamamilə   tərəfdar   
çıxır  və bölgədə sülh və təhlükəsizlik üçün qorxu yaradan qüvvələrin oradan 
çıxarılmasını tələb edir. 
Ümumiyyətlə isə Ermənistan qoşunları 1992-1993-cü illər ərzində Şuşanı, 
Laçını, Kəlbəcəri, Ağdamı, Füzulini, Qubadlını, Cəbrayılı və Zəngilanı ələ 
keçirərək Azərbaycan torpaqlarının 16 min kvadrat kilometrlik bir hissəsini 
(halbuki Dağlıq Qarabağın ərazisi 4 min kvadrat kilometrdir) öz işğalı altına aldı. 
 32 
Münaqişə ilə bağlı BMT Təhlükəsizlik Şurası 4 qətnamə (822, 853, 874 və 884 
saylı), Təhlükəsizlik Şurasının sədri isə 6 bəyanat qəbul etmişdi. 
Avropa Şurası ilə Azərbaycan arasında işgüzar əlaqələrin qurulması 1993-
cü ilin ortalarına aiddir. Hələ 1992-ci ilin oktyabr səfəri zamanı Azərbaycan 
nümayəndə heyəti Avropa Şurası ekspertlərini Azərbaycana dəvət etmişdi. 1993-cü 
il aprelin 28-30-da Avropa Şurasının ekspertləri, başda Baş Katibliyin Hüquqi 
Məsələlər üzrə Departamentinin direktoru E.Xerremus olmaqla Azərbaycanda 
oldular, hüquqi şəraiti öyrəndilər. Danışıqların gedişində milli qanunvericiliyin 
təkmilləşdirilməsi yolları, Azərbaycanın bir sıra konvensiyalara qoşulması 
məsələləri, Avropa Şurasının Azərbaycan qaçqınlarına ayıra biləcəyi humanitar 
yardım barədə ekspertlərin təklifləri geniş müzakirə edildi, maddi-texniki təminat 
məsələlərinə dair ilkin razılaşmalar əldə olundu. 
1993-cü ilin sonundan ikinci mərhələyə qədər olan müddət tamamilə fərqli 
cəhətlərə malik olan dövrdür: 
1993-cü ildən başlayaraq Azərbaycan xalqı müstəqil dövlətçiliyini inkişaf 
etdirərək öz tarixi seçimini etmiş, Avropa dəyərləri, normaları və standartları 
əsasında hüquqi, demokratik, dünyəvi dövlət quruculuğu və vətəndaş cəmiyyətinin 
formalaşdırılması yolunu tutmuşdur. 
Avropa Şurasının üzvü olan dövlətlərin yüksək səviyyədə ilk konfransı 
1993-cü ildə Vyanada kcçirilmişdi. Vyana Konfransı Avropanın gələcək inkişaf 
perspektivlərinə dair tarixi bəyannamənin qəbulu ilə başa çatmışdı. Burada yeni 
tarixi şəraitlə bağlı Avropa Şurasının qarşısında duran məqsəd və vəzifələr də 
açıqlanmışdı. 
Məhz bu ildən etibarən Azərbaycanın xarici siyasətində Avropa Şurasına 
daxil olmaq istiqamətində həyata keçirilən kompleks tədbirlər, müstəqil 
Azərbaycanın dünyəvi dövlət quruculuğu sahəsində bu qurumdan öyrənmək 
meyillərini daha bariz şəkildə büruzə verirdi. 
Bu dövrdə Azərbaycan Respublikasının Prezidenti Heydər Əliyevin 
beynəlxalq aləmdə cərəyan edən proseslərə incə və praqmatik yanaşma tərzi və 
Azərbaycanın vahid Avropa ailəsinə daxil olması istiqamətində apardığı 
məqsədyönlü siyasəti nəticəsində Azərbaycanın Avropa Şurasına tamhüquqlu üzv 
olması üçün zəmin yaradıldı. 
1993-cü ilin ikinci yarısından sonra ölkəmizin beynəlxalq fəallığının 
güclənməsi, ictimai həyatın hərtərəfli demokratikləşdirilməsi sahəsində inamlı 
addımların atılması, Ermənistanla münaqişədə respublikamızın hərbi əməliyyatları 
dayandırılması və atəşkəsin əldə edilməsinə yönəlmiş fəaliyyəti Azərbaycanla 
Avropa Şurasının yaxınlaşması prosesinə zəruri impulslar verdi. 1994-cü ilin may 
ayında Ermənistan—Azərbaycan münaqişəsində atəşkəs əldə edilməsi Avropa 
Şurası ilə əməkdaşlıq üçün yeni üfüqlər açdı. 
Ötən illər ərzində Azərbaycanda demokratik dəyərlərin bərqərar və inkişaf 
etdirilməsi, insan hüquqlarının və əsas azadlıqlarının təmin olunması sahəsində 
nəzərəçarpan nailiyyətlər qazanılmışdır. Azərbaycan cəmiyyətinin irəliyə doğru 
 33 
inkişafının bünövrəsini 1995-ci ildə referendum yolu ilə qəbul edilən, insan hüquq 
və azadlıqlarını özündə əks etdirmək baxımından ən yüksək norma və standartlara 
cavab verən Azərbaycanın ilk Konstitusiyası qoymuşdur. Belə ki, Azərbaycan 
Respublikası Konstitusiyasının 12-ci maddəsinə əsasən, insan və vətəndaş 
hüquqlarının və azadlıqlarının təmin edilməsi dövlətin ali məqsədi kimi göstərilir. 
Konstitusiyada təsbit edilmiş prinsipləri və dəyərləri həyata keçirmək 
məqsədilə ölkədə genişmiqyaslı islahatlara başlanılır. Bu mərhələnin tarixi 
hadisələrinin xronoloji ardıcıllığına diqqət yetirdikdə Avropa Şurası ilə 
Azərbaycan arasında daha sıx və intensiv əməkdaşlığın qurulması açıq-aşkar hiss 
olunur. 1993-cü ilin oktyabr ayında ermənilər tərəfindən əldə edilmiş atəşkəsin    
pozulması ilə əlaqədar Avropa  Şurası 9 noyabr 1993-cü ildə Dağlıq Qarabağa dair 
verdiyi bəyanatda deyilirdi: 
"Avropa Şurası 1993-cü il oktyabrın 24-də Dağlıq Qarabağ bölgəsində 
atəşkəs haqqında sazişin pozulmasını pisləyir və bu yaxınlarda işğal olunmuş 
ərazilərdən bütün qüvvələri çıxarmağa çağırır. Avropa Şurası, ATƏM-in 
prinsiplərinə uyğun olaraq, Azərbaycan Respublikasının ərazi bütövlüyünə və 
suverenliyinə əhəmiyyət verdiyini təsdiqləyir. 
Avropa Şurası silahlı toqquşmalardan qaçmaqla canını qurtaran on minlərlə 
mülki şəxsin taleyindən xüsusilə narahatdır. Həmin qaçqınların qəbulu və müdafiə 
edilməsi beynəlxalq birliyin üstün vəzifələrindən olmalıdır. Bundan əlavə, bu 
qaçqınların olması münaqişənin beynəlxalq miqyas alması təhlükəsini artırır və 
bütün regionun sabitliyi üçün qorxu törədir. 
Avropa Şurası zərər çəkmiş əhaliyə bundan sonra da humanitar yardım 
göstərəcəkdir. Bununla əlaqədar o, regionun bütün dövlətlərini yardımın 
çatdırılmasına kömək etməyə çağırır. Avropa Şurası Ermənistan—Azərbaycan, 
Dağlıq Qarabağ münaqişəsini möhkəm siyasi vasitələrlə aradan qaldırmaq yolları 
axtarmaq məqsədilə ATƏM-in Minsk qrupunun göstərdiyi səyləri bütünlüklə 
dəstəklədiyini bir daha təsdiq edir. O, münaqişədə iştirak edən tərəfləri 1993-cü il 
oktyabrın 24-də pozulmuş atəşkəs vəziyyətini bərpa etməyə çağırır". 
Ekspertlərin aprel səfərindən sonra Avropa Şurası Parlament 
Assambleyasının  Komissiyası  Qarabağ  münaqişəsinə dair müzakirələr və birbaşa 
görüşlər keçirilməsinə dair təşəbbüslə çıxış etdi, lakin görüşün keçirilməsinə dair 
ilk təşəbbüs baş tutmadı.  Belə  ki,  1994-cü  il yanvarın  24-28-də Strasburqda   
D.Atkinsonun  sədrliyi  ilə  komissiyanın görüşündə Azərbaycan nümayəndə 
heyəti iştirakdan imtina etdi, çünki görüşə — Strasburq şəhərinə Ermənistan 
nümayəndələri ilə yanaşı, tərəf müqabili kimi Dağlıq Qarabağ ermənilərinin də 
nümayəndələri dəvət olunmuşdular. Azərbaycan tərəfinin görüşdən imtina 
etməsinə baxmayaraq, Avropa Şurası Komissiyası görüş keçirilməsinə nail oldu. 
1994-cü il iyul ayının 4-dən 11-dək Strasburqda, Avropa Şurasının 
qərargah-mənzilində Avropa Şurası Parlament Assambleyasının qeyri-üzv ölkələr 
üzrə komissiyasının iclası keçirildi. İclasda Ermənistan və Azərbaycan parlament 
nümayəndələri, həmçinin Azərbaycanın Dağlıq Qarabağ bölgəsinin erməni və 
 34 
azərbaycanlı icmalarının nümayəndələri iştirak etmişdir. İclasda Azərbaycan 
parlament nümayəndələri Ermənistanın Azərbaycana silahlı təcavüzü nəticəsində 
respublikada yaranmış faciəli vəziyyəti şərh edərək göstərmişlər ki, dövlətimiz 
ATƏM çərçivəsində münaqişənin sülh yolu ilə həllinə çalışır və beynəlxalq 
hüququn norma və prinsiplərinə dönmədən riayət edir. 
Azərbaycan nümayəndələrinin Avropa Şurasının yüksək vəzifəli şəxsləri ilə 
ikitərəfli görüşləri zamanı insan hüquqları, milli azlıqların hüquqları, demokratik 
hüquqi dövlətin infrastrukturlarının qurulması, Azərbaycan Respublikası 
Konstitusiyası və qanunların hazırlanmasında Avropa Şurası tərəfindən ekspert 
köməyi göstərilməsi sahəsində təcrübə mübadiləsi və əməkdaşlığın inkişafında 
maraqlı olduqları qeyd edilmişdir. Azərbaycan Respublikası ilə Avropa Şurası 
arasında yaranmış əlaqələr təşkilatın müxtəlif təsisatlarının nümayəndələrinin tez-
tez Azərbaycana səfəri ilə nəticələnirdi. Bu səfərlər zamanı Azərbaycanın Avropa 
Şurası üzvlüyünə qəbulu,  Ermənistan—Azərbaycan münaqişəsinin nizama 
salınması, Azərbaycanda demokratik təsisatların inkişafı, insan hüquqlarının 
müdafiəsinin təkmilləşdirilməsi məsələləri müzakirə olunurdu. 
1994-cü il iyunun 10-da bütövlükdə Qafqaz regionunda, o cümlədən 
Azərbaycanda vəziyyətlə tanış olmaq və "xüsusi dəvət olunmuş qonaq" statusunun 
mahiyyətini dəqiqləşdirmək üçün regiona komissiya göndərmək qərara alındı. 
1994-cü il noyabrın 14-dən 17-dək Bakıda olmuş komissiya respublikamız, onun 
daxili vəziyyəti, xarici siyasət istiqamətləri, çətinlikləri, qaçqınlar problemi, 
humanitar yardımların vəziyyəti haqqında ətraflı məlumat topladı. Təsadüfi deyildi 
ki, məhz həmin komissiyanın topladığı məlumatlar Avropada yayıldıqdan sonra 
respublikamıza Avropa İttifaqı və Avropa Şurası xətti ilə edilən yardımların 
miqdarı xeyli çoxaldı, Azərbaycana beynəlxalq aləmdə münasibət tədricən müsbət 
mənada dəyişməyə başladı, bununla belə, Azərbaycana "xüsusi qonaq" statusunun 
verilməsi məsələsi bir müddət açıq saxlanıldı. 
Milli Məclisin dəvəti ilə Avropa Şurası Parlament Assambleyasının 
nümayəndələri 12 noyabr 1995-ci ildə Azərbaycan Respublikasının ali 
qanunvericilik orqanına keçirilən seçkilərdə və dövlətimizin yeni Konstitusiyasının 
referendumunun gedişində müşahidəçi kimi iştirak etmişdir. Avropa Şurası 
müşahidəçilərinin məruzəsində göstərilmişdi ki, parlamentə seçkilər seçicilərin 
azad seçki təcrübəsi olmadığı bir şəraitdə keçirilməsinə baxmayaraq, bu tədbir 
Azərbaycanın demokratikləşdirilməsi istiqamətində mühüm və yeni addım 
olmuşdur. Avropa Şurası ilə əlaqələrin genişlənməsi Azərbaycana bir sıra 
qanunvericilik aktlarına yenidən baxmaq üçün ekspert köməyi əldə etmək imkanı 
verdi. 
1995-ci ildə qanunvericilik, yurisprudensiya, təhsil və mədəniyyət 
sahələrini əhatə edən hökumətlərarası əməkdaşlıq proqramının hazırlanması 
Avropa Şurası ilə əməkdaşlığın fəallaşmasına səbəb olur. Azərbaycanın Avropa 
təcrübəsi ilə tanışlığında ölkənin beynəlxalq ümumi hüquq, hüquqi əməkdaşlıq, 
insan hüquqları və cinayət hüququ məsələləri ilə bağlı hökumətlərarası fəaliyyətə 
 35 
müşahidəçi qismində cəlb edilməsi mühüm rol oynamışdır. Avropa konvensiya və 
sazişləri ilə milli qanunların uyğunluğunu təmin etməyə yönəlmiş qanun 
yaradıcılığı işində Avropa Şurası ilə əməkdaşlıqdan maksimal dərəcədə istifadə 
etmək niyyəti olan Azərbaycan qanun vasitəsilə demokratiyaya doğru Avropa 
Komissiyasının fəaliyyətinə qoşulur. 
Belə ki, 1996-cı il martın 1-2-də Azərbaycan nümayəndə heyətinin xahişi 
ilə Venesiya Ekspertlər Komissiyası 1996-cı il mayın 17-18-də olmuş iclasında 
Azərbaycanın komissiyaya qəbul olunması haqqında qərar qəbul etdi. Komissiya 
Avropa hüquq norma və standartları ilə milli qanunvericiliyin uyğunlaşdırılmasını 
nəzərdə tutan hüquqi islahatlar üzrə komissiyanın fəaliyyətini yüksək 
qiymətləndirmişdi. Bu məqsədlə bir sıra qanun layihələri ekspertlər tərəfindən 
qiymətləndirilmə üçün Avropa Şurasına göndərilmişdir. 1996-cı il iyunun 5-6-da 
Azərbaycan xarici işlər nazirinin Strasburqa səfəri, iyunun 2-6-da isə Avropa 
Şurası Parlament Assambleyasının qeyri-üzv dövlətlərlə iş komissiyasının sədri 
J.Setlenjin Bakıya səfəri Azərbaycanın Avropa Şurasının "xüsusi dəvət olunmuş" 
statusunu almasını xeyli sürətləndirdi. 
1996-cı  il  iyunun  24-28-də  Avropa  Şurası  Parlament Assambleyasının 
növbəti sessiyası Azərbaycanın demokratik cəmiyyət quruculuğundakı 
nailiyyətlərini nəzərə alaraq respublikamıza "xüsusi dəvət olunmuş" statusunun 
verilməsi haqqında qərar qəbul etdi, bununla da Azərbaycan diplomatiyasının dörd 
illik mübarizəsi uğurla nəticələndi. 
Bundan bir qədər əvvəl, 1996-cı ilin iyun ayının 5-6-da isə Azərbaycan 
Respublikasının xarici işlər naziri Strasburqda təşkilatın  qərargah-mənzilində 
rəsmi görüşdə olmuşdur. Nazir Avropa Şurası Nazirlər Komitəsində  Azərbaycanın 
Avropa ilə tarixi əlaqələri, dövlətimizin xarici siyasəti, ölkəmizdə demokratik 
dəyişikliklərin gedişi haqqında çıxış etmişdir. Görüş zamanı mühüm siyasi 
məsələlər üzrə fikir mübadiləsi aparılmışdır. Səfər zamanı respublikamızın xarici 
işlər naziri Avropa Şurasının Baş katibi və müxtəlif bölmələrin rəhbərləri ilə 
görüşlər keçirmişdir. Görüşün nəticələri ilə əlaqədar Avropa Şurası ilə Azərbaycan 
arasında praktiki olaraq  təşkilatın  bütün   fəaliyyət   sahələrini   əhatə  edən   geniş 
Fərdi əməkdaşlıq proqramı tərtib olunmuşdur.  Qeyd edilmişdir ki, Fərdi proqram 
çərçivəsində Avropa Şurası ilə bu əməkdaşlıq Azərbaycanda demokratik 
institutların təkmilləşdirilməsi, inzibati struklurların və məhkəmə sisteminin 
yenidən qurulması,  milli qanunvericiliyin Avropa sisteminə yaxınlaşdırılması,  
təhsil,  elm,  mədəniyyət və  başqa  sahələrin inkişafına kömək etməlidir. Bu 
proqramın həyata keçirilməsi  ölkəmizdə  islahatların  gedişinə  və  demokratik 
inkişafına kömək edəcək, Azərbaycanın Avropa Şurasının tamhüquqlu üzvü olmaq 
barədə arzusunun reallaşmasına şərait yaradacaqdır.   Proqramın   əsas   məqsəd   
və vəzifələri, həmçinin onun həyata keçirilməsinin forma və metodları Azərbaycan 
Respublikasının Prezidenti Heydər Əliyevin 8 iyul 1996-cı tarixli "Avropa Şurası 
ilə Azərbaycan Respublikası arasında əməkdaşlıq proqramının həyata keçirilməsi 
üzrə tədbirlər haqqında" sərəncamında müəyyən edilmişdir. Sərəncam Avropa 
 36 
Şurası ilə dövlətimizin 1996-1997-ci illərdə fəaliyyət planı kimi mühüm əhəmiyyət 
kəsb etmişdir. 
Fərdi tərəfdaşlıq proqramı çərçivəsində Hüquq işləri üzrə Baş Direktorluğun 
köməyi ilə həyata keçirilən hüquqi islahatlar əsasən, məhkəmə sisteminin 
fəaliyyəti, qanunun aliliyinin inkişafı ilə bağlıdır. Məhkəmə hüquq islahatlarının 
həyata keçirilməsi istiqamətində ilk addımlardan biri məhkəmə sistemi 
islahatlarının əsas məqsəd və vəzifələrini, hüquqi dövlət çərçivəsində məhkəmə 
hakimiyyətinin müstəqil fəaliyyətinin, vətəndaşların ədalətli məhkəmə baxışına, 
hüquqi yardım əldə etməsinə, məhkəmə qərarlarından şikayətvermə hüququnun və 
sair məsələlərin təmin edilməsini nəzərdə tutan konsepsiyanın hazırlanması 
olmuşdur. Onlarla yeni qanun məhkəmə, vəkillik, ədliyyə orqanları və hüquq-
mühafizə orqanlarının statut müddəalarını müəyyən etdi. 
Bu məqsədlə ümummilli lider Heydər Əliyev tərəfindən 1998-ci il yanvarın 
20-də "Avropa Şurası ilə Azərbaycan Respublikası arasında əməkdaşlığın 
dərinləşdirilməsi sahəsində tədbirlər haqqında", 1999-cu il may ayının 14-də isə 
"Azərbaycan Respublikası ilə Avropa Şurası arasında əməkdaşlığın 
dərinləşdirilməsi və Azərbaycan Respublikasının Avropada mənafelərinin müdafiə 
edilməsi sahəsində tədbirlər haqqında" sərəncamlar imzalanmışdır. Bu 
sərəncamlarda Avropa ölkələrində hamılıqla qəbul edilmiş standartlara və 
normalara uyğunluq baxımından Azərbaycan Respublikasının Cinayət, Cinayət-
Prosessual, Mülki və Mülki-Prosessual məcəllələrinin hazırlanmasının 
sürətləndirilməsi, Azərbaycan Respublikasının Avropa Şurasının bir sıra 
konvensiya və sazişlərinə qoşulması məsələsinin öyrənilməsi tövsiyə edilmişdir. 
Qanun layihələrinin  Avropa standartlarına uyğun  olması məqsədilə 
Avropa    Şurasının Katibliyi və ekspertləri Azərbaycanın hakimiyyət orqanları ilə 
birgə onları   müvafiq şərhlərlə və tövsiyələrlə təmin etmək üçün işlər görmüşdür. 
Bir çox qanunvericilik aktları Avropa Şurasına qəbul olunmazdan əvvəl və sonra 
bu təşkilatda ekspertizadan keçmişdir. 
Beləliklə,   qısa   müddətdə   Azərbaycan   Respublikasının qanunvericilik 
sistemi tam yeniləşmiş, ölkədə məhkəmə-hüquq islahatları həyata keçirilmiş, bu 
məqsədlə müvafiq qanunvericilik aktları qəbul edilmiş, təşkilati və digər tədbirlər 
görülmüşdür. Yeni Cinayət, Cinayət-Prosessual, Mülki, Mülki-Prosessual, 
Cəzaların İcrası məcəllələri,  "Konstitusiya Məhkəməsi haqqında",  "Məhkəmələr 
və hakimlər haqqında", "Prokurorluq haqqında",  "Vəkillər və vəkillik fəaliyyəti 
haqqında", "Polis haqqında" və digər qanunlar qəbul edilmişdir. Mövcud məhkəmə 
təsisatı tamamilə yenidən qurularaq üçpilləli məhkəmə sistemi yaradılmışdır. Test 
imtahanları və müsabiqə yolu ilə yeni hakimlər seçilmiş, Azərbaycanın penitensiar 
sistemi beynəlxalq standartlara uyğunlaşdırılmışdır. 
Dövlətimizin insan hüquqları sahəsində atdığı ən mühüm addımlardan biri 
1993-cü ildən etibarən ölüm cəzasının tətbiqi üzərinə moratorium qoyulması, 
1998-ci ildən isə Şərqdə ilk dəfə olaraq bu cəzanın tamamilə ləğv edilməsi 
olmuşdur. Müqayisə üçün təkcə onu qeyd etmək kifayətdir ki, Azərbaycan 
 37 
Respublikasının Prezidenti Heydər Əliyevdən əvvəlki iqtidarın 1992-1993-cü illəri 
əhatə edən 13 aylıq hakimiyyəti dövründə 9 nəfər barəsində ölüm cəzası icra 
edilmişdir. 
Beləliklə, ölkəmizin həyatında demokratik ictimai və siyasi dəyişikliklərin 
baş verməsi, yeni qəbul olunmuş Konstitusiyada və qanunlarda insan hüquq və 
əsas azadlıqlarının təsbit olunması Azərbaycanın İnsan hüquqları və əsas 
azadlıqlarının müdafiəsi haqqında Avropa Konvensiyasına qoşulmağa hazır 
olmasını bəyan etməyə imkan verdi. Vahid Avropa hüquq məkanına tamamilə 
daxil olmağa cəhd etməklə yanaşı, Azərbaycan sosial, texniki, elmi və mədəni 
sahələrə aid Avropa normativ sənədlərinə qoşulmaq arzusunu da bildirmişdir. 
Azərbaycan Respublikasının Prezidenti Heydər Əliyevin Avropa Şurasının 
Baş katibinə ünvanladığı 13 iyul 1996-cı il tarixli məktubunda Azərbaycanın 
Avropa Şurasına tamhüquqlu üzv kimi qəbul olunmaq və başqa üzv dövlətlər kimi 
İnsan hüquqları və əsas azadlıqlarının müdafiəsi haqqında Avropa Konvensiyasına 
qoşulmaq arzusunda olduğu bildirilirdi. Avropa Şurası Nazirlər Komitəsi 
Azərbaycanın bu arzusunu alqışlayaraq onun üzvlük məsələsini Avropa Şurasının 
gündəliyinə daxil etmişdi. 
Beləliklə, xarici siyasət sahəsində ümummilli lider Heydər Əliyevin titanik 
səyləri öz bəhrəsini verdi və Azərbaycanın artıq Avropa Şurasına üzvlük məsələsi 
gündəmə gəldi. 
 
§ 2. II mərhələ: 
Azərbaycanın müasir xarici siyasətinin bir sıra həlledici uğurlarını özündə 
əks etdirən II mərhələdə Avropa Şurasına "xüsusi dəvət olunmuş" statusu əldə 
etmiş Azərbaycan Avropa ölkələri ilə siyasi, iqtisadi, elmi-texniki, mədəni və 
humanitar sahələrdə əməkdaşlığı yeni çoxtərəfli əsaslarda qurmağa  başlayır. 
Bu dövrdə insan hüquqları sahəsində "İnsan və vətəndaş hüquqlarının və 
azadlıqlarının təmin edilməsi sahəsində Azərbaycan Respublikası Prezidentinin 22 
fevral 1998-ci il tarixli fərmanı və İnsan hüquqlarının müdafiəsinə dair Dövlət 
Proqramının təsdiq edilməsi haqqında" Azərbaycan Respublikası Prezidentinin 18 
iyun 1998-ci il tarixli Sərəncamı xüsusi qeyd edilməlidir. 
1996-cı ildə "xüsusi dəvət olunmuş" statusu almaqla Azərbaycan 
Respublikasının Avropa Şurası Parlament Assambleyasında təmsil olunmasına və 
Şura tərəfindən qəbul olunmuş bəzi konvensiyalara qoşulmasına imkan 
yaranmışdır. 
Bununla Azərbaycan Avropa Şurası Parlament Assambleyasında 
Ümumavropa problemlərinin müzakirəsində birbaşa iştirak etmək imkanı qazanır. 
Parlament Assambleyasının işində iştirak bir tərəfdən Azərbaycan üçün yaxşı 
parlament demokratiyası məktəbinə çevrilir, digər tərəfdən, Avropada 
Azərbaycanın mövqeyinin möhkəmlənməsinə xidmət edir. 
Avropa Şurasında, mövcud qaydalara görə, "xüsusi qonaq statusu almış 
ölkədə vəziyyət, demokratik dəyişikliklərin gedişi, əməkdaşlıq yollarına dair fikir 
 38 
mübadiləsinin aparılması, əlaqələrə konkret məzmun verilməsi üçün həmin ölkəyə 
yüksək səviyyəli səfərlər təşkil edilir. 
"Xüsusi dəvət olunmuş" statusunu əldə etdikdən sonra məruzəçilərin 
səfərləri daha da intensivləşir və maraqlı dövlətə ünvanlanmış "sorğu vərəqi" ilə 
nəzarət olunur. Bu sorğu vərəqinə cavablar məruzəçilər tərəfindən rəy layihəsinin 
hazırlanmasında önəmli rol oynayır və təklif olunan öhdəliklər sırasında öz əksini 
tapır. 
1996-cı il iyulun 12-14-də Avropa Şurası Nazirlər Komitəsinin  sədri,   
Estoniya  Respublikasının  xarici  işlər naziri S.Kallas və Avropa Şurasının Baş 
katibi D.Tarşisin başçılıq etdiyi missiya səfər zamanı Azərbaycanın, demək olar ki, 
bütün hökumət üzvləri, habelə respublika Prezidenti Heydər Əliyevlə danışıqlar 
apardılar. Danışıqlar nəticəsində Şura üzvləri Azərbaycandakı demokratik 
islahatlar proseslərinin dönməzliyini müşahidə etdiklərini bildirdilər. Bu da, 
Avropa Şurası ilə Azərbaycan arasındakı əlaqələrin gələcək inkişafına müsbət təsir 
göstərdi. 
Bütövlükdə isə nümayəndə heyətinin səfəri Azərbaycan ilə Avropa Şurası 
arasında əməkdaşlıq əlaqələrini yeni səviyyəyə qaldırdı, ölkəmizin bu təşkilata tam 
hüquqlu üzvlərdən olması üçün perspektivlərini gücləndirdi. 
Ümummilli lider Heydər Əliyevin rəhbərliyi altında Azərbaycan 
diplomatiyasının məqsədyönlü fəaliyyəti nəticəsində ölkəmizdə baş verən 
proseslər, qarşılaşdığımız problemlər, Qarabağ münaqişəsi ilə əlaqədar 
Azərbaycanın mövqeyi, respublikamızda sosial həyat şəraitinin, əhalinin sosial 
rifahının aşağı səviyyəsi, bütövlükdə regionda vəziyyət Avropa Şurasının diqqətini 
daha çox çəkməyə başlayır. 
1997-ci ilin yanvar ayında Azərbaycan Respublikası Milli Məclisinin Sədri 
M.Ələsgərovun başçılıq etdiyi nümayəndə heyətinin iştirakı ilə Avropa Şurası 
Parlament Assambleyasının Qafqaz problemlərinə dair seminarı keçirilir. Daha 
sonra Cənubi Qafqaz respublikalarına göndərilmiş komissiyaların məlumatları 
əsasında aprel ayında regionda vəziyyətə dair müzakirələr keçirilir. Avropa 
Şurasının nümayəndəsi J.Setlenjin hazırladığı hesabat əsasında Avropa Şurasının 
Parlament Assambleyası elə həmin gün "Zaqafqaziya münaqişələrinə dair" 1119 
saylı qətnamə qəbul edir. On bir   bənddən   ibarət   qətnamədə   regionun   başlıca   
təhlükə ocaqları olan Abxaziya və Dağlıq Qarabağ münaqişələrinin həlli 
yollarından bəhs olunur və qeyd edilir ki, "xüsusi dəvət olunmuş" statusu almış hər 
üç Qafqaz respublikası yalnız münaqişə nizamlandıqdan sonra Avropa Şurasının 
daimi üzvləri sırasına qəbul edilə bilərlər. 
Qətnamə  hər  iki  münaqişənin  nizamlanması  üçün  çıxış nöqtəsi kimi 
1975-ci il Helsinki Yekun Aktının və 1990-cı il   Paris   Xartiyasının   
prinsiplərindən  irəli gələn aşağıdakı müddəaların əsas götürülməsini irəli sürürdü:  
sərhədlərin toxunulmazlığı;  
regionun bütün  xalqları üçün,  əsasən,  çoxmillətli sülhyaratma qüvvələri 
tərəfindən dəstəklənən təminatlı təhlükəsizlik; 
 39 
cəlb olunmuş bütün tərəflərin Abxaziyaya və Dağlıq Qarabağa geniş 
muxtariyyət statusu verilməsi barədə razılaşması; 
qaçqınların və köçkünlərin geri qayıtmaq hüququ və insan hüquqlarına 
hörmət əsasında onların yenidən inteqrasiyası. 
Qətnamənin 9 və 10-cu bəndləri bilavasitə Ermənistan — Azərbaycan 
Dağlıq Qarabağ münaqişəsi ilə bağlı idi. 9-cu bənddə deyilirdi ki, Avropa 
Şurasının Parlament Assambleyası Ermənistan və Azərbaycanın parlament üzvləri 
arasında davam edən dialoqu, xüsusilə Avropa Şurasına üzv olmayan Avropa 
ölkələri ilə əlaqələr komitəsinin təşkil etdiyi 1996-cı il yanvarın 26-da Strasburqda 
keçirilmiş Cənubi Qafqazda münaqişələrə dair seminarı alqışlayır, habelə ATƏT-in 
Minsk qrupunun yenidən fəaliyyətə başlamasını, danışıqların dəstəkləndiyini 
bildirirdi. 
Qətnamənin X bəndində münaqişənin siyasi yollarla nizamlanmasının 
vacibliyi əks olunmuşdu. Burada işğal olunmuş Azərbaycan ərazilərinin azad 
edilməsi, qaçqın və köçkünlərin geri qaytarılması,  Dağlıq Qarabağın hüquqi 
statusunun  müəyyənləşdirilməsi  kimi  məsələlərin  dinc  vasitələrlə həlli öz əksini 
tapmışdı. 
Cənubi Qafqazda gedən inteqrasiya prosesləri, "Qafqaz evi" ideyasının 
inkişaf yolları haqqında kifayət qədər məlumata malik olan Avropa Şurasının 
Parlament Assambleyası qətnamənin II bəndində gələcəkdə Cənubi Qafqaz 
Dövlətləri Birliyi və Parlament Assambleyasının yaradılmasını arzu etdiyini 
bildirmişdi. 
Qətnamənin   əhəmiyyətindən   bəhs   edən   dövlət   başçısı Heydər Əliyev 
1997-ci il oktyabrın 11-də Strasburqda Avropa Şurasının üzvü olan ölkələrin 
dövlət və hökumət başçılarının   zirvə   toplantısındakı   çıxışında  xüsusi   olaraq   
qeyd edirdi ki,  1119  (1997) saylı Qətnamədə Azərbaycan dövlətinin   ərazi  
bütövlüyü,   Ermənistan-Azərbaycan,   Dağlıq Qarabağ münaqişəsinin aradan 
qaldırılmasına dair Lissabon zirvə   görüşünün  prinsipləri   təsdiq   edilmişdir.   Bu   
sənədlər hamı  tərəfindən  qəbul  edilmiş  beynəlxalq hüquq  normaları əsasında 
sülhə nail olmaq üçün yaxşı zəmindir. 
Bununla belə, Avropa Şurası da, başqa beynəlxalq təşkilatlar kimi, 
münaqişəyə tarazlıq prizmasından yanaşır, təcavüzkarla təcavüzün qurbanlarını 
bir-birindən ayırmır, sülh danışıqlarına dair dünya dövlətlərinin və beynəlxalq 
təşkilatların çağırışlarına qoşulmaqla öz fəaliyyətini  bitmiş  hesab edirdi.  Halbuki 
Parlament Assambleyasının 1994-cü il  10 noyabr tarixli 1047 saylı Qətnaməsində 
Avropa Şurası Ermənistanı müdafiə etdiyini dolayısı ilə bildirərək Türkiyəni və 
Azərbaycanı Ermənistanın blokadasını ləğv etməyə çağırırdı. 1988-ci ildən  
başlayaraq   bölgədə  genişlənən  döyüş əməliyyatlarından  narahatlığını   bildirən   
Avropa   Şurası   öz qətnamə  və  qərarlarında  Ermənistanın  Azərbaycana  qarşı 
ərazi iddialarına münasibət bildirmədən, münaqişənin mahiyyətinə aydınlıq 
gətirmədən mücərrəd sülhə çağırırdı ki, bunun da mənasızlığı göz önündə idi. 
 40 
Avropa Şurasının Azərbaycana belə münasibəti, bir tərəfdən, 
respublikamızın Avropa inteqrasiya proseslərinə qoşulması yolunda əlavə 
maneələr yaradır, digər tərəfdən isə bütövlükdə regionda asayişin bərpa olunması 
prosesini sürətləndirməyə imkan vermirdi. Lakin Lissabon sammitinin məlum 
bəyanatından sonra Azərbaycana münasibətdə əsaslı dönüş yarandı ki, bu, Avropa 
Şurası ilə Azərbaycan arasında əlaqələrə də yeni məzmun gətirdi. Avropa 
Şurasının üzvü olan dövlətlərin Azərbaycanın iqtisadiyyatı ilə bağlılığı, bu 
dövlətlər tərəfindən Azərbaycana qoyulan investisiyalar, beynəlxalq aləmdə 
Azərbaycana dəyişilmiş münasibət, respublikamızın yüksəlməkdə olan imici, 
başqa qurumlarla olduğu kimi, Avropa Şurası ilə də əməkdaşlığın genişlənməsində 
mühüm rol oynayırdı. 
Azərbaycanla Avropa Şurası arasında əməkdaşlığın genişləndirilməsi 
yolunda praktiki olaraq ən mühüm addım Heydər Əliyevin 1998-ci il 20 yanvar 
tarixli "Azərbaycan Respublikası ilə Avropa Şurası arasında əməkdaşlığın 
dərinləşdirilməsi sahəsində tədbirlər haqqında" Sərəncamı olmuşdur. Sərəncamda 
insan hüquqlarının qorunmasına dair bir sıra beynəlxalq sənədlər imzalamış 
Azərbaycanın Avropa Şurasına qoşulmasına dair hazırlıq tədbirlərinin görülməsi 
öz əksini tapmışdı. Azərbaycanda ölüm hökmünün ləğv olunması söz azadlığının 
təmini və bütün kütləvi informasiya vasitələrinə sərbəstlik verilməsi və senzuranın 
ləğv edilməsi, Konstitusiya Məhkəməsinin yaradılması demokratik cəmiyyət 
quruculuğunun başlıca atributlarını əks etdirməklə yanaşı,  ölkəmizin Avropa  
Şurasının  üzvlüyünə  qəbulu yolunda mühüm addım kimi qiymətləndirilirdi. 
Avropa Şurası ilə bağlı Azərbaycan üçün mühüm hadisələrdən biri də 1997-
ci il oktyabr ayının 10-11-də Strasburqda keçirilən Avropa Şurasının üzvü olan 
ölkələrin dövlət və hökumət başçılarının 2-ci zirvə toplantısında Azərbaycan 
Respublikasının Prezidenti Heydər Əliyevin iştirak etməsi idi. Şuranın 1993-cü ilin 
oktyabrında Vyanada keçirilən 1-ci zirvə görüşündən sonra ötən müddət ərzində 
Avropa Şurasına artıq 8 yeni üzv qəbul olunmuşdu. 
2-ci zirvə toplantısı ərəfəsində Azərbaycan Respublikasının Prezidenti 
Heydər Əliyevin Avropa Şurasının iqamətgahında Şuranın Baş katibi Daniel 
Tarşislə görüşü zamanı Azərbaycanda demokratik proseslərin gedişi, ölkəmizin 
Avropa strukturları, o cümlədən Avropa Şurası ilə əlaqələri barədə ətraflı fikir 
mübadiləsi aparılmışdı. D.Tarşis bildirmişdi ki, Avropa Şurasına daxil olmaq üçün 
ölkələrin heç də hamısının dərhal mükəmməl demokratiyaya malik olması zəruri 
deyildir. Onların demokratiya prinsiplərinə sadiqlik nümayiş etdirməsi kifayətdir. 
Prezident Heydər Əliyev Strasburqda AŞ PA-nın sədri Leni Fişerlə görüşü 
zamanı, habelə 1997-ci il oktyabr ayının 11-də Strasburqda üzv ölkələrin dövlət və 
hökumət başçılarının zirvə toplantısında söylədiyi nitqində Avropa ölkələrinin 
inteqrasiyası və Azərbaycanın bu prosesdə rolunu belə qiymətləndirmişdi: 
"Azadlıq, demokratiya və humanizm idealları ətrafında sıx birləşmiş yeni Avropa, 
həmişə olduğu kimi, bütün bəşəriyyətin tərəqqisində və çiçəklənməsində mühüm 
rol oynayacaqdır. Əminəm ki, çox böyük təbii sərvətlərə, zəngin mədəni və 
 41 
intellektual potensiala malik olan Azərbaycan Respublikası bu nəcib prosesə öz 
layiqli töhfəsini verəcəkdir". 
Zirvə toplantısında Avropa inteqrasiyası, sülh, təhlükəsizlik və demokratiya 
problemləri, üzvlüyə namizəd ölkələrin Avropa Şurasına qəbuluna hazırlıq 
məsələləri müzakirə edilir. 2-ci zirvə toplantısının Azərbaycan üçün əhəmiyyət 
kəsb edən cəhətlərindən biri də ondan ibarət idi ki, ilk dəfə olaraq Avropa 
Şurasının zirvə görüşündə Azərbaycan Respublikasının Prezidenti çıxış edərək 
Ermənistan — Azərbaycan münaqişəsi, bu münaqişənin həllində Azərbaycanın 
mövqeyini diqqətə çatdırmışdı. Zirvə görüşünün yekun bəyannaməsində deyilirdi: 
"Toplantı iştirakçıları əmindirlər ki, qitədə baş vermiş dərin dəyişikliklər, onun 
qarşılaşdığı genişmiqyaslı problemlər Avropanın bütün demokratik institutları 
arasında əməkdaşlığın güclənməsini tələb edir. Avropa Şurasının genişlənməsi 
qitədə demokratik təhlükəsizliyin daha çox yayılmasına zəmin yaratmışdır". 
Dövlətin Avropa Şurasına qəbul olunması ilə əlaqədar təşkilatın iş 
xüsusiyyətlərindən biri səlahiyyətli nümayəndələr tərəfindən həmin dövlət 
haqqında məruzələrin hazırlanması və Parlament Assambleyasında oxunmasıdır. 
Bu cəhətdən Azərbaycanın Avropa Şurasına qəbul edilməsi barədə məruzə 
hazırlayan Fransa Milli Assambleyasının deputatı Jak Bomelin rəhbərlik etdiyi 
nümayəndə heyətinin 1997-ci il oktyabr ayının 13-də baş tutan Azərbaycana səfəri 
maraq doğurur. Nümayəndə heyəti Azərbaycanla tanışlıqdan sonra məruzə 
hazırlanması üçün məlumatlar toplayır. 
1998-ci ilin yanvar ayının ortalarında Azərbaycan Respublikasının Avropa 
Şurasına daxil olmasına dair Avropa Şurası Parlament Assambleyasının  
məruzəçiləri Jak  Bomel və Corc Kleyfart Azərbaycanda olmuş və dövlət başçısı 
tərəfindən qəbul edilmişlər. Jak Bomel Avropa Şurasına qəbul olunmaq sahəsində 
Azərbaycanda görülmüş işlərdən razılığını bildirərək demişdir:  "Biz Bakıya səfərə 
Azərbaycanın Avropa Şurasına qəbul olunması prosesini hazırlama və bu işi 
tezliklə başa çatdırmaq ümidi ilə gəlmişik. Mən bu dəfəki  səfərdə  görürəm  ki,  
Azərbaycanda,  həqiqətən,   böyük müsbət dəyişikliklər olmuşdur.  Mən təsdiq 
edirəm ki, sizin respublikanızın həyatında həddindən artıq yaxşılaşma prosesi 
getmişdir. Mən bu müsbət dəyişiklikləri, yaxşılaşmanı birinci   növbədə  insanların  
həyatında,   ikincisi  isə  cəmiyyətin demokratik yolla inkişafında görürəm". Jak 
Bomel, eyni zamanda,  görülməsi  zəruri  olan  işlərdən  danışaraq  demişdir: 
"Konkret olaraq Konstitusiya Məhkəməsi  məsələsinin, müəyyən boşluq olduğunu 
hiss etdirən qanunların, xüsusilə Cinayət-Prosessual Məcəlləsi, "Vəkillər və    
məhkəmələr haqqında",   "Mətbuat   haqqında"   qanunların   müzakirə   və qəbul 
edilməsi Azərbaycanı Avropa, yəni Qərb demokratiyası ruhuna daha da 
yaxınlaşdırardı.  Bu da Azərbaycanın Avropa Şurasına qəbul olunmasında böyük 
bir addım olardı". Məruzəçi Azərbaycanda ölüm cəzasının ləğv edilməsini 
Strasburq,  yəni, Avropa Şurası yolunda böyük addım" adlandırmışdır. 
Avropa Şurasına doğru Azərbaycanda görülmüş işlərlə əlaqədar Belçikanın 
Baş naziri Jan Lük Deanın fikirləri də Azərbaycanın tezliklə Avropa Şurası üzvü 
 42 
olmaq inamını təsdiq edirdi: "Son illər Azərbaycanda həyata keçirilən siyasi və 
iqtisadi dəyişikliklər, islahatlar artıq Azərbaycanın Avropa Şurasına üzv olması 
üçün əsaslar yaradır. Bu islahatlar  davam   etdirilir  və  bunlar  tam  həyata  
keçirildikdən sonra Azərbaycanın bütün hüquqi əsasları olacaqdır ki, Avropa 
Şurasının tamhüquqlu üzvü olsun".  
Azərbaycan Respublikasının Prezidenti Heydər Əliyevin 1998-ci il aprel 
ayının 1-də AŞ PA-nın Hüquq məsələləri və insan hüquqları komitəsinin İnsan 
hüquqları üzrə yardımçı komitəsinin ölkəmizdə olan nümayəndə heyətini qəbul 
etmiş və Azərbaycanın Avropa Şurasına tamhüquqlu üzv kimi qəbulolunma 
arzusunu bildirərək demişdi: "Biz Azərbaycanda Avropa Şurası ilə əməkdaşlığa 
xüsusi əhəmiyyət veririk. Avropa ölkəsi olaraq və Avropa standartlarına uyğun 
surətdə öz ölkəmizdə dövlət quruculuğu apararaq Avropa Şurasına tam hüquqlu 
üzv olmaq arzusundayıq". Corc Kleyfart və Hanniker Gelderblum Azərbaycanın 
Avropa Şurasına qəbulu ilə əlaqədar bir çox məsələlər barəsində fikir mübadiləsi 
aparmışlar. 
1998-ci il mayın 22-də Azərbaycanda səfərdə olan Avropa Şurası Parlament 
Assambleyasının vitse-prezidenti Ernest Muleman respublika Prezidenti Heydər 
Əliyev tərəfindən qəbul edilmişdi. Görüş zamanı Azərbaycanla Avropa Şurası 
arasındakı əlaqələrdən danışılmış, Azərbaycanın təşkilata tamhüquqlu üzv kimi 
real əsasları olduğu qeyd edilmişdi. E.Muleman demişdi: "Azərbaycan üçüncü 
ölkədir ki, burada ölüm cəzası ləğv olunmuşdur. Sizin qanunvericiliyinizdə həddən 
artıq irəliləyişlər var. Sizin standartlarınız hətta Avropa Şurası üzvlərinin 
çoxlarının standartlarından yüksəkdir". Qonaq həmçinin qeyd etmişdir ki, bəziləri 
tərəfindən Azərbaycanın Avropa Şurasına qəbul edilməsində Dağlıq Qarabağ 
münaqişəsi maneə kimi qiymətləndirilir. Lakin şəxsən onun fikrincə, bu münaqişə 
Azərbaycanın Avropa Şurasına qəbul edilməsinə əngəl olmamalıdır. 
Ermənistanın təcavüzünün dəf edilməsi, respublikamızın pozulmuş ərazi 
bütövlüyünün bərpası və işğalçıların ölkə ərazisindən çıxarılması, Dağlıq Qarabağ 
probleminin həlli ilə beynəlxalq aləmin dəstəyinin qazanılması, müstəqil dövlət 
quruculuğunun bütün dövrlərində Azərbaycan diplomatiyasının qarşısında duran 
ən mühüm vəzifələrdən biri olmuşdur. 
1998-ci il iyunun 15-də AŞ PA-nın nümayəndə heyəti — Azərbaycanın və 
Ermənistanın Avropa Şurasına daxil olmaq üzrə məruzəçiləri Jak Bomel, Corc 
Kleyfart və Eyso Volter Prezident sarayında Azərbaycan Prezidenti Heydər Əliyev 
tərəfindən qəbul edilmişlər. Görüş zamanı Jak Bomel Ermənistan-Azərbaycan 
münaqişəsi barədə fikrini açıqlayaraq demişdi: "İstəyirik ki, münaqişə ədalətlə həll 
edilsin, Dağlıq Qarabağın statusu isə Helsinki aktına, Paris Xartiyasına və ümumən 
beynəlxalq hüquq normalarına əsasən müəyyən olunsun. Biz münaqişələrin sülh 
yolu ilə həlli, Azərbaycanın Avropaya qovuşması üçün əlimizdən gələni edəcəyik. 
Çünki bilirik ki, Azərbaycan əsl Avropa ölkəsidir və Avropa ölkələri arasında öz 
yerini tutmalıdır". Jak Bomel Ermənistanın münaqişə ilə əlaqədar qərəzli niyyəti 
barədə fikrini açıqlayaraq demişdi ki, rəsmi yox, adi dildə danışsaq, Ermənistan 
 43 
Dağlıq Qarabağın müstəqilliyini tələb edir, sonrakı fikri isə onu bir vaxt 
Ermənistana birləşdirməkdir. Siz, əlbəttə,  buna heç vaxt razı olmazsınız. 
Dağlıq Qarabağa Azərbaycan Respublikası çərçivəsində muxtariyyət 
verilməsi barədə məruzəçilərin sualına cavab olaraq Azərbaycan Prezidenti Heydər 
Əliyev bildirmişdi ki, Dağlıq Qarabağa dünya ölkələrinin təcrübəsində mövcud 
olan hər hansı özünüidarə, muxtariyyət statusu verməyə hazırıq. Seçmə hüququnu 
isə Ermənistan tərəfinə veririk. Görüş zamanı Azərbaycanla Avropa Şurası 
arasında əlaqələrin müxtəlif cəhətləri barədə fikir mübadiləsi aparılmışdı. 
Avropa   Şurası   nümayəndələrinin   Azərbaycana   növbəti səfəri 1998-ci 
ilin    avqust ayında olmuşdu. Avropa Şurasının Baş katibi  Daniel Tarşisin başçılıq  
etdiyi  nümayəndə heyəti onları maraqlandıran məsələlər üzrə məlumatlar toplamış 
rəsmi görüşlər keçirmişdi.  Səfərlə əlaqədar Yunanıstanın xarici işlər üzrə dövlət 
katibi İoanis Kranidiotis demişdi ki, vəzifəmiz səfərdən sonra Azərbaycanın 
bugünkü vəziyyəti haqqında AŞ PA-ya məruzə etməkdir. Azərbaycan 
Respublikasının Prezidenti Heydər Əliyevlə görüşü zamanı Azərbaycanla Avropa 
Şurası arasında yaranmış əlaqələrdən bəhs edən D.Tarşis  demişdi:  "Son  zamanlar 
Azərbaycan nümayəndələri Avropa  Şurasının işində fəal  iştirak edirlər. Avropa 
Şurasının  tərkibindəki  təşkilatlardan  yalnız  birində Azərbaycanın nümayəndəsi 
yoxdur.  O, Yerli Seçki Dairələri Şurasıdır və burada ayrı-ayrı regionların 
nümayəndələri təmsil olunur. Mən istərdim ki, orada Azərbaycanın da 
nümayəndəsi olsun". 
Bu da onu təsdiq edir ki, Avropa Şurası nümayəndələrinin Azərbaycana hər 
bir səfəri Azərbaycanın Avropa Şurası təşkilatına inteqrasiya prosesini 
sürətləndirir.  Ölkəmizin bu təşkilatda daha geniş təmsil olunması üçün yeni 
imkanlar açır.  1998-ci ilin sentyabr ayının birinci ongünlüyündə Avropa Şurasının 
texniki və məsləhətçi orqanı olan Venesiya Komissiyasının nümayəndə heyəti 
Azərbaycanda səfərdə olmuşdu. 11 sentyabr 1998-ci il tarixdə Azərbaycan 
Respublikasının Prezidenti Heydər Əliyev Belçikanın Konstitusiya və Arbitraj 
Məhkəməsinin sədri Mişel Melşorun rəhbərlik etdiyi Venesiya  Komissiyasının  
nümayəndə heyətini qəbul etmişdi. Görüşdə Venesiya Komissiyası ilə Azərbaycan 
arasında əlaqələrə rəhbərlik edən Azərbaycan Respublikası Konstitusiya 
Məhkəməsinin sədri X.Hacıyev də iştirak etmişdi. Mişel Melşor qeyd etmişdir ki, 
səfər zamanı Venesiya Komissiyası Bakıda üçüncü seminarını keçirmişdir. 
Azərbaycanda ölüm hökmünün ləğv edilməsi, bütün kütləvi informasiya 
vasitələrinə sərbəstlik verilməsi, ölkədə Konstitusiya Məhkəməsinin yaradılması 
demokratik islahatların içərisində ən vacibləridir. 
Azərbaycan Respublikasının Prezidenti Heydər Əliyev Misel Melşorun 
Konstitusiya Məhkəməsini hakimiyyətin dördüncü qanadı hesab etməsi fikrinin 
əhəmiyyətli olduğunu qeyd etmiş və bildirmişdi ki, Konstitusiya Məhkəməsi 
Azərbaycanda demokratiyanın inkişafı, dövlətçiliyin möhkəmləndirilməsi və 
dövlət quruculuğu prosesinin uğurla həyata keçirilməsi üçün öz xidmətlərini 
göstərəcəkdir. 
 44 
Azərbaycan Respublikası Prezidentinin seçkilərindən sonra 1998-ci il 
oktyabrın 12-də ATƏT-in Demokratik Təsisatlar və İnsan Haqları Bürosu və AŞ 
PA-nın kütləvi informasiya vasitələri üçün Azərbaycanda prezident seçkilərinin 
gedişi barədə keçirdiyi mətbuat konfransında müşahidəçilər bildirmişlər ki, ATƏT 
(DQİHB) və AŞ PA 1998-ci il oktyabrın 11-də Azərbaycan Respublikasında 
keçirilmiş prezident seçkilərini birgə müşahidə etmişlər. Seçki günü 150-dən artıq 
beynəlxalq müşahidəçi ölkənin birgə bölgələrində yerləşdirilmişdi. AŞ PA-nın 
siyasi məsələlər üzrə komitəsi noyabr ayının 3-də keçirdiyi iclasda Azərbaycanda 
prezident seçkilərinə Nəzarət Bürosunun Xüsusi komitəsinin məruzəsini dinləmiş 
və təsdiq etmişdi. Məruzədə aşağıdakılar qeyd olunmuşdu: "Xüsusi komitə hesab 
edir ki, 1995-ci illə müqayisədə seçkilər ölkənin demokratikləşdirilməsi 
istiqamətində irəliyə atılmış uğurlu addımdır. Seçki prosesinin, habelə seçki 
kampaniyasının təşkilində açıq-aşkar tərəqqi əldə edilmişdir. Təcrübənin 
olmamasına baxmayaraq, səsvermənin özü düzgün təşkil olunmuşdur. 
Bütün qeyd edilənlərlə yanaşı, Avropa Şurası, öz növbəsində, 
Azərbaycanda demokratik təsisatların inkişafına və birliyinə kömək göstərilməsini 
davam etdirməlidir". 
1999-cu il fevralın 28-dən martın 4-dək Bakıda "Avropada yerli hakimiyyət 
orqanlarının modelləri və bələdiyyə idarəçiliyi" mövzusunda Azərbaycan 
Respublikasının Milli Məclisi ilə Avropa Şurasının birgə təşkil etdiyi seminar, 
1999-cu ilin may ayında AR Milli Məclisində Avropa Şurasının 50 illiyinə həsr 
edilmiş elmi-praktik konfrans və 1999-cu il iyulun 29-30-da "Azərbaycanda qeyri-
hökumət təşkilatları haqqında" Azərbaycan Respublikasının qanun layihəsini 
müzakirə etmək üçün Avropa Şurasının ekspertləri ilə birgə seminar keçirilmişdir. 
AŞ PA-nın siyasi məsələlər komitəsinin sədri Viktor Ruffi, AŞ PA-nın siyasi 
məsələlər komitəsinin Azərbaycan üzrə məruzəçisi Jak Bomel, bu beynəlxalq 
təşkilatın Hüquq məsələləri və insan hüquqları komitəsi katibliyinin rəhbəri Allard 
Plat, komitənin Azərbaycan üzrə məruzəçisi Corc Kleyfart və AŞ PA-nın siyasi 
məsələlər komitəsinin katibi Petr Şixdən ibarət nümayəndə heyəti 1999-cu il 
dekabrın 7-dən 10-dək respublikamızda olmuşdur. Nümayəndə heyətinin üzvləri 
Milli Məclisin Sədri ilə görüşmüş, Azərbaycan qanunvericiliyinin Avropa 
Şurasının standartlarına uyğunlaşdırılması üçün görülmüş işlər barədə geniş 
məlumat almışlar. 
1999-cu il dekabrın 10-da Milli Məclisin iclasında bütün dünyada 
demokratiyanın və sosial tərəqqinin dayaqlarından biri olan Avropa Şurasının 50 
illiyi ilə əlaqədar məsələ müzakirə olunmuş, bu nüfuzlu beynəlxalq təşkilatın 
fəaliyyətinə dair maraqlı çıxışlar edilmişdir. 
2000-ci il martın 27-28-də Azərbaycan Respublikası Milli Məclisinin 
Avropa Şurasının 8 konvensiyasına qoşulmasına dair respublika rəhbərliyinin 
imzaladığı müqavilələri ratifikasiya etməsi Azərbaycanın Avropa Şurasına 
qəbuluna dair müzakirələri şərtləndirdi. 
 45 
Azərbaycan Respublikasında 2000-ci il noyabrın 5-də keçirilmiş parlament 
seçkilərini Təhlükəsizlik və Əməkdaşlıq Təşkilatının Demokratik Təsisatlar və 
İnsan Hüquqları Bürosunun, ATƏT-in Parlament Assambleyasının və Avropa 
Şurası Parlament Assambleyasının nümayəndə heyətlərindən ibarət Beynəlxalq 
Seçkiləri Müşahidə Komissiyasının üzvləri izləmişlər. Beynəlxalq 
müşahidəçilərdən ibarət nümayəndə heyəti seçkilərdən bir gün sonra mətbuat üçün 
məlumat yaymışlar. Məlumatda xüsusilə qeyd olunmuşdu ki, Azərbaycanda 
parlament seçkilərinin beynəlxalq standartlardan aşağı olmasına baxmayaraq, 
irəliləyiş vardır. 
Beynəlxalq müşahidəçilər xüsusilə siyasi plüralizmin güclənməsi 
baxımından irəliləyiş olduğunu, seçkilərin Avropa Şurası Venesiya Komissiyasının 
və ATƏT/DTİHB-in tövsiyələrini özündə birləşdirən təkmilləşdirilmiş 
qanunvericilik çərçivəsində aparıldığını bəyan etmişlər. Bütün bunlarla yanaşı, 
müşahidəçilər tərəfindən seçki qanunvericiliyinin həyata keçirilməsində ciddi 
çatışmazlıqlar qeydə alınmışdır. Belə ki, namizədlərin birmandatlı seçki dairələri 
üçün qeydiyyata alınması əsaslı şəkildə düzgün aparılmamış və son nəticədə 
namizədlərin təqribən yarısının seçkilərdə iştirak etməsinin qarşısı alınmışdı. 
Seçki günündə AŞ PA-dan olan 18 parlament üzvünün də daxil olduğu 200-
dən artıq beynəlxalq seçkiləri müşahidə missiyasının nümayəndələri Azərbaycan 
ərazisində yaradılmış 5 min seçki məntəqəsinin 700-də olmuş və səsvermənin, 
ümumiyyətlə, sakit şəraitdə aparıldığını bildirmişlər. Bununla belə, beynəlxalq 
müşahidəçilər hakimiyyət orqanlarına təcili surətdə qanun pozuntularının şəffaf 
şəkildə araşdırılması və dərhal lazımi tədbirlər görülməsi ilə bağlı müraciət 
etmişlər. 
2000-ci ilin iyulundan noyabrınadək davam edən müzakirələrdən sonra 
noyabrın 9-da AŞ PA-nın 222 saylı rəyi əsasında Avropa Şurası Nazirlər 
Komitəsinin 107-ci sessiyasında 14 saylı xüsusi qətnamə qəbul edildi. Qətnamədə 
deyilirdi: 
Azərbaycanın Avropa Şurasına üzv olmağa və nizamnaməyə qoşulmağa 
dəvət edilməsi; 
Azərbaycan Respublikasının Avropa Şurası Parlament Assambleyasındakı 
nümayəndələrinin sayının 6 nəfər həddində müəyyənləşdirilməsi; 
Qətnaməyə uyğun olaraq Azərbaycanın Avropa Şurasına müxtəlif bölgülü 
maliyyə ödəmələrinin miqdarının müəyyənləşdirilməsi. 
§ 3. III mərhələ: 
- Ölkəmiz Avropa Şurasına qəbulunu hazırlamaq məqsədilə yaradılmış 
Monitorinq qrupu lazımi sənədləri təqdim etdikdən sonra 2001-ci il yanvarın 17-də 
Azərbaycan Avropa Şurasına tamhüquqlu üzv qəbul edildi və rəsmi mərasim 
yanvarın 25-nə təyin olundu.  Bununla da Azərbaycan diplomatiyası Avropa 
inteqrasiya proseslərinə qoşulmaq uğrunda mübarizədə böyük qələbə əldə edərək 
Avropanın üzvi hissəsinə çevrildiyini işdə sübut etdi. 
 46 
Bu gün beynəlxalq aləmdə respublikamıza qarşı münasibətdə hiss olunan 
müsbət dəyişikliklərin yaranmasından və mövcud əlverişli situasiyadan kifayət 
qədər səmərəli istifadə edilməlidir. 
Həmçinin Azərbaycan Avropa Şurasının tamhüquqlu üzvü kimi öz 
fəaliyyətində çalışmalıdır ki, Avropa Şurasının Parlament Assambleyası Qafqaz 
regionunda baş verən prosesləri daim diqqət mərkəzində saxlasın. 
Azərbaycan Respublikası ilə Avropa Şurası arasında münasibətlərə tam 
aydınlıq gətirmək üçün bu münasibətlərə Azərbaycanın ən ağrılı yeri olan Dağlıq 
Qarabağ münaqişəsi kontekstindən yanaşmaq maraqlı olardı. 
Dağlıq Qarabağ münaqişəsinin həllinə münasibətdə — bu gün Azərbaycan 
ərazisinin 20 faizi işğal altında qalmaqdadır, bir milyon azərbaycanlı əvvəlki kimi 
qaçqın və köçkün vəziyyətində əzab çəkməkdədir. Azərbaycan — Ermənistan 
arasında Dağlıq Qarabağ regionu üzrə həllini tapmamış 17 illik münaqişə öz 
neqativ təsirini təkcə Azərbaycana deyil, bütün Cənubi Qafqaz regionunun 
təhlükəsizliyinə və stabilliyinə göstərir, demokratik inkişafı ləngidir. 
1993-cü ildə Birləşmiş Millətlər Təşkilatının Təhlükəsizlik Şurası 
Azərbaycanın ərazisində işğalçı qüvvələrin qeyd-şərtsiz çıxarılmasını tələb edən 
dörd qətnamə qəbul etmişdir. 1992-ci ildən başlayaraq ATƏT bilavasitə bu 
münaqişənin həlli naminə fəaliyyət göstərir. Təəssüf ki, qəbul edilmiş qətnamə və 
qərarlar hələ ki yerinə yetirilməyib. Fikrimizcə;  yaranmış  mürəkkəb  vəziyyətə  
baxmayaraq,  Azərbaycan dövləti atəşkəs rejimini saxlamalı və münaqişənin 
nizamlanması prosesini sürətləndirməlidir. 
Söylənilən fikirləri əsaslandırmaq üçün qeyd etməliyik ki, Dağlıq Qarabağ 
probleminin həlli ilə əlaqədar Avropa Şurası təşkilatının 1997-ci ildə qəbul etdiyi 
1119 nömrəli qətnamədə, münaqişənin Lissabon sammitinin prinsipləri əsasında 
Azərbaycanın ərazi bütövlüyünün qorunması şərti ilə beynəlxalq hüquq normaları 
çərçivəsində həllinin vacibliyi öz əksini tapmışdır. Bu sənədlər hamı tərəfindən 
qəbul edilmiş beynəlxalq hüquq normaları əsasında sülhə nail olmaq üçün yaxşı 
zəmindir. 
Avropa Şurasına "xüsusi dəvət olunmuş" statusu əldə etdiyi vaxtdan bu 
mötəbər təşkilata tamhüquqlu üzv olduğu dövrə qədər olan müddətdə, yəni, 5 ildə 
Azərbaycanın xarici siyasət konsepsiyası bir neçə prinsipial məqamı ilə diqqəti 
cəlb edir. Öncə bu siyasət Azərbaycanın dünyanın nəbzi vurduğu geosiyasi məkana 
doğru hərəkətini təmin edən siyasət olmuşdur. Bunu təkcə Qərbə doğru siyasət 
adlandırmaq, yəqin ki, düz olmazdı. Bu, Azərbaycanın xarici siyasətinin aparıcı — 
siyasi və iqtisadi cəhətləri özündə birləşdirən istiqamətlərdən biridir. 
Siyasi tərəfi ondan ibarətdir ki, Azərbaycanın elan etdiyi prinsiplər dünyəvi, 
demokratik, açıq və dünyada baş verməkdə olan mütərəqqi inkişaf prosesləri üçün 
qapılarını açan, o proseslərə cəlb olunmaq istəyən bir dövlətdir. Müxtəlif 
mövqelərdən müstəqilliyimizə xələl gətirmək istəyən qüvvələrə qarşı Azərbaycan 
dünyanın güc mərkəzlərinə, o cümlədən Avropaya açıq siyasətlə inteqrasiyaya 
gedir və bu bizim müstəqilliyimizə bir təminatdır. 
 47 
İqtisadi tərəfi — sirr deyil ki, Azərbaycan çox maraqlı və əhəmiyyətli 
geosiyasi məkanda yerləşir, ölkənin kifayət qədər mənbələri, neft və qaz ehtiyatları 
var. Hesab edirik ki, xarici iqtisadi əlaqələr Azərbaycanın indiki vəziyyətində onun 
dünya iqtisadi inteqrasiyası, öz müstəqilliyinə təminat almaq mənasında 
Azərbaycan üçün çox uğurlu bir vasitədir. Burada qeyd etdiyimiz istiqamətin siyasi 
və iqtisadi hissəsi bir-biri ilə tamamilə uyğunlaşır. 
Bütövlükdə xarici siyasət strategiyasının düzgün müəyyənləşdirilməsi 
nəticəsində Azərbaycanın Avropa Şurasına üzv qəbulu ümummilli maraqlarımıza 
cavab verən böyük siyasi hadisə kimi cəmiyyət daxili siyasi çəkişmələrdən, siyasi 
əqidə mənsubiyyətindən irəli gələn subyektiv mülahizələrdən qat-qat yuxarıda 
durduğundan layiqincə qiymətləndirilməlidir. Əks halda biz beynəlxalq aləmdə 
ümummilli mənafeyimizin xeyrinə baş vermiş hadisələrə obyektiv qiymət vermək, 
bu hadisələrdən qürurlanmaq və faydalanmaq vərdişindən məhrum olarıq. 
İnsan hüquqları sahəsində Avropa Şurası təşkilatı ilə əməkdaşlıq əldə 
olunmuş nəticələr baxımından müsbət qiymətləndirilməlidir. 
İnsan hüquqlarının qorunması sahəsində Avropa Şurası Azərbaycanla 
əlaqələrinin qruplaşmasına imkan verir: insan hüquqları üzrə beynəlxalq 
müqavilələr sisteminə qoşulmaq, insan hüquqlarının pozulması faktlarının üzə 
çıxarılması və onların aradan qaldırılması sahəsində əməkdaşlıq Azərbaycanda 
Avropa standartlarına uyğun qanun yaradıcılığının həyata keçirilməsi, insan 
hüquqları üzrə Avropa Şurası konvensiyalarının hazırlanmasında bu sahəyə dair 
konfrans və toplantılarda iştirak, Avropa Şurasının insan hüquqları üzrə həyata 
keçirdiyi texniki əməkdaşlıq proqramlarında fəal iştirak. 
Azərbaycan Respublikası ilə Avropa Şurası arasında əlaqələrin politoloji 
təhlili nəticəsində aşkarlanır ki, müasir dövrdə beynəlxalq aləmdə, xüsusən Avropa 
məkanında baş verən proseslərə qoşulmaq, digər Avropa ölkələri ilə münasibətlər 
yaratmaq və bu münasibətləri müsbət istiqamətdə inkişaf etdirmək, beynəlxalq 
əməkdaşlıqdan və qlobal problemlərdən kənarda qalmamaq üçün Avropa Şurasının 
üzvü olmaq əsas amillərdən biridir. 
Avropa Şurasının tamhüquqlu üzvü kimi insan hüquqlarının qorunmasına 
aid konvensiya və paktlara qoşulmaq, onlardan irəli gələn öhdəliklərə əməl etmək 
dünya birliyi tərəfindən Azərbaycanın demokratik dövlət kimi tanınmasında 
əhəmiyyətli rol oynamaqla yanaşı, Azərbaycanda insan hüquq və azadlıqlarının 
müdafiəsinin təmin olunması üçün hüquqi baza yaradılmasına, əhalinin sosial 
təminatının Avropa standartlarına uyğunlaşmasına, Avropa ölkələri ilə siyasi, 
iqtisadi, elmi-texniki, mədəni və humanitar sahələrdə əməkdaşlığın yeni, daha 
yüksək mərhələyə keçməsinə təminat verir. 
Ümummilli liderimiz Heydər Əliyevin formalaşdırdığı balanslaşdırılmış 
çoxşaxəli xarici siyasət konsepsiyası əsasında beynəlxalq təşkilatlarla əməkdaşlığa 
xüsusi diqqət yetirilməlidir. Onlardan ən önəmlisi Avropa Şurası ilə əlaqələrdir. 
Avropa Şurası Azərbaycan torpaqlarının Ermənistan silahlı qüvvələri tərəfindən 
işğal edilməsi faktını tanıyan hələlik yeganə təşkilatdır. Bu məsələnin əhəmiyyəti 
 48 
yalnız Avropa purasının Avropayönümlü təşkilat olması ilə deyil, həm də burada 
erməni lobbisinin güclü olması, bu beynəlxalq qurumun dünya ictimai rəyinə təsir 
imkanlarının yüksək olması ilə bağlıdır. 
Ümummilli liderin titanik səyləri nəticəsində Azərbaycanın 2001-ci ildə bu 
beynəlxalq təşkilata daxil olması beynəlxalq münasibətlər sistemində ölkəmizin 
mövqelərini əhəmiyyətli dərəcədə möhkəmləndirdi. 
Həmin dövrdə AŞ PA-da Azərbaycan nümayəndə heyətinə rəhbərlik edən 
İlham Əliyev cənablarının bu siyasi forumda atdığı ardıcıl və qətiyyətli addımlar 
elə ilk sessiyadan öz bəhrəsini verməyə başladı. 
Ermənistanın işğalçı siyasəti və beynəlxalq hüquqa zidd əməlləri Avropa 
ictimaiyyətinin diqqətinə çatdırılmaqla, Azərbaycanın mövqeyini əks etdirən, 
ölkəmizin ərazisinin 20 faizinin Ermənistan tərəfindən işğal olunması, bir milyona 
yaxın insanın qaçqın və məcburi köçkünə çevrilməsi, işğal olunmuş ərazilərin 
qanunsuz silah və narkotik daşınması üçün tranzit əraziyə çevrilməsi və sair kimi 
məsələləri ehtiva edən bir sıra qətnamələrin qəbuluna nail olunur. 
 
 
III fəsil 
Azərbaycan parlament nümayəndə 
heyətinin Avropa Şurası Parlament 
Assambleyasındakı uğurlu fəaliyyətinin 
İlham Əliyev dövrü 
Azərbaycan Respublikasının Ümummilli lideri Heydər Əliyevin 
diplomatiya cəbhəsində qazandığı uğurların davamı kimi Avropa Şurasında bir-
birinin ardınca əldə edilən müvəffəqiyyətlərə və ümumiyyətlə bu təşkilatda 
aparılan işin Azərbaycan üçün nə dərəcədə əhəmiyyətli olduğuna qiymət vermək 
üçün nümayəndə heyətinin rəhbəri İlham Əliyevin Azərbaycan Respublikasının 
Prezidenti seçildiyi dövrədək olan fəaliyyətinə diqqət yetirilməsi zərurəti yaranır. 
Qeyd etdiyimiz kimi, Ümummilli lider Heydər Əliyevin uzaqgörən, daxili 
və xarici siyasətinin məntiqi nəticəsi olaraq 2001-ci il yanvarın 17-də Avropa 
Şurasının Nazirlər Komitəsi Azərbaycanın təşkilatın tamhüquqlu üzvlüyünə qəbul 
olunması barədə qərar qəbul etdi. 
2001-ci il yanvarın 25-də Azərbaycan Respublikasının Prezidenti Heydər 
Əliyevin iştirakı ilə Strasburqda, Avropa Şurasının binası önündə müstəqil 
dövlətimizin üçrəngli bayrağının ucaldılması Azərbaycanın Avropa ailəsinə 
qovuşduğunu bütün dünyaya nümayiş etdirdi. Azərbaycanın Avropa Şurasına 
tamhüquqlu üzv olması tarixi əhəmiyyət kəsb edən bir hadisə idi. 
Bu hadisəni Ümummilli liderimiz Heydər Əliyev belə qiymətləndirirdi:    
"Azərbaycanın  Avropa  Şurasına  qəbul edilməsi onun nəinki müstəqil, suveren, 
demokratik, dünyəvi dövlət kimi tanınmasıdır, həm də Avropa ailəsinin 
bərabərhüquqlu üzvü kimi Azərbaycan dövlətinin inkişafında yeni mərhələnin 
başlanğıcıdır". 
 49 
2001-ci il yanvarın 25-dəki tarixi çıxışında Azərbaycan Respublikasının 
Prezidenti Heydər Əliyev bu qurumla ölkəmiz arasındakı qarşılıqlı münasibətlərin 
əsas istiqamətlərini müəyyənləşdirdi. Təbii ki, bu çıxışda qeyd edilən məsələlər AŞ 
PA-da fəaliyyət göstərəcək Azərbaycanın nümayəndə heyəti üçün bir fəaliyyət 
proqramı idi. 
AŞ PA-da Azərbaycan nümayəndə heyətinin rəhbəri olmuş Azərbaycan 
Respublikasının Prezidenti İlham Əliyev Azərbaycanın Avropa Şurasına üzv 
olmasının tarixi əhəmiyyətindən danışarkən deyirdi: "Bu, ölkəmiz üçün böyük 
nailiyyətdir. Təkcə ona görə yox ki, biz orada öz sözümüzü deyək, halbuki bu da 
çox vacibdir. Azərbaycan üçün belə bir tribuna, belə bir kürsü lazım idi ki, biz 
orada sübutlarla, dəlillərlə erməni işğalçılarını ifşa edə bilək. Avropa Şurası bu 
məqsəd üçün çox münasib bir yerdir". 
Azərbaycanın bu quruma üzv olmasının digər önəmli məqamına toxunan 
Azərbaycan Respublikasının Prezidenti qeyd edirdi: "Avropa Şurasına üzv olmaq 
bizə ona görə lazım idi ki, Azərbaycanda gedən proseslər dünya standartlarına daha 
çox yaxınlaşsın. Biz bunun şahidi olduq. Azərbaycan Avropa Şurasına qəbul 
olunanda üzərinə müəyyən öhdəliklər götürdü və o öhdəlikləri indi yerinə yetirir. 
Bu öhdəliklər bizə imkan verəcək ki, daha azad, demokratik cəmiyyətdə yaşayaq. 
Azərbaycan Avropa Şurasındakı fəaliyyətinin əsas vəzifələrini 
müəyyənləşdirərkən ilk növbədə ölkə həqiqətlərini dünya ictimaiyyətinə 
çatdırmaqla Ermənistanın işğalçı siyasətini ifşa etmək, azərbaycanlılara qarşı 
ermənilərin həyata keçirdiyi terror və soyqırımı, torpaqlarımızın 20 faizinin işğal 
edildiyi faktını tanıtdırmağı qarşısına məqsəd qoymuş, respublikamızda 
demokratik, hüquqi dövlət quruculuğu işini davam etdirmək, müstəqilliyi 
möhkəmləndirmək məqsədilə Avropa dəyərlərini mənimsəyərək bu birliyə 
inteqrasiya etmək istiqamətində fəaliyyətini genişləndirməyə xüsusi önəm 
vermişdir. Əsas vəzifələrdən biri də ölkəmizdə demokratik və hüquqi dövlət 
quruculuğu işində islahatları davam etdirmək üçün Avropa Şurasının Azərbaycan 
qarşısında qoyduğu konkret öhdəliklərin yerinə yetirilməsi və vətəndaş 
cəmiyyətinin inkişafının təmin edilməsi idi. 
Şübhəsiz ki, hər üç vəzifə çox önəmli olmaqla, həm də böyük məsuliyyət 
tələb edirdi. Təsadüfi deyil ki, cənab İlham Əliyev bunun əhəmiyyətini dərindən 
hiss edərək bildirirdi ki, iqtidara gələn, yaxud iqtidarda olan qüvvə birinci növbədə 
məsuliyyəti dərk etməlidir. Düşünməlidir ki, mən bu məsuliyyətin altına girə 
bilərəmmi. 
Ümumiyyətlə, müstəqil, tənqidi və çevik təfəkkür, möhkəm iradə ilə yanaşı, 
insani münasibətlərdə də müəyyən keyfiyyətlərə malik olmaq siyasətçi üçün vacib 
şərtdir. Çünki siyasətdə uğur qazanmağın əsasını bu keyfiyyətlər təşkil edir. İlham 
Əliyevin belə bir siyasətçi olması, konkret, aydın məqsədin müəyyən edilməsi 
nümayəndə heyətinin Avropa Şurasındakı uğurlu fəaliyyətini şərtləndirən başlıca 
amillərdən idi. Bütün bunlar nümayəndə heyətinin konkret fəaliyyətində özünü 
göstərirdi. 
 50 
Qısa müddət ərzində Avropa Şurası Parlament Assambleyasında 
nümayəndə heyəti tərəfindən onlarla sənəd hazırlanmış və onlar şuranın rəsmi 
sənədləri kimi yayılmışdı. Təsəvvür etsək ki, bu qurumda 47 ölkənin 
parlamentlərinin deputatları fəaliyyət göstərir və qəbul edilmiş sənədlər həm onlara 
paylanır, həm də həmin ölkələrin parlamentlərinə göndərilir, onda qarşıya 
qoyulmuş birinci vəzifə ilə bağlı görülmüş işlərin miqyası haqqında konkret fikir 
formalaşa bilər. Belə ki, "Ermənilərin azərbaycanlılara qarşı törətdikləri soyqırımı 
haqqında", "Dağlıq Qarabağda, zəbt olunmuş ərazilərdə mədəniyyət abidələrinin 
məhv edilməsi haqqında", "Ermənistanda və Dağlıq Qarabağda olan hərbi əsirlər 
və girovlar haqqında", "Qaçqın və məcburi köçkün uşaqların təhsili haqqında", 
"Azərbaycanda məcburi köçkünlərin vəziyyəti haqqında" və s. sənədlər Avropa 
Şurası Parlament Assambleyasında qəbul edilmişdir. 
2002-ci ilin sentyabrında Strasburqda AŞ PA-da Azərbaycanın nümayəndə 
heyətinin rəhbəri olarkən cənab İlham Əliyev Azərbaycan Respublikası 
televiziyasına verdiyi müsahibədə bildirirdi: "Mən deyə bilərəm ki, Avropa Şurası 
deputatlarının indiyə qədər bu məsələ ilə bağlı o qədər böyük məlumatları yox idi. 
Çünki bu, bir tərəfdən erməni təbliğatı, erməni lobbisinin fəaliyyəti, digər tərəfdən 
isə Azərbaycanın bu qədər böyük tribunasının olmaması ilə bağlı idi. Amma biz 
Avropa Şurasına daxil olandan sonra bu tribunadan, bu kürsüdən çox səmərəli 
istifadə elədik". 
Görülən işin miqyasını və əhəmiyyətini qiymətləndirmək üçün Avropa 
Şurasının strukturuna diqqət yetirmək kifayətdir. 
Belə ki, Avropa Şurası Nizamnaməsinin 32-ci maddəsinə uyğun olaraq 
assambleya ildə bir dəfə özünün növbəti sessiyasına toplanır. Assambleya öz 
sessiyasını dörd kiçik sessiyaya bölür. 
"Azərbaycanın Avropa Şurasına qəbul edilməsi onun nəinki müstəqil, 
suveren, demokratik, dünyəvi dövlət kimi tanınmasıdır, həm də Avropa ailəsinin 
bərabərhüquqlu üzvü kimi Azərbaycan dövlətinin inkişafında yeni mərhələnin 
başlanğıcıdır". 
Heydər Əliyev 
Assambleyada beş siyasi qrup mövcuddur: sosialistlər qrupu, Avropa Xalq 
Partiyası qrupu, Avropa demokratları, liberallar, demokratlar və islahatçılar qrupu. 
Parlament Assambleyası öz sessiyasında Avropa Şurasının səlahiyyətlərinə 
daxil olan və Nazirlər Komitəsi tərəfindən sessiyaya çıxarılmış, həmçinin 
komitənin təqdim etdiyi hesabat əsasında təşkilatın fəaliyyəti ilə bağlı məsələləri 
müzakirə edir, Parlament Assambleyası iclaslarının gündəliyini sərbəst 
müəyyənləşdirir. 
Dövrümüzün aktual və perspektiv məsələlərini, o cümlədən müasir 
cəmiyyətin problemləri və beynəlxalq siyasətin müxtəlif cəhətləri ilə bağlı 
məsələləri müzakirə edən assambleya yalnız məcburi qüvvəsi olmayan tövsiyələr 
vermək hüququna malikdir. Parlament Assambleyasının işi aşağıdakı sahələr üzrə 
ixtisaslaşdırılmış komissiyalar tərəfindən hazırlanır: 
 51 
Siyasi məsələlər; 
İnsan hüququ və hüquqi məsələlər; 
Sosial məsələlər, səhiyyə və ailə məsələləri; 
Ətraf mühit, regional planlaşdırma və yerli hakimiyyət orqanları; 
Elm və texnologiya; 
İqtisadiyyat və inkişaf məsələləri; 
Kənd təsərrüfatı; 
Avropa Şurasının üzvü olmayan Avropa dövlətləri ilə əlaqələr; 
Miqrasiya, qaçqınlar və demoqrafiya; 
Milli parlamentlər və ictimaiyyətlə əlaqələr. 
Parlament assambleyası öz funksiyalarını xeyli genişləndirmişdir. Belə ki, 
Assambleya sessiyalararası müddətdə iclaslar keçirən   çoxlu ixtisaslaşmış komitə 
yaratmışdır. Assambleyanın ixtisaslaşmış  komitələrindən   əlavə,   xüsusi rolu olan 
daimi komitəsi də vardır. Assambleyanın bəzi səlahiyyətləri həmin komitəyə 
verilmişdir.  Bu komitə sessiya üçün material  hazırlayır,  assambleyanın  
sessiyalararası  müddətdə fəaliyyət göstərən komitələrinə rəhbərlik edir. 
Parlament Assambleyası özünün daxili reqlamentini qəbul edir, öz 
üzvlərindən sədrini və onun müavinlərini seçir. Sədr və onun müavinləri (hazırda 
onlar sədr və 17 müavindən ibarətdir) Assambleya Bürosunu təşkil edir. 
Avropa Şurasının tamhüquqlu üzvü olduqdan bu günə kimi ötən müddət 
ərzində assambleyanın sessiyalarında xüsusi fəallığı ilə fərqlənən Azərbaycan 
Respublikası Milli Məclisinin nümayəndə heyəti AŞ PA-nın 2001-ci il yanvarın 
22-26-da Strasburqda keçirilmiş növbəti sessiyasında millət vəkili İlham Əliyevin 
rəhbərliyi ilə iştirak etmişdi. Nümayəndə heyətinin tərkibinə deputatlardan Səməd 
Seyidov, Gültəkin Hacıyeva, Nairə Şahtaxtinskaya, Vaqif Vəkilov, Qulamhüseyn 
Əlibəyli daxil idilər. 
Bundan başqa, 6 deputatdan ibarət əvəzedici heyət də yaradılaraq 
Azərbaycan parlamentinin AŞ PA-da təmsilçilərinin sayı 12-yə çatmışdı. 
Cənab İlham Əliyevin rəhbərlik etdiyi Azərbaycan nümayəndə heyəti 2001-
ci il aprelin 23-27-də ilk dəfə olaraq tamhüquqlu üzv kimi Avropa Şurası 
Parlament Assambleyasının sessiyasında iştirak etmişdir. 
2001-ci il aprel ayında AŞ PA-nın yaz sessiyası nümayəndə heyətimizin 
iştirak etdiyi ilk sessiya idi. "Avropanın iqtisadi və transmilli mütəşəkkil 
cinayətkarlığa qarşı mübarizəsi" mövzusunda aparılan müzakirələrdə çıxış edən 
Azərbaycan nümayəndə heyətinin rəhbəri cənab İlham Əliyev bu problemin əhatə 
dairəsinin genişlənməsində Ermənistanın oynadığı rola dair konkret faktları 
iştirakçıların diqqətinə çatdırmış, Azərbaycan torpaqlarının Ermənistan silahlı 
qüvvələri tərəfindən işğal edilməsi nəticəsində Dağlıq Qarabağda və ətraf 
rayonlarda qeyri-qanuni əməliyyatların keçirildiyini, xüsusilə bu ərazilərdə 
narkotiklərin yetişdirildiyini və nəql edildiyini, habelə bu ərazidə qeyri-qanuni 
silahlı birləşmələrin hazırlandığını qeyd etmişdir. 
 52 
Tarixdə bəlkə də ilk dəfə idi ki, Cənubi Qafqazın qarşılaşdığı problemlər 
Ümumavropa siyasəti səviyyəsində belə ciddi şəkildə müzakirəyə çıxarılırdı. Belə 
diplomatik həmlə ermənilər üçün gözlənilməz idi və hadisələrin gedişi Ermənistan 
nümayəndələrinin bu cür qəfil gedişlərə hazır olmadıqlarını göstərirdi. Başlanğıc 
olduqca uğurlu alındı və ilk gündən   nümayəndə   heyəti   qazanılmış   üstünlüyü   
qoruyub saxlamağı bacardı. 
Nümayəndə heyətimiz azərbaycanlılara qarşı ermənilər tərəfindən 
törədilmiş soyqırımı haqqında sənədin tanınması və azərbaycanlı girov, habelə 
hərbi əsirlərin Ermənistanda və Dağlıq Qarabağda saxlanılması barədə rəsmi 
sənədin qəbul olunması haqqında məsələ qaldırmış və belə bir sənədin qəbul 
edilməsinə nail olmuşdur. 
Azərbaycan nümayəndə heyətinin rəhbəri İlham Əliyev sessiyada daha 
uğurlu nəticələr əldə etmək üçün AŞ PA-nın bütün alt qurumlarında — komitə və 
komissiyalarında 
 
da mütəşəkkil təbliğat kampaniyasının aparılmasını təşkil etməyə 
müvəffəq oldu. Azərbaycanlı əsir və girovların sayı haqqında dəqiq məlumatlar, 
onların saxlanma şəraitinin nə qədər acınacaqlı olması, ermənilər tərəfindən ən 
zorakı işgəncələrə məruz qalmaları cənab İlham Əliyevin çıxışlarında qeyd 
olunurdu və digər Avropa ölkələri nümayəndələrinin diqqət mərkəzində 
saxlanılırdı. Bundan əlavə, yayılan sənədlərdə Dağlıq Qarabağ ərazisindən 
narkobiznes və insan alverində tranzit kimi istifadə olunmasına dair faktlar da 
beynəlxalq ictimaiyyəti regionda baş verən proseslərə yenidən baxmağın 
vacibliyinə inandıra bildi və bu da Azərbaycan diplomatiyasının uğuru idi. 
Bu proses sonrakı mərhələlərdə də davam etdirildi və artıq payız 
sessiyasında  İlham  Əliyevin rəhbərliyi ilə nümayəndə heyətimiz yeni faktlar 
əsasında Ermənistanın mövqelərinə   daha   sarsıdıcı   zərbələr   endirməyə   
müvəffəq   oldu. Aparılmış fəal təbliğat prosesi və diplomatik-taktiki addımlar 
ölkənin xarici siyasətində yeni  uğurların əldə edilməsinə gətirib çıxardı. Hələ bu 
sessiyaya qədər Azərbaycan nümayəndə  heyəti  Avropa  Şurasının  Nazirlər  
Komitəsində  üzv ölkələrin  ərazi  bütövlüyü  məsələsinin  müzakirəsinə  nail 
olmuşdu və Ermənistan həmin müzakirələrin nəticəsi kimi ortaya çıxan sənədi 
imzalamamaqla,  əslində,  beynəlxalq ictimaiyyətin gözü qarşısında özünü ifşa 
etmişdi. Avropa Şurasının üzvü olan dövlətlərin hamısı sənədə imza atsa da, 
erməni deputatlar bundan imtina etdilər. 
Avropa Şurası Parlament Assambleyasının 2001-ci il payız sessiyasında   
sentyabrın 24-də qəbul edilən qərarda Ermənistan—Azərbaycan,  Dağlıq Qarabağ 
münaqişəsinin yalnız Azərbaycanın ərazi bütövlüyü nəzərə alınmaqla həll 
olunmasının zəruriliyi  qeyd  edilirdi.   Bu,  parlament  nümayəndə heyəti 
səviyyəsində əldə edilmiş növbəti diplomatik uğur idi. Cənab İlham Əliyevin 
rəhbərliyi ilə hazırlanmış və Nazirlər Komitəsinə ünvanlanmış  "Azərbaycanın 
ərazi  bütövlüyünün Ermənistan tərəfindən tanınması" yazılı sualı 43 ölkənin 
nümayəndələrinin iştirakı ilə müzakirəyə çıxarıldı. Ermənistan ona dəstək verən 
bəzi qüvvələrin qərarın qəbul olunmasına maneçilik törətməsinə baxmayaraq, 
 53 
Nazirlər Komitəsi yeddi bənddən ibarət qərar qəbul etdi. Qərarda deyilirdi: 
"Nazirlər bütün Avropada beynəlxalq ictimaiyyət tərəfindən tanınmış sərhədlərə, 
suverenliyə və dövlətlərin ərazi bütövlüyünə, eləcə də Birləşmiş Millətlər 
Təşkilatının Nizamnaməsində, ATƏM-in Helsinki Yekun Aktında və digər 
müvafiq mətnlərdə əks olunmuş beynəlxalq hüquq prinsiplərinə hörmət edilməsinə 
dəstəklərini bir daha təsdiq edirlər". 
Bununla Avropa Şurası Nazirlər Komitəsi öz qərarında xalqların öz 
müqəddəratını təyin etmək hüququndan bəhs olunarkən bu hüququn BMT 
Nizamnaməsinin məqsəd və prinsipləri, beynəlxalq hüququn normaları, o 
cümlədən dövlətlərin ərazi bütövlüyünə dair normalara uyğun olaraq həllini 
nəzərdə tutur. 
Qərarda o da xüsusi vurğulanırdı ki, nəticə etibarı ilə bu hüquq yalnız sülh 
danışıqları əsasında həyata keçirilə bilər. Torpaq əldə etmək məqsədilə gücdən 
istifadə qəbuledilməzdir və ondan irəli gələn heç bir nəticə qanuni tanına bilməz. 
Azərbaycan parlament nümayəndə heyəti sessiyada daha bir neçə vacib 
problem qaldırdı. Bunlardan biri də bütün dünyanın birmənalı şəkildə pislədiyi 
terrorizm idi. Amerika Birləşmiş Ştatlarında baş vermiş terror hadisəsi bir daha 
sübut etdi ki, bu bəla yalnız qüvvələrin birləşməsi ilə aradan qaldırıla bilər. 
Azərbaycan terrordan ən çox zərər çəkən ölkə kimi bu bəlanın nə kimi dəhşətlər 
törətdiyini yaxşı bilir. 
Odur ki, bütün terror təşkilatlarına, o cümlədən nəinki Azərbaycanda, eləcə 
də bütün dünyada qanlı cinayətlər törətmiş erməni terrorçularına qarşı da bütün 
dünya, beynəlxalq ictimaiyyət qətiyyətlə mübarizə aparmalıdır. 
Beynəlxalq terrorizm məsələsi geniş müzakirə edilmiş iclasda müxtəlif 
ölkələrdən olan deputatlar çıxış edərək minlərlə dinc əhalinin məhvinə səbəb olan 
terror aktlarını, xüsusilə sentyabrın 11-də Amerika Birləşmiş Ştatlarında törədilmiş 
vəhşilikləri qətiyyətlə pisləmiş, terrorçuluğun yeni forma — siyasi terror forması 
almasından narahat olduqlarını bildirmiş, dünya ölkələrini bu təhlükəyə qarşı 
mübarizəyə çağırmışlar. 
Bu sessiyada Azərbaycan nümayəndə heyətinin başçısı İlham Əliyev tutarlı 
faktlarla çıxış edərək Ermənistanın Azərbaycana qarşı təcavüzə başladığı vaxtdan 
30-dan artıq terror aktı törətdiyini və bunun nəticəsində 2 mindən çox Azərbaycan 
vətəndaşının həlak olduğunu vurğulamış, həmçinin ASALA erməni terror 
təşkilatının Ermənistan hökuməti ilə sıx əlaqədə işlədiyini bildirmişdir. 
"Azərbaycan terrorizmə qarşı mübarizədə Amerika Birləşmiş Ştatları ilə bir 
alyansdadır. Biz bütün demokratik dünya ilə birlik və dünyada terrorizmə son 
qoymaq üçün əlimizdən gələn töhfəni verməyə hazırıq" — söyləyən Azərbaycan 
Prezidenti Heydər Əliyev Amerika Birləşmiş Ştatlarına qarşı yönəldilmiş 
hücumlardan sonra etdiyi çıxışında Azərbaycanın Birləşmiş Ştatlara tam dəstəyini 
ifadə etmişdi: "Azərbaycan özünün hava məkanını Birləşmiş Ştatlar üçün açmışdır 
və Birləşmiş Ştatlarda terror aktları törədənlərin ədalət məhkəməsi qarşısında 
 54 
məsuliyyət daşıması üçün lazım ola biləcək infrastrukturları və kommunikasiyaları 
ABŞ-ın istifadəsinə verməyə hazırdır". 
Bu baxımdan nümayəndə heyətimizin başçısı hər bir çıxışında avropalılara 
erməni təcavüzünün mahiyyətini açıqlayır, faktlarla sübut edirdi ki, Ermənistanın 
Azərbaycana qarşı ərazi iddiası bizim ölkəmizə nə kimi təhlükə yaradıb və 
Avropaya necə təhlükə yarada bilər. 
"Dünyada terrorçuluğun bütün formalarına qarşı genişmiqyaslı antiterror 
kampaniyasına başlamağın və terrorçuluq ilə savaşda çox ciddi addımlar atmağın 
vaxtı gəlib çatmışdır" — söyləyən İlham Əliyev sessiyada ilk olaraq bu terror 
aktının bəşəriyyət üçün böyük təhlükə olduğunu və Azərbaycanın terrorizmə qarşı 
mübarizədə barışmaz mövqe tutduğunu, terrorizmlə mübarizədə hər bir əməli 
yardım və əməkdaşlığa ölkəmizin hazır olduğunu bildirərək bəyanat verdi. Bunun 
səbəbini izah edərkən İlham Əliyev həm də göstərdi ki, Azərbaycan daim 
Ermənistan tərəfindən terrora məruz qalmış, nəticədə minlərlə insan həlak 
olmuşdur. Avropanın bir çox ölkələrinin hələ seçim haqqında düşündüyü bir 
zamanda İlham Əliyevin qətiyyətli və cəsarətli bəyanatı Azərbaycan 
diplomatiyasının növbəti uğurlu addımı idi. Çünki bununla Azərbaycan bir həm 
demokratiyaya sadiq olduğunu, həm də erməni terroruna məruz qaldığını göstərdi. 
Cənab İlham Əliyevin sessiyadakı çıxışında əsas diqqəti qondarma Dağlıq 
Qarabağ respublikasında terrorçular hazırlayan hərbi bazaların mövcudluğuna, bu 
ərazinin ermənilər tərəfindən məqsədyönlü şəkildə çirkli pulların yuyulması 
mərkəzinə çevrilməsinə yönəltməsi informasiya müharibəsində ermənilərin 
mövqelərinə ciddi zərbə kimi dəyərləndirildi. 
11 sentyabr faciəsi göstərdi ki, heç bir dövlət belə dəhşətli terror aktlarından 
sığortalanmayıb və bu bəla ilə effektiv mübarizə aparılması üçün milli və dini 
mənsubiyyətindən, habelə coğrafi mövqeyindən asılı olmayaraq, bütün dünya 
dövlətlərinin birgə səy göstərməsi vacibdir. 
Bundan başqa, AŞ PA-da azərbaycanlı məcburi köçkün və qaçqınların 
acınacaqlı vəziyyəti, işğal olunmuş ərazilərdə mədəniyyət abidələrinin məhv 
edilməsi, ali və orta təhsil müəssisələrinin tamamilə dağıdılması haqqında da 
müxtəlif sənədlər hazırlandı və yayıldı. Ermənistanın təcavüzü nəticəsində minlərlə 
azərbaycanlı uşağın təhsil hüququndan məhrum edilməsi, 616 orta məktəb, 234 
məktəbəqədər müəssisə, 12 peşə məktəbi, 5 texniki məktəb, 1 universitet, 3 
universitet filialı və 3 peşə məktəbi filialının məhv edilməsi, 20 min təhsil işçisinin, 
130 min tələbə və şagirdin qaçqın düşməsi təşkilatda təmsil olunan ölkələrin 
nümayəndələrinin diqqətinə çatdırıldı. Sənədə assambleyanın bir çox deputatları 
imza atdılar. 
AŞ PA Siyasi Komitəsinin tərkibində yaradılmış və Azərbaycan, Gürcüstan 
və Ermənistanın daxil olduğu işçi qrupunun görüşü keçirilmişdir. Görüşdə Cənubi 
Qafqaz bölgəsində sabitlik paktının hazırlanması, müharibə zamanı əsir və itkin 
düşənlərin qaytarılması və bir sıra sahələrdə əməkdaşlığın perspektivləri barədə 
 55 
Gürcüstan nümayəndə heyətinin təklifi və layihə barədə fikir mübadiləsi 
aparılmışdır. 
Azərbaycan tərəfi Cənubi Qafqaz bölgəsində sabitlik paktının 
yaradılmasının, bu sahədə müəyyən tədbirlər görülməsinin zəruriliyini və bununla 
bağlı müzakirələrə hazır olduğunu, müharibə zamanı əsir və itkin düşmüş 
insanların taleləri ilə maraqlanmağın vacibliyini, Azərbaycanın bu haqda zəruri 
sənədləri təqdim və qarşı tərəflə məsələni müzakirə etməyə hazır olduğunu 
bildirmişdir. 
Azərbaycan, Gürcüstan və Ermənistanın əməkdaşlığı haqqında layihədə 
ekologiya, turizm sahələrində, habelə iqtisadiyyatın  müəyyən  sahələrində   
əməkdaşlıq  barədə  müddəalar var idi. Ermənistan nümayəndələri bu məsələlərə 
hazır olduqlarını  bildirmişlər.   Lakin  Azərbaycan  tərəfi  buna qəti etiraz edərək 
Ermənistan—Azərbaycan,  Dağlıq Qarabağ münaqişəsi həllini tapmayınca, işğal 
olunmuş torpaqlar azad edilməyincə və bölgədə sülh bərqərar olmayınca,  
Ermənistanla hər hansı əməkdaşlıqdan söhbət gedə bilməyəcəyini  vurğulamışdır.   
Cənab   İlham   Əliyev  məsələ  ilə  bağlı qeyd etmişdir:     "Münaqişə başlandığı 
dövrdən Ermənistan terror təşkilatları  Azərbaycanda  32  terror  aktı  törətmişdir. 
Azərbaycan terrora məruz qalan  bir ölkədir.  Ermənistanın silahlı  qüvvələri  zəbt  
etdikləri  Azərbaycan  ərazilərini  azad etməyincə  iki  ölkə arasındakı hər hansı bir 
əməkdaşlıqdan söhbət gedə bilməz". 
AŞ PA-da hər bir nümayəndə heyəti öz ölkəsinin müxtəlif siyasi 
dairələrinin,  o cümlədən müxalifət partiyalarının mənafelərini ifadə edir. Orada 
deputatlar öz nümayəndə heyətlərinin üzvləri olmaları ilə yanaşı, ayrı-ayrı siyasi 
baxışları əks etdirən siyasətçilər kimi fəaliyyətdədirlər. Demək, AŞ PA üzv 
ölkələrin müxtəlif siyasi-ictimai spektrlərinin fikirlərini əks etdirən deputatların 
məclisidir.  Bu spektrdə Azərbaycan   nümayəndə   heyətinin   nüfuzunun   
getdikcə   artması asanlıqla    başa    gəlməyib.    Ölkəmizin    Avropa    Şurasının 
tamhüquqlu üzvü olduğu ilk gündən Ermənistana tam dəstək  verən   ayrı-ayrı   
qruplar   və   siyasi   komitələr   daxilində Azərbaycana münasibətdə   
formalaşdırılmış   yanlış   fikirlərin təsiri sonda nümayəndə heyətimizin ardıcıl 
fəaliyyəti nəticəsində aradan qaldırıldı. 
2002-ci  il qış  sessiyasının  gündəliyinə  digər məsələlərlə yanaşı, 
"Azərbaycanda siyasi məhbuslar" məsələsi də müzakirəyə çıxarılmışdı. Bu 
məsələnin gündəliyə çıxarılmasında Avropa Şurasının erməni lobbisinin xüsusi 
rolu olmuşdu. Təəssüf ki, belə bir məsələnin gündəmə çıxmasında Azərbaycan 
müxalifətinin və onun təsiri altında olan bəzi qeyri-hökumət təşkilatlarının 
fəaliyyəti də az olmamışdır. Müzakirələrə qədər nümayəndə heyətinin başçısı 
cənab İlham Əliyevin Avropa Şurası təşkilatının vəzifəli şəxsləri ilə və müxtəlif 
dövlətlərin nümayəndə heyətlərinin başçıları ilə keçirdiyi görüşlər öz nəticəsini 
verdi. Məruzəçilərin qeyri-obyektivliyinə baxmayaraq, Rusiyanı, Fransanı, 
Türkiyəni, Polşanı və digər dövlətləri təmsil edən deputatlar öz çıxışlarında "siyasi 
məhbus məsələsinin ümumiyyətlə qondarma bir termin olduğunu vurğuladılar. 
 56 
Müzakirələrdə çıxış edən cənab İlham Əliyev bildirdi ki, Azərbaycanda "siyasi 
məhbuslar" yox, ağır cinayətlərə görə, o cümlədən terror aktı, dövlət çevrilişi 
cəhdləri və digər zorakı cinayətlərə görə məhkum olunmuş insanlar var. O bildirdi 
ki, Azərbaycan öz üzərinə götürdüyü öhdəliklərə sadiqdir və onların yerinə 
yetirilməsi üçün bütün addımlar atılır. Bununla belə, hər hansı bir məsələ ilə bağlı 
Azərbaycana təzyiq göstərilməsi yolverilməzdir. 
Növbəti 2002-ci il yay sessiyası Dağlıq Qarabağ probleminin və qaçqınlarla 
bağlı həqiqətlərin Avropa Şurasının diqqətinə çatdırılması baxımından əhəmiyyətli 
olmuşdur. Azərbaycanın Avropa Şurası Parlament Assambleyasındakı nümayəndə 
heyətinin rəhbəri İlham Əliyev Dağlıq Qarabağ Azərbaycan icmasının təmsilçiləri 
ilə birlikdə Avropa Şurasının sədri Valter Şvimmerlə, Avropa Şurasının insan 
hüquqları   üzrə   komissarı  Alivero  Xil-Robleslə   görüşmüşdür. Görüşlər zamanı 
nümayəndə heyətinin başçısı İlham Əliyev Ermənistanın Azərbaycana qarşı 
təcavüzü nəticəsində torpaqlarımızın 20 faizinin—Dağlıq Qarabağın və onun 
ətrafındakı yeddi rayonun Ermənistan silahlı qüvvələri tərəfindən isğal olunması, 
ölkəmizin 1 milyondan artıq qaçqın və məcburi köçkün problemi ilə üzləşməsi, 
onların çətin şəraitdə yaşaması barədə ətraflı məlumat vermiş və Avropa Şurasının 
öz nüfuzundan istifadə edərək Ermənistan—Azərbaycan münaqişəsinin tezliklə 
sülh yolu ilə həllinə kömək göstərməsini xahiş etmişdir. 
2002-ci ilin sentyabrında AŞ PA-nın növbəti sessiyasında Azərbaycan 
nümayəndə heyətinin iştirakı yenə də uğurlu sayılmalıdır. Bu sessiyanın 
müzakirələrində həm Azərbaycanın, həm də Ermənistanın Avropa Şurası 
qarşısında götürdükləri öhdəliklərin yerinə yetirilməsi məsələsi ilə bağlı çıxış edən 
İlham Əliyevin prinsipial mövqeyi nəticəsində məruzələrdə Azərbaycan üçün çox 
əhəmiyyətli düzəlişlər edildi, ən başlıcası isə, Azərbaycan diplomatiya tarixinə 
qızıl hərflərlə yazılmış Ermənistan silahlı qüvvələri tərəfindən Dağlıq Qarabağın 
işğal edilməsi faktı Avropa Şurası Parlament Assambleyasının sənədində öz əksini 
tapdı. 
Bununla bağlı cənab İlham Əliyevin respublika televiziyasına 
müsahibəsində deyilirdi ki, "aparılmış bütün müzakirələr zamanı Avropa 
Şurasının, deyə bilərəm, deputatlarının tam əksəriyyəti artıq açıq-aydın bəyan edir 
ki, bəli, Ermənistan işğalçı bir dövlətdir, Ermənistan Azərbaycan torpaqlarını işğal 
edib, bu işğal nəticəsində Azərbaycanda bir milyondan artıq qaçqın və məcburi 
köçkün yaranıbdır. Bu münasibətlə də Ermənistanı çox ciddi tənqid etdilər". 
Azərbaycan və Ermənistanın öhdəlikləri ilə bağlı aparılan müzakirələrdə   
nümayəndə   heyətinin   konstruktiv,   obyektiv mövqe  tutması  imkan  verdi ki,  
hazırlanmış məruzələrə çox ciddi düzəlişlər edilsin.  İlk dəfə olaraq  beynəlxalq 
təşkilatın qəbul etdiyi ümumi yekun sənəddə Azərbaycan torpaqlarının işğal 
edilməsi faktı öz əksini tapdı. Bu düzəlişlərin həm tarixi, həm də siyasi əhəmiyyəti 
böyükdür. Bir tərəfdən "işğal" anlayışının qəbul edilməsi məsələnin sülh yolu ilə 
həlli prosesində siyasi yanaşma kontekstində ciddi dəyişikliklərə səbəb olacaq  və  
"tarazlaşdırma"  siyasətinin  zəifləməsinə,  nəhayət, aradan  qaldırılmasına  təkan  
 57 
verəcəkdir. Digər tərəfdən isə, tarixi baxımdan "işğalçının" kim olduğu, işğal 
edilmiş ərazilərin kimə məxsusluğu məsələsi öz müsbət həllini tapacaqdır.  
Bütün bu irəliləyişlərin əsasında gərgin, məqsədyönlü işlər dayanırdı. Cənab 
İlham Əliyevin nümayəndə heyəti fəaliyyətinin əsas istiqamətləri haqqında 
fikirlərini təhlil edərkən  bir çox maraqlı  məqamları aşkar etmək mümkündür. 
Nümayəndə heyətinin üzvləri ilə siyasi qruplardakı fəaliyyətimizin qurulması 
barəsində fikir mübadiləsi apararkən əksəriyyət  bildirdi ki,  qüvvələri qruplar 
arasında parçalamaq olmaz.  Bir-iki qrupda fəaliyyət göstərilərsə, onda  üstünlük 
qazanmaq olar. Bu məsələ ilə bağlı nümayəndə heyəti tərəfindən qərar qəbul 
edilərkən qrupun demokratik lider olmadığı, onun ən optimal və uzaq məqsəd 
güdməni müəyyən etmək potensialının böyük olduğu aşkar oldu. Təhlillər göstərdi 
ki, siyasi qrupların hamısında işin səmərəli qurulması   deputatlara obyektiv 
informasiya   ötürülməsinə   və Azərbaycan   haqqında   düzgün   təsəvvürün   
formalaşmasına, eyni  zamanda  nümayəndə  heyəti  üzvlərinin  Şuranın  işinə 
geniş cəlb edilməsinə şərait yarada bilər. Doğrudan da qısa bir müddət ərzində 
qrup üzvləri müxtəlif siyasi qruplardakı fəaliyyətlərinə görə AŞ PA-nın monitorinq 
komitələrinə üzv seçildilər. Bir nəfər üzv AŞ PA-nın Cənubi Qafqaz üzrə medianın 
vəziyyətinə dair məruzəçi təyin edildi. Bu da, təbii ki, Azərbaycan nümayəndə 
heyətinin fəal işinin nəticəsi idi. Bu bizim obyektiv mövqeyimizdən irəli gəlirdi, 
qısa müddətdə AŞ PA-da gördülər ki, Azərbaycan demokratiya prinsiplərinə 
sadiqdir. Bu prinsipləri nümayəndə heyətimiz AŞ PA-dakı fəaliyyəti ilə bir daha 
nümayiş etdirdi. Təbii ki, burada Azərbaycan nümayəndə heyətinin rəhbəri İlham 
Əliyevin böyük zəhməti var idi. Onun hər bir iclasda, siyasi, daimi komitələrdəki 
çıxışları Azərbaycanın ədalətli olduğunu nümayiş etdirmək üçün mühüm 
əhəmiyyət kəsb edirdi. 
Nümayəndə heyətinin fəaliyyəti nəticəsində Azərbaycana münasibət müsbət 
mənada dəyişdi və Avropanın böyük dövlətlərinin nümayəndə heyətləri ilə eyni 
səviyyədə qəbul olunmağa başladı. 
Cənab İlham Əliyev nümayəndə heyətinin AŞ PA-dakı fəaliyyəti barədə 
deyirdi: "Azərbaycan nümayəndə heyətinin burada apardığı işlər öz bəhrəsini verir. 
Obyektivlik naminə qeyd etməliyik ki, burada qazanılmış uğurlar nümayəndə 
heyəti rəhbərinin şəksiz zəhmətinin nəticəsidir. Düzgün qurulmuş iş nəticəsində 
nümayəndə heyətindən siyasi qrupların təklifinə əsasən üç nəfər azərbaycanlı AŞ 
PA-nın Monitorinq Komitəsinə üzv seçilmişdir. Parlament Assambleyasında 
hazırda beş qrup var. Bu qrupları partiya da adlandırmaq olar. Həmin siyasi 
qruplara say tərkibindən asılı olaraq Monitorinq Komitəsində mandatlar (kvota) 
verilir. Yəni, deputatlar buraya milli nümayəndə heyətinin təklifi ilə seçilməlidir". 
Bu, Azərbaycanın böyük nailiyyətidir ki, belə bir nüfuzlu komitədə 12 
nəfərdən ibarət nümayəndə heyətinin üç üzvü  iştirak edir.  Monitorinq  Komitəsi 
yeganə  komitədir ki, orada yalnız üzvlük institutu mövcuddur və 76 üzvdən 
ibarətdir. Azərbaycan AŞ PA-ya üzv olarkən İlham Əliyev tərəfindən müəyyən 
edilmiş  siyasət öz  bəhrəsini  verdi.  Tam əsasla demək olar ki, qruplarda bir çox 
 58 
məsələlərin həllində nümayəndə   heyətinin   mövqeyi   həlledici   əhəmiyyətə   
malik idi.   Deputatlarımız  hər  bir  qrupda  Azərbaycan  haqqında obyektiv 
ictimai rəyin formalaşması üçün fəal işlə məşğuldurlar.  Təsadüfi deyil ki,  bu gün 
Ermənistan mətbuatı da yazır ki, Azərbaycan nümayəndə heyəti AŞ PA-nın üzünü 
Azərbaycana tərəf çevirdi. 
İki ilə yaxın bir müddətdə İlham Əliyev Dağlıq Qarabağ münaqişəsi üzrə 
AŞ PA-nın xüsusi məruzəçisinin təyin edilməsinə çalışırdı. Çünki götürülmüş 
öhdəlikdə də bu münaqişənin sülh yolu ilə həllinə çalışmaq xüsusi qeyd edilmişdi. 
Lakin Ermənistan nümayəndə heyəti bu məsələdən yayınmağa cidd-cəhdlə 
çalışırdı. Nəhayət ki, bu məsələ də öz həllini tapdı. 
2003-cü il Azərbaycan diplomatiyasının yeni uğurları ilə başladı. Avropa 
Şurası Parlament Assambleyasının qış sessiyasının ilk günündə daimi nümayəndə 
heyətinin başçısı, millət vəkili İlham Əliyev AŞ PA-nın sədr müavini və büro üzvü 
seçildi. 
Bu hadisənin əhəmiyyətini daha yaxından dərk etmək üçün AŞ PA-nın 
idarəetmə sisteminə nəzər salmaq yerinə düşərdi: Parlament Assambleyasının 
reqlamentinə görə, qış sessiyasının ilk günündə bir il müddətinə prezident və vitse-
prezidentlər seçilir. Bir qayda olaraq, əlahiddə hadisə baş verməzsə, seçilən şəxs 
iki dəfə məsul vəzifəyə sahiblik edir. 
Parlament Assambleyası dairələrində yaxşı tanınan, yüksək nüfuza və 
təşkilatçılıq qabiliyyətinə malik olan şəxs seçilir. Qeyri-rəsmi olaraq prezident AŞ 
PA-ya daxil olan böyük dövlətlərin müsbət rəyinə malik olmalıdır. 
Vitse-prezidentlər isə əhalisinin sayına görə dörd qrupa bölünən ölkələrdən 
seçilir. Azərbaycan əhali sayına görə üçüncü qrupdadır və onun nümayəndəsinin 
rəyasət heyətinə seçilməsi heç də ancaq təmsilçiliklə bağlı deyil. 
Avropa Şurası nüfuzlu beynəlxalq təşkilatdır və onun dünya proseslərinə 
təsiri, imkanları çox böyükdür. Avropanın aparıcı dövlətləri bunu yaxşı 
bildiklərindən təşkilatın səmərəli idarə edilməsinə çox həssaslıqla yanaşırlar. Buna 
görə də onun rəhbər orqanlarına kimlərin və hansı dövlət nümayəndələrinin 
seçilməsi çox böyük əhəmiyyət kəsb edir. 
Vitse-prezidentlər AŞ PA sistemində statuslarına görə ikinci şəxs sayılırlar 
və heç birinin digərindən üstünlüyü yoxdur. Prezident olmadıqda vitse-prezidentlər 
assambleyanın iclaslarını aparmaq hüququna malikdirlər. Onlar büro iclaslarında 
ümumi və ya komitə iclaslarının gündəliklərinin formalaşmasında müstəsna 
hüquqlara malikdirlər. Eyni zamanda, prezidentin tapşırığı ilə vitse-prezidentlər 
Avropa Şurasının səlahiyyətlərinə aid məsələlərin həlli ilə də məşğul olurlar. 
Nümayəndə heyətinin başçısı İlham Əliyevin timsalında kiçik bir ölkənin 
nümayəndəsinin Avropa Şurası sistemi çərçivəsində qazandığı uğurları istənilən 
avropalı siyasətçi arzu edə bilər. Qısa müddətdə İlham Əliyev özünü müasir dünya 
problemlərini bilən və onların həllinə dair real və konkret təkliflər verən strateq 
kimi tanıda bildi. 
 59 
Milli Məclisin deputatı İlham Əliyevin AŞ PA-nın sədr müavini və büro 
üzvü seçilməsi ölkəmizin beynəlxalq münasibətlər sistemində öz yerinin 
möhkəmləndirilməsi və qloballaşan dünyaya inteqrasiyası istiqamətində atılan yeni 
bir uğurlu addım idi. 
Azərbaycan nümayəndə heyətinin başçısı, Avropa Şurası Parlament 
Assambleyası sədrinin sədr müavini və büro üzvü İlham   Əliyev  Avropa   Şurası  
ilə Azərbaycan arasında münasibətləri çox aydın görərək yüksək 
qiymətləndirmişdir: "Avropa Şurası tərəfindən Azərbaycana münasibət çox 
yüksəkdir, çox müsbətdir. Mənim AŞ PA sədrinin müavini və büro üzvü 
seçilməyim bir daha onu göstərir ki, Avropa Şurası ilə Azərbaycan arasında,  eləcə 
də Azərbaycan nümayəndə  heyətinin  üzvləri  arasında  heç  bir problem yoxdur. 
Əksinə, əməkdaşlıq, gözəl münasibət var. Biz birlikdə çalışacağıq ki, 
Azərbaycanda gedən demokratik prosesləri daha da genişləndirək. Eyni  zamanda,   
Azərbaycan   nümayəndə heyəti AŞ PA-da öz mövqeyini müdafiə edəcəkdir. 
Ermənistanı təcavüzkar, işğalçı dövlət kimi ifşa edəcək və bizim milli 
maraqlarımızı müdafiə edəcəkdir". 
Azərbaycan parlament nümayəndə heyətinin başçısı İlham Əliyev qış 
sessiyasının gündəliyindəki "Cənub-Şərqi Avropa üçün sabitlik paktının imkanları" 
məsələsinin müzakirəsində etdiyi çıxışında AŞ PA-nın son sessiyasında 
Azərbaycan torpaqlarının Ermənistan tərəfindən işğal olunması faktının tanınaraq 
bu məsələyə önəm verilməsini müsbət hal kimi qiymətləndirmişdir. O, xüsusilə 
vurğulamışdır ki, Azərbaycanın işğal olunmuş əraziləri sadalanmış sənədin 
sessiyada qəbul edilməsinə Avropa Şurasının üzvü olduqdan sonra Azərbaycan 
nümayəndə heyəti iki il vaxt sərf etmişdir. 
Bütövlükdə görülmüş işlər nəticəsində indi Azərbaycan nümayəndə 
heyətinin qurumda rolu artmış və onunla hesablaşırlar. AŞ PA-nın komitələrində 
Azərbaycanın mənafeyinə xidmət edən məsələlərin qaldırılması, nümayəndə 
heyətimizin tək Azərbaycanla bağlı deyil, başqa dövlətlərə dair məsələlərə 
münasibət bildirməsi ölkəmizin beynəlxalq arenada çəkisini artırır, Azərbaycanın 
obyektiv olaraq demokratik, hüquqi dövlət imicinin təşəkkülünə müsbət təsir edir. 
Monitorinq Komitəsinin iclaslarında da azərbaycanlı deputatlar fəal şəkildə iştirak 
edirlər. Bir çox ölkələrlə bağlı öhdəliklərin müzakirəsi zamanı bizim 
mövqeyimizin həmin məsələlərə baxılıb-baxılmamasında həlledici rolu oldu. 
Müqayisə üçün qeyd etmək lazımdır ki, Ermənistandan cəmi bir nəfər Monitorinq 
Komitəsinə üzv seçilmişdi. Bizim üçün çox əhəmiyyətli olan Miqrasiya, qaçqınlar 
və demoqrafiya məsələləri üzrə Komitənin "Qaçqınların işi" alt komitəsinə 
ermənilərdən heç kim seçilə bilmədi. Azərbaycan isə orada iki nümayəndə ilə 
təmsil edilmişdir. 
AŞ PA-nın 2003-cü il yaz sessiyasının gündəliyinə Ermənistanda prezident 
seçkilərinin nəticələri, Avropa Şurasının 50 illiyi çərçivəsində böyük Avropada 
nəqliyyat siyasəti, mühacirlərin vəziyyəti, kənd təsərrüfatı sahəsində yeni siyasət, 
Azərbaycan, İsveç və Ermənistandan Avropa Məhkəməsinə hakimlərin seçilməsi, 
 60 
Avropa və Xəzər regionunda enerji ehtiyatlarının işlənilməsi, Avropa və İraq 
böhranı, üzv dövlətlərdə dillərin qorunması, Cənubi Qafqazda mədəniyyətin 
vəziyyəti və sair məsələlər daxil idi.  Göründüyü kimi,  sessiyanın gündəliyində 
bilavasitə Azərbaycana aid məsələlər də vardır. 
AŞ PA sədrinin müavini və büro üzvü  İlham  Əliyevin Ermənistanda 
Prezident seçkilərinin nəticələri müzakirə olunarkən  etdiyi  çıxışı  daha  
əhəmiyyətli  sayılmalıdır.   Erməni diasporunun maliyyələşdirdiyi rəsmi, qərəzli 
erməni təbliğatının yaydığı məlumatın əksinə olaraq, Ermənistanda keçirilmiş 
prezident seçkiləri zamanı ciddi pozuntulara yol verilməsini həmin ölkədə  
beynəlxalq hüquq normalarının mütəmadi  pozulmasının   məntiqi   sonluğu   sayan 
İlham Əliyev qeyd etdi ki, Ermənistan hamılıqla qəbul edilmiş  hüquq qaydalarını,    
beynəlxalq  təşkilatların  sənədlərini pozaraq Azərbaycan torpaqlarını işğal altında   
saxlamaqda  davam edir və  bu  təcavüzkar dövlətin  təqsiri  üzündən  bütöv  bir 
xalqın insan hüquqları tapdalanmışdır. 
İlham Əliyev qondarma Dağlıq Qarabağ respublikası adlı ərazinin 
mövcudluğu faktını da beynəlxalq hüquq normalarının kobud surətdə pozulması 
hesab edərək dedi ki, Avropanın bu hissəsində beynəlxalq nəzarət yoxdur:  
"Əslində, bu ərazi hərbi rejimin əlindədir. Hamı bilir, beynəlxalq ictimaiyyət üçün 
də gizli deyil ki, Dağlıq Qarabağ müxtəlif növ beynəlxalq terrorçuların və  digər 
kriminal  ünsürlərin  sığınacaq yerinə  çevrilmişdir.   Biz  buna  son  qoymalıyıq.  
Avropa Şurasının üzvü olan Ermənistan bu beynəlxalq qurumun digər üzvünün  —  
Azərbaycanın  ərazisini  işğal  altında saxlamaqda davam edir". Ermənistanın 
yalnız Azərbaycan üçün deyil, regionun, Avropanın sabitliyi üçün təhlükə 
mənbəyinə çevrildiyini nəzərə çarpdıran  İlham  Əliyev AŞ  PA-nın 47 deputatının 
imzaladığı sənədə əsasən indiyədək Gürcüstanda yerləşən Rusiya hərbi 
bazalarından silahların həmin ölkənin Ermənistandakı bazalarına daşındığını 
bildirdi. "Beləliklə, Ermənistan ölkəsinin və cəmiyyətinin militarizasiyası üçün 
daha bir qorxulu addım atır. Təcavüzkar ölkədən, terrorizmi dəstəkləyən dövlətdən, 
söz, mətbuat, fikir azadlığını boğan cəmiyyətdən azad və ədalətli seçkilər 
gözləməyə dəyməz". 
"Cənubi Qafqazda mədəniyyətin vəziyyəti" mövzusunda məruzəsində 
Ermənistanın işğal etdiyi ərazilərimizdə Azərbaycan xalqının tarixi abidələrinin 
dağıdılmasından respublikamızın ictimaiyyətinin ciddi narahatlıq keçirməsi xüsusi 
vurğulanmışdır. İlham Əliyev məruzə ətrafında müzakirələrdə çıxış edərkən 
Cənubi Qafqaz ölkələrinin, o cümlədən Azərbaycanın qədim sivilizasiyaya, məşhur 
mədəniyyət incilərinə malik olduğunu və bu ölkələrin müstəmləkə rejimində 
yaşamalarına baxmayaraq, millət kimi, zəngin mədəni irsin sahibi kimi özlərini 
səciyyələndirən xüsusiyyətləri qoruyub saxladığını dedi. Lakin müstəqillik 
qazandıqdan sonra ölkəmizin ən əvvəl müharibədən əziyyət çəkdiyini, nəticədə 
ərazi itkisinə məruz qaldığını, vətəndaşlarının xeyli hissəsinin uzun müddətdir ki, 
qaçqın və məcburi köçkün kimi yaşadığını avropalıların diqqətinə bir daha çatdıran 
İlham Əliyev qeyd etdi ki, Azərbaycanın işğal olunmuş ərazilərində Ermənistan 
 61 
ordusu tərəfindən 4400 mədəniyyət obyekti və sosial obyekt, 850 təhsil ocağı 
dağıdılmışdır. Mədəni abidələrin çoxu məhv edilmisdir və bu gün Bakıda İncəsənət 
muzeyinin həyətində işğal edilmiş ərazilərdən gətirilən musiqi və ədəbiyyat 
xadimlərinin abidələri üzərində erməni faşizminin nişanələri vardır. 
Azərbaycanlılara qarşı soyqırımı siyasəti yürüdən, məqsədlərinə terror hərəkətləri 
ilə çatmaq istəyən  ermənilər vaxtilə  Şuşada  ucaldılan  həmin  abidələri də 
gülləbaran etmişdilər. 
Nümayəndə heyətinin rəhbəri İlham Əliyev qeyd etmişdir ki, bugünkü 
Ermənistan ərazisinin 45 faizinin azərbaycanlıların əzəli torpağı olduğunu, 
soydaşlarımızın vaxtilə Dağlıq Qarabağda 130 min erməniyə yaşayış yeri verdiyini 
bildirdi. Bununla sübut etdi ki, ermənilər iddia etdikləri torpaqda köklü əhali 
deyillər, onların Dağlıq Qarabağa iddiası tamamilə əsassızdır. 
Azərbaycan torpaqlarının ermənilər tərəfindən yox, məhz Ermənistan silahlı 
qüvvələri tərəfindən işğal edildiyi faktını Avropa Şurası rəsmən tanımışdır, işğal 
edilmiş bölgələrin hamısının adları AŞ PA-nın rəsmi sənədində yazılmışdır. İlham 
Əliyevin fəaliyyəti nəticəsində AŞ PA Azərbaycan reallıqlarını qəbul edir, 
ermənilərin saxta məlumatlarına inanmır və Ermənistanı işğalçı kimi tanımaqda 
davam edir. 
Cənab İlham Əliyev AŞ PA-nın aprel ayının 2-də keçirilən   iclasında   
fransalı   deputat   B.Şrenerin   "Avropa  və Xəzər dənizi regionunda enerji 
ehtiyatlarının inkişafı" mövzusunda məruzəsinin müzakirəsində  də çıxış etmişdir. 
"Dövlət müstəqilliyi qazandıqdan sonra xarici sərmayələri Xəzər  dənizinə   cəlb   
edən   birinci   ölkə kimi Azərbaycan adambaşına düşən xarici sərmayənin həcminə 
görə keçmiş SSRİ məkanında, habelə Şərqi və Mərkəzi Avropanın bir sıra ölkələri  
arasında liderdir.  Xəzərin hüquqi statusu kiminsə arzularına uyğun deyil, dünyada 
qəbul olunmuş beynəlxalq təcrübəyə əsasən həllini tapacaqdır" — deyən İlham 
Əliyev Xəzəryanı ölkə kimi Azərbaycanın da enerji  ehtiyatlarını inkişaf etdirmək 
hüququna  malik olduğunu xatırlatdı, AŞ  PA deputatlarını  təmsil  etdikləri  
dövlətin  rəsmi mövqeyindən çıxış etməyə çağırdı. 
Avropa Şurası Parlament Assambleyasının 2003-cü il yay sessiyası İlham 
Əliyevin beynəlxalq aləmdə yüksək nüfuza malik olduğunu bir daha sübut etdi. 
Belə ki, Avropa Şurası Parlament Assambleyasının iyunun 26-da keçirilən növbəti 
sessiyasında Azərbaycanda siyasi məhbuslar məsələsi barədə Hüquq məsələləri və 
insan hüquqları komitəsinin üzvü, belçikalı deputat Corc Kleyfartın məruzəsi 
dinlənilir. Azərbaycana qarşı qərəzli mövqe tutan məruzəçi ölkəmizin Avropa 
Şurasına üzv qəbul edildiyi vaxt "siyasi məhbus" problemi ilə bağlı götürdüyü 
öhdəlikləri yerinə yetirmədiyini bildirmiş, müxtəlif cinayətlərə görə məhkum 
olunmuş şəxsləri "siyasi məhbus" kimi qələmə vermişdir. Məruzəçi iki dəfə 
Azərbaycanda olduğunu, həbsxanalara baş çəkdiyini, məhbusların vəkilləri ilə 
görüşdüyünü bildirərək onların qarşıdakı prezident seçkilərində səsvermə 
hüququndan məhrum olunmalarına irad tutmuşdur. 
 62 
Məruzə ətrafında gedən gərgin müzakirələrdə 12 deputat çıxış etmişdir. 
Onların əksəriyyəti məruzənin səthi hazırlandığını, qərəzli xarakter daşıdığını, 
hətta Avropa Şurasının meyarlarına uyğun gəlmədiyini, bəzi məqamların, o 
cümlədən Azərbaycan Prezidentinin 2003-cü il 17 iyun tarixli fərmanı ilə 106 
məhbusun azad olunması faktının məruzədə öz əksini tapmadığını bildirmiş, bu 
məsələ ilə əlaqədar Avropa Şurasının Baş katibi Valter Şvimmer tərəfindən təyin 
edilmiş ekspertlər qrupunun rəyi ilə məruzəçinin mövqeyinin ziddiyyət təşkil 
etdiyini xüsusi vurğulamışlar. Deputatlar kimin "siyasi məhbus", kiminsə 
cinayətkar olmasının ciddi araşdırmalara ehtiyacı olduğunu bildirmiş, məsələyə 
tam aydınlıq gətirmək üçün müstəqil ekspertlər qrupuna əlavə vaxt verilməsi 
təklifini irəli sürmüşlər. 
AŞ  PA  sədrinin  müavini  və  büro  üzvü İlham  Əliyev Azərbaycan 
nümayəndə heyətinin rəhbəri kimi qətiyyət nümayiş   etdirərək  artıq   gündəliyə   
salınmış  "siyasi məhbus" haqqında məruzənin ziddiyyətli olduğunu və seçkiqabağı 
vəziyyətə təsir etmək məqsədi güddüyünü bəyan edir. Cənab İlham Əliyev   
demokratik  qrupun  yığıncağındakı çıxışında məruzə  hazırlanandan  sonra  ölkədə  
əsaslı  dəyişikliklər baş verdiyini və Prezidentin sonuncu əfv fərmanını sessiya 
iştirakçılarının nəzərinə çatdırdı: "Bu fərmana əsasən 106 məhbus   həbsxanadan   
buraxılır.   Azərbaycan   Avropa   Şurasına daxil olduğu vaxtdan bəri bəzi qeyri-
hökumət təşkilatlarının hazırladığı 716 nəfərdən ibarət "siyasi məhbus" siyahısı 
527 nəfər azalmışdır. Bu, o deməkdir ki, bizim Avropa Şurasındakı  üzvlüyümüz 
dövründə  bəzi qeyri-hökumət  təşkilatlarının "siyasi məhbus" hesab etdiyi 527 
dustaq azadlığa buraxılmışdır". Onların Kleyfartın sənədi ilə yox,  Prezidentin 
fərmanı ilə bağışlandığını deyən Avropa Şurasının Baş katibi  V.Şvimmerin  təyin 
etdiyi  müstəqil  ekspertlərin  "siyasi məhbus"  saydığı  iki  şəxsin  də  dövlətimizin  
başçısının  son fərmanı ilə azad olunduğunu bildirən İlham Əliyev məruzə ilə 
müstəqil  ekspertlərin fikirləri arasında ciddi  ziddiyyətlər olduğunu avropalı 
deputatlara çatdırdı:  "Müstəqil ekspertlərin siyasi məhbus hesab etmədiyi bəzi 
şəxslər məruzəçi tərəfindən "siyasi məhbus" hesab olunur. Bu da öz əksini layihədə  
tapmışdır.   İkinci  səbəb  məruzənin  siyasi  baxımdan sərt   olmasıdır.   Bu   da   
Azərbaycanın   siyasi   həyatına   çox mənfi təsir göstərə bilər". Avropa Şurasının 
fəaliyyəti tarixində ölkələrin prezident, yaxud parlament seçkiləri ərəfəsində bu cür 
məsələləri müzakirə etmək praktikasına rast gəlinməmişdir. AŞ PA xüsusən 
Ermənistanın  problemlərinə həssaslıqla yanaşır. Heç zaman bu ölkənin daxili 
məsələlərini siyasiləşdirmək cəhdləri görünmür. İlham Əliyev məruzənin 25 
paraqrafında dəyişikliklər etmək ehtiyacının yarandığını bildirdi, bütün bunlara 
görə bu məsələnin AŞ PA-nın qış sessiyasınadək təxirə salınmasını təklif etdi. 
Azərbaycanın təklifini Rusiya,  İtaliya,  Gürcüstan,  Fransa,  İngiltərə və başqa 
ölkələrin nümayəndələri dəstəklədilər və ölkəmizi qrup şəklində müdafiə 
edəcəklərini bildirdilər. Siyasi məsələlər, Hüquqi məsələlər və İnsan hüquqları 
komitələrində də Azərbaycanın təklifinə həssaslıqla yanaşıldı. Siyasi məsələlər 
komitəsi   qurumun   Baş   katibinə   ünvanladığı   məktubunda müzakirə olunacaq 
 63 
məsələnin yalnız Azərbaycan nümayəndə heyətinin nüfuzuna deyil, eyni zamanda 
qarşıdan gələn prezident seçkiləri prosesinə, eləcə də Dağlıq Qarabağ məsələsinə 
təsir edə biləcəyindən narahatlığını ifadə etdi. 
Göründüyü kimi, nümayəndə heyətimizin başçısı öz diplomatik məharəti ilə 
ölkənin milli maraqlarını qorumağa yönələn kifayət qədər güclü dəstək qazana, 
nəticədə AŞ PA-nın məqbul qərara gəlməsinə nail ola bildi. 
"Avropada muxtar vilayətlərin müsbət təcrübəsi" məsələsi ilə bağlı məruzə 
edən A.Qross dünyanın qaynar nöqtələrinə çevrilmiş və mənfi təcrübəsi olan 
muxtar vilayətlərin adlarını çəkməyəndə İlham Əliyev məruzəçini ciddi tənqid etdi. 
İlham Əliyevin təklifi ilə layihə qətnaməsinə "muxtariyyət verilməsi dövlətin 
özünün suverenliyinə və ərazi bütövlüyünə əsaslanmalıdır" və "muxtar qurumların 
beynəlxalq aləmdə tanınmış sərhədləri pozmağa hüququ yoxdur" əlavələri salındı.  
Beləliklə,  bu sessiyada Azərbaycan nümayəndə heyətinə sanksiyalar təklif 
ediləcəyi barədə mülahizələr yürüdən   şəxslər növbəti  dəfə  məyus  oldular.   
Nəzərə  alsaq ki, C.Kleyfartın məruzəsində  "siyasi məhbus"  məsələsinə görə 
əməkdaşlıqdan yayındığı üçün nümayəndə heyətinin mandatına  baxılması  
məsələsi  də  öz  əksini  tapmışdı,  onda  şəxsi mülahizələrə  əsaslanan  bu  bəndin  
İlham  Əliyev tərəfindən ciddi tənqid edilməsinin səbəbi aydınlaşar:  "Hesab 
edirəm ki,   belə məsələlərdə  insanlar gərək şəxsi  hisslərdən  bir az uzaq olsunlar. 
Amma eyni zamanda oraya salınan bənd şəxsən məni heç də qorxutmur.  Bu,  
qəbul olunsa da,  mənim şəxsi mövqeyimdə heç bir dəyişiklik olmayacaqdır". 
Dağlıq Qarabağ üzrə məruzənin hazırlanmasına nail olaraq Avropa 
Şurasının növbəti dəfə öz sənədlərində Ermənistanı "işğalçı dövlət" adlandırmasına 
və Azərbaycan torpaqlarının azad edilməsinə çalışan İlham Əliyev "Vəzifəm 
burada Azərbaycanın milli maraqlarını qorumaqdan ibarətdir" — dedi. O bildirdi 
ki, bu yolda onu nə Kleyfartın hədələri, nə də layihəyə salınan maddələr qorxudur. 
Çünki Kleyfartın Azərbaycanda bəyəndiyi bəzi siyasi qurumlar və şəxslər var ki, 
onlar bir-biri ilə qrup marağından işbirliyi yaratmaqdadırlar. 
Xüsusilə qeyd edilməlidir ki, AŞ PA-nın bəzi deputatları Azərbaycana qarşı 
aqressiv mövqeləri ilə həmişə seçilmişlər. Bu məsələ ilə bağlı İlham Əliyev iyunun 
26-da verdiyi müsahibədə deyirdi: "Bir qrup deputat var ki, Azərbaycana 
münasibətdə daim ədalətsiz mövqe nümayiş etdirir, ikili standartla yanaşır, 
Azərbaycanla bağlı hər hansı xırda məsələni şişirdir və beləliklə, ölkəmiz haqqında 
mənfi imic formalaşdırmaq istəyir. 
Biz belə hallarla əvvəllər də rastlaşmışdıq. Bu sessiyada da belə hallar 
mövcud idi. Amma buna baxmayaraq, assambleyada təmsil olunan deputatların 
əksəriyyəti Azərbaycana böyük rəğbətlə, böyük maraqla, böyük hörmətlə yanaşır. 
Biz bu xoş münasibəti burada daim hiss edirik. Elə buna görə də siyasi məhbuslarla 
bağlı məsələ sessiyanın gündəliyindən çıxarılıbdır". 
Beləliklə, AŞ PA "siyasi məhbus" məsələsi ilə bağlı məruzəni qeyri-təkmil 
və ziddiyyətli sayaraq yenidən işləmək və payız sessiyasında müzakirəyə 
çıxarılması üçün komitəyə qaytarmış, bu uğura səbəb isə İlham Əliyevin 
 64 
Azərbaycanın ümummilli mənafeyini qorumaq vəzifəsini bir daha inamla, heç bir 
şərt qəbul etmədən prinsipiallıqla yerinə yetirməsi olmuşdur. 
AŞ PA-nın 2003-cü il payız sessiyasında Avropa Şurasında müşahidəçi 
statusu ilə təmsil olunan dövlətlərdə ölüm cəzasının ləğvi, təşkilatla qeyri-hökumət 
qurumları arasında münasibətlər, milli azlıqların hüquqları, miqrasiya və sığınacaq 
sahəsində ümumi siyasət və digər məsələlər müzakirəyə çıxarılmışdır. 
Sessiyada iştirak edən Azərbaycan nümayəndə heyətinin üzvləri 
müzakirələrə qatılaraq müəyyən məsələlərə öz münasibətlərini bildirmişlər. 
Sessiyanın gedişi zamanı müxtəlif komitələrdə yığıncaqlar keçirilir. Monitorinq 
komitəsinin iclasında ölkəmizdə olmuş komitə üzvü Martines Kassan öz səfəri 
barədə məlumatında Azərbaycanda siyasi vəziyyət, seçkiqabağı proseslər, seçki 
kampaniyasının aparılması ilə bağlı məsələlərə toxunur. 
Komitənin digər üzvü, macarıstanlı deputat isə qərəzli mövqe tutaraq heç 
bir fakta əsaslanmadan guya ölkəmizdə demokratik ideyalara təzyiq göstərildiyini 
qeyd etmişdir. Xatırladaq ki, bu deputat artıq deputatlıq səlahiyyəti bitmiş belçikalı 
Corc Kleyfartı ölkəmizə qarşı qərəzli mövqe tutmaqda həmişə dəstəkləmişdir. 
Azərbaycan nümayəndəsi onun ölkəmizdə gedən demokratik inkişaf barədə 
digər deputatlarda yanlış təsəvvür yaratmaq səyinə qarşı kəskin etirazını bildirərək 
komitədə belə  neofaşist  fikirlərin səslənməsinə  son  qoymağa  çağırmış, müstəqil   
Azərbaycan dövlətinə,  ölkəmizdə   bərqərar  olan demokratik  proseslərə  hörmətlə  
yanaşmağı tələb etmişdir. Eyni zamanda, o, komitə üzvlərinin diqqətini 
Azərbaycanda demokratik təsisatların normal işləməsinə, seçkiqabağı 
kampaniyanın  demokratik şəkildə  aparılmasına,  müxalifətin seçkilərdə iştirakına 
tam şərait yaradılmasına, hətta AŞ PA deputatlarının  onların  yaratdıqları  internet  
saytlarına  daxil olaraq apardıqları kampaniya ilə ətraflı tanış ola bildiklərinə 
yönəltmişdir. 
Deputatımızın Azərbaycanda demokratik seçkilər keçiriləcəyi, xalqımızın 
öz iradəsini ifadə edərək prezidentini seçəcəyi barədə məlumatını komitə üzvləri 
böyük razılıq hissi ilə qarşılamışlar. 
AŞ PA-nın Elm, təhsil və mədəniyyət komitəsinin növbəti iclasında 
Ermənistan xarici işlər naziri Vardan Oskanyanın sessiyanın gedişi zamanı 
Strasburqda Avropa Şurasının Baş katibi Valter Şvimmerə    şəxsən təqdim etdiyi 
məktub, parlamentin üzvünün isə bu beynəlxalq quruma ünvanladığı bir neçə 
sənədlə əlaqədar məsələ müzakirə olunmuşdur. 
Məktub və sənədlərdə Naxçıvan Muxtar Respublikasının Culfa rayonu 
ərazisində ermənilərə məxsus qəbiristanlıq və qədim abidələrin olduğu və onların 
dağıdıldığı iddia edilmiş, Avropa Şurasından bu barədə ciddi ölçü götürmək xahiş 
olunmuşdur. Xatırladaq ki, hələ aprel ayında məsələ ilə əlaqədar Ermənistan 
nümayəndə heyəti Elm, təhsil və mədəniyyət məsələləri komitəsinə müraciət 
etmişdi. Ermənilərin bu təşvişi həmin dövrdə Milli Məclisin deputatının AŞ PA 
sessiyasında — Cənubi Qafqazda mədəniyyətin vəziyyəti barədə məruzəsində işğal 
 65 
edilmiş ərazilərimizdəki milli-mədəni sərvətlərin ermənilər tərəfindən dağıdılması 
haqqında məlumatından irəli gəlmişdir. 
Komitə üzvləri Avropa Şurası Katibliyində həmin materiallarla yaxından 
tanış olmuş və bununla bağlı müzakirə keçirmişlər. Müzakirə zamanı Culfa rayonu 
ərazisindəki qəbiristanlığın və digər abidələrin alban tayfalarına məxsus olduğu, 
başqa dövlətlərin mədəni irsinə kölgə salmağa vərdiş etmiş ermənilərin həmin 
abidələri öz adlarına çıxdığı, Ermənistan tərəfindən işğal edilmiş ərazilərimizdə, 
habelə Ermənistan ərazisində olan və YUNESKO-nun rəsmi qeydiyyatından 
keçmiş abidələrimizin dağıdıldığı konkret faktlarla açıqlanmış, həmişə dünya 
ictimaiyyətinin diqqətini əsas məsələdən yayındırmağa çalışan ermənilərin növbəti 
bəhanələrinin əsassız olduğu bildirilmişdir. İşğal altında olan ərazimizdəki qədim 
Azıx mağarasında ermənilərin bir neçə ölkənin mütəxəssisləri ilə birlikdə qazıntılar 
aparmaları barədə Azərbaycanın xarici işlər naziri V.Quliyevin Avropa Şurasının  
Baş katibinə göndərdiyi məktub və onun məzmunu xatırladılmışdır. Məktubda 
xalqımızın milli sərvəti olan Azıx mağarasında aparılan qazıntılara kəskin etiraz 
bildirilmiş, mədəniyyət abidələrinin qorunması barədə beynəlxalq konvensiyanın 
dördüncü maddəsinin ciddi şəkildə pozulduğu vurğulanmışdır. 
Geniş və qızğın müzakirələrdən sonra komitə Cənubi Qafqazın hər üç 
ölkəsində məsələni yerindəcə araşdırmaq üçün müstəqil ekspertlər qrupunun 
yaradılmasını məqsədəuyğun saymışdır. Xatırladaq ki, ermənilər Gürcüstan 
ərazisində də onlara məxsus abidələrin dağıdıldığını iddia edirlər. 
Komitə ekspertlər qrupunun fəaliyyəti üçün şərait yaradılması barədə hər üç 
ölkəyə müraciət etməyi, sənədlərdə göstərilən yerlərə qrupun səfərinin təşkili, onun 
məlumatının komitədə, əgər ciddi məsələlər üzə çıxarsa, AŞ PA-nın sessiyalarının 
birində müzakirəyə çıxarılması üçün Avropa Şurasının rəhbərliyinə müraciət etmək 
barədə qərar çıxarmışdır. 
Azərbaycan nümayəndə heyətinin uğurları ilə bağlı çoxlu fakt göstərmək 
olar. Təşkilata tamhüquqlu üzv olduğumuz qısa müddət ərzində AŞ PA-nın iki 
mühüm komitəsinin Qaçqınlar və miqrasiya, İqtisadi məsələlər üzrə komitələrinin 
iclasları Bakıda keçirilmişdir. İqtisadi məsələlər üzrə komitənin iclası çərçivəsində 
Xəzərin hüquqi statusu və enerji sərvətlərinin istismarı ilə bağlı seminarın 
keçirilməsi xüsusi qeyd edilməlidir. AŞ PA-nın müvafiq strukturlarının təklifi ilə 
bu iclasın və seminarın işinə nümayəndə heyətimizin rəhbəri İlham Əliyev sədrlik 
etmişdi. Digər fakt: bu dövr ərzində nümayəndə heyətimizin üzvlərindən biri AŞ 
PA-nın çox mühüm komitəsi olan monitorinq, yəni, üzv ölkələrdə öhdəliklərin 
yerinə yetirilməsinə nəzarət üzrə komitənin üzvü seçilmiş, nümayəndə heyətinin 
başqa bir üzvü isə Elm, təhsil və mədəniyyət komitəsinin Cənubi Qafqaz üzrə 
məruzəçisi təyin olunmuşdu. 
Göründüyü kimi, Azərbaycan nümayəndə heyəti digər beynəlxalq 
qurumlara nisbətən daha çox bu təşkilatda uğur qazanmışdır. Sözsüz ki, bu, 
nümayəndə heyətinin rəhbəri İlham Əliyevin nüfuzu ilə bağlıdır. 
 66 
Ümumiyyətlə, AŞ PA-da Azərbaycan parlament nümayəndə heyətinin 
fəaliyyəti təqdirəlayiqdir. Hadisələrin inkişafı göstərir ki, Avropa ictimaiyyəti 
Azərbaycan həqiqətlərinə biganə deyil və Ermənistanın ölkəmizə qarşı hərbi 
təcavüzünün doğurduğu ağır nəticələrin aradan qaldırılmasına öz töhfəsini verə 
bilər. 
Azərbaycan nümayəndə heyətinin nailiyyəti bu mənada indiyə qədər eyni 
qəbildən olan fəaliyyət görsəntilərindən məhz qaldırılan problemlərin Avropa 
müstəvisinə maksimum yaxınlaşdırılması xüsusiyyətləri ilə fərqlənir. Məlum 
məsələdir ki, AŞ PA öz tərkibinə görə çoxspektrli bir qurum olduğundan, burada 
bir-birinə zidd siyasət yeridən, dövlət maraqları qlobal miqyasda toqquşan 
ölkələrin nümayəndələri toplaşır, üstəlik, onların siyasi baxışları çoxcəhətlidir. 
Belə bir geniş auditoriyada yalnız ümumdünya və Ümumavropa əhəmiyyətli 
problemlərdən bəhs etməklə, siyasi baxış və görüşlər fərqinə yüksəlməklə uğur 
qazanmaq mümkündür. 
AŞ PA-da nümayəndə heyətimizin üzvləri Azərbaycanın milli maraqları ilə 
bağlı məsələlərdə siyasi ambisiyalarını bir kənara qoyduqları, Azərbaycanın haqq 
səsini dünya ictimaiyyətinə çatdırmağa çalışdıqları üçün bu mühüm beynəlxalq 
qurumda çox dəyərli sənədlərin qəbuluna nail olublar. Ermənistandan  fərqli  
olaraq,  Azərbaycanın  Avropa  Şurası qarşısında   götürdüyü   öhdəliklərin   
hamısına   vaxtlı-vaxtında əməl etməsi,  cənab İlham  Əliyevin sözləri ilə desək,  
uzun illər ərzində Avropa ölkələrinin keçdiyi yolu qısa bir zamanda  keçmək 
istəməsi,  Azərbaycanın  rəsmi  mövqeyini  ifadə edərək beynəlxalq təşkilatda 
Ermənistan nümayəndə heyəti ilə əlaqələr yaratmaqdan imtina edilməsi — bütün 
bunlar insan hüquqları və demokratikləşmə prosesinin sistemli şəkildə irəli 
getdiyindən xəbər verir. 
Beləliklə, səmərəli fəaliyyətin nəticəsi olaraq Azərbaycanın təmsilçisi bu 
mötəbər beynəlxalq təşkilatda əsas söz sahiblərindən birinə çevrilmiş, AŞ PA-nın 
siyasi idarəetmə iyerarxiyasında təmsil olunaraq qurumun fəaliyyət istiqamətlərini, 
siyasətini müəyyənləşdirən rəhbər heyətin üzvü olmaq haqqını qazanmışdır. Bu 
yüksəliş İlham Əliyevin şəxsində Azərbaycanın qazandığı elə bir uğurdur ki, bir 
millət olaraq biz bu kimi nailiyyətləri çox az yaşamışıq. 
2003-cü il oktyabr ayının 15-də Azərbaycanda keçirilmiş prezident 
seçkilərində  böyük üstünlüklə qalib gəlmiş İlham Heydər oğlu Əliyev Azərbaycan 
Respublikasının Prezidenti seçildi və bununla əlaqədar olaraq AŞ PA-dakı 
fəaliyyətini  dayandırdı.  Onu  da qeyd  etmək lazımdır ki,  Avropa Şurası bu 
seçkilərə böyük maraq göstərdi və böyük bir nümayəndə   heyətini   beynəlxalq   
müşahidəçi   qismində   seçki prosesini izləmək üçün Azərbaycana göndərdilər. 
Təşkilat və onun Azərbaycan üzrə məruzəçiləri  beynəlxalq standartlara uyğun 
keçirilmiş prezident seçkilərində cənab İlham Əliyevin qalib gəldiyini rəsmi 
şəkildə bəyan edərək ölkəmizdə yaranmış yeni siyasi şəraitlə əlaqədar bir sıra 
təkliflər verdilər. 
 67 
Azərbaycanın AŞ PA-dakı nümayəndə heyəti rəhbərinin müavini, millət 
vəkili Səməd Seyidov ölkəmizin Avropa Şurasında təmsil olunduğu heyətə rəhbər 
təyin edildi. 
AŞ PA-nın 2004-cü il yaz sessiyasında Azərbaycan Respublikasının 
Prezidenti İlham Əliyevin iştirakı əlamətdar bir tarixə təsadüf edirdi. Dövlət 
başçımızın AŞ PA-da ölkəmizin nümayəndə heyətinə rəhbərlik etdiyi 3 illik dövr 
ciddi nailiyyətlərlə yadda qaldı. Azərbaycan Respublikasının Prezidenti İlham 
Əliyev özü də AŞ PA-da fəaliyyət göstərdiyi illərin onun üçün çox qiymətli 
olduğunu vurğulayırdı: "Həyatımın bu dövrü mənim üçün, bəlkə də ən maraqlı, 
mühüm zaman kəsiyidir və bu dövr gələcək fəaliyyətimdə, əlbəttə ki, bugünkü 
vəzifəmdə də vacib rol oynadı". 
Azərbaycan Prezidentinə AŞ PA-nın fəxri üzvü diplomu və medalının 
təqdim olunmasını bu təşkilatın İlham Əliyevin səmərəli fəaliyyətinə və 
işgüzarlığına verdiyi yüksək qiymət kimi səciyyələndirmək olar. "Biz ən fəal 
deputat və nümayəndə heyətinin rəhbəri, habelə AŞ PA-nın ən fəal rəhbərlərindən 
biri, nəhayət, ən fəal dövlət başçısı kimi qiymətləndirdiyimiz Azərbaycan 
Prezidenti İlham Əliyevi yenidən öz yanımızda görməkdən fərəh hissi keçiririk. 
Sizin Avropa dəyərlərinə, Avropa Şurasına xüsusi diqqətiniz hamımızda 
minnətdarlıq hissi doğurmuşdur". Bu sözləri AŞ PA-nın sədri Piter Şider 
Azərbaycan Prezidentinə fəxri üzv diplomunu və medalını təqdim edərkən 
söyləyib. 
Prezidentin ən müxtəlif görüşlərdə, o cümlədən AŞ PA-dakı çıxışında və 
burada keçirdiyi mətbuat konfransında vurğuladığı  məqamlar Azərbaycan  
haqqında Avropada həqiqi və obyektiv təsəvvürlərin  formalaşmasını təmin etməyə 
istiqamətləndirilmişdir. 
"The Quardian" qəzeti Azərbaycan Prezidentinin sabiq həmkarları ilə 
görüşünü tarixi hadisə adlandıraraq qeyd etdi ki, İlham Əliyevin Strasburqa səfəri 
Ermənistan hakimiyyətini çaşqın duruma saldı. Təsadüfi deyil ki, İlham Əliyevin 
AŞ PA-da çıxışından bir gün sonra Ermənistan hakimiyyət partiyalarının parlament 
fraksiyaları bir araya gələrək mövcud vəziyyəti müzakirə etdilər. Ermənistan siyasi 
dairələrinin bu narahatlığı İlham Əliyevin sessiyada işğalçı rejimin ünvanına 
söylədiyi sərt ittihamlardan və Ermənistanı ifşa etməsindən irəli gəlirdi. 
Səfərin nəticələri belə deməyə əsas verdi ki, Avropada Azərbaycana 
regionun ən inkişaf etmiş ölkəsi kimi baxırlar və respublikamızın iqtisadi 
tərəqqisini ifadə edən amillər, eyni zamanda demokratiyanın təşəkkülü sahəsində 
irəliləyişlər müstəqil dövlətimizin yalnız hüquqi anlamda deyil, həm də faktiki 
baxımdan beynəlxalq birliyin bərabərhüquqlu üzvü kimi özünü təsdiqlədiyini 
göstərir. 
2005-ci il parlament seçkiləri: Qərbə sürətlə inteqrasiya edən və Avropa 
dəyərlərini mənimsəyən Azərbaycanda və ölkə hüdudlarından kənarda böyük 
maraqla izlənilən 2005-ci il parlament seçkiləri demokratikləşmə proseslərini 
sürətləndirən bir çox pozitiv yeniliklərlə yaddaqalan olmuş, nəticə etibarilə xalqın 
 68 
iradəsini əks etdirmişdir. Bu reallıq istər prosesdə bilavasitə iştirak edən maraqlı 
tərəflər, istərsə də parlament seçkiləri kampaniyasının gedişini ilk mərhələdən 
diqqətlə izləyən çoxsaylı müşahidəçi qruplar tərəfindən açıq etiraf olundu. 2005-ci 
il noyabr ayının 6-da Azərbaycanda keçirilmiş parlament seçkilərinin nəticələrinə 
görə Yeni Azərbaycan Partiyası böyük üstünlüklə qalib gəldi. 
Bu seçkilərdə Azərbaycan tarixində ilk dəfə "exit-poll" keçirildi və əksər 
dairələrdə "exit-poll"un nəticələri ilə MSK-nın elan etdiyi nəticələr üst-üstə düşdü. 
Seçkiləri, həmçinin, 45 ölkədən 1586 beynəlxalq müşahidəçi izləmişdir. Onların 
tərkibinə gəlincə, ATƏT-in Demokratik Təsisatlar və İnsan Hüquqları Bürosundan 
663 nəfər, Avropa Şurasından 1 nəfər, Avropa Şurası Parlament Assambleyasından 
51 nəfər, MDB-dən 361 nəfər, habelə bir çox ölkələrin hökumət və qeyri-hökumət 
təşkilatlarından yüzlərlə müşahidəçi seçkilərin gedişini müşahidə etmişdir. 
Seçkiləri Beynəlxalq Müşahidə Missiyasının (SBMM) ilkin faktlar və 
nəticələr haqqında bəyanatında 6 noyabr parlament seçkilərinin obyektivliyi öz 
əksini tapır. Azərbaycanda keçirilmiş parlament seçkilərini müşahidə edən 
Seçkiləri Beynəlxalq Müşahidə Missiyası ATƏT-in Demokratik Təsisatlar və İnsan 
Hüquqları Ofisinin, ATƏT-in Parlament Assambleyasının, Avropa Şurası 
Parlament Assambleyasının, Avropa Parlamentinin, NATO Parlament 
Assambleyasının birgə fəaliyyətidir. Seçkiyə hazırlıq prosesində, eləcə də 
səsvermə gedişində nəzərə çarpan müsbət meyillər bu bəyanatda xüsusi 
qiymətləndirilir. Missiyanın bəyanatında SBMM-in seçki günü müşahidə apardığı 
məntəqələrin 87 faizində səsvermə müsbət dəyərləndirilmişdir. 
SBMM-in və bütövlükdə seçkiləri yaxından izləmiş digər müşahidə 
missiyalarının bəyanatlarında müəyyən qüsurlara, çatışmazlıqlara baxmayaraq, 6 
noyabr parlament seçkilərinin ümumilikdə demokratik və azad şəraitdə keçirilməsi,  
xalqın mütləq  əksəriyyətinin iradəsini əks etdirməsi  xüsusi qeyd edilmişdir. 
2006-cı ilin ilk günləri Azərbaycanın Avropa məkanında növbəti uğura 
imza atması ilə əlamətdar oldu.  Ümumiyyətlə, Avropa Şurasının rəsmi 
sənədlərində Azərbaycan ərazilərinin  Ermənistan  hərbi  birləşmələri  tərəfindən 
işğal olunması faktı dəfələrlə qeyd edilmişdir. Bu müsbət prosesin davamı  kimi   
2006-cı  il  yanvar  ayının 9-da AŞ PA-nın Dağlıq Qarabağ problemi üzrə alt 
komitəsinin Strasburqda keçirilən növbəti iclasında lord Rassel Constonun 
hazırladığı yeni hesabatda   Azərbaycan   ərazilərinin işğalı,   Dağlıq Qarabağdakı  
rejimin  separatçı  olması,   bir milyon  azərbaycanlının yurdundan didərgin 
düşməsi və s.  faktların öz əksini tapması yuxarıda qeyd edilənlərə sübutdur. 
Beləliklə, bu mötəbər qurum növbəti dəfə bəyan etdi ki, Ermənistan-
Azərbaycan, Dağlıq Qarabağ münaqişəsinin həlli ilə bağlı Avropa Şurasının və 
rəsmi Bakının mövqeləri üst-üstə düşür. 
Avropa Şurası Parlament Assambleyasının 2006-cı il qış sessiyasında 
ölkəmizdə keçirilən 2005-ci il parlament seçkilərinin nəticələri ilə bağlı aparılan 
ilkin müzakirələr bir sıra maraqlı məqamları üzə çıxardı. Məsələlərə qeyri-obyektiv 
yanaşma tərzi ilə seçilən AŞ PA-nın isveçrəli həmməruzəçisi Andreas Qross 
 69 
Azərbaycana münasibətdə bu dəfə də qərəzli mövqe nümayiş etdirdi. 
Həmməruzəçinin çıxışında beynəlxalq müşahidəçilərin və nüfuzlu parlament 
seçkilərini izləyən müşahidə missiyalarının prosesin şəffaf və demokratik 
keçirilməsi ilə bağlı rəylərinə birbaşa zidd məqamlar özündə yer alıb.   
Subyektivizmə   söykənən,   bilavasitə   dünyanın   nüfuzlu qurumlarının və 
dövlətlərinin müşahidə missiyalarının rəylərinə qarşı yönəlmiş hesabatda yalnız 
qanun pozuntuları öz əksini tapmışdır. Odur ki, bu hesabatı bütövlükdə parlament 
seçkiləri haqda deyil, seçkilər zamanı yol verilmiş qanun pozuntuları haqda çıxış 
adlandırmaq daha doğru olardı. 
Azərbaycan nümayəndə heyətinin mandatı məsələsi sessiyada geniş 
müzakirəyə səbəb oldu. Həm məruzədə, həm də çıxışlarda Azərbaycan nümayəndə 
heyətinin üzvlərinə mandat verilməsinin vacibliyi vurğulanmışdır və bu məsələ ilə 
əlaqədar səsvermə keçirildi. Səsvermənin nəticələrinə uyğun olaraq Azərbaycan 
nümayəndə heyəti üzvlərinin mandatı təsdiq edildi. 
Sessiyanın ilk günlərində nümayəndə heyətinin   üzvü R.Hüseynov "Avropa 
Şurasının təməl prinsiplərinə və  əsas meyarlarına zidd  fəaliyyət göstərən işğalçı 
Ermənistanın bu təşkilatın  üzvlüyündə  qalmasının  yolverilməzliyi" adlı sənəd 
hazırladı. Ümumiyyətlə, Avropa  Şurasında  bir  sıra  sənəd formaları mövcuddur: 
tövsiyə üçün təkliflər, yazılı bəyanat və Nazirlər Komitəsinə ünvanlanan yazılı 
sual. R.Hüseynovun Nazirlər Komitəsinə ünvanlanmış yazılı sual şəklində yeni 
hazırladığı  sənəddə  göstərilirdi  ki,  Ermənistan Avropa  Şurası qarşısındakı 
öhdəliklərini müntəzəm olaraq Azərbaycana qarşı işğalçılıq siyasətinə son qoymaq 
barədə öhdəliyinə əməl etmək əvəzinə, bu işğalı daha da dərinləşdirmək 
istiqamətində yeni addımlar atdığına və eləcə də öz ölkəsi daxilində insan 
hüquqlarına münasibətdə son dərəcə mənfi mövqedə dayandığına görə Avropa 
Şurası sıralarında qala bilməz. 
Bir sözlə, yeni sənədin əsas məqsədi Ermənistanın işğalçı dövlət olduğunu, 
bu ali təşkilatın tələblərinə cavab vermədiyini, meyarlarına  uyğun   gəlmədiyini   
bir  daha Avropa deputatlarına göstərməkdən ibarət idi. 
Beləliklə, bu sessiyada Azərbaycanın Avropaya inteqrasiyasında maraqlı 
olmayan, ölkəmizi demokratik görmək istəməyən qüvvələrin cəhdləri iflasa uğradı. 
Bir daha hamı üçün aydın oldu ki, Avropa Şurası özünün demokratiya ideallarına 
sadiqdir. Avropa Şurası ayrı-ayrı şəxslərin emosiyasını və şəxsi ambisiyasını 
rəhbər tutmur. Demokratiya ideallarının və Avropa standartlarının özünün əsas 
prinsipi olduğunu bir daha göstərdi və göründüyü kimi, ədalətli qərar qəbul 
edilərək deputatlarımızın mandatı təsdiq edildi. 
Həmin sessiyadan ötən 4 il ərzində Azərbaycan Parlament nümayəndə 
heyətinin AŞ PA-dakı fəaliyyəti yüksək qiymətə layiqdir. Azərbaycan 
diplomatiyasının uğurlu dövrü sayıla biləcək bu zaman kəsiyi bir sıra ciddi 
nailiyyətlərlə yadda qalmışdır. AŞ PA sessiyalarının gündəliyindəki mövzuların 
aktuallığı Azərbaycan nümayəndə heyətinin sessiyalarda xüsusilə fəal iştirakına, 
heyət üzvlərinin bu məsələlər üzrə ölkəmizdə mövcud olan vəziyyəti diqqətə 
 70 
çatdırmalarına, Azərbaycan həqiqətlərini Avropa Şurası tribunasından bir daha 
səsləndirmələrinə əlverişli şərait yaratmışdır. Bu şəraitdən maksimum yararlanan 
nümayəndə heyətimizin üzvləri Azərbaycanın əldə etdiyi nailiyyətləri böyük iftixar 
hissi ilə dilə gətirməklə yanaşı, Ermənistanın Azərbaycana qarşı hərbi təcavüzünün 
yaratdığı problemləri də təəssüf doğuran fakt kimi mütəmadi olaraq Avropa 
parlamentarilərinin diqqətinə çatdırırlar. 
S.Seyidovun rəhbərlik etdiyi Azərbaycan parlament nümayəndə heyəti 
qurumun sessiyalarında daim fəallığı ilə seçilmişdir. Bu gün Avropa Şurasının 
ayrı-ayrı komitələrində, habelə alt komitələrdə rəhbər vəzifələrdə təmsil olunan 
deputatlarımız tərəfindən bir sıra vacib ümumavropa problemləri ilə bağlı 
məruzələr və onlarla sənəd hazırlanmışdır. Nümayəndə heyətinin üzvləri müxtəlif 
qlobal və ümumbəşəri əhəmiyyətə malik məsələlərin müzakirələrində fəal iştirak 
edərək öz mövqelərini bildirirlər. 
Beləliklə, Azərbaycandan bir qədər əvvəl və ya eyni vaxtda Avropa 
Şurasına qəbul edilmiş ölkələrlə müqayisədə Azərbaycanın bu qurumda qazandığı 
nəticələri təhlil etdikdə, habelə Azərbaycan parlament nümayəndə heyətinin 
tövsiyələri ilə hazırlanmış məruzələrin sayını götürdükdə, Azərbaycan 
təmsilçilərinin Avropa Şurasını zənginləşdirmək, bu mötəbər qurumun öz işini 
daha səmərəli təşkil etməsi üçün nə qədər ardıcıl çalışdığının şahidi olarıq. 
Keçmiş sovet məkanında müstəqillik əldə etmiş, sonra müxtəlif səbəblərdən 
Avropa Şurasından kənarda qalmış ölkələr də var. 10 il əvvəl əksər parametrləri ilə 
Azərbaycana bənzəyən bu ölkələrdən Azərbaycan indi qat-qat irəlidədir. Şübhəsiz 
ki, bu müvəffəqiyyətdə demokratiya məktəbi sayılan Avropa Şurasının faydalı 
dərsləri və təcrübələrinin də böyük rolu var. Lakin bu illərdə Azərbaycan Avropa 
Şurası ailəsi və məktəbində təkcə öyrənməklə məşğul olmağa çalışmamışdır. 10 il 
əvvələ nisbətən Avropa Şurası da dəyişib, inkişaf edib və bu inkişafda    
Azərbaycanın da payı az deyildir. 
Bir sözlə, Avropa Şurasında bu günə qədər əldə edilmiş uğurlar 
respublikamızın dünya birliyinə inteqrasiyasında bu mötəbər qurumla əlaqələrin 
mühüm əhəmiyyət kəsb etdiyini bir daha sübut edir. 
 
IV fəsil 
Avropa Şurası qarşısında götürülmüş 
öhdəliklər kontekstində əməkdaşlıq 
İnsan hüquqlarının və plüralistik demokratiyanın müdafiəsi, Avropa 
mədəniyyətinin  müxtəlifliyinin saxlanılmasına və bu müxtəliflikdə vahid Avropa 
dəyərlərinin inkişaf etdirilməsinə, üzv ölkələrdə siyasi və hüquqi islahatların 
həyata keçirilməsinə kömək göstərilməsini özünün prioriteti elan edən Avropa 
Şurasına Azərbaycanın tamhüquqlu üzv olması istiqamətində   mühüm   işlər   
görülmüşdür. Ümummilli   lider Heydər Əliyevin 1996-cı il iyulun 8-də "Avropa 
Şurası ilə Azərbaycan Respublikası  arasında  əməkdaşlıq  proqramının həyata 
keçirilməsi tədbirləri haqqında",  1998-ci il yanvarın 20-də "Avropa Şurası ilə 
 71 
Azərbaycan Respublikası arasında əməkdaşlığın dərinləşdirilməsi sahəsində 
tədbirlər haqqında", 1999-cu ilin may ayının 14-də "Azərbaycan Respublikası ilə 
Avropa Şurası arasında əməkdaşlığın dərinləşdirilməsi və Azərbaycan 
Respublikasının Avropada mənafelərinin müdafiə edilməsi sahəsində tədbirlər 
haqqında" imzaladığı sərəncamlar ölkəmizin Avropa Şurasına qəbul edilməsi üçün 
səylərin artırılmasına və məqsədyönlü fəaliyyətə zəmin yaratdı. Bu sərəncamlara 
əsasən, Avropa standartlarına uyğunluq baxımından  Azərbaycan  Respublikasının   
Cinayət, Cinayət-Prosessual, Mülki və Mülki-Prosessual məcəllələri, digər 
qanunvericilik aktları hazırlanaraq qəbul edilmişdir. Bu qanunlar bütün fəaliyyət 
sahələrində Avropa standartlarının implementasiyası üçün təminatlar yaratmışdır. 
Qeyd edilən müsbət proseslərin məntiqi davamı olaraq Avropa Şurasına 
qəbuldan ötən dövr ərzində Azərbaycan demokratik və hüquqi dövlət 
quruculuğunda, insan hüquq və azadlıqlarının etibarlı təminində xeyli iş 
görmüşdür. Ölkəmizdə çoxpartiyalı plüralist cəmiyyət formalaşmış, azad söz və 
mətbuat azadlığı gündəlik mühitimizin ayrılmaz hissəsinə çevrilmişdir. 
Azərbaycan Avropa Şurası qarşısında götürülmüş öhdəliklərə uyğun olaraq bir sıra 
qanunların qəbulu ilə yanaşı, vacib beynəlxalq konvensiya və sazişlərə qoşulmuş, 
onların milli qanunvericiliyə implementasiyasını həyata keçirmişdir. 
Qeyd etmək lazımdır ki, milli qanunvericiliyin AŞ prinsip və standartına 
tam uyğunlaşdırılması, yəqin ki, mümkün deyil.  Hazırda heç bir dövlət bu yüksək 
standartlara tam cavab vermir, əks təqdirdə Avropa İnsan Hüquqları Məhkəməsinin 
işi öz əhəmiyyətini itirərdi. Lakin uyğunlaşmağa cəhd zəruridir. Təcrübədə bu 
məqsədə nail olmaq üçün iki yol var. Bu qanunvericilik orqanının planlaşdırılmış 
işi gedişində   qanunvericiliyə   dəyişikliklər   edilməsi   və   Avropa məhkəməsinin 
qərar çıxarması ilə əlaqədar normativ-hüquqi aktlara və hüquq tətbiqi təcrübəsinə 
dəyişikliklər edilməsidir.  Avropa İnsan Hüquqları Konvensiyasında göstərilən 
hüquqlarının pozulması ilə əlaqədar Azərbaycan vətəndaşlarının Avropa 
Məhkəməsinə çoxsaylı iddialarının qaçılmaz olduğunu nəzərə alaraq müvafiq 
pozuntuları müəyyən edən məhkəmənin qərarları da qaçılmazdır. Beləliklə,  
normativ-hüquqi aktlara və hüquq tətbiqi təcrübəsinə dəyişikliklərin də  qarşısı  
alınmazdır.  Bu  cür  proseslərin  qarşısını  almaq üçün   Avropa   Şurasına   qəbul   
ərəfəsində   bəzi   ölkələr, o cümlədən Azərbaycan Şuranın köməyi ilə milli 
qanunvericiliyin Avropa İnsan hüquqları Konvensiyası ilə müqayisəli təhlilini 
apardı. Bundan əlavə, Azərbaycanın Avropa Şurasına qəbul ərəfəsində öz üzərinə 
götürdüyü öhdəliklərlə əlaqədar Avropa İnsan Hüquqları Konvensiyası 
standartlarını Konstitusiyada təsbit etmək üçün 2002-ci il avqustun 24-də keçirilən 
referendum nəticəsində ölkənin Əsas Qanununa dəyişikliklər edildi. Dəyişikliyə 
görə, insanın yaşamaq hüququ daha təminatlı edildi, parlamentin səlahiyyətləri 
genişləndirildi, vətəndaşlara Konstitusiya Məhkəməsinə müraciət etmək və digər 
hüquqlar verildi. Bu prosesin davamı olaraq 2009-cu il martın 18-də 
Konstitusiyaya növbəti dəyişikliklər edildi. 
 72 
Üzvlüyə qəbuldan sonra İnsan hüquqları üzrə müvəkkil (ombudsman) 
təsisatı yaradıldı. Azərbaycan İnsan Hüquqları üzrə Avropa Konvensiyasına 
qoşulduqdan sonra hər bir vətəndaş hüquqlarının pozulduğunu hesab etdiyi 
hallarda Avropa Məhkəməsinə müraciət etmək hüququ əldə etdi. Avropa 
məhkəməsinə Azərbaycandan olan hakim seçildi. 
Ölkədə yüzlərlə qəzet, onlarla jurnal, 30-dan çox müstəqil teleradio şirkəti 
fəaliyyət göstərir. "Kütləvi informasiya vasitələri haqqında" qanuna edilən 
dəyişikliklər onların daha da müstəqil olmasına şərait yaratdı. İctimai televiziya, 
Milli Teleradio Şurası yaradıldı. 
Ölkəmiz açıq cəmiyyət olduğunu siyasi sahə ilə yanaşı, iqtisadi sahədə də 
sübuta yetirdi. Sahibkarlığın inkişafı üçün bütün maneələr aradan götürüldü, vergi 
və gömrük normaları xeyli liberallaşdırıldı. Xarici investisiyaların ölkə 
iqtisadiyyatına cəlb edilməsi üçün hüquqi təminat sistemi yaradıldı. 
Azərbaycanın Avropa Şurası qarşısında üzərinə götürdüyü öhdəliklərin 
hazırkı icra vəziyyəti onu deməyə əsas verir ki, Avropa  Şurası   Parlament   
Assambleyasının   28   iyul 2000-ci  il  tarixli  222  saylı  Tövsiyəsində  nəzərdə 
tutulan öhdəliklərin əksəriyyəti yerinə yetirilmişdir. 
Belə ki, bu sənəddə diqqət tələb edən, zəif, inkişaf etməmiş və demokratiya 
proseslərini əngəlləyən halların aradan qaldırılması zərurəti qeyd olunur. 
Avropa Şurasının üzərimizə qoyduğu öhdəlikləri 5 əsas qrupa bölmək olar: 
Bir sıra vacib Avropa konvensiyalarının ratifikasiyası, Dağlıq Qarabağ 
münaqişəsinin sülh yolu ilə həlli, daxili qanunvericilikdə islahatlar, aparılması 
insan hüquqlarının vəziyyətini yaxşılaşdırmaq, öhdəliklərin yerinə yetirilməsinin  
monitorinqini  təşkil etmək. 
Göstərilən hər bir kateqoriya isə özündə Avropa Şurasının konkret 
müddətlər müəyyən etdiyi bir neçə öhdəliyi birləşdirir. 
Beləliklə, öhdəliklərin və onların yerinə yetirilməsinin xronoloji 
ardıcıllığına diqqət yetirək. 
 
ÖHDƏLİKLƏR 
Dərhal 
I. Konvensiyalarla bağlı: 
1. Avropa İnsan Hüquqları Konvensiyasını və onun 1 4, 6 və 7 saylı 
protokollarını imzalamaq; 
2. Avropa Şurasının İmtiyaz və immunitetləri haqqında Baş sazişi və ona 
əlavə protokolları imzalamaq. 
II. Daxili qanunvericiliklə bağlı: 
Seçkilər haqqında qanunvericiliyə, xüsusilə Mərkəzi Seçki Komissiyası 
haqqında qanuna və seçkilər haqqında qanuna, əvvəlki seçkilər zamanı beynəlxalq 
müşahidəçilər tərəfindən irəli sürülmüş tövsiyələri nəzərə almaqla, yenidən 
baxmaq. 
 
 73 
1 il müddətində 
Konvensiyalarla bağlı: 
1. Avropa İnsan Hüquqları Konvensiyasını və onun 1, 4, 6 və 7 saylı 
protokollarını təsdiq etmək; 
2. İşgəncə və qeyri-insani və ya insan ləyaqətini alçaldan rəftar və ya 
cəzanın qarşısının alınması haqqında Avropa Konvensiyasını və onun 
protokollarını imzalamaq və təsdiq etmək; 
3. Milli azlıqların müdafiəsi haqqında Avropa Şurasının Çərçivə 
Konvensiyasını imzalamaq və təsdiq etmək; 
4. Yerli özünüidarə haqqında Avropa Xartiyasını imzalamaq və təsdiq 
etmək; 
5. Avropa Şurasının imtiyaz və immunitetləri haqqında Baş sazişi və ona 
əlavə protokolları təsdiq etmək. 
daxili qanunvericiliklə bağlı: 
1. Avropa   Şurası   ekspertlərinin   qeydlərini   nəzərə   almaqla, Cinayət 
Prosessual Məcəlləni qəbul etmək; 
2. Ombudsman haqqında qanun qəbul etmək; 
3. Korrupsiyaya qarşı mübarizə haqqında qanun qəbul etmək; 
4. Birliklərin qeydiyyatını tənzimləyən normalara və şikayət 
prosedurlarına yenidən baxmaq və onlara əlavə və dəyişikliklər etmək. 
 
2 il müddətində 
Konvensiyalarla bağlı: 
1. Ərazi birlikləri və hakimiyyət orqanları arasında sərhədaşırı 
əməkdaşlıq haqqında Avropa Çərçivə Konvensiyası və onun əlavə protokollarını 
imzalamaq və təsdiq etmək; 
2. Ekstradisiya haqqında Konvensiyanı imzalamaq və təsdiq etmək; 
3. Cinayət məsələlərində qarşılıqlı yardım haqqında Konvensiyanı 
imzalamaq və təsdiq etmək; 
4. Cinayətkar yollarla əldə edilmiş gəlirlərin leqallaşdırılması, axtarışı, 
həbsi və müsadirəsi haqqında Avropa Konvensiyasını imzalamaq və təsdiq etmək; 
5. Məhkum edilmiş şəxslərin verilməsi haqqında Konvensiyanı 
imzalamaq və təsdiq etmək; 
6. Avropa Sosial Xartiyasını imzalamaq; 
7. Korrupsiya haqqında cinayət hüquqi Konvensiyasını imzalamaq və 
təsdiq etmək; 
8. Korrupsiya haqqında mülki hüquq Konvensiyasını 
imzalamaq və təsdiq etmək; 
daxili qanunvericiliklə bağlı: 
1. Korrupsiyaya qarşı mübarizə haqqında dövlət proqramı qəbul etmək; 
2. Avropa standartlarına uyğun olaraq alternativ xidmət haqqında qanun 
qəbul etmək; 
 74 
3. Ən gec olaraq Avropa Şurasına daxil olduğu iki il müddətində kütləvi 
informasiya vasitələri haqqında qanuna yenidən baxmaq və ona əlavə və 
dəyişikliklər etmək; 
4. Konstitusiya Məhkəməsinə müraciətin şərtlərinə yenidən baxmaq və 
Azərbaycan Respublikası hökumətinə, Baş prokurora, bütün səviyyələrdə olan 
məhkəmələrə, ayrı-ayrı hallarda isə fərdlərə də müraciət hüququ vermək. 
 
3 il müddətində 
Konvensiyalarla bağlı: 
Avropa Sosial Xartiyasını təsdiq etmək. Daxili qanunvericiliklə bağlı: 
1. Növbəti yerli seçkilərə qədər, yerli hakimiyyət orqanlarının 
səlahiyyətlərini tənzimləyən mövcud qanunvericiliyə, onlara daha geniş vəzifələr 
və müstəqillik vermək istiqamətində, Avropa Yerli və Regional Hakimiyyətlər 
Konqresinin bu barədə tövsiyələrini nəzərə almaqla, əlavə və dəyişikliklər etmək; 
Ayrı-seçkiliyə yol verilməməsi haqqında Konstitusiyada və Cinayət 
Məcəlləsində təsbit olunmuş müddəaları tamamlayan və milli azlıqlar haqqında 
Azərbaycan Respublikası Prezidentinin məlum fərmanını əvəz edən azlıqlar 
haqqında qanun qəbul etmək; 
Vəkillik haqqında qanuna yenidən baxmaq və ona əlavə və dəyişikliklər 
etmək; 
Hakimlərin təyin olunması prosedurlarına və səlahiyyət müddətinə yenidən 
baxmaq və onlara əlavə və dəyişikliklər etmək. 
 
Müddəti göstərilməyən öhdəliklər: 
1. İcraedici hakimiyyət qarşısında qanunverici hakimiyyətin 
möhkəmləndirilməsi məqsədilə islahatları davam etdirmək, belə ki, o, hökumət 
üzvlərinə parlament sorğuları vermək hüququndan istifadə edə bilsin; 
2. Həbsxanalarda cəza çəkən və ya intizam batalyonlarında xidmət edən 
vicdanla bağlı səbəblərdən hərbi xidmətdən imtina etmiş bütün şəxsləri, silahsız 
hərbi xidmət və ya alternativ mülki xidmətin icrasına icazə verməklə ("Alternativ 
xidmət haqqında" qanun qüvvəyə mindikdən sonra) bağışlamaq. 
3. Beynəlxalq Qızıl Xaç Komitəsi ilə, onun məhbuslarla məhdudiyyətsiz 
və qeyd-şərtsiz görüşmək imkanına dair saziş imzalamaq; 
4. İnsan hüquqlarının müdafiəsi üzrə təşkilatlar tərəfindən "siyasi 
məhbuslar" kimi tanınan məhbusları, xüsusilə İsgəndər Həmidovu, Əlikram 
Hümbətovu və Rəhim Qazıyevi azad etmək və ya onların işinə məhkəmədə 
yenidən baxmaq; 
5. Öz vəzifə borclarının icrası zamanı insan hüquqlarını (xüsusilə 
işgəncənin qadağan edilməsi) pozmuş hüquq-mühafizə   orqanları  əməkdaşlarını  
cinayət  hüquqi  qaydada təqib etmək; 
6. Söz azadlığı və mətbuat və jurnalistlərin müstəqilliklərini təmin 
etmək, xüsusilə mətbuat azadlığını məhdudlaşdıran inzibati tədbirlərdən istifadəni 
 75 
istisna etmək; 
7. Milli televiziya kanalını müstəqil inzibati şura tərəfindən idarə edilən    
ictimai kanala çevirmək. 
Cədvəl vasitəsilə Azərbaycan Respublikasının Avropa Şurası qarşısında 
götürdüyü öhdəliklərin yerinə yetirilməsi ilə bağlı məlumatlara nəzər salaq: 
 
AŞ PA-nın 222 
saylı Rəyi üzrə 
Azərbaycanın 
Avropa Şurası qarşısında 
öhdəlikləri 
 
Avropa Şurası qarşısında 
öhdəliklərin yerinə yetirilməsi 
vəziyyəti 
1 2 3 
14(i) (a) 
Qəbul olduğu zaman 2 və 11 
saylı protokolların əlavə    
edildiyi Avropa İnsan 
Hüquqları   Konvensiyasını  
(AİHK) və onun   1,   4,   6,   7   
saylı protokollarını imzalamaq. 
Avropa İnsan Hüquqları Konvensiyası 
və onun 1, 4, 6, 7 saylı protokolları 25 
yanvar 2001-ci ildə imzalanmışdır. 
 
14(i) (b) 
Qəbul oldunduğu vaxtdan 
keçən bir il ərzində AİHK və 
onun  1, 4,  6,  7 saylı 
protokollarını ratifikasiya 
etmək. 
Avropa İnsan Hüquqları Konvensiyası 
və onun 1, 4, 6, 7 saylı protokolları 25 
dekabr 2001-ci ildə ratifikasiya 
olunmuşdur. 
 
14(i) (c) 
Qəbul oldunduğu vaxtdan  
keçən  bir il  ərzində İşgəncə və 
qeyri-insani və ya alçaldıcı 
rəftar və cəzalandırmanın 
qarşısının alınması haqda   
Avropa Konvensiyasını və   
onun protokollarını   
imzalamaq və ratifikasiya 
etmək. 
İşgəncə və qeyri-insani və ya alçaldıcı 
rəftar və cəzalandırmanın qarşısının 
alınması haqda Avropa Konvensiyası və 
onun protokolları 21 dekabr 2001-ci 
ildə imzalanmış və 25 dekabr 2001-ci 
ildə ratifikasiya olunmuşdur. 
 
14(i) (d) 
Qəbul   olunduğu   vaxtdan 
keçən bir il ərzində Avropa     
Şurasının milli azlıqların 
müdafiəsi haqqında  Çərçivə 
Konvensiyasını   imzalamaq və  
ratifikasiya  etmək 
 
Azərbaycan Avropa Şurasının milli 
azlıqların müdafiəsi haqqında Çərçivə 
Konvensiyasına 16 iyun 2000-ci ildə 
qoşulmuşdur. Konvensiya 1 oktyabr 
2000-ci ildə qüvvəyə minmişdir. 
 
14(i) (e) 
Qəbul olunduğu vaxtdan keçən 
bir il ərzində Regional dillər və 
Azlıqların Dilləri haqqında 
Avropa Xartiyasını imzalamaq 
və ratifikasiya etmək. 
Regional dillər və azlıqların dilləri 
haqqında Avropa Xartiyası 21 dekabr 
2001-ci ildə imzalanmışdır. Xartiyanın 
ratifikasiya edilməsi ilə əlaqədar 
müvafiq ölkədaxili prosedurlar həyata 
keçirilir. 
 
14(i) (f) 
Qəbul olunduğu vaxtdan keçən 
bir il ərzində Yerli özünüidarə 
haqqında Avropa Xartiyasını 
imzalamaq və ratifikasiya 
etmək. 
Yerli özünüidarə haqqında Avropa 
Xartiyası 21 dekabr 2001-ci ildə 
imzalanmış və 25 dekabr 2001-ci ildə 
ratifikasiya olunmuşdur. 
 
 76 
14 (i) (g) 
Qəbul olunduğu vaxtdan keçən 
iki il ərzində Ərazi birlikləri və 
hakimiyyət orqanları arasında 
transsərhəd əməkdaşlıq 
haqqında Avropa Çərçivə 
Konvensiyası və onun əlavə 
protokolları, eləcə də Avropa 
Şurasının ekstradisiya 
haqqında, cinayət 
məsələlərində qarşılıqlı yardım 
haqqında, cinayətkar yollarla 
əldə olunmuş gəlirlərin 
leqallaşdırılması, axtarışı, həbsi 
və müsadirəsi haqqında və 
məhkum edilmiş şəxslərin 
verilməsi haqqında 
konvensiyalarını imzalamaq və 
ratifikasiya etmək və eyni 
zamanda burada əks olunmuş 
başlıca prinsipləri tətbiq etmək. 
 
 
—Ərazi birlikləri və hakimiyyət 
orqanları arasında transsərhəd 
əməkdaşlıq haqqında Avropa Çərçivə 
Konvensiyası və onun əlavə 
protokolları 6 yanvar 2004-cü ildə 
imzalanmış və 13 yanvar 2004-cü ildə 
ratifikasiya olunmuşdur. — 
Ekstradisiya haqqında Avropa 
Konvensiyası 7 noyabr 2001-ci ildə 
imzalanmışdır və 17 may 2002-ci ildə 
ratifikasiya olunmuşdur. — Cinayət 
məsələlərində qarşılıqlı yardım 
haqqında Avropa Konvensiyası 7 
noyabr 2001-ci ildə imzalanmış və 1 
mart 2003-cü ildə ratifikasiya 
olunmuşdur. — Cinayətkar yollarla əldə 
olunmuş gəlirlərin leqallaşdırılması, 
axtarışı, həbsi və müsadirəsi haqqında 
Avropa Konvensiyası 7 noyabr 2001-ci 
ildə imzalanmış  və   1  mart   2003-cü 
ildə ratifikasiya  olunmuşdur.     —  
Azərbaycan   Məhkum   edilmiş   
şəxslərin verilməsi   haqqında   Avropa   
Konvensiyasına 12 dekabr 2000-ci ildə 
qoşulmuşdur. 
 
 
14(i) (h) 
Qəbul olunduğu vaxtdan keçən 
iki il ərzində Avropa Sosial 
Xartiyasını imzalamaq və qəbul 
olunduğu vaxtdan keçən üç il 
müddətində onu ratifikasiya 
etmək və dərhal Xartiyada öz 
əksini tapmış prinsiplərə uyğun 
siyasətin həyata keçirilməsinə 
çalışmaq. 
Avropa Sosial Xartiyası 18 oktyabr 
2001-ci ildə imzalanmış və 2 sentyabr 
2004-cü ildə ratifikasiya olunmuşdur. 
 
14(i) (i) 
Qəbul olunduğu vaxtdan keçən 
iki il ərzində Korrupsiya haqda 
cinayət hüququ Konvensiyası 
və Korrupsiya haqda mülki 
hüquq Konvensiyasını 
imzalamaq və ratifikasiya 
etmək. 
 
— Korrupsiya haqda cinayət hüququ 
Konvensiyası 21 may 2003-cü ildə 
imzalanmış və 30 dekabr 2003-cü ildə 
ratifikasiya olunmuşdur. — Korrupsiya 
haqda mülki hüquq Konvensiyası 21 
may 2003-cü ildə imzalanmış və 30 
dekabr 2003-cü ildə ratifikasiya 
olunmuşdur. 
 
14(i) (j) 
Qəbul olunduğu zaman Avropa 
Şurasının imtiyaz və  
immunitetləri haqqında Baş 
Saziş və ona əlavə protokolları 
imzalamaq və qəbul olunduğu 
vaxtdan keçən bir il ərzində 
ratifikasiya etmək. 
 
Azərbaycan Avropa Şurasının İmtiyaz 
və immunitetləri haqqında Baş Sazişə 
və ona əlavə protokollara 4 dekabr 
2001-ci ildə qoşulmuşdur. 
 
 77 
14(ii) (a) (b) 
II.     Dağlıq     Qarabağ 
münaqişəsinin     həllinə 
münasibətdə: a.   Münaqişəni     
yalnız     dinc yollarla        
nizamlamaq üçün səyləri 
davam etdirmək.   b.   
Beynəlxalq və yerli    
mübahisələri, qonşulara qarşı 
güc tətbiqi ilə hər hansı 
hədələmədən qəti imtina 
etməklə,   dinc   vasitələrlə və 
beynəlxalq hüququn 
prinsiplərinə   uyğun şəkildə 
həll etmək (Avropa  Şurasının  
üzvü  olan bütün dövlətlərin 
üzərinə düşən öhdəlik). 
Dağlıq Qarabağ münaqişəsinin həlli 
üzrə danışıqlar ATƏT-in Minsk qrupu 
çərçivəsində aparılır. Azərbaycan 
münaqişəni hamılıqla tanınmış 
beynəlxalq hüquq prinsiplərinə uyğun 
şəkildə həll etmək üçün səylərini davam 
etdirir. Bundan əlavə, AŞ PA-nın 
1416(2005) saylı qətnaməsinə əsasən, 
AŞ PA-nın ad hoc komitəsi təsis 
edilmiş və o, mütəmadi olaraq öz 
iclaslarını keçirir. 
 
14(iii) (a) 
Seçkilər haqqında   
qanunvericiliyi, xüsusilə 
Mərkəzi Seçki   Komissiyası 
haqda qanun və Seçki 
qanununu   əvvəlki seçkilər 
zamanı beynəlxalq 
müşahidəçilər tərəfindən irəli 
sürülmüş tövsiyələri nəzərə     
almaqla yenidən  nəzərdən  
keçirmək,   belə  ki, 2000-ci   
ilin   payızında növbəti  ümumi   
seçkilər əldə    edilmiş   
tərəqqini qəti şəkildə təsdiq 
etsin və    onların  nəticələri 
seçkilərdə iştirak edəcək siyasi 
partiyaların əksəriyyəti 
tərəfindən qəbul edilsin və 
beynəlxalq müşahidəçilər 
tərəfindən azad və ədalətli 
hesab edilsin. 
 
 
2001-ci ildə, qüvvədə olan seçki 
qanunvericiliyi əhəmiyyətli dərəcədə 
yenidən nəzərdən keçirilmişdir: 
Venesiya Komissiyası və 
ATƏT/DTİHB ilə sıx əməkdaşlıqda 
yeni Seçki Məcəlləsi hazırlanmış və 
beynəlxalq təsisatlar tərəfindən 
bəyənildikdən sonra 27 may 2003-cü 
ildə qəbul olunmuşdur. Seçki 
praktikasının təkmilləşdirilməsi ilə 
bağlı AR Prezidenti 2005-ci il mayın 
11-də və oktyabrın 25-də sərəncam 
imzalamışdır. Seçki Məcəlləsinə 
Əlavələr və dəyişikliklər haqqında 
Qanun 2008-ci il iyunun 23-də qəbul 
olunmuşdur. Qanunda AŞ Venesiya 
Komissiyasının təklif etdiyi əksər 
dəyişikliklər nəzərə alınmışdır. 
 
 
14(iii) (b) 
Növbəti yerli seçkilərdən öncə 
yerli hakimiyyət orqanlarının 
səlahiyyətlərini nizamlayan cari 
qanunvericiliyi, onlara daha 
geniş məsuliyyətlər və 
müstəqillik verməklə və 
Avropa Yerli və Regional 
Hakimiyyətlər Konqresinin 
bununla bağlı tövsiyələrini 
nəzərə almaqla 
təkmilləşdirmək. 
 
Sonuncu ümumi bələdiyyə seçkiləri 
2004-cü ilin dekabr ayında, qismən 
təkrar seçkilər isə 2006-cı il oktyabrın 
6-da keçirilmişdir. Yerli hakimiyyətin 
maliyyə müstəqilliyinin 
gücləndirilməsi, bələdiyyə torpaqlarının 
müəyyənləşdirilməsi, mülkiyyətin 
verilməsi və s. məqsədlər daşıyan bir 
sıra xüsusi qanunvericilik və inzibati 
səciyyəli tədbirlər görülmüşdür. Yerli 
hakimiyyət haqqında qanunvericiliyə 
düzəlişləri nəzərdə tutan qanun layihəsi 
(bu qanun layihəsi AŞ Yerli və 
Regional Hakimiyyətlər Konqresinin 
tövsiyələrini nəzərə almaqla 
 78 
hazırlanmışdır) 2004-cü il dekabrın 30-
da AR Prezidenti tərəfindən 
imzalanmışdır. Nazirlər Kabineti 
tərəfindən "Bələdiyyələrə ötürüləcək 
dövlət əmlakının siyahısının təsdiq 
edilməsi" barədə qərar verilmişdir. 
Əvvəlki qərardan fərqli olaraq, bu sənəd 
təkcə regional bələdiyyələr deyil, 
həmçinin Bakı şəhər bələdiyyəsini də 
əhatə edir. 2005-ci il mayın 3-də 
Bələdiyyələrin regional 
assosiasiyalarının nümunəvi 
Əsasnaməsi Milli Məclis tərəfindən 
qəbul edilmişdir. 2006-cı il mayın 26-da 
Azərbaycan Respublikasının Prezidenti 
tərəfindən «Bələdiyyələrin fəaliyyətinə 
inzibati nəzarətin gücləndirilməsi 
tədbirləri barədə» sərəncam 
imzalanmışdır. Həmin sərəncama 
əsasən, Azərbaycan Respublikasının 
Ədliyyə Nazirliyi nəzdində 
Bələdiyyələrlə İş Mərkəzi Azərbaycan 
Respublikası Ədliyyə Nazirliyinin 
mərkəzi aparatının tərkibinə daxil 
edilmişdir və Azərbaycan 
Respublikasının Ədliyyə Nazirliyinə 
tapşırılmışdır ki, nazirliyin müvafiq 
yerli (regional) bölmələrini yaratsın. 
Bundan əlavə, 2006-cı ilin sonunda 
Azərbaycanda bələdiyyələrin 3 milli 
assosiasiyası (şəhər, qəsəbə və kənd) 
yaradılmışdır. 2007-ci il iyunun 27-də 
keçirilən bələdiyyələrin 
ümumrespublika toplantısında 3 milli 
assosiasiyanın Əlaqələndirmə Şurasının 
yaradılması təşəbbüsü dəstəklənmişdir. 
23 oktyabr 2007-ci il tarixli qanunla 
"Bələdiyyə torpaqlarının idarə edilməsi 
haqqında" Azərbaycan Respublikasının 
Qanununa və 28 oktyabr 2008-ci il 
tarixli "Bələdiyyə torpaqlarının torpaq 
hərracları və ya müsabiqələri vasitəsilə 
verilməsinin tənzimlənməsi məqsədilə 
Azərbaycan Respublikasının bəzi 
qanunvericilik aktlarına dəyişikliklər   
və   əlavələr   edilməsi   barədə 
Azərbaycan  Respublikasının  Qanunu 
ilə  bələdiyyə torpaqları  üzərində 
mülkiyyət, istifadə və icarə 
hüquqlarının həyata   keçirilməsi   
mexanizm təkmilləşdirilmişdir.   Eyni   
zamanda, 25  aprel  2008-ci il  tarixli  
qanunla "Bələdiyyələrin   statusu 
 79 
haqqında" və   "Bələdiyyələrin birgə   
fəaliyyəti, birləşməsi, ayrılması və ləğv 
edilməsi haqqında" Azərbaycan 
Respublikası qanunlarına əlavələr və 
dəyişikliklər edilərək   bələdiyyələrə   
birləşmək  üçün  sadə  mexanizm 
yaradılmışdır. 25 iyul 2008-ci ildə 
keçirilmiş Bələdiyyə sədrlərinin II 
ümumrespublika    toplantısında    
Azərbaycanda hər il yerli  demokratiya 
həftəsinin qeyd edilməsi barədə 
qərarına uyğun olaraq noyabr ayının 17-
dən 23-dək ölkənin bütün şəhər və 
rayonlarında yerli demokratiya həftəsi 
keçirilmişdir.  Bələdiyyələrin 
hesabatlılığı və müstəqilliyinin təmini 
ilə bağlı 18 mart 2009-cu il tarixində 
keçirilən referendum nəticəsində   
Azərbaycan   Respublikasının 
Konstitusiyasına    dəyişikliklər   
edilmişdir. 22 iyul 2009-cu ildə 
"Bələdiyyələrin birləşməsi yolu ilə yeni 
bələdiyyələrin yaradılması haqqında 
Qanunun    tətbiqi    ilə    bağlı    AR 
Prezidentinin    sərəncamı    
imzalanmışdır. 
 
14(iii) (c) 
Qanunvericilik hakimiyyətinin 
icra hakimiyyəti qarşısında 
müstəqilliyinin 
gücləndirilməsinə yönəlmiş 
islahatları davam etdirmək, belə 
ki, qanunvericilik hakimiyyəti 
hökumət üzvlərinə parlament 
sorğuları vermək hüququndan 
istifadə edə bilər. 
 
1995-ci ildə qəbul edilmiş 
Konstitusiyanın 95-ci maddəsinin 14-cü 
bəndinə  əsasən, Azərbaycan   
Respublikasının   Nazirlər   Kabinetinə   
etimad məsələsini Azərbaycan 
Respublikasının Milli  Məclisi həll edir.  
2001-ci ildə qəbul edilmiş Konstitusiya 
qanununun adı bu cür səslənir: 
Azərbaycan Respublikasının Milli 
Məclisinin Azərbaycan Respublikasının 
Nazirlər Kabinetinə   etimad   
məsələsinin   həll edilməsi hüququnun 
əlavə təminatları  haqqında.  Yəni,  bu  
Konstitusiya qanununun     məqsədi     
Azərbaycan Respublikasının  Milli   
Məclisi   tərəfindən Azərbaycan   
Respublikasının Nazirlər Kabinetinə 
etimad göstərilməsi  hüququnun   təsis  
edilməsindən yox, məhz bu hüququn 
əlavə təminatları mexanizminin təsis 
edilməsini nəzərdə tutur.   Azərbaycan 
Respublikasının    Milli    Məclisi    
tərəfindən Azərbaycan Respublikasının 
Nazirlər Kabinetinə  etimad  
göstərilməsi  hüququnun əlavə 
 80 
təminatları mexanizmi aşağıdakılardır:   
hər   il   Azərbaycan Respublikasının 
Milli Məclisinin yaz sessiyasının   
beşinci   iclasında   Azərbaycan 
Respublikası Nazirlər Kabineti  öz  
fəaliyyəti  haqqında  hesabat verir;    
Azərbaycan    Respublikasının Milli 
Məclisi Azərbaycan Respublikasının 
Nazirlər Kabinetinə onun 
səlahiyyətlərinə  aid  edilmiş  
məsələlərə dair sorğu ilə müraciət edə 
bilər, həmin sorğuya cavab Azərbaycan 
Respublikasının Nazirlər Kabinetini 
təmsil edən səlahiyyətli şəxs tərəfindən 
Azərbaycan Respublikası Milli 
Məclisinin iclasında bir aydan gec 
olmayaraq təqdim edilir. Azərbaycan 
Respublikası Milli Məclisinin 
deputatlarının sorğularına cavab vermək 
üçün Azərbaycan Respublikasının 
Nazirlər Kabinetinin iş qaydaları ilə 
müəyyən edilmiş hallarda Azərbaycan 
Respublikası Nazirlər Kabinetinin 
üzvləri Azərbaycan Respublikası Milli 
Məclisinin iclasında iştirak edirlər. 
Azərbaycan Respublikasının Milli 
Məclisi tərəfindən Azərbaycan 
Respublikasının Nazirlər Kabinetinə 
etimad göstərilməsi məsələsi 
Azərbaycan Respublikası Prezidentinin 
və ya Azərbaycan Respublikası Milli 
Məclisi deputatlarının seçkiləri gününə 
6 aydan az qaldıqda müzakirəyə çıxarıla 
bilməz və bu məsələ birinci 
müzakirədən yalnız ay keçdikdən sonra 
təkrarən yenidən müzakirəyə çıxarıla 
bilər. 
 
14 (iii) (d) 
Qəbul olunduğu vaxtdan keçən 
bir il ərzində Avropa Şurası 
ekspertlərinin qeydlərini nəzərə 
almaqla, Cinayət-Prosessual 
Məcəlləsini qəbul etmək. 
 
Cinayət Prosessual Məcəllə 14 iyun 
2000-ci ildə qəbul olunmuşdur. 
 
14(iii) (e) 
Qəbul olunduğu vaxtdan 
keçən bir il ərzində 
ombudsman haqqında qanun 
qəbul etmək. 
 
İnsan    hüquqları    müvəkkili    
(ombudsman)    haqqında    
Konstitusiya Qanunu   28   dekabr   
2001-ci   ildə 
qəbul olunmuşdur.    2002-ci il iyulun 
2-də Azərbaycan Respublikasının ilk 
 81 
ombudsmanı seçilmişdir. 
14(iii) (f) 
 
 
Qəbul olunduğu   vaxtdan keçən 
bir   il ərzində   korrupsiyaya   
qarşı mübarizə haqqında qanun 
və qəbul olunduğu vaxtdan    
keçən    iki    il müddətində isə 
korrupsiyaya   qarşı   mübarizə 
haqqında  dövlət   proqramı 
qəbul etmək. 
 
 
"Korrupsiyaya qarşı mübarizə 
haqqında"   qanun 13 yanvar  2004-cü 
ildə qəbul olunmuşdur. 2004-cü il 
aprelin 21-22-də Bakı şəhərində 
keçirilmiş seminarda "Korrupsiyaya 
qarşı mübarizə haqqında" qanun və 
dövlət proqramının layihəsi Avropa 
Şurasının   ekspertləri   ilə müzakirə 
olunmuşdur. Korrupsiyaya qarşı 
mübarizə üzrə Dövlət Proqramı (2004-
2006-cı illər) 2004-cü il sentyabrın 3-də 
AR Prezidenti tərəfindən təsdiq 
olunmuşdur. Dövlət Qulluğunu 
İdarəetmə Şurası yanında Korrupsiyaya 
qarşı mübarizə üzrə Komissiya öz 
fəaliyyətinə başlamışdır. 2004-cü il 
oktyabrın 28-də Azərbaycan 
Respublikasının Baş prokuroru yanında    
Korrupsiyaya qarşı Mübarizə İdarəsinin 
Əsasnaməsi qəbul edilmişdir. 
"Azərbaycan Respublikasının Dövlət 
Qulluğunu    İdarəetmə    Şurası    
yanında Korrupsiyaya Qarşı Mübarizə 
üzrə Komissiya haqqında Əsasnamə" və 
"Vəzifəli şəxslər tərəfindən maliyyə 
xarakterli məlumatların təqdim edilməsi    
Qaydaları"  qəbul olunaraq qüvvəyə  
minmişdir. Azərbaycan 
Respublikasının   Baş  prokuroru 
yanında Korrupsiyaya qarşı Mübarizə 
İdarəsi fəaliyyət göstərir. 2007-ci il 
iyunun 28-də Azərbaycan 
Respublikasının  Prezidenti Şəffaflığın 
artırılması və korrupsiyaya qarşı 
mübarizə    üzrə    Milli   Strategiyanın  
və onun   həyata   keçirilməsi   ilə   
bağlı 2007-2011-ci   illər   üçün   
Fəaliyyət Planının təsdiq edilməsi 
barədə sərəncam imzalamışdır. 
Fəaliyyət Planına   müvafiq   olaraq,   
2007-ci ilin dekabrında Aİ Komissiyası 
və Avropa Şurasının ABŞ Beynəlxalq 
İnkişaf Agentliyi (USAİD) tərəfindən 
maliyyələşdirilən  "Azərbaycanda    
korrupsiyaya  qarşı mübarizə 
strategiyasına  dəstək (AZPAC)" adlı       
birgə   layihəsi başlamışdır. AZPAC 
layihəsi  çərçivəsində vətəndaş  
cəmiyyətinin "Cinayət  yolu ilə əldə 
edilmiş pul vəsaitlərinin yuyulması və 
 82 
terrorçuluğun maliyyələşdirilməsinə 
qarşı mübarizə  haqqında" qanun 
layihəsinin işlənib hazırlanması    
prosesinə cəlb edilməsi məqsədilə 22 
iyul 2008-ci ildə seminar  keçirilmişdir.   
Bundan   əlavə, 2008-ci ildə Ədliyyə 
Nazirliyi bələdiyyələr üçün şəffaflığın 
artırılması və korrupsiya ilə 
mübarizənin müxtəlif aspektlərini əhatə 
edən 17 seminar  keçirmişdir. 2008-ci   
il   30 dekabr qanunu ilə Korrupsiyaya 
qarşı mübarizə üzrə Dövlət 
Komissiyasının Nizamnaməsinə 
əlavələr və dəyişikliklər edilmişdir. 
Azərbaycan Avropa Şurası 
Korrupsiyaya qarşı Ölkələr Qrupunun 
(GRECO) və İqtisadi Əməkdaşlıq və 
İnkişaf Təşkilatının (OECD) İstanbul 
planı çərçivəsində bütün tövsiyələrini 
yerinə yetirmişdir. 2009-cu il 23 
fevralda isə dövlət başçısı "Cinayət yolu 
ilə əldə edilmiş pul vəsaitlərinin və ya 
digər əmlakın leqallaşdırılmasına və 
terrorçuluğun maliyyələşdirilməsinə 
qarşı mübarizə haqqında" Azərbaycan 
Respublikası Qanununun tətbiq 
edilməsi barədə fərman imzalamış və 
bu fərman əsasında Azərbaycan 
Respublikasının Mərkəzi Bankı yanında 
Maliyyə Monitorinqi Xidməti 
yaradılmışdır. Azərbaycan Respublikası 
Prezidentinin 2009-cu il 16 iyul tarixli 
fərmanı ilə Maliyyə Monitorinqi 
Xidmətinin əsasnaməsi təsdiq 
edilmişdir. 
 
 
14(iii) (g) 
Qəbul olunduğu vaxtdan keçən 
iki il ərzində Avropa 
standartlarına uyğun olaraq 
alternativ xidmət haqqında 
qanun qəbul etmək, eyni 
zamanda həbsxanalarda cəza 
çəkən    və ya intizam  
batalyonlarında xidmət edən 
vicdanla bağlı səbəblərdən hərbi 
xidmətdən imtina etmiş 
şəxsləri, silahsız hərbi xidmət 
və ya alternativ mülki xidmətin 
icrasına icazə verməklə 
(alternativ mülki xidmət 
haqqında qanun qüvvəyə 
Alternativ xidmət haqqında qanun 
layihəsi ekspert qiymətləndirməsi üçün 
2006-cı ilin iyul ayında Avropa 
Şurasına göndərilmişdir. Avropa Şurası 
ekspertlərinin 2006-cı ilin noyabr 
ayında təqdim etdikləri rəylər hazırda 
hakimiyyət qurumları tərəfindən 
nəzərdən keçirilir. 
 
 83 
mindikdən sonra) bağışlamaq. 
 
14(iv) (a) 
Beynəlxalq Qızıl Xaç Komitəsi 
ilə, onun məhbuslarla 
məhdudiyyətsiz və qeyd-şərtsiz 
görüşmək imkanına dair saziş 
imzalamaq 
 
Beynəlxalq Qızıl Xaç Komitəsi ilə, 
onun məhbuslarla məhdudiyyətsiz və 
qeyd-şərtsiz görüşmək imkanına dair 
saziş 1 iyun 2000-ci ildə imzalanmışdı 
və Prezident fərmanı ilə 9 iyun 2000-ci 
ildə təsdiq edilmişdir. Azərbaycan 
Respublikası Prezidentinin 2002-ci il 24 
avqust tarixli və 2005-ci il 3 iyun tarixli 
sərəncamları ilə həmin sazişin qüvvədə 
olma müddətinin uzadılması haqqında 
protokollar təsdiq edilmişdir. 
 
14(iv) (b) 
İnsan hüquqlarının müdafiəsi 
üzrə təşkilatlar tərəfindən 
"siyasi məhbus" kimi tanınan 
məhbusları, xüsusilə İsgəndər 
Həmidov, Əlikram Hümbətov 
və Rəhim Qazıyevi azad etmək 
və ya yenidən məhkəmə 
keçirmək. 
 
AR Prezidentinin 2005-ci il martın 20-
də imzaladığı əfv fərmanı ilə Avropa 
Şurasının müxtəlif siyahılarında 
göstərilən 53 məhbus da daxil olmaqla, 
cəmi 114 nəfər (o cümlədən adları tez-
tez hallandırılan R.Qazıyev, 
N.Əfəndiyev, F.Muxtarov, T.Qasımov 
və digərləri) azadlığa buraxılmışdır. 
Beləliklə, Avropa   Şurası   Baş  
katibinin  təyin etdiyi müstəqil 
ekspertlər tərəfindən siyasi məhbus" 
hesab edilmiş şəxslərdən  üçünün  işinə 
yenidən baxılmış    (E.Əmiraslanov,    
A.Kazımov və S.Poladov), bütün qalan 
"siyasi məhbus"   hesab   edilmiş  
şəxslər  isə azadlığa buraxılmışlar.   
Bundan əlavə,    insan    hüquqlarının    
müdafiəsi təşkilatlarının siyahılarında 
göstərilən 4 nəfər məhkəmələr 
tərəfindən, 30-dan  çoxu isə Azərbaycan 
Respublikası Prezidentinin 20 iyun 
2005-ci il tarixli fərmanı ilə əfv 
olunaraq azadlığa buraxılmışlar.  Hüquq 
müdafiəçilərinin siyahılarında  adları  
çəkilən daha 10 nəfər "siyasi məhbus" 
AR Prezidentinin   19   mart   2007-ci   
il tarixli  əfv fərmanı  ilə azadlığa 
çıxmış, 1 nəfərin cəzasının müddəti 
azaldılmış və  1  nəfərin şərti cəzası 
ləğv edilmişdir. 2005-ci il iyunun 11-də    
məsələnin tam bağlanması üçün 
Azərbaycanın hakimiyyət qurumları və 
insan hüquqlarını müdafiə 
təşkilatlarının nümayəndələrindən ibarət 
işçi qrupu yaradılmış və birgə     
memorandum  imzalanmışdır. 
 84 
Memoranduma görə, Azərbaycan üçün 
həssas olan bu problemin insan 
hüquqlarının müdafiəsi təşkilatlarının 
nümayəndələrinin dövlət hakimiyyəti 
ilə əməkdaşlığı çərçivəsində ölkə 
daxilində həll olunması nəzərdə 
tutulmuşdur. 
 
 
14(iv) (c) 
Hüquq-mühafizə orqanlarının 
öz vəzifə borclarının icrası 
zamanı insan hüquqlarını 
pozmuş (xüsusilə işgəncənin 
qadağan edilməsi) üzvlərini 
hüquqi yolla təqib etmək. 
 
İnsan hüquqlarını pozan  (xüsusilə 
işgəncələr, qeyri-insani və alçaldıcı 
rəftar, qeyri-qanuni həbs və saxlanma) 
hüquq-mühafizə orqanları  üzvlərinin 
cəzasız qalmaması üçün bütün 
müvafiq tədbirlər görülmüşdür.   
2005-2007-ci  illər ərzində polisə 
qarşı şikayətlər əsasında aparılmış   
təhqiqat nəticəsində 634 heyət 
üzvünün qanun pozuntusuna yol 
verdiyi   aşkar olunmuşdur. Bunlardan 
202 nəfəri işdən və   ya  vəzifədən   
azad   edilmiş,   96-sının vəzifəsi və 
ya rütbəsi  aşağı salınmış, digərləri 
müxtəlif növ intizam cəzasına   məruz   
qalmışlar.   33  halda cinayət işi 
açılmışdır. 201 nəfər məhz insan 
hüquqlarını  pozduqlarına görə 
məsuliyyətə  cəlb olunmuş, bunlarda 
da  41-i  işdən  azad edilmiş,  31-nin 
vəzifə və ya rütbəsi aşağı salınmışdır. 
26 may 2009-cu ildə "Polis haqqında" 
Azərbaycan Respublikası Qanununa 
hüquqa zidd və cəmiyyətə qarşı 
hörmətsiz davranışın qarşısının 
alınması  məqsədilə maarifləndirmə  
təbliğatının aparılması haqda bənd də 
daxil olmaqla əlavələr edilmişdir. 
14(iv) (d) 
İfadə azadlığı və mətbuat və 
jurnalistlərin müstəqilliklərini 
təmin etmək, xüsusilə mətbuat 
azadlığını məhdudlaşdıran 
inzibati tədbirlərdən istifadəni 
istisna etmək. 
 
Söz azadlığının həyata keçirilməsini 
asanlaşdırmaq  və  mətbuatın  
müstəqilliyini   təmin   etmək   üçün   
xüsusi qanunverici,  təsisati  və   başqa   
tədbirlər  görülmüşdür.      Dərc   olunan 
müstəqil   mətbuata   müəyyən   vacib 
imtiyaz və istisnalar verilmişdir. 
Beləliklə,  mətbuat məhsulları  ƏDV-
dən   və   mənfəət vergisindən azad 
 85 
olunub və dövlət proqramında 
kommunal  və  rabitə  qurğularının  
istifadəsində bir sıra üstünlüklər 
nəzərdə tutan   dövlət   proqramı   
mövcuddur. Qəzet kağızına ikiqat 
gömrük vergisi ləğv olunub. 25 iyun 
2002-ci ildə qəbul olunmuş   Televiziya 
və radio yayımı haqqında Qanun 
Avropa   Şurasının   ekspertləri   ilə   
ətraflı müzakirə olunmuşdur.  5 oktyabr 
2002-ci ildə Azərbaycan 
Respublikasının Prezidenti Avropa 
Şurasının standartlarına    uyğun    olan    
Radio Televiziya Yayımı üzrə Dövlət  
Şurasının   yaranması   haqqında   
fərman vermiş, şura 2003-cü   ilin   
yanvar ayında  işə  başlamışdır. 15    
mart 2003-cü ildə Mətbuat  Şurasının 
tərkibi   seçki   yolu   ilə 
formalaşdırılmışdır. "Dövlət sirri 
haqqında" qanun layihəsi Milli Məclisin 
2004-cü il   payız sessiyasında,   
"İnformasiya əldə etmək haqqında"   
qanun   isə 2005-ci ilin  sentyabrında    
qəbul edilmişdir.   "İnformasiya  əldə 
etmək haqqında"  Azərbaycan  
Respublikasının Qanunu hər kəsin 
sərbəst, maneəsiz,  hamı  üçün  bərabər  
şərtlərlə informasiya   əldə   etməsinə   
hüquqi təminat yaratmışdır.  Media 
sahəsində mövcud problemləri aradan 
qaldırmaq məqsədilə 2008-ci il 
avqustun  31-də Azərbaycan  
Respublikasının   Prezidenti  
"Azərbaycan  Respublikasında kütləvi 
informasiya vasitələrinə dövlət dəstəyi 
Konsepsiyası"nı  təsdiq  etmişdir.   
Konsepsiyaya əsasən, 2009-cu   il   
aprelin   3-də dövlət başçısı 
"Azərbaycan Respublikasının  
Prezidenti yanında Kütləvi informasiya    
vasitələrinin inkişafına dövlət dəstəyi 
Fondunun Nizamnaməsinin təsdiq   
edilməsi   haqqında" fərman 
imzalamışdır. 22 iyun 2009-cu   il   
Prezident   fərmanı   ilə   Milli Mətbuat 
Günü   münasibətilə bəzi xəbər 
agentlikləri və qəzetlər 10 min manat   
həcmində   birdəfəlik  maliyyə yardımı 
almışlar.  Hazırda Azərbaycanda 3300 
KİV dövlət qeydiyyatına  alınmışdır.     
Onlardan    yalnız 600-ü  fəaliyyət  
göstərir ki,  bunlardan   400-ə   yaxını   
 86 
qəzet  və jurnal, 20-dən artığı telekanal, 
50-yə yaxını elektron KİV-dir. 
 
14(iv) (e) 
Qəbul olunduğu vaxtdan keçən 
iki ildən gec olmayaraq KİV 
haqqında qanunu yenidən 
nəzərdən keçirmək və 
təkmilləşdirmək. 
 
7   dekabr   1999-cu   il tarixli   KİV 
haqqında Qanun 28 dekabr 2001-ci ildə 
yenidən nəzərdən keçirilmişdir. 
Xüsusilə qanunun jurnalistlərin 
akkreditasiyası və kütləvi informasiya 
vasitələrinin bağlanması proseduruna 
dair müddəalara Avropa Şurasının 
tövsiyələri əsasında    düzəlişlər 
edilmişdir.    2008-ci il mayın 7-də KİV 
haqqında Qanuna dəyişikliklər və 
əlavələr edilmişdir. 
 
14(iv) (f) 
Milli televiziya kanalını 
müstəqil inzibati şura tərəfindən 
idarə edilən ictimai kanala 
çevirmək 
 
"İctimai televiziya və  radio yayımı 
haqqında" Qanun  28 sentyabr 2004-cü 
ildə qəbul edilmiş və noyabrın 9-da 
müvafiq Prezident fərmanından    sonra 
dərc edilmişdir. Prezident fərmanına 
əsasən İctimai televiziya Azərbaycan 
televiziyasının 2-ci kanalı və Dövlət 
Radiosunun 1-ci  kanalı  əsasında  
yaradılmış və 2005-ci il avqustun 29-da 
fəaliyyətə başlamışdır. Prezidentin 
2005-ci ilin martında imzaladığı başqa 
bir fərmanla Dövlət Televiziya və 
Radio Şirkəti qapalı səhmdar cəmiyyətə 
çevrilmişdir, yəni, onun idarəçiliyi 
dövlət   tabeliyindən çıxarılaraq 
Səhmdar Cəmiyyətin idarə heyətinə 
verilmişdir. Qapalı  Səhmdar   
Cəmiyyətin səhmlərinin 51 faizi dövlətə 
məxsusdur. 
 
14(iv) (g) 
Qəbul  olduğu   vaxtdan keçən    
üç  il ərzində Konstitusiya və 
Cinayət Məcəlləsində   əks   
olunmuş ayrı-seçkiliyin 
yolverilməzliyi haqqında 
müddəaları tamamlayan     və 
milli azlıqlar haqqında 
prezident fərmanını əvəz edən   
azlıqlar   haqqında qanun 
qəbul etmək. 
Milli azlıqlar haqqında Qanun 
hazırlanma prosesindədir. 
 
 87 
14(iv) (h) 
Qəbul olunduğu   vaxtdan   
keçən bir  ildən gec olmayaraq 
assosiasiyaların qeydiyyat və 
müraciət   prosedurlarını 
nizamlayan qaydaları yenidən 
nəzərdən keçirmək və 
təkmilləşdirmək. 
 
Avropa Şurası ekspertlərinin və yerli 
QHT-lərin yaxından əməkdaşlığı ilə 
hazırlanmış Hüquqi şəxslərin dövlət 
qeydiyyatı və dövlət reyestri haqqında 
Qanun 12 dekabr 2003-cü ildə qəbul 
olunmuşdur. Qanun QHT-lər də daxil 
olmaqla, hüquqi şəxslər üçün 
tamamilə yeni qeydiyyat proseduru 
nəzərdə tutur. Azərbaycan 
Respublikası Prezidentinin sərəncamı 
ilə 27 iyul 2007-ci ildə "Azərbaycan 
Respublikasının qeyri-hökumət 
təşkilatlarına dövlət dəstəyi 
Konsepsiyası" qəbul edilmişdir. 
Azərbaycan Respublikası 
Prezidentinin Fərmanı ilə 13 dekabr 
2007-ci ildə Azərbaycan Respublikası 
Prezidenti yanında QHT-lərə Dövlət 
Dəstəyi Şurası yaradılmışdır. Şura 
2009-cu il üçün 226 layihəyə dəstək 
olaraq 1 milyon 848 manat vəsait 
ayırmışdır. 2009-cu il iyun ayının 30-
da QHT-lər haqqında qanuna 
dəyişikliklər edilmişdir. 
15(i) 
Qəbul olunduğu vaxtdan keçən 
üç ildən gec olmayaraq Vəkillik 
haqqında qanunu yenidən 
nəzərdən keçirmək və 
təkmilləşdirmək. 
 
"Vəkillər və vəkillik fəaliyyəti 
haqqında" 28 dekabr 1999-cu il tarixli 
Qanuna müxtəlif dövrlərdə 
dəyişikliklər edilmişdir. Son belə 
dəyişikliklər 2005-ci il iyunun 14-də 
Milli Məclis tərəfindən qəbul 
olunmuşdur. Həmin dəyişikliklər AŞ 
ekspertləri tərəfindən də müsbət 
qiymətləndirilmişdir. 
15(ii) 
Qəbul olunduğu vaxtdan keçən 
iki ildən gec olmayaraq 
Konstitusiya       Məhkəməsinə 
müraciət şərtlərini yenidən 
nəzərdən keçirmək və hökumət, 
Baş prokuror, bütün səviyyəli 
məhkəmələr və xüsusi hallarda 
isə fərdlərə müraciət hüququ 
vermək. 
 
 
Konstitusiya Məhkəməsi haqqında yeni 
Qanun 23 dekabr 2003-cü ildə qəbul 
olunmuşdur. Qanun şəxslərə, bütün 
instansiya məhkəmələrinə, o     
cümlədən  ombudsmana Konstitusiya   
Məhkəməsinə birbaşa müraciət etmək     
hüququ  verir. 2004-cü    ilin    
iyununda  Venesiya Komissiyası    
Konstitusiya  Məhkəməsinin  Prosedur 
Qaydalarına  dair rəy vermişdir. 2009-
cu il 18 mart referendumu nəticəsində 
Konstitusiyanın 130-cu maddəsinin IX 
hissəsinə Konstitusiya Məhkəməsinin 
 88 
qərarlarının dərc edilməsi ilə əlaqədar 
müddəa əlavə edilir. 
 
15(iii) 
Qəbul olunduğu vaxtdan keçən 
üç ildən gec olmayaraq 
hakimlərin təyin edilməsi və 
fəaliyyət müddətləri 
prosedurlarını yenidən nəzərdən 
keçirmək və   təkmilləşdirmək. 
 
24   avqust   2002-ci   ildə   keçirilmiş 
referenduma əsasən, hakimlərin  
təyinedilmə proseduru və onların 
fəaliyyət müddətinə dair 
Konstitusiyanın müvafiq müddəalarına 
düzəlişlər edilmişdir. Hal-hazırda 
apellyasiya məhkəmələrinin hakimləri 
parlament tərəfindən təyin olunur. 
Onların fəaliyyət müddəti  10 ildir.  
Konstitusiya Məhkəməsi hakimlərinin 
fəaliyyət müddəti 15 il 
müəyyənləşdirilmişdir. Hakimlərin 
təyinatı qaydasının təkmilləşdirilməsi 
üzrə Fəaliyyət Planı tərtib edilmişdir.      
Fəaliyyət Planına uyğun olaraq 
hazırlanmış və Avropa Şurasında 
ekspertizadan keçirilərək   2005-ci   il   
yanvarın   31-dən qüvvəyə minmiş 
"Məhkəmə-Hüquq Şurası  haqqında"   
və   "Məhkəmələr və   hakimlər   
haqqında   Azərbaycan Respublikası    
Qanununa   əlavə   və dəyişikliklər 
edilməsi haqqında" qanunlara əsasən,    
yeni demokratik üsullarla   
formalaşdırılmış   Məhkəmə Hüquq   
Şurası   fəaliyyətə başlamışdır. Ədliyyə 
naziri Şuranın sədri seçilmiş, 
beynəlxalq  mütəxəssislərin 
tövsiyələrinə uyğun hazırlanaraq 
Avropa Şurasında ekspertizadan 
keçirilmiş "Hakimlərin Seçki Komitəsi 
haqqında Əsasnamə" və "Vakant olan 
hakim vəzifələrinə hakim olmayan 
namizədlərin  seçilməsi  Qaydaları" 
təsdiq olunmuşdur.  Eyni zamanda,  
yeni  qanunvericiliyin tələblərinə 
əsasən, 20-dək normativ sənədin,   o  
cümlədən  hakimlərin  fəaliyyətinin 
qiymətləndirilməsi, intizam icraatının 
aparılması  qaydaları haqqında  
təlimatların  və  s. sənədlərin 
hazırlanması   üzrə   tədbirlər   
görülmüş,  bəzi sənədlər qəbul 
olunmuşdur. Avropa  Şurasının  
ekspertləri Azərbaycanda  məhkəmə  
fəaliyyətinin təkmilləşdirilməsi və 
ədalət mühakiməsinin səmərəliliyinin 
artırılması üzrə tədbirləri yüksək 
qiymətləndirmiş, bu sahədə yeni qəbul 
 89 
edilmiş qanunların Avropa 
standartlarına tam uyğun olduğunu və 
Azərbaycanda mükəmməl məhkəmə 
sisteminin  yaradılmasına  xidmət  
edəcəyini bildirmişlər. Məhkəmə 
sisteminin strukturunun 
təkmilləşdirilməsi və hakimlərin iş 
yükünün azaldılması məqsədilə    
müvafiq  təhlillər aparılmış, bütün   
hakimlər  arasında anket  sorğusu  
keçirilmiş və  bu  sahədə beynəlxalq   
təcrübə  əsasında hakimlər üçün məqbul 
hesab edilən iş yükü və hər məhkəmə 
üçün nəzərdə tutulan hakimlərin sayı 
müəyyənləşdirilmişdir. Bununla 
əlaqədar "Məhkəmələr  və   hakimlər  
haqqında"   və   "Məhkəmə-Hüquq 
Şurası haqqında" qanunlara əlavələr və 
dəyişikliklər  edilməsi barədə qanun 
30.12.2005-ci  il  tarixdə qəbul 
olunmuşdur. Azərbaycan 
Respublikasının Prezidenti tərəfindən 
imzalanmış  Azərbaycan 
Respublikasında məhkəmə sisteminin 
müasirləşdirilməsi və   qeyd   olunan   
qanunun tətbiqi barədə 2006-cı il 19 
yanvar tarixli Fərmanla Azərbaycanda 
yeni məhkəmələr yaradılmış, ədalət 
mühakiməsinin səmərəliliyinin,  
məhkəmələrə  müraciət  imkanlarının   
asanlaşdırılması, məhkəmələrin  
fəaliyyətində yeni informasiya  
texnologiyalarının  tətbiq   edilməsi,    
məhkəmə aparatlarının  strukturunun və  
işinin daha optimal şəkildə qurulması, 
habelə  digər  mühüm  məsələlərin  həll 
edilməsi üçün tədbirlər həyata 
keçirilmişdir.  Bu  istiqamətdə  işlər 
davam  etdirilir.  2006-cı  ilin  birinci 
yarısında hakimlərin müstəqilliyi, 
seçilməsi, təyin edilməsi və 
fəaliyyətinin qiymətləndirilməsi və 
hakim vəzifələrinə  namizədlərin və 
hakimlərin tədrisi işinin 
təkmilləşdirilməsi üzrə  birgə    
Azərbaycan—Avropa Şurası işçi 
qrupunun və ekspert komissiyasının    
iclasları    keçirilmişdir. Bu tədbirlər 
çərçivəsində Azərbaycanda Ali Ədliyyə 
Məktəbinin yaradılması   ilə   bağlı   
xarici   ölkələrin təcrübəsi, o cümlədən 
Fransa Milli Hakimlər Məktəbinin 
fəaliyyəti öyrənilmişdir.  Azərbaycan 
 90 
Respublikası   Məhkəmə-Hüquq   
Şurasının 22 iyun 2007-ci il tarixli 
qərarı ilə Hakimlərin Etik Davranış 
Kodeksi təsdiq  edilmişdir.   Hakimlərin 
təyinatı   qaydalarının 
təkmilləşdirilməsi üzrə tədbirlər həyata 
keçirilmişdir. Hakim  vəzifəsinə 
namizədlərin peşəkar  bacarıqlara 
yiyələnməsi  üçün xüsusi proqrama 
uyğun olaraq ilkin təlim  kursları  təşkil  
edilmişdir.  Bu məqsədlə Ədliyyə 
Nazirliyində Avropa Şurası ilə birgə 
təlim Komissiyası   yaradılmış və ora   
tanınmış beynəlxalq ekspertlər,    
ədliyyə   və prokurorluq   işçiləri   daxil   
olmuşlar. 2009-cu il may ayında 60 
vakant hakim vəzifəsi yerinə 438 
namizədin iştirakı ilə test imtahanı 
keçirilmişdir.  İmtahan 30-dək 
beynəlxalq və yerli QHT tərəfindən 
müşahidə olunmuşdur. Qeyd edək ki, 
indiyədək Azərbaycanda hakimlərin 
seçilməsi  üzrə  5  imtahan 
keçirilmişdir. Onlardan üçü  Bakıda,    
ikisi isə Naxçıvan MR-də keçirilmişdir. 
Azərbaycan  Respublikası  
Prezidentinin 19   yanvar   2006-cı   il   
tarixli fərmanı  ilə  Ali  Məhkəmə və  
digər yuxarı instansiya     
məhkəmələrinə Avropa     
Məhkəməsinin presedent hüququnun   
öyrənilməsi işini   təşkil etmələri   və   
məhkəmə təcrübəsində nəzərə almaları 
barədə verilən tövsiyələrə əsasən 2006-
cı il martın 30-da Ali Məhkəmənin 
Plenumu "Avropa Konvensiyası 
müddəalarının və Avropa  Məhkəməsi 
presedentlərinin tətbiqi barədə" qərar 
qəbul etmişdir. Bundan əlavə, 2006-cı il 
dekabrın 28-də Azərbaycan     
Respublikası Prezidentinin Sərəncamı   
ilə   təsdiq edilmiş "Azərbaycan 
Respublikasında insan hüquqlarının 
müdafiəsi üzrə Milli Fəaliyyət 
Planı"nda da insan   hüquqlarının   
müdafiəsini   tənzimləyən     beynəlxalq     
sənədlərin müddəalarının məhkəmə 
təcrübəsində tətbiqi məqsədilə 
tədbirlərin görülməsi Azərbaycan 
Respublikasının Konstitusiya   
Məhkəməsinə   və  Ali Məhkəməsinə 
tövsiyə edilmişdir. 
 91 
 
 
I. Bu günədək Azərbaycan Avropa Şurasının bir çox sənədinə 
(konvensiyalar, onların protokolları və digər sənədlər) qoşulmuş, bu da ölkəmizin 
Avropa hüquq məkanına inteqrasiyası üçün əsas yaratmışdır. 
İnsan hüquqlarının və əsas azadlıqların müdafiəsi haqqında Konvensiya, — 
daha çox bu müqavilə qısaca Avropa İnsan Hüquqları Konvensiyası adlanır, — 
1950-ci il noyabrın 4-də, yəni Avropa Şurası təsis olunduqdan bir il sonra qəbul 
edilmiş və 1953-cü ilin sentyabrında qüvvəyə minmişdir. Konvensiyanın bugünkü 
mətni onun 11 saylı Protokolunun qüvvəyə mindiyi gündən — 1998-ci il noyabrın 
1-dən qüvvədədir. Hal-hazırda Avropa Şurasının bütün üzv dövlətləri, yəni 47 
dövlət bu konvensiyanın iştirakçısıdır. 
Avropa İnsan Hüquqları Konvensiyasının Avropa Şurasının ən mühüm 
sənədi olduğunu və əslində, Avropa Şurasının bu konvensiyasız təsəvvür 
edilmədiyini nəzərə alaraq, təşkilata daxil olan hər bir yeni dövlətin üzərinə bu 
konvensiyanı müəyyən müddət ərzində imzalamaq və təsdiq etmək məcburi vəzifə 
kimi qoyulur. 
İnsan hüquqları müdafiəsinin Avropa sisteminin tədqiqatçısı A.Robertson 
konvensiyanın Avropa Şurasının mühüm nailiyyətini özündə əks etdirməklə 
beynəlxalq hüququn inkişafında mühüm mərhələ olması fikrini əsaslandırmaq üçün 
konvensiyanın aşağıdakı xüsusiyyətini qeyd edirdi: "Konvensiyanın müddəalarına 
müvafiq olaraq iştirakçı dövlətlər onların yurisdiksiyasında olan şəxslərin İnsan 
Hüquqlarının Ümumi Bəyannaməsində elan edilmiş bir sıra hüquq və azadlıqlarını 
təmin etməyi öhdəsinə götürür. Həmin konvensiyanın iştirakçısı olan dövlətlərin 
üzərinə götürdükləri  öhdəliklərə  riayət  edilməsini  təmin  etmək  üçün  Avropa 
Komissiyası və İnsan Hüquqları üzrə Avropa Məhkəməsi yaradılmışdır. İnsan 
hüquqlarının pozulmasına gorə şikayətlə komissiyaya təkcə dövlətlər müraciət 
etmir, həm də ayrı-ayrı şəxslər özlərinin hökumətlərindən bu cür şikayətlər vermək 
hüququna malikdir. Bir şərtlə ki, sonuncular bu yeni proseduru qəbul etmiş 
olsunlar". 
AŞ PA-nın Azərbaycanla bağlı 222 saylı Rəyində dövlətimizin üzərinə 
qoyulan öhdəliyə uyğun olaraq, Azərbaycan Parlamenti Avropa İnsan Hüquqları 
konvensiyasını və onun 1, 4, 6, 7 və 14 saylı protokollarını ratifikasiya etmişdir. 
Avropa İnsan Hüquqları Konvensiyası insan hüquqları sahəsində mövcud 
olan və Azərbaycan Respublikasının iştirak etdiyi bütün digər müqavilələrdən əsas 
etibarı ilə onunla fərqlənir ki, bu konvensiya onda təsbit olunmuş hüquq və 
azadlıqların təmin edilməsi üçün olduqca səmərəli bir hüquqi mexanizm nəzərdə 
tutur. Bu, fərdi şikayət mexanizmi və dövlətlərarası şikayət mexanizmidir. Bu 
mexanizmlərin məğzi ondan ibarətdir ki, konvensiyada və ya protokollarda əks 
olunmuş hüquqlardan hər hansı birinin dövlət tərəfindən pozulduğunu güman edən 
hər bir şəxs həmin dövlətdə mövcud olan bütün səmərəli hüquq müdafiə 
 92 
vasitələrindən istifadə etdikdən sonra Avropa İnsan Hüquqları Məhkəməsinə 
müraciət edə bilər. Eyni zamanda, bir iştirakçı dövlət digər iştirakçı dövlətə qarşı 
onun, konvensiyanın və ya protokolların müddəalarını pozması ilə bağlı məhkəmə 
qarşısında şikayət qaldıra bilər və qeyd edilməlidir ki, indiyə qədər xeyli sayda 
belə şikayət olmuşdur. 
Avropa dövlətləri kollektiv nəzarət mexanizmi yaratmaqla Ümumavropa 
dəyərlərinə, hüququn aliliyinə, ədalət və demokratiyaya söykənən vahid hüquqi 
məkanda hər bir şəxsin hüquqlarını təmin etməyi öz qarşılarına başlıca vəzifə kimi 
qoymuşlar. 
Avropa İnsan Hüquqları Konvensiyası bu şikayət prosedurları  olmadan,   
daha  doğrusu,  Avropa   İnsan   Hüquqları Məhkəməsi   olmadan   heç   bir  zaman   
indiki   kimi   effektiv, canlı və işlək bir mexanizm ola bilməzdi.  Bu gün tamamilə 
doğru deyirlər ki, bu konvensiyasız   Avropa Şurası, məhkəməsiz isə konvensiya 
heç nədir. Məhz Avropa İnsan Hüquqları  Məhkəməsinin  sayəsində,  onun 
çoxsaylı,  presedent xarakterli   qərarlarının   sayəsində   Avropa   İnsan   
Hüquqları Konvensiyası  elə  də mükəmməl  olmayan,  əksər insan hüquqlarını 
özündə heç əks etdirməyən regional bir sənəddən ümumdünya   əhəmiyyətli,   
dövlətlərin   qanunvericiliyinin   və hüquqi  praktikasının  inkişafına  əhəmiyyətli  
dərəcədə  təkan vermiş,  beynəlxalq və milli məhkəmələrdə geniş surətdə istinad 
edilən müqaviləyə çevrilmişdir. 
Ümumiyyətlə, Avropa  İnsan  Hüquqları  Məhkəməsi insan  hüquqlarının  
pozulması  ilə  bağlı  şikayətlərə  baxan və fərdin   bilavasitə   beynəlxalq   
məhkəməyə  müraciətini   təmin edən ilk beynəlxalq məhkəmə orqanıdır. O, insan 
hüquq və azadlıqlarının müdafiəsi sahəsində mövcud olan beynəlxalq 
mexanizmlərin ən səmərəlisidir. 
Avropa  İnsan  Hüquqları  Məhkəməsinin  tərkibi  müəyyən sayda olan 
üzvlərdən deyil, "hər bir iştirakçı dövlətdən bir hakim" prinsipi əsasında təşkil 
olunmuşdur.    Bu o deməkdir ki,  hal-hazırda AİHM-də 47 hakim,  o cümlədən 
Azərbaycandan da bir hakim vardır. Hakimlər dövlətin  təqdim  etdiyi  üç namizəd  
arasından AŞ  PA  tərəfindən seçilir. 
Hazırda Azərbaycandan AİHM-ə hakim seçilmiş Xanlar Hacıyev 2003-cü il 
aprel ayından bu qurumda ölkəmizi təmsil edir. 
Bununla da Azərbaycan Avropa Şurasına qəbul edilərkən üç il üçün öz 
üzərinə götürdüyü öhdəliklərə tam əməl etmişdir və bundan sonrakı dövr üçün 
nəzərdə tutulan öhdəliklərin yerinə yetirilməsi üçün başlanmış işləri davam etdirir. 
II. Dağlıq Qarabağ münaqişəsinin  həllinə  münasibətdə vəziyyətə gəlincə, 
demək lazımdır ki, Azərbaycan ərazisinin 20 faizi erməni silahlı birləşmələrinin 
işğalı altında qalmaqdadır,  bir milyon azərbaycanlı əvvəlki kimi qaçqın və köçkün 
vəziyyətində əzab çəkməkdədir. Azərbaycanla Ermənistan arasında Dağlıq 
Qarabağ regionu üzrə həllini tapmamış 20 illik münaqişə öz neqativ təsirini təkcə 
Azərbaycana deyil, bütün Cənubi Qafqaz regionunun təhlükəsizliyinə və 
stabilliyinə göstərir, demokratik inkişafı ləngidir. 
 93 
1993-cü ildə BMT Təhlükəsizlik Şurasının Azərbaycanın ərazisindən 
işğalçı qüvvələrin qeyd-şərtsiz çıxarılmasını tələb edən dörd qətnamə qəbul 
etməsinə, 1992-ci ildən başlayaraq ATƏT-in bilavasitə bu münaqişənin həlli 
naminə fəaliyyət göstərməsinə baxmayaraq, qəbul edilmiş qətnamə və qərarlar hələ 
ki yerinə yetirilməyib. 
Yaranmış mürəkkəb vəziyyətə   baxmayaraq,  Azərbaycan hökuməti atəşkəs 
rejimini saxlayır və münaqişənin nizamlanması prosesinin sürətləndirilməsi 
məqsədilə bütün gücünü sərf edir. Azərbaycan Respublikasının Prezidenti Avropa 
Şurasının Baş katibinə və Avropa Şurası Parlament Assambleyasının  sədrinə  
göndərdiyi məktubda Ermənistan-Azərbaycan münaqişəsinin beynəlxalq hüquq 
normaları və prinsipləri əsasında sülh yolu ilə ATƏT-in Minsk qrupu çərçivəsində 
həll edilməsinə sadiq olduğunu bir daha təsdiq etmişdir. 
Azərbaycan   Respublikasının   Prezidenti   Heydər  Əliyev və  Ermənistan  
Prezidenti  R.Koçaryan,  daha  sonra Azərbaycan Respublikasının Prezidenti İlham 
Əliyev Ermənistan prezidentləri R.Koçaryan və S.Sarkisyanla çoxsaylı ikitərəfli 
görüşlər keçirmişdir. Bu görüşlərdə Azərbaycan tərəfi Ermənistanın ATƏT-in 
Lissabon sammitində qəbul edilmiş prinsiplərini   tanımasına   və   BMT-nin   
Təhlükəsizlik Şurasının yuxarıda adı çəkilən qətnamələrini yerinə yetirməsinə 
təkidlə yanaşaraq Dağlıq  Qarabağa  muxtariyyət   modelinin  ən yüksək dərəcəsini 
təklif etmişdir. 
1997-ci il aprel ayının 22-də Strasburqda, Avropa Şurası   Parlament  
Assambleyasının   yaz   sessiyasında   Cənubi Qafqaz münaqişələrinə dair  1119  
(1997)  saylı  qətnamədə həmin prinsiplər öz ifadəsini tapmışdır. Qətnamənin 
Dağlıq Qarabağ barəsindəki bölməsində göstərilir: 
"Assambleya Ermənistanın və Azərbaycanın parlament üzvləri arasında 
davam edən dialoqu, xüsusən üzv olmayan Avropa ölkələri əlaqələr komitəsinin 
təşkil etdiyi 1996-cı il yanvar ayının 26-da Strasburqda keçirilmiş Zaqafqaziyada 
münaqişələrə dair seminarı alqışlayır. Bununla əlaqədar, assambleya ATƏT-in 
Dağlıq Qarabağ üzrə Minsk qrupunun yenidən fəaliyyətə başlamasını alqışlayır və 
onun münaqişəni tezliklə nizama salmağa yönəlmiş danışıqları davam etdirməsini 
dəstəkləyir. 
Assambleya münaqişənin siyasi yolla nizama salınmasına nail olmaq,  
bunun sayəsində işğal olunmuş ərazilərin azad edilməsinə, qaçqınların və   
köçkünlərin   geri qayıtmasına, Dağlıq Qarabağ üçün qənaətbəxş alternativ statusa, 
habelə təhlükəsizliyə təminat yaratmaq məqsədilə münaqişənin bütün tərəflərini 
birbaşa danışıqlar aparmağa çağırır. Nəhayət, assambleya arzu etdiyini bildirir ki, 
gələcəkdə üç Zaqafqaziya dövləti — Ermənistan, Azərbaycan və Gürcüstan 
Zaqafqaziya dövlətləri birliyi və birgə parlament assambleyası yaradılmasının 
mümkünlüyü məsələsinə baxılacaqdır". 
Ermənistan-Azərbaycan münaqişəsi ilə əlaqədar Avropa Şurası Parlament 
Assambleyasının Dağlıq Qarabağdakı münaqişəyə dair 1047 (1994) saylı 10 
 94 
noyabr 1994-cü il tarixli qətnaməsi mühüm əhəmiyyət kəsb edir. Qətnamədə 
deyilir: 
"Assambleya məmnunluqla qeyd edir ki, 1994-cü il mayın 12-də qüvvəyə 
minmiş atəşkəsə nisbətən yaxşı riayət olunmuşdur və ümid edir ki, bunun ardınca 
müharibə edən tərəflər arasında tezliklə sülh müqaviləsi imzalanacaq; 
1988-ci ildə başlanmış bu münaqişə 20 min nəfərin ölümünə və bir 
milyondan çox adamın qaçqın olmasına gətirib çıxarmışdır; 
Assambleya ATƏM-in Minsk qrupunun, Rusiya Federasiyası hökumətinin, 
Birləşmiş Millətlər Təşkilatı Təhlükəsizlik  Şurasının,   BMT  Parlamentlərarası  
Assambleyasının, özünün iştirakçı olmayan Avropa dövlətləri ilə münasibətlər üzrə  
Komitəsinin  müharibə  edən  tərəfləri   sülh   müqaviləsi imzalamağa inandırmaq 
cəhdlərini məmnunluqla qeyd edir;  
O, Ermənistan  və  Azərbaycan  müdafiə  nazirlərinin  və Dağlıq Qarabağ 
ordu komandanının atəşkəsi gözləmək Öhdəliyini və siyasi sazişin imzalanmasını 
sürətləndirmək barədə istəyi bəyan etdikləri 26 iyun 1994-cü ildə imzalanmış sazişi 
alqışlayır və bütün müharibə edən tərəfləri 1994-cü il mayın 12-dən qüvvədə olan 
atəşkəsin mövcudluğuna təhlükə törədəcək hər hansı bir hərbi hərəkətlərdən 
çəkindirməyə təkidlə çağırır; 
O, sülh müqaviləsinin bərqərar olmasının tezləşməsində ən yaxşı vasitələrlə, 
xüsusən maraqlı tərəflərin parlament nümayəndələri arasında dialoqu 
həvəsləndirməklə kömək etməyə hazır olduğunu bəyan edir; 
Yekun olaraq o, müharibə edən tərəfləri, 1251 saylı Tövsiyədə nəzərdə 
tutulduğu kimi, birinci dərəcəli vacib iş kimi qaçqınların və  məcburi köçkünlərin 
doğma torpaqlarına qayıtmaları üçün şərait yaratmağa və azlıqların hüquqlarına 
hörmət etməyə, Azərbaycan və Türkiyəni Ermənistana qarşı kommunikasiya 
blokadasına dərhal son qoymağa çağırır".  
III. Daxili qanunvericiliklə bağlı bütün layihələr Avropa Şurası 
ekspertlərinin, o cümlədən Venesiya Komissiyası mütəxəssislərinin rəy və 
tövsiyələri nəzərə alınmaqla hazırlanmış və bu əməkdaşlıq davam etdirilməkdədir. 
2003-cü il oktyabrın 15-də keçirilmiş Azərbaycan Respublikasında 
prezident seçkiləri ilə əlaqədar olaraq 3 iyun 2003-cü il tarixdən Azərbaycan 
Respublikasının Seçki Məcəlləsi qüvvəyə minib. 
Qəbul edilmiş bu məcəllənin əhəmiyyətindən söz açarkən ilk növbədə qeyd 
olunmalıdır ki, Seçki Məcəlləsi Avropa Şurası ekspertlərinin iştirakı və tövsiyələri 
nəzərə alınmaqla, xüsusilə də Venesiya Komissiyası mütəxəssislərinin 
hazırladıqları və təklif etdikləri alternativ variantdan yararlanmaqla qəbul 
edilmişdir. 
Vətəndaşların seçki və referendumlarda öz iradələrini sərbəst surətdə 
bildirməsinə dövlət demokratik prinsipləri və seçki hüququ normalarını müdafiə 
etmək yolu ilə təminat verir. 1995-ci ildə Konstitusiya qəbul edildikdən sonra seçki 
qanunvericiliyi bütövlükdə təzələnmişdir. Seçki hüququ isə qanunvericiliyin ən 
çox işlənilmiş sahələrindən birinə çevrilmişdir. 
 95 
İlk öncə "Referendum haqqında" 1997-ci il 30 dekabr tarixli Qanun, daha 
sonra "Azərbaycan Respublikası Prezidentinin seçkiləri haqqında" 1998-ci il 9 iyul 
tarixli Qanun qəbul edilmişdir. Bu qanun müasir seçki qanunvericiliyinin əsasını 
qoyaraq, bir növ, örnək qanun olmuşdur. Daha sonra "Bələdiyyələrə seçkilər 
haqqında" 1999-cu il 27 iyun, "Milli Məclisə seçkilər haqqında" 2000-ci il 5 iyun 
tarixli qanunlar qəbul edilmişdir. 
Yeni qəbul edilmiş Seçki Məcəlləsi seçkilər haqqında mövcud olan beş 
qanundan ibarət toplu əsasında tərtib olunmuşdur: 
Milli Məclisə seçkilər haqqında Qanun 
Prezident seçkiləri haqqında Qanun 
Referendum haqqında Qanun 
Bələdiyyələrə seçkilər haqqında Qanun 
Mərkəzi Seçki Komissiyası haqqında Qanun 
Beləliklə, Seçki Məcəlləsi seçkilərin və referendumun keçirilməsi barədə 
vahid sənəddir. Son 15 ildə Azərbaycanda seçkilərlə bağlı kifayət qədər təcrübə 
toplanıb. Təkcə son 5 ildə prezidentliyə, Milli Məclisə, bələdiyyələrə seçkiləri və 
referendumu yada salmaq kifayətdir. Ancaq daim bir problem mövcud olub. Bu, 
qanunun eyni cür tətbiqi ilə bağlı problemdir. Yəni, hər bir seçki ayrı-ayrı 
qanunlarla tənzimlənirdi və müxtəlif formalarda həyata keçirilirdi. Bu baxımdan 
məcəllənin əsas məqsədi seçkiləri və referendumu eyni qaydada tənzimləməkdir ki, 
bu da irəliyə doğru çox müsbət bir addımdır. 
III.a. Ümumdünya İnsan Hüquqları Bəyannaməsi 1948-ci ildə qəbul 
ediləndə Azərbaycan müstəqil olmadığından ona səs verə bilməmişdir. Yalnız 
müstəqilliyini bərpa etdikdən  sonra Azərbaycan  Respublikası  insan  hüquqlarına 
və demokratiyaya sadiq qalacağını  bəyan etmişdir.  1995-ci ildə qəbul edilmiş 
Azərbaycan Respublikasının Konstitusiyasında  böyük bir fəsil məhz insan 
hüquqlarına həsr edilmiş və bəyannamənin müddəalarını özündə əks etdirmişdir. 
Ombudsman təsisatının yaradılması ilə Azərbaycanda demokratikləşmənin 
inkişafının davam etdirilməsi üçün sonrakı islahatların təməli qoyuldu. Ölkəmizdə 
belə bir təsisatın yaradılması   üçün   kifayət   qədər   əsaslar  olmuşdur. Belə  ki, 
Azərbaycan Respublikası Prezidentinin 22 fevral 1998-ci il tarixli "İnsan və 
vətəndaş hüquqlarının və azadlıqlarının təmin edilməsi sahəsində tədbirlər 
haqqında" Fərmanı və "İnsan hüquqları müdafiəsinə dair Dövlət Proqramının 
təsdiq edilməsi haqqında"  18 iyun  1998-ci il  tarixli Sərəncamına uyğun olaraq 
respublikamızda  bu sahədə  bir çox işlər görülmüşdür.  Təbii  ki,  Avropa  Şurası 
qarşısında  götürülmüş öhdəliklərin  yerinə  yetirilməsi   baxımından   da   
ombudsman təsisatının yaradılması zəruri idi. 
Ombudsmanın  mahiyyətinin  nədən  ibarət olduğuna aydınlıq gətirək. 
Bəzi dövlətlərdə (Fransa, ABŞ) ombudsman icra strukturu tərəfindən təyin 
edilir ki, bu da təklif olunur. Ancaq elmi və ictimai fikirdə "ombudsman" daha çox 
qəbul olunur, çünki bununla bu xidmət başqa hüquq müdafiə sistemlərindən seçilir. 
 96 
Bu xidmətin nəzarət-təftiş funksiyaları şəffafdır,  o,  vasitəçidir, müstəqil 
tədqiqatçıdır. 
Ombudsman — formal prosessual tələblərdən azad və konkret hüquqi 
çərçivə ilə məhdudlaşmayan hüquqi yardım növüdür. 
Müasir dünyada ombudsman inandırmaq institutudur. Onun silahı aşkarlıq, 
tənqid və inandırmaqla, göstərməklə işləyir. O, qərəzsiz və müstəqil araşdırıcı rolu 
oynayır. 
Müvəkkil təsisatının yaradılmasının konstitusiya xarakterli bir məsələ 
olduğunu və insan hüquqları üzrə müvəkkilin özünün dövlətin siyasi-hüquqi 
sisteminin vacib bir komponenti olduğunu nəzərə alaraq, bu qanunvericilik aktı 
məhz Konstitusiya qanunu kimi, Konstitusiyaya əlavə kimi qəbul olunur. 
Ombudsman xidmətinin təsisi bugünkü gerçəkliyin mühüm tələbatı olmaqla 
yanaşı, bu təsisatın yaradılması nəinki hüquq müdafiə strukturları sistemini 
tamamlayır, həm də mövcud olan hüquqi boşluqları doldurur, vətəndaşların hüquq 
və azadlıqlarının müdafiəsi mexanizmində qüsurları aradan qaldırır. 
İnsan hüquqları üzrə müvəkkil (ombudsman) əməli hüquq müdafiə 
fəaliyyəti göstərməklə vətəndaşların real problemləri ilə yaxından tanış olur. O öz 
əməli fəaliyyətinin nəticələrini sistemləşdirib təhlil etməklə qanunvericiliyin 
yeniləşməsinə də kömək edir. 
Ombudsman təsisatı cəmiyyətin birləşməsinə yönəlmişdir. Müvəkkil təsisatı 
səriştəsiz idarəetmə və hakimiyyətdən sui-istifadə məsələlərini qaldırmaqla dövlət 
orqanları və onların vəzifəli şəxslərinə verilmiş hakimiyyət hüduduna riayət 
edilməsinin təminatçısı xidmətini göstərir. Bu təsisat vətəndaş və dövlət arasında 
münasibətləri daha yüksək dərəcəyə qaldırır, ikitərəfli etimadın yaranması 
prosesinə kömək edir ki, bu da daxili siyasi gərginliyi xeyli dərəcədə azaldır və 
dövlətçiliyə inamı möhkəmləndirir. Beləliklə, ombudsman birbaşa əhalinin 
maraqlarına xidmət edir. 
IV. Avropa Şurasının tövsiyələrinə uyğun olaraq "Beynəlxalq Qızıl Xaç 
Komitəsinin azadlıqdan məhrumetmə yerlərində səlahiyyətlərinin həyata 
keçirilməsinin təmin edilməsi barədə" Azərbaycan Respublikası hökuməti və 
Beynəlxalq Qızıl Xaç Komitəsi arasında 2000-ci il iyunun 1-də saziş 
imzalanmışdır. Bu saziş Beynəlxalq Qızıl Xaç Komitəsi nümayəndələri tərəfindən 
azadlıqdan məhrumetmə yerlərində zəruri olan daxili intizam və əsas təhlükəsizlik 
qaydalarına riayət edilərək həbs edilmiş, saxlanılmış və ya başqa üsullarla 
azadlıqdan məhrum edilmiş şəxslərə, məhkumlara, habelə məhkum olunmamış 
şəxslərə, onların həbsdə olduqları bütün mərhələlərdə başçəkilmə prosedurlarının 
həyata keçirilməsini tənzimləyir. 
Penitensiar müəssisələrin fəaliyyətinin beynəlxalq standartlara 
uyğunlaşdırılması üçün 2000-ci ildə Cəzaların İcrası Məcəlləsi qəbul olunmuşdur. 
Bu qanun hazırlanarkən BMT-nin 1955-ci il "Məhkumların davranış 
qaydalarının minimum standartları", Avropa Şurası tərəfindən qəbul olunmuş 
 97 
"Avropa penitensiar qaydaları" və digər beynəlxalq konvensiya və aktlar nəzərə 
alınmışdır. 
Yeni qanunvericiliklə məhbuslara şəxsi təhlükəsizlik, vicdan və din 
azadlığı, telefon danışıqlarından istifadə hüququ, məzuniyyət və digər hüquqlar 
verilmiş, növbəti bağlama və sovqat alınmasında, məktub və teleqram 
göndərilməsində nəzərdə tutulmuş məhdudiyyətlər aradan qaldırılmış, onlara bir 
sıra yeni imtiyazlar verilmişdir. 
Bu məcəllə ilə məhbusların saxlanılması şəraiti yaxşılaşdırılmış, onların 
hüquqları genişləndirilmiş, penitensiar sistemdə dərin islahatların əsası 
qoyulmuşdur. 
Həmin qanunun əsas məqsədi məhkumları islah etmək, yeni cinayətlərin 
qarşısını almış, məhkumların hüquqlarını və qanuni mənafelərini qorumaq, 
cəzaların icrası və çəkilməsi qaydalarını və şərtlərini tənzimləməkdən ibarətdir. 
Qanun şəxsin vəkillə senzura olmadan yazışmasına və görüşməsinə, istirahət 
hüququna, dini etiqad azadlığına təminat verir, həmçinin qohumlarla qısa və 
uzunmüddətli görüşlərin vaxtının uzadılmasını nəzərdə tutur. 
IV.a. Məhbuslara münasibətdə Azərbaycan dövləti öz üzərinə götürdüyü 
öhdəliklərə hörmətlə yanaşır və onların yerinə yetirilməsi üçün mühüm işlər görür. 
Belə ki, ilk növbədə Azərbaycanda ölüm cəzasının ləğvi və cəza siyasətinin 
humanistləşməsi ölkəmizin Avropa ailəsinə qoşulmasını təmin edən mühüm 
amillərdən biri olmuşdur. Bir çox Avropa dövlətləri ölüm cəzasını ləğv edənə 
qədər uzun illər bu məsələni araşdırmış və çox zaman da qəti qərar verməkdə 
çətinlik çəkmişlər. Təsəvvür edin ki, 1950-ci ildə qəbul edilmiş İnsan hüquqlarına 
dair Avropa Konvensiyasında yaşamaq hüququ maddəsində ölüm cəzasının 
mövcudluğu qeyd olunmuşdur. Ancaq 1983-cü ildə Avropa Şurası tərəfindən qəbul 
edilmiş bu konvensiyanın 6 saylı əlavə Protokolunda    ölüm cəzası ləğv 
olunmuşdur. 
Göründüyü kimi, ölüm cəzasını ləğv etmək üçün Avropa dövlətlərinə uzun 
illər lazım olmuşdur. Ümummilli lider Heydər Əliyevin hakimiyyətə gəldikdən 
sonra ilk qərarlarından biri ölüm cəzasına moratorium qoyulması oldu. Bundan 
sonra ölüm cəzasının ləğv olunması yolunda bir neçə siyasi addım atıldı. Prezident 
Heydər Əliyev ölüm cəzasının ləğvi ilə bağlı qəti qərar verməzdən əvvəl bu məsələ 
ictimaiyyət tərəfindən müzakirə olundu.  Müzakirələrdən sonra ölkə Prezidenti 
qətiyyətli və humanist bir addım ataraq Şərqdə ilk dəfə ölüm cəzasının ləğv 
olunması ilə bağlı qərar qəbul etdi. 
1995-ci ildə qəbul olunmuş yeni Konstitusiyada ölüm cəzası tam ləğv 
edilənədək yalnız dövlətə, insan həyatına və sağlamlığına qarşı xüsusilə ağır 
cinayətlərə görə müstəsna cəza tədbiri kimi göstərildi və artıq daimi cəza növü 
kimi nəzərdə tutulmadı. 
Bundan sonra 1996-cı ilin may ayında Azərbaycan Prezidentinin 
qanunvericilik təşəbbüsünü parlament dəstəklədi və yaşı 65-dən yuxarı kişilərin 
ölüm cəzasından azad olunması haqda qərar qəbul edildi. Eyni zamanda, ölüm 
 98 
cəzasının tətbiqini nəzərdə tutan cinayətlərin sayı qanunvericilikdə 33-dən 12-yə 
endirildi. 
Nəhayət, 1998-ci il fevral ayının 3-də ölkə Prezidenti Milli Məclisə ölüm 
cəzasının ləğv olunması ilə bağlı müraciət etdi. Dövlət başçısı müraciətdə cinayət 
hüquq siyasətini hərtərəfli təhlil edərək ədalət, azadlıq, humanizm və 
insanpərvərlik kimi yüksək ideallara sadiq qalaraq ölkədə ölüm cəzasının ləğv 
edilməsi qənaətinə gəldiyini bildirdi və bu tarixi bəyanatın zəruriliyini əsaslandırdı. 
Parlament ölüm cəzasının ləğvi ilə bağlı ölkə Prezidentinin təklifini 
dəstəklədi və Azərbaycanda ölüm cəzası ləğv olundu. 
Ümummilli lider Heydər Əliyevin hakimiyyətə qayıdışından sonra atdığı ilk 
addımlardan biri də əfv institutunun bərpası oldu. Belə ki, Azərbaycan 
Respublikası Prezidentinin 4 may 1995-ci il tarixli fərmanı ilə Əfv məsələləri 
komissiyası yaradıldı. Həmin dövrdən bu günə qədər komissiya tərəfindən minlərlə 
məhkumun sənədləri araşdırılmışdır. Nəticədə Azərbaycan Prezidenti tərəfindən 45 
əfv fərmanı imzalanmış və 4869 nəfər əfv edilmişdir. 
Bu dövr ərzində humanizm siyasətinin davamı olaraq məhkum olunmuş 
şəxslərə münasibətdə əfv siyasəti ilə yanası, amnistiya aktlarının tətbiqi də həyata 
keçirilmiş, 1995-ci ildən indiyə kimi 9 amnistiya aktı 96 mindən çox şəxsə tətbiq 
edilmiş, o cümlədən təxminən 25 min məhkum cəzaçəkmə müəssisələrindən azad 
olunmuşdur. 
Qeyd edilən amnistiya aktlarından biri Avropa Şurasına üzvlüklə bağlı idi. 
Belə ki, 2001-ci il yanvarın 16-da respublika Prezidenti Heydər Əliyev 
Azərbaycanın Avropa Şurası üzvlüyünə qəbul edilməsi münasibətilə növbəti dəfə 
amnistiya haqqında qərar layihəsini qanunvericilik təşəbbüsü ilə Milli Məclisə 
təqdim etdi. 
Bu amnistiya aktının tətbiqi nəticəsində cəzaçəkmə yerlərindən təqribən 
2300 şəxs azadlığa buraxılmış, 800 şəxsin cəzası yarıya endirilmiş, 4400 şəxs 
azadlıqdan məhrumetmə ilə bağlı olmayan cəzalardan azad edilmiş, istintaq 
orqanları və məhkəmələr tərəfindən 1300 şəxs barəsində cinayət təqibinə xitam 
verilmiş, habelə intizam xarakterli hərbi hissədən 120 hərbi qulluqçu azad 
olunmuşdu. 
Bu humanist siyasət indi də davam etdirilir. Son iki amnistiya aktı 
Azərbaycanın birinci xanımı, Milli Məclisin üzvü, Heydər Əliyev Fondunun 
prezidenti, YUNESKO-nun və İSESKO-nun xoşməramlı səfiri Mehriban 
Əliyevanın təşəbbüsü ilə Milli Məclis tərəfindən qəbul edilmişdir. 
Əfv və amnistiya institutlarının bərpa edilməsi Azərbaycan Respublikasının 
Konstitusiyasında və beynəlxalq aktlarda təsbit olunmuş insan hüquq və 
azadlıqlarına, ümumbəşəri dəyərlərə, humanizm və insanpərvərlik ənənələrinə, 
azadlıq və demokratiya ideallarına hörmət və ehtiramı təcəssüm etdirir. 
Milli Məclis tərəfindən 2000-ci ilin iyul ayında qəbul edilmiş və sentyabrın 
1-dən qüvvədə olan Cəzaların İcrası Məcəlləsi isə penitensiar sahədə islahatların 
yeni mərhələsinin hüquqi bazası olmuşdur. Bu hüquqi sənəd cəza siyasətinin 
 99 
humanistləşməsinə, məhkumların vətəndaş hüquqlarının qorunmasına və 
penitensiar müəssisələrdə saxlanma şəraitinin ümumi qəbul olunmuş beynəlxalq 
normalara uyğunlaşmasına yönəldilmişdir. 
Qanun hazırlanarkən BMT tərəfindən 1955-ci ildə qəbul olunmuş 
"Məhkumlarla rəftar qaydalarının minimum standartları", Avropa Şurası tərəfindən 
1987-ci ildə qəbul olunmuş "Avropada penitensiar qaydalar", habelə törətdikləri 
cinayətə görə dövlət məcburiyyət tədbirləri təsirinə məruz qalmış şəxslərin 
saxlanmasına və onlarla davranışa həsr olunmuş digər beynəlxalq aktlar nəzərə 
alınmışdır. 
Son illərdə respublikanın cəzaçəkmə müəssisələrində məhkumlar üçün 
normal yaşayış, sosial-məişət şəraitinin yaradılması, onların sağlamlıqlarının 
qorunmasına yönəlmiş tədbirlər, kütləvi informasiya vasitələri ilə əlaqələrin 
genişləndirilməsi, penitensiar sahədə ötən dövrdən yadigar qalmış məxfilik 
pərdəsinin aradan götürülməsi, beynəlxalq və insan haqlarını müdafiə edən qeyri-
hökumət təşkilatları ilə əməkdaşlığın inkişaf etdirilməsi islahatların ilkin 
nəticələridir. 
Bütün islah-əmək müəssisələrində əsaslı şəkildə təmir-tikinti, abadlıq işləri 
aparılmış, məhkumların saxlanma vəziyyəti, onların yaşayış, maddi-məişət 
şəraitləri nəzərəçarpacaq dərəcədə yaxşılaşdırılmışdır. 
Məhkumların sağlamlığının qorunması sahəsində müsbət dəyişikliklər baş 
vermişdir. Azadlıqdan məhrumetmə yerlərində  fəaliyyət  göstərən   tibb  
xidmətləri  yenidən   qurulmuş, məhkumların ambulator və stasionar şəkildə 
müalicəsi üçün hər bir şərait yaradılmışdır. 
Həll olunan problem vacib sayılaraq bu işə Beynəlxalq Qızıl Xaç Komitəsi 
də cəlb olunmuşdur. 01 iyun 2000-ci il tarixdə Azərbaycan Respublikası ilə 
Beynəlxalq Qızıl Xaç Komitəsi arasında azadlıqdan məhrumetmə yerlərində 
məhbuslarla görüşlərə dair səlahiyyətləri həyata keçirmək haqqında saziş 
imzalanmış və hazırda həmin təşkilatın nümayəndələri  cəzaçəkmə  yerlərinə  
maneəsiz baş çəkirlər. Bütün bu tədbirlər, həmçinin məhkumların yaşayış  
şəraitinin, onların qidalanmasının  yaxşılaşdırılması  son nəticədə azadlıqdan 
məhrumetmə yerlərində məhkumların ölüm hallarının kəskin şəkildə aşağı 
düşməsinə səbəb olmuşdur. 
Azərbaycan Respublikası Prezidentinin 1998-ci il 22 fevral tarixli "İnsan və 
vətəndaş hüquq və azadlıqlarının müdafiəsi sahəsində tədbirlər haqqında" 
Fərmanında və onun 18 iyun 1998-ci il tarixli sərəncamı ilə təsdiq edilmiş "İnsan 
hüquqlarının müdafiəsinə dair Dövlət Proqramı"nda məhkumların saxlanma 
şəraitinin yaxşılaşdırılması və cəza çəkənlərin beynəlxalq tələblərə uyğun 
saxlanması üçün zəruri tədbirlərin görülməsi nəzərdə tutulmuşdur. 
1999-cu il fevral ayının 11-də Azərbaycan Respublikasının Prezidenti    
Heydər Əliyev "İslah-əmək müəssisələrində və istintaq təcridxanalarında 
qanunçuluğun möhkəmləndirilməsi, cəzaların icrası qaydalarının təmin edilməsi və 
hüquqi islahatların   həyata   keçirilməsinə   dair   tədbirlər   haqqında" Fərman 
 100 
imzalamışdır. Bu qanunverici  sənəd Azərbaycanın penitensiar sistemində  aparılan  
islahatların  hüquqi  bazasını daha da möhkəmləndirmiş və cəzaçəkmə yerlərinin 
fəaliyyətinin təkmilləşdirilməsi üçün əlverişli zəmin yaratmışdır. Bu fərmanla 
Azərbaycan Respublikasının Prezidenti yanında Dövlət Komissiyası  yaradılmışdır.   
Komissiyaya islah-əmək müəssisələrində və istintaq təcridxanalarında 
qanunvericilik, təşkilati və digər məsələləri nəzərdə tutan tədbirlər proqramı 
hazırlamaq, cəzaçəkmə yerlərinin beynəlxalq standartlara uyğun  təşkili  və  
fəaliyyətinin təmin edilməsi üçün onların maddi-texniki bazasının 
möhkəmləndirilməsi, müasir nəzarət, mühafizə, mühəndis-texniki qurğularla və 
digər xüsusi vasitələrlə təchiz olunması üçün zəruri tədbirlər görmək,  penitensiar 
müəssisələrin əməkdaşlarının sosial-müdafiəsinin yaxşılaşdırılması,   onların   
əmək haqqının artırılması, cəzaçəkmə yerlərində məhkumların saxlanılması 
şəraitinin daha da yaxşılaşdırılması sahəsində tədbirləri davam etdirmək 
tapşırılmışdır. Dövlət komissiyası ölkə başçısının fərmanına əsasən tədbirlər 
proqramı hazırlamış və proqram   təsdiq edilmişdir. Bu proqramda Azərbaycanın 
penitensiar sistemi qarşısında duran bir çox vacib problemlər öz həllini tapmışdır. 
2000-ci il oktyabr ayının 9-da Azərbaycan Respublikasının Prezidenti 
tərəfindən imzalanan iki fərman da penitensiar sistem üçün böyük əhəmiyyət kəsb 
edir. Belə ki, ölkəmizdə vahid penitensiar siyasəti həyata keçirmək və istintaq 
təcridxanalarının fəaliyyətini Avropa Şurasının standartlarına uyğunlaşdırmaq 
məqsədilə Azərbaycan Respublikasının Daxili İşlər Nazirliyinin nəzdində olan üç 
istintaq təcridxanası Ədliyyə Nazirliyinin tərkibinə verilmişdir. 
İkinci fərman isə dövlətimizin penitensiar sistemində həyata keçirilən 
islahatların gücləndirilməsinə, islah-əmək müəssisələrinin və istintaq 
təcridxanalarının işinin daha da yaxşılaşmasına yönəldilmişdir. Fərmanda islah-
əmək müəssisələrinin və istintaq təcridxanalarının işinin təkmilləşdirilməsi, qarışıq 
rejimli islah-əmək müəssisələrinin yaradılması, məhbus və məhkumların 
saxlanılma şəraitinin və onlara göstərilən tibbi xidmətin yaxşılaşdırılması üçün 
qanunvericilik, təşkilati və digər tədbirlərin həyata keçirilməsi nəzərdə 
tutulmuşdur. 
IV.b. İşgəncələrin və digər qəddar, qeyri-insani hərəkətlərin, yaxud ləyaqəti 
alçaldan rəftarın qarşısının alınması üçün beynəlxalq təşkilatlar tərəfindən təklif 
edilmiş tövsiyələrin Azərbaycan Respublikası tərəfindən yerinə yetirilməsi üçün 
konkret tədbirlər görülmüşdür. Belə ki, qəbul edilmiş yeni Cinayət Məcəlləsinə 
işgəncəyə görə cinayət məsuliyyəti nəzərdə tutan 132 və 133-cü maddələr daxil 
edilmişdir. Həmin maddələrə əsasən, şəxsdən məlumat almaq və ya onu etirafa 
məcbur etmək, yaxud törətdiyi və törədilməsində şübhə doğurduğu əmələ görə 
həmin şəxsi cəzalandırmaq məqsədilə öz qulluq mövqeyindən istifadə etməklə 
vəzifəli şəxs tərəfindən və ya onun təhriki ilə şəxsə işgəncə vermə, yəni, onu 
mütəmadi olaraq döymə və ya psixi iztirablar vermə cinayət məsuliyyətinə səbəb 
olur və beş ildən on ilədək müddətə azadlıqdan məhrum etmə növündə cəza 
müəyyən edilir. 
 101 
"BMT-nin İşgəncələrə Qarşı Komitəsinin və Beynəlxalq Amnistiya 
Təşkilatının Azərbaycana dair hesabatı ilə əlaqədar tədbirlər haqqında" Azərbaycan 
Respublikasının Prezidenti Sərəncam imzalamış və hesabatda göstərilən faktların 
yoxlanılması və tədbir görülməsi, bu sahədə insan hüquqlarının müdafiəsi ilə 
məşğul olan beynəlxalq təşkilatlarla işin səmərəli təşkil olunması məqsədilə işçi 
qrupu yaradılmış və respublikanın hüquq-mühafizə orqanları tərəfindən müvafiq 
tədbirlər planının hazırlanıb həyata keçirilməsi tapşırılmışdır. Azərbaycan 
Respublikası Ali Məhkəməsi Plenumunun qərarı ilə müəyyən edilmişdir ki, 
təhqiqat, ibtidai istintaq dövründə və ya cəza çəkilərkən, habelə hərbi xidmət 
dövründə vəzifəli  şəxslər tərəfindən vətəndaşların və ya həqiqi hərbi xidmətə 
çağırılmış gənc əsgərlərin işgəncələrə və ləyaqəti alçaldan, qeyri-insani rəftar və 
cəza növlərinə məruz qalmaları cinayət qaydasında cəzalandırılmalı əməllərdir və 
belə məlumatlara məhkəmə bütün hallarda münasibətini bildirməlidir.  Azərbaycan  
Respublikası  Baş prokurorunun əmri ilə təhqiqat və ibtidai istintaq zamanı işgəncə 
və digər qanunsuz metodların tətbiq olunması hallarının qarşısının alınması və belə 
hallara yol verən əməkdaşlar barəsində qanunun bütün  gücündən  istifadə  
edilməsi  və  vətəndaşların  pozulmuş hüquqlarının bərpa edilməsi üçün prokuror 
nəzarətinin həyata keçirilməsinin təmin edilməsi nəzərdə tutulmuşdur. 
Başqa dövlətə təslim edilən şəxsə qarşı bu dövlətdə Beynəlxalq 
Amnistiyanın tövsiyələrində nəzərdə tutulmuş işgəncələr verilməsini ehtimal 
etməyə ciddi əsaslar olduqda, onun təslim edilməsinə dair İşgəncələrə dair 
Konvensiyanın 3-cü maddəsinin tələbləri yeni Cinayət Məcəlləsində öz təsbitini 
tapmışdır. 
IV.c. 1999-cu il dekabrın 7-də Azərbaycan Respublikasında fikir və söz 
azadlığını, mətbuat və jurnalistlərin müstəqilliyini təmin edən, xüsusilə mətbuat 
azadlığını məhdudlaşdıran inzibati tədbirlərdən istifadəni istisna edən "Kütləvi 
informasiya vasitələri haqqında" Azərbaycan Respublikasının Qanunu qəbul 
edilmişdir. Qanunla kütləvi informasiya vasitələri  üzərində dövlət senzurasına yol 
verilmir, vəzifələr və məsuliyyət doğuran məlumat almaq və ya yaymaq 
azadlıqlarının müdafiəsi haqqında Avropa Konvensiyasının 10-cu maddəsinin 2-ci 
bəndinə müvafiq olaraq demokratik cəmiyyətdə zəruri olan rəsmiyyətlərə və ya 
cərimə sanksiyalarına məruz qala bilər. Qanuna əsasən, kütləvi informasiya 
vasitələrinin istehsalı və yayımı təsisçinin və ya məhkəmənin qərarı ilə müvəqqəti 
dayandırıla, yaxud ona xitam verilə bilər və vəzifəli şəxslər tərəfindən hər hansı 
müdaxilə, o cümlədən senzura tətbiq etmə, peşə müstəqilliyini pozma, kütləvi 
informasiya vasitələrinin istehsalını və yayımını dayandırma, tirajı müsadirə etmə 
və digər hüquqların pozulması Azərbaycan Respublikasının qanunvericiliyinə 
müvafiq olaraq mülki, inzibati, cinayət və digər məsuliyyətə səbəb olur. 
Mətbuat haqqında qanunvericiliyin İnsan hüquqlarının və əsas 
azadlıqlarının müdafiəsi haqqında Avropa Konvensiyasına tam uyğunluğunun 
təmin edilməsi üçün müvafiq qanuna dəyişikliklər və əlavələr edilmişdir. 
 102 
IV.d. Milli azlıqlar haqqında Qanuna dair onu qeyd etmək lazımdır ki, 
hazırda milli azlıqlar haqqında qanun layihəsi hazırlanmış və Azərbaycan 
Respublikası Milli Məclisinin müvafiq komitəsinə müzakirəyə verilmişdir. 
IV.e. İctimai birliklərin və fondların yaradılması və fəaliyyət göstərməsi ilə 
bağlı münasibətləri tənzimləyən "Qeyri-hökumət təşkilatları (ictimai birliklər və 
fondlar) haqqında" yeni Qanun hüquqi şəxs kimi qeyri-hökumət təşkilatlarının 
yaradılmasının, qeydiyyatının, fəaliyyətinin yenidən təşkil edilməsi və ləğv 
edilməsi qaydalarını, qeyri-hökumət təşkilatlarının fəaliyyətini, idarə olunmasını, 
dövlət hakimiyyəti orqanları ilə münasibətlərini müəyyən edir. 
Qeyd edilən münasibətlərin yaranmasında müstəsna xidmətləri olmuş 
Heydər Əliyev bu əlaqələrin əhəmiyyətini yüksək qiymətləndirmişdir: "Biz 
Azərbaycanda  bu gün əsl vətəndaş cəmiyyəti qururuq. Çoxsaylı ictimai təşkilatlar, 
partiyalar, müxtəlif fondlar və cəmiyyətlər vətəndaş cəmiyyətinin strukturunu 
təşkil edərək Azərbaycanın bir çox mühüm məsələlərinin həllində dövlətlə uğurlu 
əməkdaşlıq edirlər". 
"Hüquqi şəxslərin dövlət qeydiyyatı və dövlət reyestri haqqında" AR 
Qanununun 12 dekabr 2003-cü il tarixdə dövlət başçısı İlham Əliyev tərəfindən 
imzalanaraq 09 yanvar 2004-cü ildən qüvvəyə minməsi bu müsbət proseslərin 
davamı kimi dəyərləndirilməlidir. Belə ki, bu qanuna görə, hüquqi şəxslərin dövlət 
qeydiyyatı xeyli sadələşdirilərək Avropa standartlarına uyğunlaşdırılmışdır. 
Bundan əlavə, Azərbaycan Respublikası Prezidentinin Sərəncamı ilə 27 iyul 2007-
ci ildə "Azərbaycan Respublikasının qeyri-hökumət təşkilatlarına dövlət dəstəyi 
Konsepsiyası" qəbul edilmişdir. 
Azərbaycan Respublikası Prezidentinin Fərmanı ilə 13 dekabr 2007-ci ildə 
Azərbaycan Respublikası Prezidenti yanında QHT-lərə Dövlət Dəstəyi Şurası 
yaradılmışdır. 
V. "Vəkillər və vəkillik fəaliyyəti haqqında" Azərbaycan Respublikasının 
Qanunu ittiham və müdafiə tərəfinin hüquq bərabərliyinə, hüquqi müdafiəyə dair 
Konstitusiya hüquqlarına, İnsan hüquqlarına dair Avropa Konvensiyasının 6-cı 
maddəsinə uyğun olaraq işlərin məhkəmədə ədalətli araşdırılması hüququna və 
vəkillik peşəsinin müstəqilliyinə təminat yaradır. 
V.a. Azərbaycan Respublikası Konstitusiyasının, "Konstitusiya Məhkəməsi 
haqqında", "Məhkəmələr və hakimlər haqqında" qanunların, habelə Mülki-
Prosessual və Cinayət-Prosessual məcəllələrinin müvafiq maddələri Azərbaycan 
Respublikasının Konstitusiya Məhkəməsinə müraciət etmək qaydasını müəyyən 
etmişdir. Belə ki, hər hansı bir vətəndaşın  hüquqları və azadlıqları  qüvvədə olan  
normativ-hüquqi aktlarla pozulduğu təqdirdə o, müvafiq məhkəmə instansiyaları 
vasitəsilə Azərbaycan Respublikasının Ali Məhkəməsinə müraciət edərək şikayətin 
Konstitusiya Məhkəməsinə sorğu vermək yolu ilə göndərilməsini xahiş edə bilərdi. 
2002-ci ildə Konstitusiyaya dəyişikliklərlə əlaqədar keçirilən 
referendumdan sonra 2003-cü il dekabrın 23-də Konstitusiya Məhkəməsi haqqında 
yeni Qanun qəbul olunur. Qanun şəxslərə, bütün instansiya məhkəmələrinə, o 
 103 
cümlədən ombudsmana Konstitusiya Məhkəməsinə birbaşa müraciət etmək 
hüququ verir. 
2009-cu il 18 mart referendumu nəticəsində Konstitusiyanın 130-cu 
maddəsinin IX hissəsinə Konstitusiya Məhkəməsinin  qərarlarının  dərc   edilməsi  
ilə   əlaqədar  müddəa əlavə edilir. 
Beləliklə,   Azərbaycan   Respublikası   ilə   Avropa   Şurası arasında sıx 
əməkdaşlığın nəticəsi kimi ölkəmiz AŞ PA-nın 222 (2000) saylı Rəyinə müvafiq 
olaraq    bu təşkilat qarşısında üzərinə götürdüyü öhdəlikləri vaxtında yerinə 
yetirir. Azərbaycan Prezidenti İlham Əliyev AŞ PA-nın 2004-cü il yaz 
sessiyasındakı çıxışı zamanı ölkədə siyasi islahatların aparılması sahəsində 
müvəffəqiyyətlər qazanıldığını diqqətə çatdıraraq qeyd etmişdir ki, Azərbaycan 
Avropa Şurası qarşısında götürdüyü öhdəliklərin bir çoxunu yerinə yetirmişdir:   
"Ölkəmiz  siyasi  islahatlar  sahəsində  də  mühüm nailiyyətlər əldə etmişdir. 
Avropa Şurasına üzv olduğumuz üç il müddət Azərbaycanın demokratiya yolu ilə 
irəliləməsində həlledici rol oynamışdır. Avropa Şurasının tövsiyələri ilə yeni-yeni 
qanunlar qəbul edilmişdir. Təşkilata üzv qəbul olunarkən  ölkənin  üzərinə  
götürdüyü  öhdəliklər  və  onların yerinə yetirilməsi də bu sahədə yardımçı 
olmuşdur". 
Bu gün Azərbaycan Avropa standartlarına uyğun surətdə inkişaf edir, sivil 
ölkələr səviyyəsinə yüksəlmək üçün respublikamızda zəruri tədbirlər həyata 
keçirilir. Söz yox ki, bu tədbirlərin həyata keçirilməsi yolunda bəzi reallıqlarla da 
hesablaşmaq lazım gəlir. Lakin bütün bunlara baxmayaraq, bu gün cəsarətlə demək 
olar ki,  Azərbaycan Avropa ailəsinin tamhüquqlu üzvü kimi insan hüquqlarının 
qorunması yolunda inamla addımlayır. Ümummilli lider Heydər Əliyevin 
Azərbaycanın Avropa Şurasına üzv qəbul edilməsi mərasimindəki nitqində dediyi 
kimi:  "Biz bundan sonra da Azərbaycan  xalqının və dövlətinin humanizm, 
insanpərvərlik ideallarına və prinsiplərinə,  demokratiyaya, qanunun aliliyinə, 
insan hüquqlarına və əsas azadlıqlara hörmət bəslənməsinə əsaslanan dəyərlərə 
sadiqliyini nümayiş etdirəcəyik". 
 104 
NƏTİCƏ 
 
Ötən əsrin 80-ci illərinin sonunda, 90-cı illərinin əvvəllərində dünyanın 
siyasi mənzərəsi yenidən dəyişəndə müstəqillik qazanmış Azərbaycan Avropaya 
inteqrasiya yolunu tutaraq həm daxildə, həm də xaricdə sabitlik yaratmağa çalışdı. 
Bu istiqamətin məntiqi nəticəsi kimi qısa dövr ərzində çox çətin tarixi 
sınaqlardan keçməli olmuş və ümummilli liderimiz Heydər Əliyevin həyata 
keçirdiyi siyasət nəticəsində gələcəyə inamla baxan, demokratik inkişaf yolu ilə 
qətiyyətlə addımlayan bir dövlətə çevrilmiş Azərbaycan Avropa Şurası kimi 
beynəlxalq təşkilatın tamhüquqlu üzvlüyünə qəbul edildi. 
Azərbaycan Respublikasının Avropa Şurasına qəbul edilməsi yeni əsrin 
əvvəllərində xalqımızın taleyində baş verən ən mühüm hadisələrdən biridir. 
Ölkəmizin Avropa xalqları ailəsinə inteqrasiyasını reallığa çevirmiş bu hadisə 
Azərbaycanda hüquqi, demokratik və dünyəvi dövlət quruculuğu, vətəndaş 
cəmiyyətinin inkişafı, bazar iqtisadiyyatı prinsiplərinin bərqərar edilməsi ilə 
əlaqədar aparılan köklü islahatların nəticəsi olmuşdur. 
Azərbaycanın Avropa Şurasına daxil olmasında məqsəd ölkəmizin 
qarşısında duran bir sıra vəzifələrin həlli olmuşdur: 
— Azərbaycan həqiqətlərini dünya ictimaiyyətinə çatdırmaqla Ermənistanın 
işğalçı siyasətini, simasını ifşa etmək, azərbaycanlılara qarşı ermənilərin həyata 
keçirdiyi soyqırımı və torpaqlarımızın 20 faizinin işğal edildiyi faktını tanıtdırmaq, 
hüquqları pozulmuş qaçqın və məcburi köçkünlərin ağrılı-acılı həyatını anlatmaq, 
bununla belə, ölkəni cəlb olunduğu regional münaqişədən onun ərazi bütövlüyünü 
saxlamaq şərti ilə dinc yolla çıxarmaq; 
— demokratik, hüquqi dövlət quruculuğu işini davam etdirmək, qazanılmış 
müstəqilliyin möhkəmləndirilməsi məqsədilə Avropaya inteqrasiya etmək; 
— demokratik və hüquqi dövlət quruculuğu istiqamətində islahatların 
davam etdirilməsi, vətəndaş cəmiyyətinin inkişafının və insan hüquqlarının 
müdafiəsinin təmin edilməsi; 
— Avropa dövlətləri ilə diplomatik münasibətlərin yüksək səviyyədə 
qurulması və inkişaf etdirilməsi və ölkənin xarici siyasətinin dinc yanaşı yaşamaq, 
sülhü və təhlükəsizliyi qorumaq və s. beynəlxalq hüquq prinsiplərinə əsaslandığını 
nümayiş etdirərək bu dövlətlərə çatdırmaq; 
— məqsəd və məramlarımız haqqında məlumat vermək üçün Avropa 
Şurasının ali tribunasından istifadə etmək. 
Bu gün region dövlətləri arasında siyasi məsuliyyət hissini unutmamaq, 
bütün demokratik və insan hüquqları təsisatları ilə birgə nümunəvi bir ölkəyə 
çevrilmək Azərbaycanı müsbət mənada fərqləndirən xüsusiyyətlərdən biridir. 
Avropa Şurasının tamhüquqlu və fəal üzvü kimi onunla əməkdaşlıq edən, 
bu əməkdaşlığı günbəgün gücləndirən Azərbaycan Respublikası Şuranın insan 
hüquqlarının qorunması, demokratik proseslərin inkişaf etdirilməsi, dövlətlərarası 
münasibətlərin bərabərlik, qlobal problemlərin həllinə yardım göstərmək, 
 105 
beynəlxalq öhdəliklərə vicdanla əməl etmək kimi prinsiplərini rəhbər tutur, bu 
təşkilatla əməkdaşlığı yüksələn xətt üzrə inkişaf etdirir. 
Ümummilli lider Heydər Əliyev Avropa Şurası Parlament Assambleyasının 
sessiyasında çıxışı zamanı qürur hissi ilə deyirdi: "Bu gün Azərbaycanda 
demokratik inkişaf prosesi dönməz xarakter alıbdır, azadlığın və qanunun aliliyinin 
möhkəm təminatı yaradılıbdır. Azərbaycanın Avropa Şurasına qəbul edilməsi onun 
nəinki müstəqil, suveren, demokratik, dünyəvi dövlət kimi tanınmasıdır, həm də 
Avropa ailəsinin bərabərhüquqlu üzvü kimi Azərbaycan dövlətinin inkişafında yeni 
mərhələnin başlanğıcıdır". 
Xüsusilə qeyd etmək lazımdır ki, Avropa Şurası Parlament 
Assambleyasında fəaliyyət göstərən nümayəndə heyətimizə cənab İlham Əliyevin 
rəhbərlik etdiyi dövr Avropa məkanında gələcək uğurlarımıza zəmin yaratdı. 
Azərbaycan nümayəndə heyəti Avropa Şurası Parlament Assambleyasının 
ilk sessiyasından, Azərbaycan Respublikasının Prezidenti İlham Əliyevin 
Azərbaycan parlament qrupuna rəhbərlik etdiyi dövrdən etibarən çox ciddi və 
səmərəli fəaliyyətdədir. Bu gün Avropanın ən ali tribunasından Azərbaycanın 
mövqeyi səslənir, deputatlar Azərbaycan həqiqətlərini açıq şəkildə deyirlər. 
Azərbaycan Avropa Şurasının şəxsində yeni bir mübarizə cəbhəsi açdı. Bu cür iş 
birliyinin nəticəsidir ki, dünyada ictimai rəy Azərbaycanın xeyrinə dəyişməkdədir. 
Azərbaycan Respublikasının Prezidenti İlham Əliyev Avropa Şurasına daxil 
olarkən bildirdiyi "Azərbaycan Avropanın çox dəyərli üzvü olacaqdır" vədi reallığa 
çevrildi. 
 106 
ƏLAVƏ – 1 
 
Azərbaycan Respublikasının Avropa 
Şurasına üzv qəbul edilməsi ilə əlaqədar 
təntənəli mərasimdə Azərbaycan 
Respublikasının Prezidenti 
Heydər Əliyevin çıxışı 
 
Hörmətli cənab sədr! 
Hörmətli cənab Nazirlər Komitəsinin sədri!  
Hörmətli cənab baş katib!  
Hörmətli mərasim iştirakçıları! 
Bu gün Avropa parlamentarizminin mərkəzində - Strasburqda, Avropa 
Şurasının bu möhtəşəm sarayında həm Azərbaycan Respublikası, həm də Avropa 
üçün çox mühüm əhəmiyyətə malik olan bir hadisə baş verir - Azərbaycan Avropa 
ailəsinə qəbul edilir. Bununla da Avropanın yalnız tarixi və mədəni baxımdan 
deyil, siyasi baxımdan da tamlaşması,  bütövləşməsi başa çatır. 
1991-ci ildə Sovet İttifaqının dağılması ilə əlaqədar Azərbaycan öz dövlət 
müstəqilliyini elan etdi. Azərbaycan yalnız son on  ildə deyil,  tarixinin son  iki əsri  
ərzində ardıcıl olaraq Avropaya,  Qərb mədəniyyətinə,  ümumbəşəri dəyərlərə can 
atmışdır.  Şərqlə Qərbin, Avropa ilə Asiyanın kəsişdiyi  nöqtədə  yerləşən  
Azərbaycan  dinlərin,   tarixlərin  və mədəniyyətlərin qovuşduğu mərkəzə, iki qitə 
və iki sivilizasiya   arasında   körpüyə   çevrilmişdir.   Azərbaycan   xalqı   öz Şərq 
köklərindən ayrılmayaraq, Qərb sivilizasiyasının sintezinə əsaslanan nadir bir 
mədəniyyət yaratmış,  Qərbin mütərəqqi dəyərlərini Qafqazda, Yaxın və Orta 
Şərqdə yaymışdır. Məhz Avropa ilə sıx və məqsədyönlü təmasın nəticəsidir ki, 
XIX əsrin ortalarından başlayaraq, müsəlman Şərqində ilk qəzeti, ilk Avropa tipli 
məktəbləri, ilk teatrı, ilk yenilikçi ədəbiyyatı və ictimai fikri, nəhayət, demokratik 
respublika tipli ilk dünyəvi dövləti 1918-ci ildə Azərbaycan xalqı yaratmışdır. Bu 
gün biz yalnız son bir neçə ildəki siyasi əməkdaşlığımızın deyil, həm də iki əsrlik 
tarixi təcrübəmizin bəhrəsini görürük. 
1991-ci ildə dövlət müstəqilliyi qazanan Azərbaycan birmənalı şəkildə 
Avropaya, onun humanist və demokratik dəyərlərinə inteqrasiya yolunu tutdu. 
Tarixən çox qısa bir müddət ərzində biz qabaqcıl Avropa təcrübəsinə əsaslanaraq 
çox şeyə nail ola bildik. Biz bütün çətinliklərə baxmayaraq, liberal iqtisadiyyat və 
sivil cəmiyyət quruculuğu yolu ilə irəlilədik. Biz insan haqlarının qorunmasını önə 
çəkdik, vətənimizin və vətəndaşlarımızın totalitarizm dövrünün ağır irsindən xilas 
olmasına çalışdıq. Biz demokratiyanın inkişafı üçün mühüm şərtlərdən olan daxili 
sabitliyə nail olduq. Biz azad söz, azad mətbuat və çoxpartiyalı siyasi sistem 
yaratdıq. Biz müddəalarının üçdə biri insan haqlarının və əsas azadlıqlarının 
qorunmasına həsr olunmuş yeni Konstitusiya qəbul etdik. Şərqdə ilk dəfə ölüm 
hökmünü aradan qaldırdıq, yeni qanunvericilik sistemini yaratdıq, prezident, 
 107 
parlament və bələdiyyə seçkiləri keçirdik. Bir sıra mühüm siyasi və iqtisadi 
islahatlar apardıq və aparırıq. 
Lakin təəssüflər olsun ki, bütün səylərimizə baxmayaraq, biz Avropa 
Şurasına üzv olarkən yalnız müsbət dəyişiklikləri və uğurları deyil, müəyyən 
problemlərimizi də özümüzlə gətiririk.  Bu, hər şeydən əvvəl bu gün eyni vaxtda 
Avropa Şurasına üzv olan Azərbaycanla Ermənistan arasında öz həllini tapmamış 
Dağlıq Qarabağ problemidir. Bu problemin Azərbaycanda doğurduğu çətinliklər, 
ilk növbədə isə çoxsaylı qaçqınlar ordusu, ağır iqtisadi və sosial vəziyyət təkcə 
bizim ölkəmizin deyil, bütün regionun demokratiyaya doğru inkişafını ləngidir, 
insan haqlarının qorunmasında ciddi maneələr yaradır. 
Biz ölkəmizin Avropa Şurasına qəbulunu yalnız indiyə qədər gördüyümüz 
işlərə, həyata keçirdiyimiz islahatlara verilən qiymət kimi deyil, həm də ölkəmizə 
və xalqımıza doğru uzadılan dost əli kimi qiymətləndiririk və ona görə də bir sıra 
problemlərin vahid Avropa ailəsi daxilində həllini tapacağına inanırıq. 
Bu dəqiqələrdə biz tarixi anlar yaşayırıq. Az sonra Azərbaycanın bayrağı 
Avropa Şurası sarayının önündə dalğalanacaqdır. Bu bayrağın rənglərindən birinin 
mənası müasirləşmək, yəni avropalılaşmaqdır. Xoşbəxtik ki, hamımızın ümumi 
səyləri ilə bayrağımız bir daha öz həqiqi mənasına qovuşur, öz həqiqi yerini tutur. 
Hamınıza minnətdarlığımı bildirirəm. 
Strasburq, 25 yanvar 2001-ci il 
 108 
 
Azərbaycan Respublikasının Prezidenti 
İlham Əliyevin Avropa Şurası 
Parlament Assambleyasında çıxışı 
 
Hörmətli cənab sədr! 
Xanımlar və cənablar, əziz qonaqlar! 
Buraya dəvət olunmaq və Avropa Şurasında çıxış etmək mənim üçün böyük 
şərəfdir. Bu, həm də şəxsən mənim üçün çox xoş hadisədir. Cənab sədrin qeyd 
etdiyi kimi, mən üç il müddətində Avropa Şurası Parlament Assambleyasının üzvü 
olmuşam. Həyatımın bu dövrü mənim üçün, bəlkə də, ən maraqlı, mühüm zaman 
kəsiyidir və bu dövr gələcək fəaliyyətimdə, əlbəttə ki, bugünkü vəzifəmdə də vacib 
rol oynadı. 
Azərbaycan yalnız üç il bundan əvvəl Avropa Şurasının üzvü oldu. Ondan 
əvvəl isə ölkə bir çox problemlərlə üzləşirdi. 1991-ci ildə müstəqillik əldə etdikdən 
sonra Azərbaycanda vəziyyət çox çətin idi. Bu, həm iqtisadi, həm siyasi, həm də 
hərbi baxımdan tam xaos dövrü idi. İqtisadiyyat sürətlə tənəzzül edirdi. Faktiki 
olaraq, ölkə dağılmaq ərəfəsində idi: vətəndaş müharibəsi, bir neçə hərbi çevriliş 
cəhdləri və əlbəttə ki, Ermənistanın Azərbaycana qarşı təcavüzü. Bu amillər ölkəyə 
normal, azad, iqtisadi tərzdə inkişaf etmək imkanı verə bilməzdi. 
Yalnız keçmişin çətin irsini adladıqdan, ictimai-siyasi sabitlik təmin 
edildikdən sonra və Ermənistanla Azərbaycan arasında atəşkəs rejimi əldə 
olunandan sonra ölkə müxtəlif sahələrdə inkişaf etmək imkanı qazana bildi. 
İqtisadiyyatımızda artım başladı. Bu gün iqtisadi inkişaf baxımından Azərbaycan 
sürətlə inkişaf edən ölkədir. Son yeddi ildə ümumi daxili məhsulun artımı 90 faiz 
təşkil etmişdir, son 7 ildə inflyasiya 2-3 faizi aşmamışdır. Adambaşına düşən 
birbaşa xarici sərmayə baxımından Azərbaycan həm keçmiş SSRİ, həm də Mərkəzi 
Avropa ölkələri arasında aparıcı mövqedədir. 
Bütün bu amillər, üstəgəl, irimiqyaslı iqtisadi islahatlar, torpaq islahatı, 
torpağın özəlləşdirilməsi və ümumiyyətlə, müəssisələrin özəlləşdirilməsi ölkəyə 
iqtisadiyyatını bazar iqtisadiyyatı prinsipləri əsasında qurmağa imkan verdi. İndi 
ümumi daxili məhsulda özəl sektorun payı 75 faizə bərabərdir. Xüsusilə nəzərə 
alsaq ki, neft sektoru hələ də dövlətin inhisarındadır, onda bu, böyük rəqəmdir. 
Ümumi daxili məhsulda 75 faiz o deməkdir ki, praktiki olaraq, bütün ticarət, bütün 
sənaye növləri özəlləşdirilibdir. 
Biz bunun yaxşı nəticələrini görürük. Ölkənin necə inkişaf etdiyini, 
iqtisadiyyatın artdığını görürük və bu, bizə nəhəng beynəlxalq layihələri həyata 
keçirmək imkanı verir. Bugünkü gündə dünyanın ən iri enerji layihəsi 
Azərbaycanda həyata keçirilir. Artıq 10 ildir ki, Azərbaycan karbohidrogen 
ehtiyatlarından dünyanın aparıcı şirkətləri ilə birlikdə istifadə edir. 
Bu, çox uğurlu təcrübədir. Özü də bu uğurun bir neçə əsas elementi var. 
Birincisi, çox gözəl sərmayə mühitinin olmasıdır. Bizim sərmayəçilər özlərini və 
 109 
sərmayələrini təhlükəsiz hiss edir və əmindirlər ki, qoyduqları vəsait lazımınca 
qorunur. Azərbaycandakı bütün əsas sərmayə layihələri parlamentimiz tərəfindən 
ratifikasiyadan keçib qanun statusu almışdır. Onları heç kim dəyişə bilməz. Digər 
səbəb şəffaflıqdır. Şəffaflıq da neft-qaz sektorunda və ümumiyyətlə, bütün istehsal 
sahələrində uğurun əsasını təşkil edən elementlərdəndir. Azərbaycan bu mənada 
nəzərəçarpacaq nailiyyət qazanmışdır. Biz hasilat sənayelərində şəffaflıq 
təşəbbüsünə lap əvvəldən qoşulmuşuq və regionda bu prosesdə liderliyimizi davam 
etdirmək əzmindəyik. 
Beynəlxalq maliyyə təsisatları ilə çox sıx əlaqələrimiz və əməkdaşlığımız 
var. Xüsusilə də, Beynəlxalq Valyuta Fondu ilə. Bu təşkilatla biz əsas iqtisadi 
xəttimizi razılaşdırırıq. Bütün bu amillər ölkəyə milyardlarla dollar vəsait cəlb 
etməyə imkan verdi. 
Son illər ərzində Azərbaycana qoyulmuş sərmayələrin miqdarı 17 milyard 
dollara bərabərdir. Bunun da 12 milyard dolları birbaşa xarici sərmayədir. 
Sərmayəçilər Azərbaycandakı ictimai-siyasi sabitliyə əmin olmasaydılar, 
hadisələrin gedişini əvvəlcədən proqnozlaşdıra bilməsəydilər, əlbəttə ki, onlar risk 
edib öz vəsaitlərini qoymazdılar. Biz bu siyasətimizi davam etdirməkdə tam 
qərarlıyıq. Növbəti üç il ərzində Azərbaycanın təkcə neft və qaz sənayesinə, 
təxminən, daha 10 milyard dollar sərmayə qoyulacaqdır. 
Bu gün reallaşdırılan iri boru kəmərləri layihələri təkcə bizim ölkə, 
ərazilərindən kəmərlərin keçəcəyi digər ölkələr üçün yox, həm də bütün region 
üçün vacibdir. Bu layihələr regional təhlükəsizlik və sabitlik üçündür, regional 
əməkdaşlıq üçündür. Azərbaycan regional əməkdaşlıq sahəsində çox fəal ölkədir 
və bugünkü gündə bu əməkdaşlıq qənaətbəxşdir. Biz gələcəkdə də bu yöndə fəal 
rol oynamağa hazırıq. 
Azərbaycanın Xəzər dənizindəki neft və qaz ehtiyatları ölkəmizə imkan 
verəcək ki, bunlardan düzgün istifadə edərək, iqtisadiyyatını hərtərəfli inkişaf 
etdirsin. Neft və qazın hasilatı və nəqli qarşımızdakı son məqsəd deyildir. Bu, 
yalnız iqtisadiyyatımızı hərtərəfli inkişaf etdirmək, müasir, sivilizasiyalı, iqtisadi 
cəhətdən güclü cəmiyyət qurmaq, siyasi islahatları gələcəkdə də həyata keçirmək 
və cəmiyyətin demokratikləşməsi yolunu davam etdirmək vasitəsidir. Əldə 
etdiyimiz nailiyyətlər və yaxın gələcəkdə həyata keçiriləcək layihələr, əlbəttə ki, 
ölkəmizin iqtisadiyyatını gücləndirməyə imkan verəcəkdir. 
Azərbaycan lap yaxın gələcəkdə iqtisadi baxımdan çox güclü ölkə 
olacaqdır. 2005-2006-cı ildə artıq əsas neft və qaz kəmərləri işlək vəziyyətdə 
olacaq və layihədə iştirak edən bütün ölkələrə öz əhalisinin həyat səviyyəsini 
yaxşılaşdırmağa imkan verəcəkdir. 
Amma əlbəttə ki, bütün bunlar ölkəmizin bugünkü həyatının yalnız bir 
hissəsidir. Ölkə inkişafdadır, həm iqtisadi, həm də sosial baxımdan inkişaf edir. 
Çoxsaylı sosial proqramlar həyata keçiririk. Bizim iqtisadi siyasətimiz bazar 
iqtisadiyyatı prinsiplərinə əsaslanır. Amma büdcəmizin strukturuna nəzər salsanız, 
görərsiniz ki, büdcənin çox böyük hissəsi sosial məsələlərə yönəldilmişdir. Məncə, 
 110 
bazar iqtisadiyyatı ilə sosial müdafiənin bu cür kombinasiyası da uğurun əsaslarını 
təşkil edən amillərdəndir. 
Ölkəmiz siyasi islahatlar sahəsində də mühüm nailiyyətlər əldə etmişdir. 
Avropa Şurasının üzvü olduğumuz üç il müddət Azərbaycanın demokratiya yolu 
ilə irəliləməsində həlledici rol oynamışdır. Avropa Şurasının tövsiyələri ilə yeni-
yeni qanunlar qəbul edilmişdir. Təşkilata üzv qəbul olunarkən ölkənin üzərinə 
götürdüyü öhdəliklər və onların yerinə yetirilməsi də bu sahədə yardımçı 
olmuşdur. Ona görə də mən istərdim ki, Avropa Şurasındakı bütün həmkarlara öz 
səmimi minnətdarlığımı bildirim. Konstruktiv əməkdaşlıq, məsləhətlər, tövsiyələr, 
bölüşdüyünüz təcrübə - bunların hamısı Azərbaycan cəmiyyətinin gələcək 
demokratikləşməsinə, Azərbaycanın Avropa ailəsinə tam üzv olmasına xidmət 
etmişdir. 
Yerinə yetiriləcək vəzifələr çoxdur. Həyatımızın bir çox sahələri beynəlxalq 
standartlara cavab vermir. Bunun obyektiv və bəzi hallarda subyektiv səbəbləri var. 
Müharibədən, işğaldan əziyyət çəkmiş, vətəndaş müharibəsi və digər faciəvi 
hallarla üzləşmiş ölkə birdən-birə tam demokratik və tam azad ola bilməz. Amma 
bu yol bizim seçimimizdir, strateji seçimimizdir. Prezident seçkilərindən sonra 
gedən proseslər, hökumətimizin qəbul etdiyi qərarlar bizim yüksək 
qiymətləndirdiyimiz dəyərlərə sadiq olduğumuzu göstərir. Bizim azad, demokratik, 
plüralist cəmiyyət qurmaq əzmimizi göstərir. 
İqtisadi artım və cəmiyyətin demokratikləşməsi siyasətimizin əsas 
elementləridir və biri digərsiz mümkün ola bilməz. İqtisadi cəhətdən güclü ola 
bilərsən, amma demokratiya yoxdursa, şəffaflıq yoxdursa, insan haqları 
qorunmursa, uğur qazana bilməzsən. Biz neft hasil edən bəzi ölkələrin təcrübəsini 
öyrənmişik və təəssüflə şahidi olmuşuq ki, onların heç də hamısında neft amili 
uğurla nəticələnmir. Bəzən neft amili firavanlıq gətirmək əvəzinə, mənfi hallarla 
müşayiət olunur. Ona görə də bütün bu mənfi təcrübəni görərkən biz qərarlıyıq ki, 
səhvə yol verməyək. 
Eyni zamanda, ölkəmizin problemləri də çoxdur. Bizdə yoxsulluq var. 
Yoxsulluğa qarşı mübarizə aparırıq. Hazırda yoxsulluğun azaldılmasına dair 
Dünya Bankı ilə birlikdə proqram həyata keçiririk. Bizdə işsizlik var və iqtisadi və 
sosial-iqtisadi inkişaf proqramının əsas elementlərindən biri yüz minlərlə yeni iş 
yerləri açmaqdan ibarətdir və mən bunu rəsmi bəyan etmişəm. 
Regionlara xüsusi diqqət yetiririk ki, yalnız paytaxt yox, əsas şəhərlər yox, 
bütün ölkə, Azərbaycanın bütün bölgələri hərtərəfli, dinamik inkişaf etsin. Ən 
ucqar kəndlər də iqtisadi inkişafı öz həyat tərzlərində hiss etməlidir. Yalnız bütün 
əhalimiz özünün daha yaxşı yaşadığını hiss etdiyi bir vaxtda, hökumətimiz 
vəzifəsini yerinə yetirmiş hesab edə bilər. Budur, bizim məqsədimiz - vətəndaşlara 
eyni şərait yaratmaq. Qoy iqtisadi artımdan, neft sənayesinin inkişafından hamı 
bəhrələnsin. Hər bir Azərbaycan vətəndaşı eyni hüquqlardan istifadə etsin. Bu 
yöndə bizim çox gözəl nailiyyətlərimiz var. Ölkəmizin ən böyük nailiyyətlərindən 
biri də etnik və dini dözümlülükdür. Yalnız müstəqillik dövründə deyil, Sovet 
 111 
İttifaqı dönəmində də tolerantlıq Azərbaycana xas idi və bu siyasət indi də davam 
etdirilir. Azərbaycan çoxmillətli ölkədir. Bütün millətlər və bütün dinlərin 
nümayəndələri Azərbaycanı öz evi hesab edirlər. 
Uzun müddət ölkəmizin üzləşdiyi əsas problem Azərbaycan ərazilərinin 20 
faizinin Ermənistan tərəfindən işğal olunmasıdır. Bu işğal Ermənistanın 
Azərbaycana qarşı apardığı təcavüzkar separatçı irtica ilə başlamışdır. Bu siyasət 
Azərbaycanın keçmiş Dağlıq Qarabağ Muxtar Vilayətinin və onun inzibati 
sərhədlərindən kənarda yerləşən daha 7 rayonumuzun işğalı ilə nəticələndi. 
Azərbaycanın bu 7 rayonunda heç zaman ermənilər yaşamamışdır. Onlar tamamilə 
azərbaycanlılar məskunlaşan ərazilərdir. Ermənistanın bu işğalı yüz minlərlə 
adamın qaçqın və köçkün vəziyyətinə düşməsi ilə nəticələndi. Bu faktlar 
Assambleyaya yaxşı məlumdur. Nümayəndə heyətimizin üzvləri bu haqda 
dəfələrlə çıxışlar ediblər və bu faktlar Avropa Şurası Parlament Assambleyasının 
sənədlərində də öz əksini tapmışdır. Bugünkü Ermənistanın ərazisindən 250 min 
azərbaycanlı qaçqın düşmüşdür. Azərbaycan ərazisində işğal olunmuş 7 rayonun 
700 min sakini məcburi köçkün oldu. Keçmiş Dağlıq Qarabağ Muxtar Vilayətində 
yaşayan 50 min azərbaycanlı da məcburi köçkündür. Üstəlik, digər münaqişə 
zonalarından, başqa ölkə ərazilərindən də qaçqınlar Azərbaycanda sığınacaq 
tapmışlar. Azərbaycanın 8 milyonluq əhalisinin 1 milyonu qaçqın-köçkündür. Bu, 
dünyada əhalinin sayına nisbətdə qaçqın-köçkünlərin ən yüksək faizidir. 
Bu vəziyyət 10 ildən artıqdır ki, davam edir. Bu ilin may ayında 
Ermənistanla Azərbaycan arasında atəşkəsin onuncu ili olacaqdır və 10 ilə qədərdir 
ki,  aparılan danışıqlar nəticə  vermir.   Əlbəttə  ki,   biz  bu  vəziyyətlə  barışa  
bilmərik. Azərbaycan heç zaman ərazisinin itirilməsi ilə razılaşmayacaqdır. 
Məsələnin həllində beynəlxalq hüquq normaları əsas götürülməlidir. Azərbaycan 
dünyadakı bütün ölkələrin ərazi bütövlüyünə hörmətlə yanaşır və özünə də eyni 
münasibətlə yanaşmağı  tələb  edir.  Bizim  ərazi  bütövlüyümüz  bərpa 
olunmalıdır.   Ermənistanın   işğalçı   qüvvələri   zəbt   olunmuş ərazilərdən  geri  
çəkilməlidir. Qaçqınlara-köçkünlərə doğma yurdlarına qayıtmaq imkanı 
verilməlidir. XXI əsrdə Avropa Şurasının üzvü olan bir ölkənin  -  Ermənistanın 
Avropa Şurasının üzvü olan digər ölkənin – Azərbaycanın ərazilərini işğal 
etməsinə yol verməməliyik. 
Beynəlxalq ictimaiyyət bu vəziyyətlə razılaşmamalıdır. Əlbəttə, biz ümid 
edirik ki, beynəlxalq birliyin birgə səyi imkan verəcək ki, bu problem həll olunsun. 
Biz Avropa Şurasına minnətdarıq ki, bu mövzu ətrafında fikir mübadilələri 
başlayıbdır. Bildiyiniz kimi, hazırda Siyasi məsələlər komitəsi Ermənistan-
Azərbaycan, Dağlıq Qarabağ münaqişəsi ilə bağlı məruzə üzərində işləyir. Ümid 
edirik ki, məruzə vəziyyəti olduğu kimi əks etdirəcək və ən vacibi isə, məsələyə 
siyasi qiymət verəcəkdir. 
Ermənilərin münaqişə ilə bağlı öz iddiaları var. Sadəcə onlara şərh verim ki, 
sizdə tam təsəvvür yaransın, yalnız bir tərəfin dediklərini eşitməyəsiniz. Onların 
iddiası belədir ki, Dağlıq Qarabağda yaşayan ermənilərin öz müqəddəratını təyin 
 112 
etmək hüquqları var. Öz müqəddəratını təyin etmək insanlara verilmiş çox mühüm 
hüquqdur. Biz hamımız buna hörmətlə yanaşırıq. Amma sizin diqqətinizi bir 
mühüm məsələyə yönəldim. Ermənilər artıq öz müqəddəratını təyin etmişlər, 
onların Ermənistan dövləti var. Bu o deməkdir ki, bir millət kimi ermənilər artıq bu 
hüquqdan istifadə etmişlər. Təsəvvür edin ki, onların yaşadığı hər bir yerdə öz 
müqəddəratını həll edəcəyi halda nə baş verər?! Bu nə deməkdir? Bu o deməkdirmi 
ki, milli azlıqların yaşadığı hər bir yerdə separatizm olmalıdır? Məgər bu o 
deməkdir ki, milli azlıq yaşadığı hər bir ərazidə öz müstəqil dövlətini qura bilər? 
Əlbəttə ki, yox! 
Avropa ölkələri də daxil olmaqla, bir çox ölkələrdə milli azlıqlar yaşayırlar. 
Azərbaycanlılar da yaşadıqları bir sıra ölkələrdə milli azlıqdır. Gürcüstanda 
təxminən yarım milyon azərbaycanlı yaşayır. Rusiyada da, digər ölkələrdə də 
yaşayan çoxsaylı azərbaycanlılar var. Ermənilər də həmçinin. Gürcüstanda 200 
min erməni yaşayır - Dağlıq Qarabağda yaşayan ermənilərin sayından 4 dəfə artıq. 
Bu o deməkdir ki, onlar hər yerdə öz müqəddəratını təyin etməlidirlər? Bu konkret 
halda öz müqəddəratını təyin etmək prinsipi işləmir. Ona görə də bu halda ərazi 
bütövlüyü ilə öz müqəddəratını təyin etmək prinsipləri arasında əkslik yoxdur. 
Başqa sözlə, biz gözləyirik ki, beynəlxalq ictimaiyyət bu münaqişənin həll 
olunmasında çox fəal rol oynayacaq, bu həll beynəlxalq hüquq normalarına 
əsaslanacaqdır. 
Hörmətli xanımlar və cənablar! Qeyd etdiyim kimi, burada olmaq mənim 
üçün həm xoşdur, həm də şərəfdir. Məmnuniyyətlə çıxış edirəm. Dediyim kimi, 
Azərbaycan müstəqilliyini qazandıqdan sonra böyük nailiyyətlər əldə edibdir. Bu 
gün bizim strateji seçimimiz Avropaya, Avropa ailəsinə, strukturlarına 
inteqrasiyadır. Bu yolun davamı var. Biz bu siyasətimizə möhkəm sadiqik. 
Əlimizdən gələni edəcəyik ki, Azərbaycan Avropaya xas olan bütün standartlara, 
bütün ölçülərə cavab versin. Bütün Avropa strukturlarına xas olan standartlara 
uyğun gəlsin. Budur bizim siyasətimiz və uzun müddətdir onu həyata keçiririk. Bu 
gün Azərbaycanda baş verənlər bu siyasətin davamının nəticəsidir. Biz Avropa 
Şurasındakı fəal üzvlüyümüzü davam etdiririk. 
Biz Avropa dəyərlərinə tam sadiqik, bu dəyərləri bölüşürük. Bizim 
nümayəndə heyəti Avropa Şurasında həmişə fəal olmuşdur. Bizim problemləri 
başa düşdüklərinə görə mən Avropa Şurası Parlament Assambleyasının üzvlərinə 
minnətdaram. Biz burada çoxlu dostlar qazanmışıq, şəxsən mən özüm bir çoxları 
ilə dost olmuşam. Mən onların hamısını salamlayıram. Avropa demokratik 
qrupunda işlədiyimiz həmkarları salamlayıram və Assambleyanın bütün üzvlərinə 
minnətdarlığımı bildirirəm. Sizə deyim ki, mən həqiqətən, Avropa Şurası 
Parlament Assambleyasının üzvü olduğum, sizinlə birgə işlədiyim vaxtlar üçün 
darıxıram. Bu gün mən başqa vəzifədəyəm, başqa öhdəliklərim var. Amma sizi 
əmin edirəm ki, son illər Azərbaycanda aparılan siyasət davam etdirilir və bu, 
ölkəmizə, regionumuza sülh və firavanlıq gətirəcəkdir. Diqqətinizə görə çox sağ 
olun. Strasburq, 29 aprel 2004-cü il. 
 113 
Millət vəkili İlham Əliyevin təşəbbüsü ilə 
qəbul edilən sənədlər 
 
I. Ermənistan və Dağlıq Qarabağda həbs edilmiş hərbi əsirlər və girovlar 
barədə  
           Sənəd 9063 
Hazırkı təklif assambleyada müzakirə olunmamışdır və yalnız onu 
imzalayan şəxslər tərəfindən təsdiq edilmişdir. 
1. 1988-ci ildə başlanmış, sonra isə Ermənistan tərəfindən Azərbaycana 
qarşı hücum şəklinə çevrilmiş Dağlıq Qarabağ münaqişəsi nəticəsində Azərbaycan 
Respublikasının təxminən 20 faizi işğal olunmuşdur. 
2. 10 aprel 2001-ci il tarixində bəyan edilmiş məlumata görə, həmin 
hücum nəticəsində 4 959 insan itmişdir ki, onlardan 1092 nəfəri azad olunmuş 
(1992-ci ildən 2001-ci ilə qədər) və Beynəlxalq Qızıl Xaç Komitəsinin məlumatına 
görə, onlardan 176 nəfəri öldürülmüşdür. 
3. Lakin hal-hazırda daha vacib məsələ ondan ibarətdir ki, Ermənistan və 
işğal olunmuş ərazilərində 783 nəfər azərbaycanlı saxlanılır; 18 uşaq, 43 qadın və 
56 nəfər yaşlı insanlardır. Buna baxmayaraq, Ermənistan tərəfi bu fikrin 
doğruluğunu qəbul etmir. 
4. 6 aydan çoxdur ki, Beynəlxalq Qızıl Xaç Komitəsi, öz məlumatına görə, 
həmin hərbi əsirləri görə bilmir. 
5. Artıq 3 aydır ki, Azərbaycan və Ermənistan Avropa Şurasının 
tamhüquqlu üzvləridir və bu qurumun üzvü olan ölkənin ərazisində heç bir insan 
hüququna malik olmayan çoxsaylı hərbi əsirlərin saxlanılması faktı heç cür qəbul 
edilə bilməz. 
6. Əsirlikdən   azad  olunmuş  şahidlərin  dediklərinə  görə, bütün əsirlər 
qulluqçuluq edir, onların hüquqları kobud şəkildə pozulur və onlara əzab verilir. 
Onların normal yeməkləri yoxdur və lazımi tibbi xidmət göstərilmir. 
7. Assambleya Nazirlər Kabinetinə müraciət edərək bildirib ki, o, üzv olan 
dövlət — Ermənistan və işğal olunmuş Azərbaycan ərazilərində Avropa 
Konvensiyasında qeyd olunmuş insan hüquqlarının yerinə yetirilməsini 
Ermənistandan tələb etsin. 
8. Assambleya Hüquqi məsələlər və insan hüquqları komitəsinə müraciət 
edərək xahiş edir ki, o, həmin problemin nizamlanmasında çıxış yolunu tədqiq 
edən məruzəçini tezliklə təyin etsin. 
İmzalayanlar — 20 nəfər. 
 
II. Ermənilər tərəfindən Azərbaycan xalqına qarşı törədilmiş genosidin 
etiraf edilməsinə dair  
Sənəd 9066 
Yazılmış Deklarasiya No.  324 II  buraxılış,  orijinalı 26 aprel 2001-ci il 
tarixində hazırlanmışdır. 
 114 
Hazırkı yazılı deklarasiya yalnız imza atmış şəxslər tərəfindən təsdiq 
edilmişdir. 
Genosid Azərbaycan tarixinin ayrılmaz bir hissəsi oldu və bu, 1813-cü ildə 
Gülüstan, 1828-ci ildə isə Türkmənçay müqavilələrinin imzalanması və bununla 
ərazilərin parçalanmasından baş götürür. 
1905-1907-ci illərdə ermənilər "Böyük Ermənistan" dövlətini qurmaq 
məqsədilə azərbaycanlılara qarşı vəhşi və dəhşətli qırğınlar törətdilər. 1918-ci ilin 
mart ayında ermənilər azərbaycanlıları Bakı, Şamaxı, Quba, Qarabağ, Zəngəzur,  
Naxçıvan,  Lənkəran və Azərbaycanın  başqa regionlarından qovmuşdular. 
Sovet rejiminin köməyi ilə Ermənistan 1920-ci ildə Zəngəzur və başqa 
Azərbaycan torpaqlarını özünə birləşdirdi. 1948-1953-cü illərdə kommunist rejimi 
azərbaycanlı əhalini onların Ermənistanda olan doğma torpaqlarından Azərbaycana 
göndərdi. 
1988-ci ildə Dağlıq Qarabağ münaqişəsinin başlanmasında yüz minlərlə 
azərbaycanlı öz tarixi torpaqlarından sürgün olundu. 
26 fevral 1992-ci il tarixində ermənilər Xocalı şəhərinin bütün əhalisini 
vəhşicəsinə qırıb şəhəri bütövlüklə darmadağın etdilər. 
Dağlıq Qarabağda erməni separatizmi və hazırkı Azərbaycan torpaqlarının 
20 faizini işğal etməsi minlərlə ölümə və milyondan çox qaçqının yaranmasına 
səbəb oldu. 
Aşağıda imza edən assambleya üzvləri Parlament Assambleyasının bütün 
üzvlərinə müraciət edərək xahiş edir ki, assambleya XIX əsrdən bəri ermənilər 
tərəfindən Azərbaycan xalqına qarşı törədilmiş genosidin etirafı üçün müvafiq 
addımlar atsın. 
İmzalayanlar — 30 nəfər. 
 
III. Ermənistanın Azərbaycanın ərazi bütövlüyünü tanıması 
Sənəd 9140 
Nazirlər Komitəsinə müraciət olunmuş sual n-396 Hacıyeva xanımları 
tərəfindən 
Nazirlər Kabinetinin 10 və 11 may 2001-ci il tarixlərində keçirilmiş 108-ci 
iclasında Balkan və Qafqazda vəziyyətlə bağlı məsələlər müzakirə olunmuşdu. 
Görüş zamanı Ermənistan Respublikasının xarici işlər naziri V.Oskanyan cənabları 
bəyan etdi ki, Ermənistan Azərbaycanın ərazi bütövlüyünü Dağlıq Qarabağ 
münaqişəsi həll olunmayana qədər qəbul etmir və etməyəcək. 
Aşağıdakıları nəzərə alaq ki, 
həm Azərbaycan, həm də Ermənistan Avropa Şurasının tamhüquqlu 
üzvləridir; 
Azərbaycan Respublikasının ərazi bütövlüyü bütün beynəlxalq təşkilatlar, 
BMT, ATƏT, Avropa Şurası daxil olmaqla və bütün dünya dövlətləri tərəfindən 
qəbul edilir; 
 115 
Yeganə Avropa Şurasının üzvü — Ermənistan o biri üzvün — 
Azərbaycanın ərazi bütövlüyünü qəbul etmir; 
Ermənistan Azərbaycanın 20 faiz ərazilərini işğal etmiş və bu, kütləvi insan 
hüquqları normalarının pozulmasına səbəb olmuşdur. 
C.Hacıyeva Nazirlər Komitəsinə müraciət edir ki, o, Ermənistan 
Respublikasını aşağıdakıları yerinə yetirməyə çağırsın: 
Beynəlxalq hüquqi dövlətlərin ərazi bütövlüyü və müstəqilliyi prinsipinə 
riayət etsin və Azərbaycanın ərazi bütövlüyünü qəbul etsin. 
 
IV. Azərbaycan mədəni irsinin dağıdılması və ələ keçirilməsi barədə  
Sənəd 9147 
Azərbaycan Respublikasına qarşı törədilmiş erməni təcavüzünün faciəvi 
nəticələrindən biri ölkə ərazisinin 20 faizinin işğal edilməsindən başqa, 
Azərbaycanın milli və mədəni irsinin dağıdılması və ələ keçirilməsidir. Beynəlxalq 
təşkilatların bir çox çağırışlarına baxmayaraq, Ermənistan Azərbaycanın işğal 
edilmiş regionlarda qalmış mədəni sərvətinin təhlükəsizliyinin təmin edilməsi 
sahəsində heç bir konstruktiv addım atmamışdır. 
500 tarixi memarlıq abidəsi və 100-dən çox arxeoloji abidə, 22 muzey, 4 
incəsənət qalereyası, 927 kitabxana, 85 musiqi məktəbi, 4 dövlət teatrı 
Azərbaycanın işğal edilmiş ərazilərində qalmışdır. 
Hərbi əməliyyatların nəticəsi olaraq Kəlbəcər və Laçında olan Tarix və 
Regional Tədqiqat muzeyləri, Şuşa və Qarabağın tarixi muzeyləri, Zəngilanda olan 
Daş Abidələr muzeyləri və həmçinin, bir çox digərləri oğurlanmış və dağıdılmışdır. 
İşğal nəticəsində Bürünc dövrünün təkrarsız abidələri, təxminən 100 qəbir 
təpəciklərindən ibarət olan Xocalı kurqan sahəsi yerlə yeksan edilmişdir. 
Assambleya qiymətli abidə sayılan, insan sivilizasiyasının ən qədim 
yerlərindən olan Azıx mağarasının səhra silah anbarına çevrilməsindən dərin təşviş 
hissi keçirir. 
İncəsənət və ədəbiyyat sahəsində Azərbaycana məxsus işlərin qanunsuz 
olaraq ermənilər tərəfindən bir sıra zəbtedilmə halları Azərbaycan Respublikasının 
Müəlliflik Hüququnun Müdafiə edilməsi Agentliyi tərəfindən yoxlanılaraq təsdiq 
edilmiş və bütün bunlar Azərbaycan xalqının ciddi narahatlığına səbəb olmuşdur. 
Bir çox əsrlər boyu yaradılmış olan mədəni irsin ayrıca götürülmüş millətə 
və ya ölkəyə mənsub olması ilə bərabər, həmçinin bütün dünya mədəniyyətinin 
tərkib hissəsi olduğunu nəzərə almaqla, Parlament Assambleyası Nazirlər 
Komitəsinə müraciət edir ki, Azərbaycanın mədəni irsinin dağıdılması və qanunsuz 
olaraq mənimsənilməsini dayandırmaq üçün zəruri olan addımlar atsınlar.  
İmzalayanlar — 18 nəfər. 
 
V. Azərbaycan Respublikasında (Dağlıq Qarabağ, Şuşa, Laçın, Qubadlı, 
Zəngilan, Kəlbəcər, Ağdam, Füzuli, Cəbrayıl) ekoloji vəziyyət  
Sənəd 9148 
 116 
Ekoloji problemlərin müasir dünyada qlobal mühümlüyünü nəzərə alaraq, 
Avropa Şurasını Azərbaycan Respublikasında  (Dağlıq Qarabağ,  Şuşa,  Laçın,  
Qubadlı,  Zəngilan, Kəlbəcər, Ağdam, Füzuli, Cəbrayıl) müşahidə edilən indiki  
ekoloji  vəziyyət   narahat  edir.  Yuxarıda  qeyd  olunmuş Azərbaycan ərazilərində 
iki milli qoruq (Qarabağ və Bəsitçay)  və dörd müvəqqəti qoruq  (Laçın,  Qubadlı, 
Arazkənarı və Damaltı) yerləşir. Özünəməxsus unikal təbiət landşaftı, faunası və 
florası olan milli qoruqlara Azərbaycan tərəfindən heç bir surətdə nəzarət edilmir 
və məlumatlara görə, onlar sistematik olaraq talan edilir. 
Yuxarıda qeyd olunmuş ərazilərdə yerləşən meşələrin ümumi sahəsi 264 
000 hektardır. Hazırda qeyd olunmuş sahədə bütün nadir ağacların növləri kəsilib 
və heyvanlar, demək olar ki, tamamilə yox olublar. Nəticə olaraq, təbii 
komplekslər arasında olan ən mühüm bioloji əlaqələr pozulub və ekoloji böhran 
baş verib. Araz çayında olan suyun, Kür çayının ən uzun qolunun, Azərbaycanın 
ən mühüm su arteriyasının kimyəvi analizləri göstərir ki, suyun çirklənmə 
səviyyəsi mümkün normadan dəfələrlə artıqdır. Araz çayının əsas qollarının 
(Oxçuçay, Razdan, Arpaçay)  Ermənistan ərazisindən keçdiyini və Ermənistan 
Respublikası tərəfindən Sərhədkeçən su arteriyalarının və beynəlxalq göllərin 
mühafizəsi və istifadəsi Konvensiyasının (Helsinki, 2000-ci il) təsdiqlənməməsini 
nəzərə alaraq assambleya hazırkı vəziyyətlə əlaqədar öz narahatlığını bildirir. 
Bütöv Qafqaz regionunun yüksək seysmoloji səviyyəyə malik olduğunu nəzərə 
alaraq (Spitakdakı zəlzələ 1988-ci ildə, Bakıda — 2000-ci ildə), Ermənistan 
Respublikasında atom stansiyasının mövcud olması yalnız Qafqaz regionunda yox, 
həmçinin bütün Qərbi Avropa və Mərkəzi Asiya regionunda insan həyatına böyük 
potensial təhlükə yaradan bir mənbə kimi    qiymətləndirilə bilər. 
2001-ci il fevral ayında Azərbaycan Respublikası tərəfindən təsdiq edilmiş 
Baş Konvensiyanın təhlükəli tullantıların sərhəd sularından keçmə nəzarəti 
Əsasnaməsi və yuxarıda qeyd edilmiş ərazilər tamamilə nəzarət olunmaması 
faktını nəzərə alaraq assambleya Ermənistan Atom Stansiyasının Azərbaycan 
ərazilərinə nüvə tullantılarını atmaq mümkünlüyünə dair öz narahatlığını bildirir. 
Yuxarıdakıları nəzərə alaraq, assambleya Nazirlər Komitəsinə müvafiq addım 
atmaq xahişi ilə müraciət edir ki, Avropa Kontinentinin unikal və işğal altında olan 
hissəsində ekoloji fəlakət baş verməsin.  
İmzalayanlar — 16 nəfər. 
 
VI. Azərbaycanda qaçqın və məcburi köçkünlərin Avropada təhsil 
sahəsində gələcək inkişaf proqramı çərçivəsində təhsil almaq hüququ 
Sənəd 9237 
Azərbaycanın 10 il bundan əvvəl qazanılmış müstəqilliyi  Avropa  və  
beynəlxalq  standartların yerinə yetirilməsi və Avropanın inkişaf etmiş təhsil 
mərkəzləri ilə fəal əməkdaşlığın yaradılması baxımından təhsil sahəsində əsaslı 
imkanlar yaratmışdır. Lakin son on iki ildə baş vermiş müharibə və işğal 
Azərbaycanda təhsil sisteminin inkişafına mane olmuşdur. 
 117 
Ermənistan tərəfindən Azərbaycana qarşı edilmiş hərbi təcavüzün nəticəsi 
olaraq 616 orta məktəb, 234 məktəbəqədər mərkəz, 12 peşə məktəbi, 5 texniki 
məktəb, 1 universitet, 3 universitet filialı və 3 peşə məktəbi filialı dağıdılmış olaraq 
qalır. Dəymiş ziyan təxminən 1,5 milyard dollar məbləğində qiymətləndirilmişdir. 
Bu işğal təhsil sahəsində çalışan təxminən 20 000 işçinin və təxminən 130 000 
şagird və tələbənin məcburi olaraq başqa yerə köçürülməsi ilə nəticələnmişdir. 
Hal-hazırda Azərbaycanın 48 rayonunda 702 yalnız qaçqınlar təhsil alan 
orta məktəb vardır və bunların 30-u çadır düşərgələrində yerləşir. Təxminən 90 000 
şagird bu məktəblərdə təhsil alır və 12 206 müəllim və təlimatçı onların təhsil və 
tərbiyəsi ilə məşğuldur. 
Digər məcburi köçkün şagirdlər bütün ölkə ərazisində olan məktəblərdə 
yerləşdirilmişlər. Lakin bu, siniflərdə sagirdlərin sayının süni surətdə artmasına 
səbəb olmuşdur ki, bu da bütün ölkədə təhsilin keyfiyyətinə mənfi təsir 
göstərmişdir. 
Qaçqınların üzləşdikləri təhsil sahəsindəki mövcud problemlərdən ciddi 
narahat olan Parlament Assambleyası bununla bağlı təkid edir ki, Nazirlər 
Komitəsi müvafiq məsələyə zəruri olan diqqəti yetirsin. 
İmzalayanlar — 23 nəfər. 
 
VII. Ermənistan-Azərbaycan (Dağlıq Qarabağ) münaqişəsi 
Sənəd 9239 
Məsləhət üzrə təklif cənab İlham Əliyev və başqaları tərəfindən təqdim 
olunmuşdur. 
Hazırkı təklif assambleyada müzakirə olunmamış və yalnız onu imzalayan 
şəxslər tərəfindən təsdiq olunmuşdur. 
Ermənistan və Azərbaycan 25 yanvar 2001-ci il tarixdən etibarən Avropa 
Şurasının tamhüquqlu üzvləri oldular. Avropa ailəsinə bu ölkələri qəbul edərək, 
assambleya onların arasında ağır və qanlı münaqişənin olduğunu bilirdi; lakin 
onları Avropa Şurasına qəbul edərkən onlara problemin həllində kömək göstərmək 
məqsədi ən əsas amillərdən biri idi. 
Bununla bərabər assambleya onu təsdiq edir ki, Azərbaycan və 
Ermənistanın Avropa Şurasına daxil olduqlarından bir il yarımdan çox vaxt ərzində 
Dağlıq Qarabağ ətrafında olan münaqişənin müzakirə olunma təklifi nəinki hər 
hansı komitəyə və yaxud assambleyanın özünə təqdim olunmamışdır. ATƏT-in 
Minsk qrupu çərçivəsində aparılan danışıqların intensivləşməsinə baxmayaraq, 
yuxarıda deyilən münaqişənin hər hansı həllolunma çıxışına tərəflər gələ bilmədi. 
Cənubi Qafqazda bu problemin vacibliyini anlayaraq və münaqişənin 
davamının Qafqaz bölgəsində sabitliyin pozulmasına gətirib çıxara biləcəyini 
nəzərə alaraq assambleya belə fikirdədir ki: 
a. Artıq Ermənistan—Azərbaycan Dağlıq Qarabağ ətrafında olan 
münaqişənin həll yolunun tapılması vaxtıdır və Ermənistan və Azərbaycan xalqları 
arasında sülh, yaratma məsələsi bütövlüklə hər hansı bir tərəfə maraq göstərməyən 
 118 
və qərəzsiz olan Avropa Şurasına tapşırılmalıdır və beləliklə, Cənubi Qafqazda, 
habelə bütün Avropada sabitlik yaranacaq. 
b. Parlament Assambleyasının Siyasi Komitəsi bu məsələ üzərində 
müzakirələr aparmalı və assambleyanın keçirdiyi iclasın nəticələri üzrə müvafiq 
sənəd hazırlamalıdır. 
İmzalayanlar — 50 nəfər. 
 
VIII. Azərbaycanda qaçqın qadın və uşaqların humanitar vəziyyətinə dair 
Sənəd 9348 
Məsləhət üzrə təklif xanım Gültəkin Hacıyeva və başqaları tərəfindən 
təqdim edilmişdir. 
Hazırkı təklif assambleyada müzakirə olunmamışdır və yalnız onu 
imzalayan şəxslər tərəfindən təsdiq olunmuşdur. 
Ermənistan və Azərbaycan arasında münaqişə bir milyondan artıq insanın 
qaçqın və məcburi köçkün olması ilə nəticələndi və bu hal Azərbaycanda 
humanitar vəziyyətə ağır zədə vurdu. Problemin miqyası o qədər genişdir ki 
(qaçqın və məcburi köçkünlərin sayı ölkə əhalisinin 15 faizini təşkil edir), 
Azərbaycan Respublikası hökumətinin atdığı bütün addımlara baxmayaraq, bu 
problemi təkcə daxili qüvvələrlə həll etmək mümkün deyildir. 
Dağlıq rayonlardan gəlmiş insanların isti vadi iqliminə alışmaları çətin 
keçmiş və onlar bir sıra ağır səhiyyə və psixoloji problemlərlə üzləşmişlər. 
Artıq 9 ildir ki, 50 000-dən artıq məcburi köçkün çadırlarda, 33 000 icma 
evlərində, 34 000 yerüstü qazmalarda, 10 000 dəmiryol vaqonlarında, bəziləri isə 
icma vasitələri olmayan yataq otaqlarında, kommunal binalarda, inşası sona 
çatmamış binalarda və yaxud başqa çətin və dözülməz şəraitlərdə yaşayır.  Belə 
şəraitlərdə yaşayan insanların 52,3 faizi qadın,  34,6 faizi isə uşaqdır. 
Dəhşətli yaşayış standartları qaçqın və məcburi köçkünlər arasında 
xəstəliklərin yayılması üçün münbit şərait yaradır. Dörd min qadın artıq müxtəlif 
xəstəliklərlə (yoluxucu xəstəliklər, mədə-bağırsaq virusları, dəri xəstəlikləri, 
malyariya, difteriya, qarın yatalağı, depressiya, vərəm, anemiya, şəkər xəstəliyi və 
s.) yoluxub. Pis yaşayış şəraitləri 6 000 qadının sonsuzluğuna və yaxud ginekoloji 
xəstəliklərlə yoluxmasına səbəb oldu, 4000 anemiyadan, 7000 daxili orqan 
xəstələri və 3500 stomatitdən əzab çəkir. Qadın və uşaqların səhiyyəsi dövraşırı 
tibbi yoxlamalar və yoluxucu xəstəliklərə qarşı peyvəndləmə metodu ilə 
qorunmalı, həmin insanların ailə qurmaq və tibb xidmətləri haqqında tam təsəvvür 
yaratmaq üçün məsləhətlərlə təchiz olunmalıdır. 
Bir çox tibb cihazlarının münasib olmayan binalarda yerləşdirilməsi, müasir 
tibb ləvazimatının yoxluğu onu göstərir ki, qaçqın və məcburi köçkünlərə təklif 
edilmiş tibb xidmətini və mühafizəsini yaxşılaşdırmaq mümkün deyil. Ağır 
humanitar vəziyyət həm təbii əhali artımına, həm də genetik sahəyə çox ciddi 
mənfi təsir göstərir. 
 119 
Əhalinin artımı 1990-cı ildə aşağı düşmüşdür ki, bu problem də əsasən 
qaçqın və məcburi köçkünlər arasında müşahidə olunur. Onların arasında uşaq 
ölümü faizi ümumi əhaliyə nisbətən iki dəfə artıqdır. Əsasən bir-on iki yaş arasında 
olan məcburi köçkün valideynlərin uşaqlarında səhiyyə problemləri ciddi yanaşma 
tələb edir. 
Assambleya Azərbaycana qaçqın qadın və uşaqların vəziyyəti ilə əlaqədar 
öz narahatlığını bildirir və xahiş edir ki, qayğı göstərmək istəyənlər əsas humanitar 
problemin həll olunmasında imkan yaratsınlar. 
İmzalayanlar — 35 nəfər. 
 
IX. Azərbaycan Respublikasının işğal olunmuş ərazilərində nüvə 
texnologiyası və nüvə tullantılarının basdırılması barədə  
Sənəd 9444 
Ermənistan—Azərbaycan münaqişəsinin nəticələrindən biri Ermənistan 
hərbi qüvvələri tərəfindən işğal edilmiş torpaqlarda, Qarabağ dağlarında və 
Azərbaycan Respublikasının digər yeddi rayonunda nəzarət edilməyən nüvə 
zonalarının yaradılması olmuşdur ki, bu da bütün Cənubi Qafqaz regionu üçün 
ciddi təhlükə törədir. 
İşğal edilmiş ərazidə 29 nüvə mərkəzi vardır. Bu sahədə radiasiya və nüvə 
tullantıları 80 000 hektar kənd təsərrüfatı torpağını, 150 000 hektar meşəni, 22 000 
hektar şəxsi sahələri və iki yaşayış qəsəbəsini zəhərləmişdir. 
Ermənistanın "Razdanmaş", "Armavir", "Akopyan", "Cak Mac Metals" və 
"Vartaniol" şirkələri nüvə texnologiyalarını Dağlıq Qarabağdan keçirməklə İrana 
və İraqa ötürmüşlər. Sonuncu şirkət, həmçinin, işğal edilmiş ərazidə "C-300" və 
"Tayfun" tipli raketlərin təkmilləşdirilməsi prosesinə cəlb edilmişdir. 
Sankt-Peterburq Fizika İnstitutunun, Moskvanın Kurçatov adına Nüvə 
Texnologiyaları İnstitutunun və Minskin Nüvə Fizikası İnstitutunun   
laboratoriyaları Qarabağ dağlarında işləyir. Bu laboratoriyaların və Ermənistanın 
"Metsamor" atom stansiyasının nüvə tullantıları xüsusi çəlləklərdə Qarabağın 
dağlıq regionunda yerləşən Almalı, Kolatıq və Seyidbəyli yaşayış sahələrində 
basdırılmışdır. 
Baham adalarında yerləşmiş olan "Union Atomic Garbage Plc" adlı atom 
tullantılarının yerləşdirilməsi üzrə podratçı şirkət, Qarabağ dağlarında nüvə 
tullantılarının basdırılması üçün xüsusi beton çalalar tikmişdir. 
Azərbaycanın işğal edilmiş Cəbrayıl rayonunun təxminən yarısı İran 
vətəndaşlarına icarəyə verilmişdir. Nüvə tullantıları bu rayonun şərq hissəsində 
basdırılmışdır və 219 kvadrat kilometrlik sahə yüksək radiasiya ilə əhatə 
edilmişdir. Bu rayonun İrana yaxın hissəsi (93 kvadrat kilometr) on illiyə İranın 
sərhəd qüvvələrinə icarəyə verilmişdir. 
Regionda mövcud olan nüvə təhlükəsi, həmçinin,  ermənilər tərəfindən 
1993-cü ildə Azərbaycanın Kəlbəcər rayonunun  işğalı  zamanı  nüvə  döyüş  
başlıqlarının  istifadəsinin nəticəsi  kimi  özünü  büruzə vermişdir və ekspertlərin 
 120 
rəyi belədir ki, bu zəhərlənmiş zona ən azı iyirmi beş il ərzində təmizlənə bilər 
(Rusiya Federasiyası Elmlər Akademiyasının Mikrobiologiya İnstitutu,  
"Messenger",  1997,  14 noyabr).  
Azərbaycanın işğal edilmiş Laçın rayonunun 280 kvadrat küometrlik meşə 
zonası Amerika vətəndaşı Q.Ohanyana icarəyə verilmişdir və o, bu ərazidə silah 
zavodu tikmişdir. Ermənistan Toksikologiya İnstitutunun 1996-cı il hesabatında 
göstərilmişdir ki, Laçın rayonunda olan 320 kvadrat kilometrlik sahə kütləvi qırğın 
zonasına çevrilmişdir. 
Azərbaycan Respublikasının beynəlxalq nəzarətdən kənar olan işğal edilmiş 
ərazilərində nüvə silahlarının, nüvə texnologiyalarının və nüvə tullantılarının 
artması, Qafqazda sülhün və sabitliyin gələcəkdə yaradılması üçün ciddi maneəni 
və daha böyük fəlakətlərin baş verməsinin real təhlükəsini əks etdirir.  
Assambleya belə hesab edir ki, Azərbaycanın işğal edilmiş ərazilərində 
qanunsuz zonaların mövcudluğu bütün Qafqaz üçün real nüvə təhlükəsi yaradır. 
Assambleya təkid edir ki, Ermənistan rəhbər dairələri regionda nüvə 
təhlükəsinin genişləndirilməsinə son qoysunlar. Assambleya Avropa Şurasına üzv 
olan ölkələri buna çağırır ki, işğal edilmiş Azərbaycan ərazilərində radiasiya 
zonaları yaradan Ermənistan və İranla hər hansı nüvə əməkdaşlığından çəkinsinlər. 
Assambleya buna görə də özünün Siyasi işlər komitəsi və Ətraf mühit və 
kənd təsərrüfatı komitəsindən xahiş edir ki, göstərilmiş məsələni nəzərdən keçirsin 
və bu barədə tövsiyələr tərtib etsinlər. 
İmzalayanlar — 76 nəfər. 
 
X. Azərbaycan Respublikasının işğal olunmuş ərazilərində ermənilər 
tərəfindən dəstəklənən terrorçu təşkilatlar şəbəkəsi barədə 
Sənəd 9489 
Azərbaycan Respublikasının 20 faizi Ermənistan tərəfindən işğal edilmişdir. 
İşğal edilmiş ərazilərdə beynəlxalq hüquq normalarına daha hörmət edilmir və bu 
torpaqlar Avropa kontinentindən təcrid edilərək dünya ictimaiyyəti üçün ciddi 
qeyri-təhlükəsizlik zonası təşkil edir. 
İşğal edilmiş ərazilərdə yerləşmiş olan terrorçu qrupların maliyyə mənbələri 
narkotiklərin satışı, nüvə layihələri və həmçinin silahların daşınmasıdır. Dağlıq 
Qarabağ regionuna narkotiklərin becərilməsi və istehsalı üçün zəruri olan şəraitin 
yaradılması barədə ABŞ Dövlət Departamentinin mart, 2000-ci  il  tarixli  hesabatı  
və  həmçinin  işğal  edilmiş  torpaqlarda qanunsuz nüvə layihələrinin yerinə 
yetirilməsi ilə məşğul olan erməni  təşkilatlarına qarşı sanksiyaların  tətbiq 
edilməsi üzrə ABŞ Dövlət Departamentinin may, 2002-ci il tarixli qərarının qəbul 
edilməsi Ermənistan dövlətinin müdafiəsi ilə bu cinayət fəaliyyətini idarə edən 
terrorçu şəbəkəsinə xüsusi diqqət yetirilməsinə olan ehtiyacı çox yaxşı sübut edir. 
İşğal edilmiş ərazilərdə nəzarətin olmaması nəinki erməni terror təşkilatları 
olan ASALA,  "Haudud" təşkilatları üçün əlverişli şərait yaradır,  həmçinin təlim 
 121 
düşərgələri yaratmaq və müvafiq fəaliyyət göstərmək üçün vəsaitə malik olan 
xarici terror təşkilatlarını da ruhlandırır. 
İşğal edilmiş Kəlbəcər rayonunda Livanın "Qayıdan qəhrəmanlar təşkilatı" 
(rəhbəri: Ter-Qriqoryan, Beyrut mənşəli erməni), Laçın rayonunda kürdlərin PKK 
təşkilatı (rəhbəri: C.Samoyan) və "Vartan cəngavərləri" terrorist təşkilatı (rəhbəri: 
A.Babacanyan), Zəngilan rayonunda Livanın "Həmas" qrupunun Ziyəddin əl-
Gissan" hərbi qolu, Xankəndidə yunanların "Milli dirçəliş təşkilatı" terrorçu qrupu 
(rəhbəri: E.Qalustyan) geniş fəaliyyətdədir. 
ABŞ vətəndaşı Monte Melkonyan, İran vətəndaşı Vazgen Sisliyan və Suriya 
vətəndaşı,  1970-80-ci illərdə Fransada törətdiyi terrorçuluq əməlləri ilə məşhur 
olmuş Varucan  Qarbicyan  kimi   beynəlxalq   terrorçulara   Ermənistan Prezidenti 
tərəfindən Qarabağ müharibəsinin milli qəhrəmanı adı  verilməsi, onların dövlətin 
himayəsinə  götürülməsi terrorizmin Ermənistanda dövlət səviyyəsində müdafiə 
edilməsini təkzibedilməz dərəcədə sübut edir. 
Azərbaycanın işğal edilmiş ərazilərində olan "qanunsuz sahə"nin bütün 
Avropa üçün təhlükə yaratdığını vurğulamaqla, assambleya üzv olan ölkələri 
problemin həllini tapmaqda öz səylərini daha da artırmağa çağırır. 
Azərbaycanın işğal edilmiş Dağlıq Qarabağ regionunda və onunla bitişik 
olan Azərbaycanın yeddi rayonunda cari vəziyyətin ciddi yoxlanılması üçün 
monitorinq qrupu yaradılmasına olan zəruri ehtiyacı xüsusi qeyd edir. 
Assambleya bunu tövsiyə edir ki, Nazirlər Komitəsi zəruri olan addımlar 
atsın ki, işğal edilmiş və beynəlxalq nəzarət altında olmayan zonadan terrorçu 
qrupları və şəbəkələri yaratmaq, narkotikləri becərmək və daşımaq, məxfi nüvə 
layihələrini yerinə yetirmək üçün istifadə edən Ermənistan beynəlxalq hüquq 
normalarına və Avropa Şurasının Nizamnaməsinə zidd olan özünün bu fəaliyyətini 
dərhal dayandırsın.  
İmzalayanlar — 22 nəfər. 
 
XI. Azərbaycan Respublikasının işğal olunmuş ərazilərində tarixi 
qəbiristanlıqların dağıdılması və ermənilər tərəfindən yeni daimi 
"qəbiristanlıqların" yaradılması barədə  
Sənəd 9516 
Məsləhət üzrə təklif cənab R.Hüseynov və başqaları tərəfindən təqdim 
edilmişdir. 
Hazırkı təklif assambleyada müzakirə olunmamışdır və yalnız onu 
imzalayan üzvlər tərəfindən təsdiq edilir. 
Ermənistan Respublikası tərəfindən işğal edilmiş Azərbaycan ərazisində ən 
çox güclü dağıntıya və viran edilməyə məruz qalmış mədəni irs nümunələri 
arasında, hər şeydən əvvəl,  bütün dini abidələr, məbədlər və qəbiristanlıqlar 
göstərilməlidir. İşğalçılar Dağlıq Qarabağ regionunda və onu  əhatə edən yeddi 
Azərbaycan  rayonunda olan bütün müsəlman qəbiristanlıqlarını    viran    qoymuş   
və    qiymətli başdaşlarını   həmin   yerlərdən   oğurlamışlar. Bu vandalizm aktları 
 122 
bir tərəfdən azərbaycanlıları təhqir etmək məqsədilə, digər tərəfdən isə  tarixi sənəd  
kimi vacib əhəmiyyət kəsb edən qəbiristanlıqları viran qoymaq yolu ilə 
azərbaycanlıların bu torpaqlarda olan tarixi nişanələrini silib atmaq məqsədilə 
edilmişdir. 
Ermənistan hərbi qüvvələri işğal edilmiş ərazilərdə viran qoyulmuş yüzlərlə 
Azərbaycan qəbiristanlığının yerində bir çox yeni ölü zonalar və qəbiristanlıqlar 
yaratmışlar ki, bunlar da gələcəkdə yeni ölüm hadisələrinə səbəb olacaqdır. 
Belə ki, onlar işğal atında olan altı müxtəlif yerdə içində radioaktiv 
tullantılar olan minalanmış konteynerlər basdırmışlar. Bu konteynerlərin partlaması 
təxminən 300 kv.km olan sahənin ölü zonaya çevrilməsinə səbəb ola bilər. 
Bu növdən olan başqa bir konteyner fuqas tipli partladıcı ilə doldurulmuş 
halda Ağdam və Əsgəran rayonları arasında basdırılmışdır ki, bu da 50 km radiuslu 
bir sahəni qəbiristanlığa döndərə bilər. 
2000-ci il iyunun 12-də Ermənistanın Səhiyyə Nazirliyində   keçirilmiş   
yeni   müalicəedilməz   vərəm   virusları   ilə mübarizəyə həsr edilmiş konfransdan  
sonra Azərbaycanın Ağdam rayonunun işğal edilmiş  Məlikli,  Maqsudlu,  
Əlimədətli kəndlərində xüsusi qəbiristanlıqlar yaradılmışdır. Təhlükəli 
infeksiyalardan və sağalmaz xəstəlikdən vəfat etmiş insanlar sistematik olaraq 
Ermənistandan buraya gətirilir və bu qapalı qəbiristanlıqlarda basdırılır. 
Azərbaycanın Füzuli rayonunun Qaraxanbəyli kəndində vərəm virusları ilə 
yoluxmuş cəsədlərin tədqiqi ilə məşğul olan tədqiqat laboratoriyası təşkil 
edilmişdir. Bu cəsədlər həmin laboratoriyadan 1 km aralıda yerləşən 
Kürdmahmudlu kəndində basdırılır. Bu laboratoriyanın həyat üçün təhlükəli olan 
çirkli və zəhərli suları Araz çayına axan Köndələnçay çayına atılır. 
1999-cu ildə ermənilər Rusiya mütəxəssislərinin köməyi ilə Azərbaycanın 
Kəlbəcər rayonunun Çaykənd yaşayış sahəsində nüvə tullantıları üçün anbar 
qurmuşlar. Bundan əlavə, ermənilər Azərbaycanın işğal edilmiş Zabux, Migidərə 
(Laçın rayonu), Xanlıq, Bala, Soltanlı (Qubadlı rayonu), Xıdırlı, Göytəpə (Ağdam 
rayonu), Diligərdə, Pirəhmədli (Füzuli rayonu) kəndlərində nüvə tullantıları üçün 
qəbiristanlıq yaratmışlar. 
Ermənilər hərbi əməliyyatların başlayacağı halda tərkibində antraks olan 
baktereoloji silahdan istifadə etməklə Naxçıvan və Gəncə istiqamətində olan geniş 
Azərbaycan ərazilərini qəbiristanlığa çevirməyi planlaşdırırlar (K.Alibekov: 
"Biological ganger", Washington, 2000).  
Assambleya Ermənistan Respublikasının vətəndaşları və bütün regionun 
əhalisinin sağlamlığı üçün ciddi təhlükə törədən və törədəcək fəaliyyəti ilə əlaqədar 
dərin narahatlığını ifadə edir və bu problemi assambleyanın Sosial, sağlamlıq və 
ailə işləri üzrə komitəsində müzakirə etməyi zəruri sayır. 
Assambleya bunu tövsiyə edir ki, Nazirlər Komitəsi yuxarıda göstərilmiş 
fəaliyyətə son qoymaq üçün Ermənistan Respublikasına təcili təzyiq 
mexanizmlərindən istifadə etsin.  
İmzalayanlar — 30 nəfər. 
 123 
 
 
XII. Ermənistan Respublikası tərəfindən Naxçıvan Muxtar 
Respublikasına yönəldilmiş blokada siyasəti təhlükəsinin aradan qaldırılması 
zərurəti barədə 
Sənəd 9586 
Sülhün yaradılması üzrə bütün cəhdlərə, o cümlədən son iki il ərzində 
Avropa Şurasının tövsiyə etdiyi cəhdlərə baxmayaraq, Azərbaycan Respublikası 
ərazilərinin Ermənistan Respublikası tərəfindən 1988-ci ildə başlamış olan işğalı 
indiyə qədər davam edir. Azərbaycan ərazisinin 20 faizini işğal etmiş Ermənistan 
silahlı qüvvələrinin öz ərazilərini genişləndirmək niyyətindən doğan böyük təhlükə 
mövcuddur və onlar bu məsələ ilə əlaqədar Naxçıvan Muxtar Respublikasına 
münasibətdə öz iddiaları haqda açıq-aşkar danışırlar. 
1988-1994-cü illər ərzində sərhədə yaxın olan ərazilərdən Naxçıvan Muxtar 
Respublikasına bir neçə dəfə təcavüz cəhdi edilmişdir. 
1991-ci ildən bəri Ermənistan Naxçıvan Muxtar Respublikasını tammiqyaslı 
iqtisadi, nəqliyyat və kommunikasiya blokadası şəraitində saxlayır. Bu cür dəhşətli 
blokadanın nəticəsi olaraq 45 istehsal və emal müəssisəsi fəaliyyətini dayandırmalı 
olmuşdur. 50 min insandan ibarət olan işçi qüvvəsi işsiz vəziyyətə düşmüş, onlar 
Dağlıq Qarabağdan (Naqorno Karabakh) zor gücünə qovulmuş və Naxçıvana 
qaçqın kimi gəlmiş 1400 ailəyə əlavə olunmuşlar. 
Hal-hazırda Ermənistan rəsmi olaraq Naxçıvana olan iddialarını bəyan edir 
və hətta onu öz ərazisinə ilhaq edəcəyi ilə hədələyir. Bunu qeyd etmək zəruridir ki, 
bu gün Naxçıvan çox çətin şəraitdə yaşayır və Azərbaycanın qalan hissəsi ilə 
yalnız hava yolu ilə əlaqə saxlayır. Ermənistanın bu yeni bədnam planı hər bir 
yerdə — onun təhsil, elm, siyasi və hərbi dairələrində geniş və açıq şəkildə bəyan 
edilir. 
Nazirlər Komitəsi Avropa Şurasının icraçı orqanı olmaqla və özünün 
nizamnaməsinə müvafiq olaraq hansı növ mexanizmlərdən istifadə edə bilər ki, 
Ermənistan Respublikasının Azərbaycan Respublikasına qarşı iddialarının qarşısını 
alsın və bu kontekstdə Naxçıvan Muxtar Respublikasının Ermənistan Respublikası 
tərəfindən 11 il davam edən tammiqyaslı blokadasının vurduğu ziyan Nazirlər 
Komitəsini narahat edə biləcək və onu məşğul edə biləcək bir sualdır. 
 
XIII. Ermənistan tərəfindən işğal olunmuş Azərbaycan torpaqlarında 
insan hüquqlarının bərpa edilməsi barədə 
Sənəd 9599 
Məsləhət üzrə təklif cənab Əliyev, xanım Hacıyeva və başqaları tərəfindən 
təqdim edilmişdir. 
Bu təklif assambleyada müzakirə olunmamışdır və sənəd yalnız onun 
altından qol çəkən şəxslər tərəfindən qeyd edilib. 
 124 
1988-ci ildən etibarən Ermənistan dövləti qonşu Azərbaycana qarşı 
işğalçılıq müharibəsi aparır ki, Dağlıq Qarabağ vilayətini öz torpaqlarına əlavə 
etsin. Bu müharibə Azərbaycan xalqına dəhşətli zərbə vurdu. Ermənistan silahlı 
qüvvələri Dağlıq Qarabağ və onu əhatə edən 7 rayonu daxil etməklə Azərbaycanın 
20 faizə yaxın torpaqlarını işğal etdi. Silahlı hücum nəticəsində 20 000-dən artıq 
azərbaycanlı öldürülmüş, 20 000-dən artıq yaralanmış, 5 000-ə yaxın oğurlanmış, 5 
000 əsir götürülmüş və bir milyona yaxın azərbaycanlı məcburi köçkün olmuşdur. 
877 şəhər və kənddə aparılmış müharibənin nəticəsində minlərlə sənaye və kənd 
təsərrüfatı müəssisələri, məktəblər, xəstəxanalar, tarixi və mədəniyyət abidələri 
məhv edildi, yandırıldı və yaxud talan edildi. 
Ermənistan dövləti tərəfindən aparılan işğalçılıq müharibəsi bu dövlətin bir 
sıra qanunvericilik aktları ilə təsdiq olunubdur. Beləliklə, 2 dekabr 1988-ci il 
tarixində Ermənistan Sovet Sosialist Respublikasının Ali Şurası (parlamenti) 
"Ermənistan SSR-in Dağlıq Qarabağ ilə birləşdirilməsinə" dair qərar qəbul etdi və 
həmin qərarda Azərbaycanın hissəsi kimi tanınmış ərazi Ermənistana 
"birləşdirildi". Bundan əlavə, 23 avqust 1991-ci il tarixində qəbul edilmiş 
Ermənistan Dövlət Müstəqilliyi Bəyannaməsində Dağlıq Qarabağ Ermənistan 
Respublikası ərazisinin bir hissəsi kimi bəyan edilmişdir. Həmin bəyannamənin ali 
qanunvericilik gücü və əhəmiyyəti hazırkı Ermənistan Konstitusiyasının 
Preambulasında da təsdiq edilibdir. 
Qeyd olunmalıdır ki, indiki zamana qədər BMT Təhlükəsizlik Şurası həmin 
münaqişə ilə bağlı dörd qərar qəbul etmiş (Qərar 822, 853, 874 və 884; bütün 
qərarlar 1993-cü ildə qəbul edilmişdir) və yuxarıda qeyd olunmuş qərarlara görə 
Azərbaycan ərazilərinin qeyd-şərtsiz azad olunması tələbi yerinə yetirilməmişdir. 
İnsan hüquqları Azərbaycanın işğal edilmiş torpaqlarında tamamilə 
pozulmuşdur. 
Ermənistanın yuxarıda qeyd olunmuş hərəkətlərini Avropada sülh, 
təhlükəsizlik və sabitliyə bir hədə kimi qiymətləndirərək assambleya belə hesab 
edir ki, Ermənistan silahlı qüvvələrinin Azərbaycan ərazisinə daxil olması, 
Azərbaycan Respublikasının Dağlıq Qarabağ vilayəti və onun ətrafında yerləşən 7 
regionun işğal edilməsi hücum aktı kimi müəyyən edilir və Ermənistanın qarşısına 
tələb qoyulubdur ki, Azərbaycan Respublikasının bütün işğal edilmiş əraziləri 
dərhal və qeyd-şərtsiz azad olunsun. 
Assambleya məsləhət görür ki, Nazirlər Komitəsi monitorinqi başlasın və 
Ermənistan dövlətinə Avropa Şurasının Nizamnaməsinə müvafiq olaraq hər hansı 
sanksiyaların qoyulması mümkünlüyünü müzakirə etsin. 
İmzalayanlar — 24 nəfər. 
 
XIV. "Siyasi məhbus" anlayışına ümumi qənaətləndirici kriteriyanın 
müəyyən edilməsi probleminə dair  
Sənəd 9652 
 125 
Baxmayaraq ki, siyasi motivlərlə həbsxanaya salmalar müxtəlif dünya 
ölkələrində, habelə Fransada nadir hal deyildir və siyasi məhbusları başqa 
ittihamlardan fərqləndirmək məqsədilə bir sıra müəyyən doktrinaya aid və 
təcrübəyə uyğun olan cəhdlər atılmışdır, "siyasi məhbus" anlayışına hələ ki dəqiq 
və mübahisəsiz aydınlıq verilməmişdir, habelə beynəlxalq sənədlərdə də müəyyən 
edilməmişdir. Bundan əlavə, Avropa İnsan Hüquqları Məhkəməsinin Hüquq 
Məcəlləsində belə anlayış yoxdur. Çox təəssüf, lakin Avropa Şurasının ekspertləri 
(cənab S.Tresel başda olmaqla) tərəfindən "siyasi məhbus" anlayışını 
müəyyənləşdirən beş kriteriya hər hansı konkret bir ölkəyə aid ola bilməz. 
"Avropa Şurasının üzvü olan ölkədə hətta bir siyasi məhbusun olmasının 
həddən çox olduğunu" (cənab V.Şvimmer) bəyan edən, mütləq ədalətli bir tezisin 
yerinə yetirilməsi ətrafında davam edən müzakirələrin gedişində "siyasi məhbus" 
terminin keçmiş siyasətçilərin törətdikləri ciddi cinayət xarakterli qanun 
pozuntularının pərdələnməsi məqsədilə istifadə etmək üçün qərəzli cəhdlər 
göstərilmişdir. "Siyasətçi-məhbus" və "siyasi məhbus" anlayışları arasında hədlər 
müəyyən edilmədiyi üçün müxtəlif insan hüquq təşkilatları tərəfindən "siyasi 
məhbus" kimi təqdim edilən şəxslərin sayı subyektiv mülahizələr və həmçinin 
siyasi motivlər əsasında artırıla və ya azaldıla bilər. Həmişə yadda saxlamaq 
lazımdır ki, "siyasi məhbus" anlayışı hamı tərəfindən qəbul edilmiş hüquq və insan 
hüquqları prinsiplərinə, xüsusilə də hamının qanun və məhkəmə qarşısında 
bərabərliyi prinsipinə, "res çudicata" və digər fundamental hüquq qaydalarına xələl 
gətirməməlidir. 
"Siyasi məhbus" məfhumunun birinci hissəsi bu anlayışın siyasi xarakterini 
göstərir, ikinci hissəsi isə onun hüquqi aspektini özündə saxlayır. Buna görə də bu 
anlayışın parametrləri təsnif edilərkən xalis hüquqi və ya xalis siyasi yanaşma 
müsbət nəticə verməyəcəkdir və bu iki yanaşma üsulunun sərhəd xəttinə əsaslanan 
müvafiq kriteriyalar axtarılmalıdır. 
"Siyasi məhbus" ideyası ətrafında gedən çoxsaylı mübahisələrə son 
qoymağın yeganə yolu bu məsələnin siyasi müzakirələrdən hüquqi çərçivə hədləri 
daxilinə köçürülməsi və hamı tərəfindən qəbul edilə bilən və hüquqi cəhətdən 
icbari olan kriteriyaların müəyyənləşməsidir. Bu deyilmiş termin üçün dəqiq 
müəyyənləşdirilmiş kriteriyaların zəruriliyi məsələsi hər dəfə Avropa Şurası 
hüdudları daxilində "Avropada siyasi məhbuslar", "Ukraynada siyasi məhbuslar" 
kimi adlandırılmış müvafiq sənədlər qarşıya qoyulduğu zaman qaldırılır. 
Yuxarıdakıları nəzərə almaqla assambleya tövsiyə edir: Görkəmli 
hüquqşünasların iştirakı  ilə  assambleyanın   himayəsi altında kollokvium 
keçirilməsi; 
Siyasi işlər komitəsində və assambleyanın Siyasi işlər və insan hüquqları 
komitəsində "siyasi məhbus" termini üçün aydın ifadə edilmiş hüquqi kriteriyaların 
müəyyənləşdirilməsi məsələsi üzrə xüsusi müzakirələrin təşkil edilməsi; 
Bu kriteriyaların assambleya tərəfindən qəbul ediləcək xüsusi qətnamədə 
təsdiq edilməsi.  
 126 
İmzalayanlar — 14 nəfər. 
 
XV. Nazirlər Komitəsinin fəaliyyətinin koordinasiya edilməsinə dair 
müzakirə 
Sənəd 9752 
Hazırda İraqda keçmiş müharibə məsələsinin dünya ictimaiyyətinin, o 
cümlədən Avropa Şurasının gündəlik mövzusunun əsas hissəsi olduğunu nəzərə 
almaqla, 
Avropa Şurasının İraqda olan vəziyyətə öz münasibətini artıq bir neçə dəfə 
bəyan etdiyini nəzərdən keçirməklə, 
Nazirlər Komitəsinin, demək olar ki, bütün Avropa ölkələrini daxil edən 
Avropa Şurasının əsas siyasi orqanı olmadığı və hələ ki bu məsələyə dair heç bir 
bəyannaməni hazır etmədiyi amilini qeyd etməklə, 
Nazirlər Komitəsinin sədrinə, komitənin Avropa ictimaiyyətinin əsas 
problemi olan bu məsələyə dair hər hansı mövqeyi qəbul etməsi barədə sual 
vermək istərdi. 
 
XVI. Ölüm cəzasının ləğv edilməsi öhdəliyinin yerinə yetirilməməsinə dair 
Avropa Şurasında iştirakçı ölkələrin məsuliyyətləri 
Sənəd 9784 
Avropa Şurasının bir çox iştirakçı ölkələri ölüm cəzasını artıq ləğv etmiş, 
qalan hissəsi isə ölüm cəzasının hətta müharibə dövründə ləğv olunmasına dair 
İnsan Hüquqları Avropa Konvensiyasının 13 saylı Protokolunun təsdiqedilmə 
mərhələsindədir. Lakin üzərinə ölüm cəzasının ləğv olunmasına dair rəsmi öhdəlik 
götürən bəzi dövlətlər bu günə qədər həmin öhdəliyi yerinə yetirməmiş və həmin 
dövlətlərin Avropa Şurası ailəsinə daxil olması narahatlıq hissi doğurur. Ölüm 
cəzasının ləğv olunmasından dövrün demokratik inkişafa sadiq və insan hüquqları 
prinsiplərinə hörmət bəsləyərək ölüm cəzası mexanizminin ölkə daxilində təzyiq 
və qorxutma məqsədilə istifadə edən dövlət tərəfindən uydurma olaraq uzadılması 
mənfi bir haldır. Ermənistan Respublikası mənfi nümunələrdən biri ola bilər. 
25 yanvar 2001-ci il tarixdə Avropa Şurasına daxil olarkən Ermənistan 
Respublikası üzərinə götürdüyü əsas öhdəliklərdən biri həmin ölkədə ölüm 
cəzasının ləğv olunmasına dair İnsan Hüquqları Avropa Konvensiyasının 6 saylı 
Protokolunun təsdiq edilməsi olmuşdur. Onu da demək lazımdır ki, Ermənistan 
Respublikası bu sözü başqa beynəlxalq təşkilatlardan əvvəl vermişdi. 1998-ci ilin 
oktyabr ayında Cenevrədə, BMT-də Ermənistan nümayəndəsi İnsan hüquqları 
komitəsinə bildirmişdir ki, onun ölkəsində ölüm cəzasının ləğv olunması 1 yanvar 
1999-cu il tarixdən qüvvəyə minəcəkdir. 
26 sentyabr 2002-ci ildə keçirilən Avropa Şurasının Parlament 
Assambleyasının payız iclasında Ermənistan Respublikasının üzərinə götürdüyü 
öhdəlikləri yerinə yetirməməsi məsələsi müzakirə olunmuş və Ermənistan 6 saylı 
Protokolun təsdiq olunmamasına dair məsələ ilə bağlı tənqid olunmuşdu. 
 127 
Vəkillərin bir çoxu Ermənistan tərəfindən ölüm cəzasının ləğv olunmaması 
məsələsi ilə bağlı Ermənistana təzyiq göstərmək təklifi ilə çıxış etdi və son tarix 
2003-cü il yanvar ayına müəyyən olundu. Lakin prinsiplər məsələsinə daha liberal 
mövqedən yanaşdılar. Son tarixə qədər ölüm cəzasını ləğv etməyən ölkə üçün 
2003-cü il iyun ayı müəyyən olundu. 
Hadisələrin gedişini izləyərək demək olar ki, Ermənistan hətta etibar 
olunmuş uzadılmış müddət dövründə də ölüm cəzasının ləğv olunması niyyətində 
deyil. 25 may 2003-cü il tarixində ölkədə parlament seçkiləri keçiriləcək, yeni 
parlamentin qurulması, ölüm cəzasının ləğv olunması və 6 saylı Protokolun təsdiq 
olunması uzun sürəcək, o cümlədən Ermənistan qanunvericilik sistemində 
dəyişikliklər də uzun bir müddət tələb edəcəkdir. 
Beləliklə, Ermənistan Avropa Şurası Assambleyasının iyunda keçiriləcək 
sessiyasına assambleya tərəfindən qoyulmuş şərtləri yerinə yetirməmiş gələcəkdir. 
Əlbəttə, Ermənistan həmin öhdəlikləri yerinə yetirmə müddətini uzadaraq hər hansı 
siyasi motivləri izləyir və Avropa Şurasının əsas prinsiplərə dair tələblərinə 
etinasız münasibəti yenə də narahatlıq hissləri doğurur. 
Yuxarıda qeyd edilənləri nəzərə alaraq assambleya qərara alır: 
Ermənistan Respublikasının üzərinə götürdüyü ölüm cəzasının ləğv 
olunması ilə bağlı öhdəliklərini müəyyən olunmuş tarix — 2003-cü il iyun ayına 
qədər yerinə yetirmədiyi halda Ermənistana qarşı təcili olaraq müvafiq tədbirlər 
görmək; 
hazırkı problemin əhəmiyyətini nəzərə alaraq, hesab edilir ki, bu məsələ 
müvafiq komitələrdə təcili olaraq müzakirə olunmalıdır; 
Nazirlər Komitəsinin səlahiyyətləri çərçivəsində sistemli olaraq hər hansı 
öhdəliklərin yerinə yetirilməsindən boyun qaçıran ölkədə müvafiq tədbirlər 
görmək. 
İmzalayanlar — 26 nəfər. 
 128 
ƏLAVƏ – 2 
 
Avropa Şurası Parlament Assambleyasının sədr müavini 
və büro üzvü, Azərbaycan Parlamentinin AŞ PA-dakı 
nümayəndə heyətinin başçısı, millət vəkili 
İlham Əliyevin qurumun iclaslarında çıxışları 
Azərbaycan Parlamentinin AŞ PA-dakı nümayəndə heyətinin başçısı, millət 
vəkili İlham Əliyevin AŞ PA-nın "Avropanın iqtisadi və qlobal mütəşəkkil 
cinayətkarlıq ilə mübarizəsi" iclasının 1-ci forumunda çıxışı (24.04.2001-ci il). 
İlham Əliyevin AŞ PA-nın 2001-ci il payız sessiyasında gündəlikdəki 
"Birləşmiş Ştatlara qarşı törədilmiş terror aktları" məsələsinin müzakirəsində 
çıxışı (25.09.2001-ci il). 
İlham Əliyevin Azərbaycanın Avropa Şurasına daxil olmasının ildönümünə 
həsr edilmiş təntənəli mərasimdə çıxışı (23.01.2002-ci il). 
İlham Əliyevin AŞ PA-nın 2002-ci il qış sessiyasında gündəlikdəki 
"Terrorizmə qarşı mübarizə və insan hüquqlarına hörmət" məsələsinin 
müzakirəsində çıxışı (24.01.2002-ci il). 
İlham Əliyevin Bakıda keçirilmiş AŞ PA-nın İqtisadi məsələlər     və     
inkişaf     komitəsinin      iclasında      çıxışı (30.05.2002-ci il). 
İlham Əliyevin Bakıda keçirilmiş AŞ PA-nın İqtisadi məsələlər və inkişaf 
komitəsinin iclası çərçivəsində "Avropa və Xəzərin enerji ehtiyatlarının inkişafı" 
mövzusunda beynəlxalq seminarda çıxışı (01.06.2002-ci il). 
İlham Əliyevin AŞ PA-nın 2002-ci il yay sessiyasında gündəlikdəki 
"Ermənistan,  Azərbaycan   və  Gürcüstanda qaçqınların və məcburi köçkünlərin 
vəziyyəti" məsələsinin müzakirəsində çıxışı (27.06.2002-ci il). 
Azərbaycanın parlament nümayəndə heyətinin Strasburqda Avropa 
Şurasının mətbuat mərkəzində keçirdiyi mətbuat konfransında İlham Əliyevin 
çıxışı (26.06.2002-ci il). 
İlham Əliyevin AŞ PA-nın 2002-ci il payız sessiyasında gündəlikdəki 
"İqtisadi əməkdaşlıq və inkişaf təşkilatı və dünya iqtisadiyyatı" məsələsinin 
müzakirəsində çıxışı (25.09.2002-cı il). 
İlham Əliyevin AŞ PA-nın 2002-ci il payız sessiyasında gündəlikdəki 
"Ermənistanın Avropa Şurası qarşısında öhdəlikləri  yerinə  yetirməsinin  
müzakirəsi"   ətrafında   çıxışı (26.09.2002-ci il). 
İlham Əliyevin AŞ PA-nın 2002-ci il payız sessiyasında gündəlikdəki 
"Azərbaycanın Avropa Şurası qarşısında öhdəlikləri yerinə yetirməsinə dair" 
məsələsinin müzakirəsində çıxışı (26.09.2002-ci il). 
İlham Əliyevin AŞ PA-nın 2003-cü il payız sessiyasında gündəlikdəki 
"Cənub-Şərqi Avropa üçün sabitlik paktının imkanları" məsələsinin müzakirəsində 
çıxışı (27.01.2003-cü il). 
 129 
AŞ PA-nın sədr müavini və büro üzvü İlham Əliyevin AŞ PA-nın 2003-cü 
il yaz sessiyasında gündəlikdəki "Ermənistanda prezident seçkilərinin nəticələri" 
ilə bağlı müzakirələrdə çıxışı (31.03.2003-cü il). 
İlham Əliyevin AŞ PA-nın 2003-cü il yaz sessiyasında gündəlikdəki 
"Avropa və Xəzər dənizi regionunda enerji ehtiyatlarının inkişafı" ilə bağlı 
məsələnin müzakirəsində çıxışı (02.04.2003-cü il). 
İlham Əliyevin AŞ PA-nın 2003-cü il yay sessiyasında gündəlikdəki 
"Azərbaycanda siyasi məhbuslar məsələsi"nin sessiyanın gündəliyindən 
çıxarılması təklifi ilə bağlı çıxışı (23.06.2003-cü il). 
İlham Əliyevin AŞ PA-nın 2003-cü il yay sessiyasında gündəlikdəki 
"Avropada muxtar vilayətlərin müsbət təcrübəsi" məsələsi ilə bağlı müzakirələrdə 
çıxışı (24.06.2003-cü il). 
 
Avropa Şurasının əsas günləri 
 
5 may 1949 - Avropa  Şurasını   təsis  edən   London müqaviləsi on dövlət 
tərəfindən imzalanmışdır: Belçika, Danimarka, Fransa, İrlandiya, İtaliya, 
Lüksemburq, Niderland, Norveç, İsveç və Böyük Britaniya. 
4 noyabr 1950 - Romada   insan   hüquqlarının   qorunmasını təmin edən 
ilk beynəlxalq hüquqi vasitə olan Avropa Şurasının İnsan hüquqlarının və əsas 
azadlıqların qorunması üzrə Konvensiyasının imzalanması. 
19 dekabr 1954 - Avropa  Şurasının  Təhsil,   mədəniyyət, gənclər və 
idman sahəsində fəaliyyətini formalaşdıran Avropa Mədəniyyət Konvensiyasının 
imzalanması. 
16 aprel 1956 - Köçmə Fondu (hazırda Avropa Şurasının İnkişaf Bankı) 
üzv dövlətlərə sosialyönümlü layihələrə yardım etmək üçün təsis olunub. 
12 yanvar 1957 - Avropa Şurası tərəfindən yerli və regional hakimiyyət 
nümayəndələrini bir yerə toplamaq məqsədilə Avropa Yerli və Regional 
Hakimiyyətlərinin Daimi Konfransı (hazırda Avropa Şurası Yerli və Regional 
Hakimiyyətlər Konqresi) yaradılmışdır. 
18 oktyabr 1959 - Avropa İnsan Hüquqları  Konvensiyasına uyğun olaraq 
üzv dövlətlər tərəfindən götürülən öhdəliklərin yerinə yetirilməsini təmin etmək 
məqsədilə təşkilat tərəfindən Strasburqda Avropa İnsan Hüquqları Məhkəməsi təsis 
edilib. 
18 oktyabr 1961 - Turində Avropa İnsan    Hüquqları Konvensiyasının 
iqtisadi və sosial tərəfdaşı olan Avropa Sosial Xartiyası imzalanıb. 
1 iyun 1972 - Avropa Şurasının Strasburqda (Fransa) ilk Avropa Gənclər 
Mərkəzi açılıb. 
26 noyabr 1987 - Avropa Şurası tərəfindən hazırlanmış İşgəncə və qeyri-
insani və ya alçaldıcı   hərəkət  və  ya  qarşısının   alınması üzrə  Avropa  
Konvensiyasının  imzalanması. 
 130 
8 iyun 1989 - Demokratiya yolunda inkişaf edən ölkələrlə   daha   yaxın   
əlaqələr   qurmaq üçün Avropa  Şurası  Parlament Assambleyası   nəzdində   xüsusi   
qonaq 
statusu təsis edilib. 
30 aprel 1990 - Lissabonda (Portuqaliya) Avropa Şurasının Şimal-Cənub 
Mərkəzi açılıb. 
10 may 1990 - Demokratiyada hüquqi təminatlar məsələləri ilə məşğul 
olmaq məqsədilə Hüquq vasitəsilə demokratiya uğrunda Avropa Komissiyası 
(Venesiya Komissiyası) təsis olunub. 
6 noyabr 1990 - Keçmiş Sovet blokundan olan ilk ölkənin — Macarıstanın 
Avropa Şurasına üzv olması. 
Sentyabr 1991 - Avropa İttifaqının dəstəyi ilə Avropa İrsi Günlərinin təsis 
olunması. 
8 və 9 oktyabr 1993 - Vyanada  (Avstriya)   keçirilən Avropa Şurası üzv 
dövlətlərinin dövlət və hökumət   başçılarının   birinci   sammiti təşkilatın pan-
avropa   imkanlarına malik  olmasını  təsdiq  edən  və  milli azlıqların     
müdafiəsində,  irqçiliyin, ksenofobiyanın    və    dözümsüzlüyün bütün formalarına 
qarşı mübarizə yeni   siyasi   prioritetləri   müəyyən   edən bəyannamə qəbul edib.  
17 yanvar 1994 - Nazirlər Komitəsi tərəfindən Avropa Yerli və Regional 
Hakimiyyətlər Daimi  Konfransını əvəz edən Avropa  Şurası Yerli və Regional   
Hakimiyyətlər Konqresi yaradılıb.  
1 fevral 1995 - Avropa   Şurası   tərəfindən   hazırlanan Milli azlıqların 
müdafiəsi üzrə Çərçivə Konvensiyasının imzalanması.  
15 dekabr 1995 - Avropa Şurasının Budapeştdə  (Macarıstan) ikinci 
Avropa Gənclər Mərkəzinin açılması.  
28 fevral 1996 - Rusiya Avropa Şurasına üzv olur. 
4 aprel 1997 - İnsan hüquqları və biotibb üzrə Avropa Konvensiyasının 
imzalanması. 
10 və 11 oktyabr 1997 - Strasburqda (Fransa) keçirilən Avropa Şurası üzv 
dövlətlərinin dövlət və hökumət başçılarının ikinci sammiti. 
12 yanvar 1998 – İnsanların klonlaşdırılmasını   qadağan edən İnsan 
hüquqları və biotibb üzrə Avropa Konvensiyasına olan Əlavə Protokolun 
imzalanması. 
1 noyabr 1998 - Avropa İnsan Hüquqları Konvensiyasına  olan  11  saylı     
Protokola  əsasən Strasburqda yeganə daimi Avropa İnsan Hüquqları Məhkəməsi 
təsis edilib. 
5 may 1995 - Avropa Şurasının 50 illiyi. 
4 noyabr 2000 - Avropa   İnsan   Hüquqları   Konvensiyasının 50 illiyi. 
25 yanvar 2001 - Azərbaycan   və   Ermənistan   Avropa Şurasına üzv olub. 
23 noyabr 2001 - Kibercinayət üzrə Konvensiyanın imzalanması. 
24 aprel 2002 - Bosniya və Herseqovina Avropa Şurasına üzv olub. 
 131 
2 may 2002 - Bütün hallarda ölüm hökmünü qadağan edən insan hüquqları 
üzrə Avropa Konvensiyasına olan 13 saylı Protokolun imzalanması. 
15 iyul 2002 - İnsan   hüquqları   və   terrorizmə   qarşı Mübarizə 
Təlimatının qəbulu. 
28 yanvar 2003 - Kompüter   sistemləri   vasitəsilə   irqçi və ksenofobiya 
xarakterli cinayətlərin baş   verməsi   ilə   bağlı   Kibercinayət üzrə Konvensiyaya 
olan Əlavə Protokolun imzalanması. 
3 aprel 2003 - Serbiya Avropa Şurasına üzv olub. 
15 may 2003 - Terrorizmin     tətbiqi     üzrə     Avropa Konvensiyasını    
dəyişən    Protokolun imzalanması. 
5 oktyabr 2004 - Monako Avropa Şurasına üzv olub. 
15 və 16 may 2005 - Varşavada  (Polşa)   keçirilən Avropa Şurası üzv 
dövlətlərinin dövlət və hökumət başçılarının sammiti. 
13 dekabr 2005 - Avropa bayrağının 50 illiyi. 
 
 132 
MÜNDƏRİCAT 
Ön söz  
I fəsil. Avropa Şurası: ümumi məlumat 
§ 1. Tarixi baxış     
§ 2. Avropa Şurasının strukturu     
§ 3. Avropa Şurasının fəaliyyət istiqamətləri     
II fəsil. Azərbaycan Respublikası ilə Avropa Şurası 
arasında əməkdaşlığın inkişaf dinamikası 
§ 1. I mərhələ 
§ 2. II mərhələ     
§ 3. III mərhələ 
III fəsil. Azərbaycan parlament nümayəndə heyətinin Avropa Şurası 
Parlament Assambleyasındakı uğurlu fəaliyyətinin İlham Əliyev dövrü 
IV fəsil. Avropa Şurası qarşısında götürülmüş öhdəliklər kontekstində 
əməkdaşlıq  
Nəticə   
Avropa Şurasının tarixi günləri 
 133 
Texniki redaktor: Vüsal Quliyev 
Səhifələyici: Cəbrayıl Təhməzov 
Üz qabığının müəllifi: Novruz Novruzov 
Korrektor: Kəmalə Cəfərova 
 
 
Azərbaycan və Avropa Şurası (Avropa Şurasının 60 illik yubileyinə həsr 
olunur) 
 
 
Çapa imzalanmışdır: 10.12.2009. 
Formatı 60x84 1/16. Həcmi 15 ç.v. 
Sifariş 256.   Tiraj 1000. 
 
 
CBS 
POLYGRAPHİC PRODUCTİON 
mətbəəsində çap olunmuşdur 
 
