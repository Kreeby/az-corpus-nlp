 
 
                 Asif   KƏNGƏRLİ 
 
 
 
 
 
 
 
 
    BƏLA 
            Pyes və hekayələr 
 
 
 
 
 
 
 
 
Bakı–  – 2016 
 1 
 
 
 
 
Bu kitabda tanınmış həkim, istedadlı yazıçı Asif Kən-
gərlinin narkomaniya, alkoqolizm və tabakomaniya möv-
zusunda ilhamla qələmə aldığı pyes və hekayələri toplanıb. 
Kitabda bu problemlər bədii-sənədli, elmi-tibbi və dini 
prizmadan çox gözəl şərh olunur. 
Asif həkim içərisində olduğu hadisələri məharətlə mun-
cuq kimi “sapa düzüb”, elə ona görə də əsərləri bu qədər 
real, inandırıcı və təsirli alınıb. “Bəla” pyesi müasir Azər-
baycan dramaturgiyasının bəlkə də şah əsəridir. 
Kitabın dili şirin, sadə, zəngin, axıcı, yığcam, ifadələri 
sərrast və mənalıdır – bu keyfiyyətləri bir yerə yığa bilmək 
yazıçıdan hünər tələb edir. Oxucu nə əlindəki kitabdan, nə 
də onun dərin təəssüratından ayrıla bilmir... 
Asif Kəngərli öz əsərlərini söz inciləri ilə bəzəyib, sən də, 
əziz oxucu, o inciləri tap, oxu, öyrən, yadda saxla... 
 
 
 
 
Asif Kəngərli (Məmmədli). BƏLA. Pyes və hekayələr. 
– Bakı: Mütərcim, 2016. – 140 səh. 
 
 
K
026
4702060000
 
 
© А.Кəнgəрли, 2016 
 2 
 
 
* * * 
Dilindən, dinindən, işindən, peşəsindən 
və yaşından asılı olmayaraq, hamıya lazım 
olan kitab – sənin həyatını dəyişdirə bilən 
kitabın. 
 
* * * 
Bir dəfə azdı, onu iki-üç dəfə oxu, öyrən, 
dostlarına danış. Bu kitabı çox istədiyin 
yaxınlarına bağışla, bu yolla onları əyri 
yoldan çəkindirməyə çalış, savab qazan. 
 
* * * 
Məlumatlı olmaq silahlı olmaq kimidi; 
indi sənə biri Zülfüqar, o biri Misri qılınc 
qüdrətində olan “Bəla” və “Zəhrimar”la 
silahlanmaq vaxtıdı. Haydı, çək “qılıncını” 
“düşməni” yaxına qoyma! 
 
* * * 
Sən kimin tərəfindəsən – Allahın, yoxsa 
Şeytanın? Siqaret çəkmək, içki içmək, narko-
tik qəbul etmək Allahın yolundan çıxmaq 
deyil, bəs nədir? 
 
 
 3 
* * * 
Sənin üstünə üçbaşlı əjdaha hücum 
çəkmək istəyir. Əjdahanın bir başı Siqaret, 
ikinci başı Alkoqol, üçüncü başı isə Narkotik 
adlanır. Əgər sən siqaret, alkoqol və nar-
kotikdən uzaq olsan, onda əjdahaya qalib 
gələ bilərsən, yox, zəiflik etsən, yəqin bil ki, 
o əjdaha səni udacaq! 
 
* * * 
Siqaret və Alkoqol çoxdan evimizə girib 
keçib yuxarı başda oturublar, biz onları 
evdən eşiyə ata bilmirik.  
Narkotik isə qapını aralayaraq zorla içəri 
təpilmək istəyir ; indi bizdə və hər yerdə elə 
bu mübarizə gedir : kim kimi...  
Əgər biz imkan versək ki, Narkotik də 
içəri girsin, onun iki ayrılmaz dostu var –– 
birinin adı Hepatit  C-di, o birininki AİDS –– 
onlar da gələcəklər... Ondan sonra belə evdə 
yaşamaq nə dərəcədə mümkün olar?   
  
* * *  
Bu kitab evdə valideyinin, məktəbdə 
müəllimin, tədbirdə mühazirəçinin, orduda 
komandirin, məclisdə mollanın əlində kəsərli 
“silahdı”,  söz silahı... 
 4 
* * * 
“Bəla”nı oxusan, bəladan, “Sər suyu”nu 
dərk etsən, şərdən, “Zəhrimar”dan xəbərin 
olsa zəhərdən uzaq olar, “Qəlyan” çəkməz-
sən, hekayələri keçsən, “Ömürlük dərs” alar, 
“Məntiq”lə düşünər və heç kimin “Tələ”sinə 
düşməzsən. Onu da bil ki, bu kitab sənə uca 
“Allahın bəxşişi”di. 
 
* * * 
“Şər suyu”nu “Zəhrimar” bil ki, “Bə-
la”ya düşməyəsən. 
 
* * * 
Siqaret, içki və narkotik mövzusunda 
dünyanın ən maarifləndirici, ibrətamiz kitabı 
– gənclərin əldən-ələ gəzən kitabı! 
 
* * * 
Bu kitab deyil, başdan-ayağa haraydı, 
haray. Burada həm haray var, həm də nicat 
yolu. 
 
* * * 
Bu kitab hansı evə getsə, hansı qəlbə 
girsə, onu “sanasiya” edər, yəni təmizləyər. 
 
 5 
* * * 
Yazmadım rəfdə qalım, 
Yazdım ki, səfdə qalım. 
 
* * * 
Mən “xalq yazıçısı” deyiləm, amma “xal-
qın yazıçısıyam”, – deyə bilərəm. 
 
* * * 
Yorulmadan, usanmadan çalışdım, hamı-
nı silkələyən, ayıldan kitab-abidə yaratdım. 
Bu kitab mənim bu dünyam üçün başuca-
lığım, o dünyam üçün savabımdır. 
 
Müəllifdən 
Bakı, 2012 
 6 
 
Ön söz əvəzi 
 
MƏNDƏN 
SÖYLƏMƏKDİR, 
SİZDƏN... 
 
Həyatda olduğu kimi bu aləmdə 
də hər şey sadədən mürəkkəbə, azdan 
çoxa doğru gedir: adam əvvəlcə siqa-
ret çəkir, sonra nəsə çəkir, axırda iynə 
vurur... Narkotikə tərəf gedən o bəlalı 
yol məhz siqaretdən başlayır. Ümum-
dünya Səhiyyə Təşkilatı bir araşdırma 
aparıb: onlar siqaret çəkməyə 
başlayan gəncləri on-on ayırıb 
yollarını izləyiblər. Məlum olub ki, 
hər onluğun beşi yalnız siqaret çək-
məklə kifayətlənib, ikinci beşliyin isə 
ikisi bir-iki dəfə, ikisi beş-on dəfə, biri 
isə daimi nəşə çəkən xəstəyə – 
nəşəxora çevrilir. Və həmin xəstə beş-
altı ildən sonra ağır narkotikə – 
heroinə keçir. İş bununla da bitmir, o 
narkoman əvvəlcədən tanıdığı dost-
larını, yoldaşlarını, qohum və qonşula-
rını heroinə cəlb etməyə çalışır. Nəticə 
isə çox acınacaqlı olur, bunu siz 
özünüz də təsəvvürünüzdə canlandıra 
bilərsiniz. Demək, bu günün siqaret 
çəkəni sabahın potensial narkomanı 
deməkdir. Ona görə də siqaret çək-
 7 
məyə sadəcə siqaretçəkmə kimi yox, narkomaniyanın başlanğıcı 
kimi baxmaq və ona qarşı mübarizə aparmaq lazımdı – başqa 
yolumuz yoxdur! 
Əvvəllər narkotikin nə olduğunu bilməyən bir gənc, deyək ki, 
heroin qəbul etməyə başladı. Gəlin görək, bu zaman narkotik maddə 
həmin gənci nələrdən məhrum edir? Mənə görə, o adam beş şeydən: 
əvvəla can sağlığından, pul-paradan, yaxşı addan, sonra bu dünya-
sından və o dünyasından məhrum olur. 
1. O, hər şeydən qabaq, insanın sağlamlığını əlindən alır, onu 
ağır xəstəliklərə düçar edir. Narkomaniya – psixosomatik xəstəlik 
sayılır, yəni bu həm başın, həm də bədənin xəstəliyidir. Beləsinin nə 
sağlam canı, nə də sağlam ruhu ola bilər. 
2. Narkotik maddə bahadır, onu almaq çoxlu pul tələb edir. Daim 
artan bu tələbatı ödəmək üçün narkoman pula gedən nəyi varsa, satır 
və həmin pulu narkotikə sərf edir. Nəticədə, əvvəllər zəngin olan bir 
şəxs sonda var-yoxdan çıxır, müflisləşir və borca düşür... Narkomaniya 
– öz ölümünü pulla satın almaqdır. 
3. Hər kəs istəyər ki, yaxşı adı olsun, “çünki yaman addan ölüm 
yaxşıdır”. Narkoman kim olursa-olsun, hansı ad-sana, fiziki və 
maddi imkanlara sahib olursa-olsun, onun adına bir damğa vurul-
muş olur: “Narkoman”. Və o, bu ləkəli adla yaşamaq məcburiy-
yətində qalır. 
4. Narkotik maddə insanı bu dünyanın nemətlərindən məhrum 
edir: narkoman ailə və dostlarından uzaqlaşır, həyatdan, təbiətdən, 
yeyib-içməkdən, gəzməkdən, işi, məşğuliyyəti, hobbisi və sairdən 
zövq almır. Onun yalnız bir arzusu olur: nə olursa-olsun heroin 
tapmaq və iynə vurmaq! Əslində narkoman heç o maddədən də həzz 
ala bilmir, yalnız “ağrıya vurur”, amma buna baxmayaraq güclü 
meylin də qarşısında duruş gətirə bilmir. Yəni “həm Əli aşından 
olur, həm də Vəli aşından”. 
5. Narkotik maddə insanı o dünyanın nemətindən, yəni cən-
nətdən də məhrum edir, çünki Allahın buyurduğu doğru yoldan 
sapıb Şeytana qulluq edən bir bəndəni Allah öz cənnətinə niyə 
qəbul etsin? 
 8 
Narkotik maddə, yaxud alkoqoldan sui-istifadə etmək insanın 
sanki qibləgahını dəyişdirir, o Kəbəyə deyil, artıq Şeytana səcdə 
qılır, bütün çirkinliklər də elə buradan qaynaqlanır. “Əgər içki bütün 
çirkinliklərin anasıdırsa, onda narkotik də onun atasıdır”. 
Mən Yer üzündə ikinci elə bir şey tanımıram ki, narkotik maddə 
qədər insanı hər şeydən belə total şəkildə məhrum edə bilsin. 
Vaxtilə sağlam olan bir gəncin narkotikə uyması bir əsgərin 
itirilməsi, yaxud bir qızın “boş” qalması deməkdir. Əgər o ailəlidirsə, 
onda o ailənin başı üzərində Damokl qılıncı asılmış kimidir: boşanma 
təhlükəsi anbaan artır. Orasını da deyim ki, ölkəmizdə ailəli narko-
manlardan törəyən, müxtəlif fiziki və psixi qüsurlu uşaqların prob-
lemləri də əmələ gəlib. O uşaqlar böyüdükcə problemlər də artacaq, 
böyüyəcək... 
Azərbaycanda 28 min (2013) qeydiyyatda olan psixoaktiv 
maddə qəbuledicisi – xəstə var. Əhali arasında belə xəstələrin 
ümumi sayını tapmaq üçün həmin rəqəmə bir sıfır əlavə etmək qə-
bul olunub. Demək, Azərbaycanda 280 min belə xəstə yaşayır. 
Onlar asılı şəxslər adlanır. Həmin xəstələrlə bir yerdə yaşamaq 
məcburiyyətində qalan, hər gün əsəbiləşən, yuxusu pozulan, zillət 
çəkən ailə üzvlərinə isə müştərək asılı şəxslər deyilir. Əgər asılı + 
müştərək asılı şəxsləri toplasaq, onda çox böyük bir rəqəm alınar. 
Müştərək asılılar asılı şəxslərin yaratdığı problemlərin içərisində 
çapalayır, əziyyət çəkir, xəstələnirlər: çünki “xəstə xəstə olmaz, 
xəstə becərən xəstə olar”, – deyiblər. Narkomaniya və ya alko-
qolizmə qarşı mübarizə aparmaq həm də həmin şəxslərin səhhəti, 
bəlkə də həyatı uğrunda mübarizə aparmaq deməkdir. 
Azərbaycanın qarşısında iki böyük problem durur: Qarabağ 
münaqişəsi və siqaret, alkoqol, narkotik maddələrin gətirdiyi prob-
lemlər. Bu problemləri necə həll etməli, bir çıxış yolu varmı? Bəli, 
var, “bircə ölümə çarə yoxdu”. 
Heydər Əliyev 26.08.1996-cı il tarixdə narkotik maddələrin 
qeyri-qanuni dövriyyəsi ilə mübarizə aparmaq üçün fərman və 
sərəncam imzalayıb. O sərəncama görə, Təhsil, Mədəniyyət və Tu-
 9 
rizm, Gənclər və İdman nazirlikləri kompleks maarifləndirici və 
profilaktik tədbirlər görməlidirlər. 
Təhsil nazirliyi orta məktəblərin ədəbiyyat üzrə tədris proq-
ramına tabakomaniya, alkoqolizm və narkomaniyadan bəhs edən 
əsərlər salmalı, onları tədris etməlidir. Mən, müəllifi olduğum 
“Zəhrimar” hekayəsinin IX sinifdə, “Bəla” pyesinin isə XI sinifdə 
tədris olunmasını təklif edirəm. Bu əsərlərin mövzusuna uyğun 
inşalar yazılmalı və bu problemlər hər sinifdə müzakirə predmetinə 
çevrilməlidir. Əgər belə olarsa, siqaretə, alkoqola və narkotikə qarşı 
böyük bir maarifləndirici iş görülmüş olar, bu sahədə az qala 
inqilabi dəyişikliklər baş verə bilər. 
Mədəniyyət və Turizm nazirliyində isə “Bəla”, “Zəhrimar” adlı 
pyeslər və digər müəlliflərin əsərləri Azərbaycan və rus dillərində 
tamaşaya qoyulmalı, filmlər çəkilməli, kitablar çap olunmalıdır. Elə 
etmək lazımdır ki, orta məktəb şagirdləri ədəbiyyatdan bir dərsi 
teatrda keçsinlər, bu mümkün deyilsə, onda həmin dərsin sinifdə 
film-nümayişi təşkil edilsin. Belə çox maraqlı və əyani olar, yadda 
qalardı. Axı, nə vaxta qədər müəllim danışacaq, şagird isə qulaq 
asacaq? 
Yeri gəlmişkən, yaxşı olardı ki, bütün orta məktəblərin IX-XI 
siniflərində iki mövzuda filmlərin göstərilməsi vacib sayılaydı: 
1) Qarabağ, soyqırım, 20 yanvar mövzusunda olan film. 
2) Siqaret, alkoqol və narkotik maddələr barəsində çəkilmiş 
film. 
Bütün bunlar çox xərc və vaxt aparmayan, lakin gənc nəslin 
tərbiyəsində mühüm rol oynayan çox effektli və faydalı işlər olmuş 
olardı. 
“Məndən söyləməkdir, sizdən”... 
 
Bakı, 2012 
 10 
 
 
SİZİNLƏ SÖHBƏT 
 
 
 “Bir müsəlman qardaşı düz 
yola hidayət etmək savabdır” 
Qurani-Kərim 
 
 
Əziz oxucum! İşimlə əlaqədar mənə çoxlu müraciətlər olur. 
Narkotikin bəlasına düşən, alkoqolun gətirdiyi əzablarla əlləşən, 
tütünün zəhərini udan dərdli, xəstə və bədbəxt insanlar ya yanıma – 
iş yerimə gəlir, ya da mənə zəng edirlər. Xəstələri çox vaxt ya yaxın 
qohumları, ya da dostları gətirirlər. Tək-tək hallarda narkoman özü 
“öz ayağı” ilə gələr. Çoxdan tanıdığım bir nəfər “öz ayağı” ilə 
yanıma gəlib dərdini belə danışdı: 
– Doktor, mən neçə il idi ki, – adını demək istəmirəm – bir 
nüfuzlu idarədə işləyirdim. İşim də çox yaxşı idi. Altımda 
“slujebni”
*
 maşınım, işim, gücüm, pulum, param. Əlim üstə əl yox 
idi! Mənim bir sözümlə bağlı qapılar açılır, min dollarlıq işi bir tele-
fon zəngi ilə həll edirdim. 
Sonra işimi dəyişdim, kommersiya ilə məşğul oldum. Bu işim 
ondan da yaxşı oldu. Nə başıvı ağrıdım, dörd ildə yeddi maşın 
dəyişdim, hamısı da xarici maşınlar. Özümə şəhərin mərkəzində 
villa tikdirdim, dükan aldım, firma açdım. Gör nə aləm idi ki, 
“krupnı partiya”
*
 sələmə pul buraxırdım. Günümü də keflə 
keçirirdim: yemək-içmək, gəzmək, sauna, bazlıq... Sonra başladım 
qumar oynamağa, bala-bala nəşə çəkməyə. Heç ağlıma da gəlməzdi 
ki, mən iynə vuram! İynə vuranlardan zəhləm gedirdi, kişi saymır-
dım onları. Hələ iki-üç nəfəri narkotik üstə işdən də qovmuşdum. 
İşə bax ki, axırda özüm narkoman oldum! 
Nəyim var idisə, hamısını, hamısını “mal”a
*
 verdim. iki dəfə 
“ilişdim”
*
, olan-qalanımı da “it”lər
*
 tutub aldılar. İndi pis gündəyəm, 
 11 
doktor, cibimdə siqaret pulum da yoxdu. Məni görən tanımır, yarı 
canım qalıb: 110 kilodan 70 kiloya enmişəm. Arvadımın əsəbləri 
korlanıb, onda tez-tez ürəkgetmə tutmaları olur. Özüm də ki, 
hamının yanında biabır olmuşam! Dünən az qala ölmüşdüm, bir 
dostum qurtardı, o olmasaydı, getmişdim! İndi gəlmişəm məni müa-
licə edəsiz, çünki bilirəm ki, bu işin axırı yoxdu! Özü də anonim 
yolla, adımın kitab-dəftərə düşməyini istəmirəm. 
Bu hekayətdəki şəxs kompleks müalicə alıb evinə getdi. Bir 
ildən sonra, yəni bu yaxınlarda yenə yanıma gəlmişdi. O, belə bir 
söhbət elədi: “Doktor, mən müalicədən sonra, Siz dediyiniz kimi, üç 
ay girdim evə, evdən eşiyə çıxmadım, o “dostlar”la da əlaqəni 
birdəfəlik kəsdim! Üç aydan sonra başladım işləməyə... O vaxt 
utandım Sizə deməyə ki, 400 min dollarlıq villanı mən 110 minə 
satmışam... Əlimə pul gələn kimi həmin villanı 120 minə bir dava-
qışqırıqla geri aldım, çünki o evdə gözüm vardı. İndi borclarımın 
çoxunu vermişəm, azı qalıb. Allah qoysa, qalanlarını da verəcəm. 
Mən o kökə düşməyimin səbəblərini çox götür-qoy eləmişəm. 
Düşündüm ki, “bəlkə, pul məni qudurtmuşdu, ya bəlkə, kiməsə pis-
lik eləmişəm, Allaha xoş getməyib?” Sizdən yaxşı olmasın, 
Seyidağa adlı bir dostum var, onun dediyi sözlər mənə yaman təsir 
etdi! Müalicədən sonra Seyidağa məni görməyə gələndə üzümə 
“qırmızıca” belə dedi: “Acığın gəlməsin, sənin günahın çoxdu: di-
nimizdə sələmlə pul vermək günahdı – sən veribsən, qumar 
oynamaq, narkotik qəbul etmək, araq içmək qadağandı – sən bu 
qadağanı pozubsan, başqasının arvadına, qızına pis gözlə baxmaq 
olmaz – sən bunları da edibsən! Yəni sən yoluvu azıbsan, çünki 
Şeytana uyubsan. Bütün bunlar da elə ona görə sənin başıva gəlib. 
Allahın barmağı yoxdu ki, soxa adamın gözünə! Sən gəl tövbə elə, 
Allaha tapın!” 
Elə bil, yatmışdım, ayıldım! İndi Quran oxuyuram, namaz 
qılıram, Allahın buyuruğundan kənara çıxmıram. Yəqin ona görə 
də, Allaha şükür ki, işlərim yağ kimi gedir... 
Ədalət naminə onu demək lazımdı ki, müalicə olunan narko-
manların heç də hamısının aqibəti belə müsbət sonluqla bitmir… 
 12 
Mənim məqsədim – şahidi olduğum hadisələrdən birini 
mümkün qədər yığcam danışmaqla “ağ ölüm”ün insanlara və 
ailələrə gətirdiyi bəlalarla Sizi tanış etmək və Sizi Xeyrin Şərə qalib 
gəlməsi üçün səsləməkdir. Bilirəm ki, Sizin qohumlarınız, qonşula-
rınız, ya tanışlarınız arasında belələri var. İstəyirəm biləsiz ki, 
narkomaniya və ya alkoqolizm – əgər vaxtı keçməyibsə – uğurla 
müalicə oluna bilər. Mən, həkim-narkoloqa vaxtında müraciət 
edənlərin hələ heç birinin peşiman olduğunun şahidi olmamışam. 
Əziz oxucum! Gəlin, belə Şərə qalib gəlmək üçün yollar 
axtaraq. Onun yolları isə çoxdu. Ən sadə və asanı isə narkomaniya 
və alkoqolizmdən əzab çəkənləri tezliklə həkim-narkoloqun yanına 
gətirmək, ya da ona zəng etməkdir. 
Müalicə olunmaq qərarına gələn pasiyentlərə bir-iki kəlmə 
sözüm var. Qoyun, mən deyim, onlar eşitsin: 
– Hörmətli pasiyent! 
Siz ömrünüzdə bəlkə də ən vacib qərarlardan birini qəbul et-
misiz. Sizi bu cəsarətli qərara görə təbrik edirəm. Bu gündən Siz 
narkotiklərdən tam imtina etməklə, yeni həyata qədəm qoyursuz. 
Müalicəyə başlayırsız... Onun uğurlu olması isə ən çox Sizin 
özünüzdən asılıdır. 
...Amma narkomanların çoxu qarşılarına yaxın adamlarını 
“müalicə olunuram” adı ilə aldatmaq, vaxt qazanmaqla manevr 
etmək, ölməmək üçün qanını “yudurtmaq”, həbsdən yaxa qurtarmaq, 
dozanı azaltmaq və sair kimi məqsədlər qoyurlar. Belələri sonradan 
tezliklə “büdrəyir” və yenidən öz bəd əməllərinə davam edirlər. Bə-
ziləri isə dözümsüz və iradəsiz olduqları üçün təkrar narkotikə 
“düşürlər”
*
... 
Uzun müddət narkotik maddə qəbulu fiziki və psixi asılılıq 
əmələ gətirir. Dərmanlarla müalicə xəstəni yalnız fiziki asılılıqdan 
çıxarır: “lomka”
*
 ağrıları keçir, yuxu bərpa olunur, iştaha açılır, 
ovqat yaxşılaşır, daxili üzvlərdə olan patologiya aradan qalxır və 
sair. Psixi asılılıqdan çıxmağa isə aylar və illər tələb olunur... 
Bu bəladan həqiqətən yaxa qurtarmaq istəyənlərin xoş məramı, 
iradəsi və kişiliyi olmalıdır. Narkotikdən “qırılmaq”
*
 istəyənlər 
 13 
Şeytana qalib gəlir kimi böyük bir qəhrəmanlıq etməlidirlər. Siz, bu 
qəhrəmanlığa hazırsınız? 
Onu da bilin ki, müalicə prosesi uzun və əziyyətli bir işdir: bu 
yolun əvvəlində iztirab və çətinliklər, sonunda isə sevinc və xoş-
bəxtlik var. Bu çətinliklərə tab gətirməyənləri isə ya qəbir, ya da 
“Sibir”
*
 gözləyir. 
Müalicəyə başlayırsız... Bir anlığa öz keçmişinizi, işinizi, ailə-
nizi və dostlarınızı xatırlayın. Narkotik maddə qəbulundan əvvəlki o 
gözəl həyatınızı indiki “qara günlər”inizlə müqayisə edin, özünüzlə 
bərabər, yaxınlarınızın da ömrünü “çürütdüyünüzü” düşünün, satıb-
sovduqlarınızı, maddi və mənəvi itkilərinizi bir daha hesablayın... 
Onu da unutmayın ki, Siz Şeytanın şərəfsiz yolundan Allahın 
buyurduğu halal yola tərəf gəlmisiz. 
Xoş gəlmisiz, Allah özü Sizə kömək olsun! 
 
Bakı, 2007 
 14 
 
 
 
 
 
I hissə 
 
 
PYESLƏR 
 
 15 
 
BƏLA 
 
Altı pərdəli bədii-sənədli pyes 
 
 
Bu hadisələr Azərbaycan rayonlarının 
birində cərəyan edir,  
amma dünyanın hər yerində ola bilər. 
 
 
İŞTİRAKÇILAR: 
 
Vaqif – Narkoloji dispanserin baş həkimi, 40 yaşında 
Mezi, Məzahir – narkoman, 25 yaşında 
Məsmə  – Məzahirin anası, 55 yaşında 
Sevda – Məzahirin həyat yoldaşı, 25 yaşında 
Cibiş – narkoman, 30 yaşında 
Qıllı – narkotik alverçisi, 35 yaşında 
Zazan – narkoman, 30 yaşında 
Bəxtiyar – narkomanlığa təzə başlayan gənc, 20 yaşında 
Viloş – narkoman, 30 yaşında 
Əbili – alkoqolik, 40 yaşında 
Səfər – Məzahirin dostu, 25 yaşında 
Qara – Məzahirin dostu, 25 yaşında 
Səməd Kərimbəyli – müxbir, 35 yaşında 
Leyli – alkoqolikin həyat yoldaşı,45 yaşında 
Nəcibə  – müəllimə, Məzahirgilin qonşusu, 50 yaşında 
Günay – tibb bacısı, 30 yaşında 
Müstəntiq – 40 yaşında 
Katibə, polis, həkim və uşaq.  
 
 
 
 16 
 
BİRİNCİ PƏRDƏ 
 
Narkotikə pul çatsa, can çatmaz, 
Can da çatsa, pul çatmaz. 
Müəllif 
 
Şəhərin dördmərtəbəli binası yanında iki narkoman: Cibiş və 
Mezi ayaq üstə durublar. İkisi də arıq, üzləri tüklü, üst-başları 
səliqəsiz. Yerlərində dura bilmir, büzüşür, ora-bura boylanır və 
siqaret çəkirlər. 
Cibiş (xırıltılı səslə) – Mezi, nə var, nə yox? 
Mezi (xırıltılı səslə) – Əh! Bütün bədənim ağrıyır, ölürəm…, 
gecə bir «qram»
*
 da yatmamışam. 
Cibiş – Mən də. «Bir şey»
*
, «mir şey» var? 
Mezi – Yoox… Dükandan borc almağa ta üzüm qalmayıb. 
Evdəki xrustal vazanı götürmüşəm, iki «çetə»
*
 dəyişəcəm. Anamla 
Sevda bilsə, yenə dəli olacaqlar. Bəs sən? 
Cibiş – Məndə iki «çet»lik pul var, bir «list»
*
 də diazepam. 
Mezi – Pulu haradan tapdın? 
Cibiş – Dünən mamam “pensiyası”nı
*
 almışdı, onun 
«sumka»sından
*
 götürdüm. Bu gün heç, birtəhər ötüşərik. Sabah nə 
edəcəyik – bilmirəm.., yenə qırılacağıq. (Pauza. Alçaq səslə). Mezi, 
gəl belə edək: qonşumuzda bir gəlin var, üstündə çoxlu qır-qızıl 
gəzdirir. O, «podyez»ə
*
 girəndə qaranlığa salıb, ondan bir şey 
çırpışdırım, sən də qorxma, Səfərgilə gir. Kalandırlar. Bir müddət 
belə ötüşək… 
Mezi – Mən yox, qardaş. Mən qələt elərəm. 
Cibiş – Bə evinizdən niyə oğurlayırsan? 
Mezi – O başqa.., «Şeytan ayrı, Cin ayrı». Özü də mən Səfərlə 
dost olmuşam, çörək kəsmişik. 
Cibiş – Özün bil! Onda sabah başıvın çarəsini qıl. Mən sənə heç 
bir «desil»
*
 də «mal» verməyəcəm. 
Mezi – (Ağır-ağır, düşüncəli) Düz deyirsən, başımın çarəsinə 
baxmalıyam. (Birdən qızışır. Ucadan) Bu da bir işdi? Ordan-burdan  
 17 
 
 
 18 
çal, çap, oğurluq-doğruluqla, yüz müsibətlə pul tap, ona da apar öz 
əlinlə “şörü”
*
 Qıllıya? O da sənə zəhər versin, sən də “damara 
qulluq”
*
 elə? Yox, belə çox getməz! Cibiş, gəl gedək müalicə 
olunaq, çıxaq. Bunun axırı ya qəbirdi, ya “Sibir”, üçüncü yol 
yoxdu! 
Cibiş – Əə, yenə başlama görək! Kişi ol ə, adam öddək
*
 
olmaz!.. «Bayan»
*
 var, «tiyan»
*
 var, iki «çet» də «mal» tapsaydıq, 
«lomka»dan çıxardıq. Gəl buradan “fitilləyək” düz Qıllıgilə, sən 
vazanı, mən də pulu verim, «mal» alaq, vuraq, «lomka»dan çıxaq. 
Harada qırıla, qırıla… 
 
Gedirlər. 
Pərdə 
 
İKİNCİ PƏRDƏ 
 
Narkotik – bütün çirkinliklərin «ata»sıdır. 
Narkomaniya – ölümü pulla satın almaqdır. 
Müəllif 
 
Qıllının hasarlı həyəti. Hasar qapısı və ona bitişik tək otaq. 
Otağın küçə və həyətə açılan iki qapısı var. Otaqda köhnə masa, 
kətillər, masanın üstə işlənmiş qanlı şprislər, su dolu stəkan. 
Səliqəsizlik. Qapı döyülür. Qıllı qapının deşiyindən baxır, gələn 
adamları içəri buraxır. Cibişlə Mezi daxil olurlar. Cibiş pulu, Mezi 
isə vazanı Qıllının qabağına qoyur. Qıllı iki heroin bükümünü gəti-
rib onlara verir. 
Cibişlə Mezi çöməltmə otururlar. Onlar butulka qapağına sim 
sarıyıb içərisinə heroin və lumu duzu atırlar, alışqanın üzərinə 
tutub «mal» bişirirlər. Tezliklə heroin hazır olur. Onlar çirkli şprisə 
pambıq sarıyır və ona heroin çəkirlər. Narkomanlar heroini dama-
ra vurmaq üçün çox əlləşir, nəhayət, vururlar. Sonra bir müddət 
hərəkətsiz qalırlar. 
Otağın qapısı yenə döyülür. Qıllı gedib açır. Bir nəfər 
narkoman daxil olur. 
 19 
 
 
 
 20 
Zazan (yalvarıcı səslə) – Qıllı, «lomka»dayam, ölürəm, mənə 
bir az «mal». 
Qıllı (laqeyd) – Pulunu düş, sonra. 
Zazan – Sabah gətirərəm, vallah, billah, anamın qəbri haqqı 
gətirərəm. 
Qıllı – Yox, yox, «keçəl suya getməz!» Ə, bilirsən nə var? 
«Pulun var giriş, yoxdu sürüş» – beynimə qavara* çəkmə! 
Zazan – Vallah, sabah gətirəcəm. Gətirməyən arvadının 
qurumsağıdı, gör nəyə and içdim? 
Qıllı – Səni yaxşı tanıyıram, «atanşik»in
*
 birisən! Mən sənə 
dünyasında müf
*
 «mal» vermərəm. Pulun yoxdusa, get bir şey gətir. 
Zazan (yalvarıcı səslə) – Evdə bir şey qalıb ki? Gümanım heç 
yerə gəlmir… Sən Allah, bu gün məni ötüşdür, sabah artıqlamasilə 
pulunu verəcəm. (Səsini alçaldır, udqunur). Sabah bir… işim var. 
Pul olacaq, həə… Qurban olum, tez ol! Görmürsən nə gündəyəm, 
sınıram ee… 
Qıllı – Vallah, elə torbanın dibindəkini bunlara verdim. «Mal» 
yoxdu, oğlumun ölmüşü! 
Zazan – «İt yuvasından sümük əskik olmaz!» Sən oralara yaxşı 
bax, yoxsa özüm durub «şimon»
*
 eləyəcəm. 
Bu dəfə hasar qapısı döyülür. Hamı qorxub bir-birinə baxır. 
Qıllı ehtiyatla qapıya yaxınlaşıb deşiyindən xeyli baxır. 
Qıllı – Kimdi? Kim lazımdı? 
Səs – Qıllı lazımdı, açın qapını. 
Qıllı (qorxa-qorxa) – Siz nə istəyirsiz, qardaş? 
Səs – Mənə buranı deyiblər, «mal» almağa gəlmişəm. Məni 
«qızıl Qadir» göndərib. 
Qıllı qapını açır. Son dəblə səliqə ilə geyinmiş bir gənc içəri 
daxil olur. Onun qolunda qiymətli saat, bir əlində mobil telefon, o 
birində maşın açarı var. 
Qıllı – Eşidirəm, nə qulluq? 
Bəxtiyar – Mənim adım Bəxtiyardı. Qorxma, «uqolovnik»
*
 
deyiləm. Mənə beş qram «ağ»
*
 lazımdı. «Kristal mal»
*
 olsun, 
tapılar? 
 21 
Qıllı – Ayıb şeydi ki? Bəxtiyar müəllim, sənin üçün hər şey 
tapılar. Sənə elə «mal» verəcəm ki, lap ürəyin istəyən – ceyran 
südü, can dərmanı. Qadir məni yaxşı tanıyır. O bilir ki, şəhərdə ən 
təmiz “mal” ancaq məndə olar. 
Bəxtiyar 5 ədəd 100 dollarlıq pulu masanın üstünə atır. Qıllı 
pulu götürüb heroin gətirmək üçün evə gedir. 
Zazan – Bəxtiyar müəllim, «ölmüşəm məni yerdən götür», 
ayağıvın altında ölüm, «lomka»dayam, mənə də «mal» al. 
Bəxtiyar – Sən kimsən? 
Qıllı gəlir. 
Qıllı – Əşi, ona fikir vermə, o, cındırın biridi. Bayaqdan «it 
milçəyi» olub ki, «mənə də «mal» ver». 
Zazan (əl açır) – Allah rizası üçün.., sən cavan canın! 
Bəxtiyar cibindən pul çıxarıb Qıllıya verir. 
Bəxtiyar – Buna da bir şey ver, əl çəksin. 
Qıllı bir büküm heroini Zazana verir. 
Zazan – Qıllı, bəs deyirdin «mal» yoxdu? Əvvəllər sən mənə 
müf də «mal» verirdin. İndi mən həmin adam deyiləm? 
Qıllı (hırıldayır) – Yoox, sən qabaqlar yağlı «qaz» idin, indi 
yoluq «cücəsən», ona görə, bildin? 
Zazan – Mənim nəyim var idisə, «pılesos»
*
 kimi sən onu 
sordun. İndi məni quru yurdda qoyubsan, özün də məni saymırsan. 
Bu kişilikdəndi? 
Mezi (nəsihətamiz) – Bəxtiyar, görürəm «pionersən»
*
, bu yola 
təzə düşübsən. Bax, sonra gec olacaq, ha! Bacarsan qaç, qurtar bu 
bəladan! «Gözü çıxmış» biz qardaşlarıvı görmürsən? 
Qıllı – Adə, nə özüvü «lezvalayırsan»
*
, səni camaata advokat
*
 
qoyublar? Bəxtiyar müəllim, sən buna baxma, işində ol! Ə, Mezi, 
qoymazsan işimizi görək? Dur ə, dur bas bayıra! 
Bəxtiyar – Bura gəlmək qorxuludu, adam tez “ilişər”
*
. Qıllı, 
mənə «malı» «çerez»
*
 Qadir göndərərsən, bildin? 
Qıllı – Baş üstə! Necə istəsən? 
Bəxtiyar (əlilə ətrafı göstərir) – Qıllı, bəs belə… qorxmursan? 
 22 
Qıllı – Əh, rəhmətliyin oğlu, «islanmışın yağışdan nə qor-
xusu»? Mən heç nədən, heç «türmə»dən də qorxmuram. Üç dəfə 
«srok»
*
 yatmış adamam, «Araz aşığımdandı, Kür topuğumdan». 
Qorxduğum bir şey varsa, o da «lomka»dı. «Lomka»nın adı gələndə 
başıma hava gəlir.  
Zazan həmin heroini “bişirib” şprisə doldurur və başı üzərinə 
qaldırır. 
Mezi – Ə, “qotur”, görməmişlik eləyib hamısını vurma. Vursan, 
“peredoza”
 *
ya gedərsən haa, o, “at dozasıdı”. 
Zazan – “Qoy atın ölümü arpadan olsun!” Uxx! “Doma!”
*
 Əla, 
kontrol verdi! 
Zazan iynəni damara sancır və axıracan yeridir. Tezliklə o 
göyərir, gözləri axır, bədəni titrəyir və qıcolmalar başlayır. 
Mezi – Adə, tez olun qoymayın, Zazan “trixat”
*
 eləyir. Bədbəxt 
“peredoza”ya getdi, buraxsaq öləcək! 
Hamı Zazana yardım edir: onu sillələyir, silkələyir, əl-ayağını 
ovur, yaxasını açır və “Zazan, Zazan” – deyə çağırırlar. Mezi 
şprisə stəkandan su çəkib onun venasına vurur. Zazan tərpənmir. 
Qıllı – Ə, deyəsən bu keçindi... Mezi, Cibiş götürün bunun 
mitilini atın eşiyə, yoxsa o bizi zibilə salacaq. 
Mezi (təəssüflə) – Yazıq Zazan «qızıl vuruş»* elədi… O getdi, 
canı qurtardı, qaldıq biz… Belə bir gün bizim üçün də var. 
Cibiş – Onu hara qoyaq? 
Qıllı – Çıxarın, çıxarın onu atın damın dalına, indicə “it”lər 
töküləcək, tez olun! Özünüz də rədd olun xarabanıza. Baax, “dəvə 
gördüm, qığın görmədim” haa, yoxsa “körpü qalar çayın o tayında”. 
Bildiz? Hamınız məni, he, he, Allaha şükür ki, yaxşı tanıyırsız. 
(Bəxtiyara) Ə, Bəxtiyar, sənə kim deyirdi ki, ona o boyda pul 
verəsən? 
Bəxtiyar (qorxa- qorxa) – Mən yazıq nə bilim ki, belə olacaq? 
İndi məni də ora-bura çəkəcəklər, hə?! 
Qıllı – Bəs nəə?! Polisin bizimlə nə işi var, onlara mən lazım 
deyiləm ee, sən lazımsan. (Rişxəndlə gülür) 
 23 
 
 
 
 24 
Bəxtiyar – İndi mən başıma haranın daşını salım? Mən nə qələt 
elədim ki, bu xarabaya gəldim?! Atam bilsə, qanım getdi! Elə 
qorxuram ki… 
Cibiş və Mezi Zazanı sürüyüb eşiyə çıxarırlar. Bəxtiyar da 
onlarla çıxır. Qıllı cib telefonunu çıxarıb nömrə yığır. 
Qıllı – Alo, salam, həə, mənəm. Xəbərin olsun haa, bu gün qar-
mağa təzə bir «balıq» düşüb, adı da Bəxtiyardı. Özü də zərgər 
Qadirin dostudu. Hə, hə, həmin Qadirin. 
Qıllı telefonu söndürür, kətilə oturur, bir siqaret yandırır. 
– Həə, Zazan da belə getdi… O qabaqlar Moskvada yaşayırdı. 
Orada bunun iki dükanı, Rıjski vağzalda «toçkası»
*
, bazarda yeri, 
yurdu, hörməti… Altında da son model «Mersedesi», Moskva kimi 
yerdə üçotaqlı mənzili, ailəsi, uşağı. İnsana daha nə lazımdı? Özü də 
pula pul demirdi, bəy balası kimi yaşayırdı… Əvvəllər iyləyirdi, 
son iki ildə isə “iynəyə oturmuşdu”
*
. Narkoşa
*
 olandan sonra dü-
kanları satıb, «toçkası» əldən gedib, özü də «bankrota»
*
 düşüb… 
Arvadı da rusdu. Keçən ildən bunu salıb eşiyə, olan-qalanını da, 
maşını da o əlindən alıb. Sonra atasına xəbər göndərib ki, «gəlin, 
oğlunuzu aparın, yoxsa onu milisə verib tutduracam». Qardaşı gedib 
gətirəndən sonra burda düşdü küçələrə, avaralandı… Axırı da ki, 
belə… (Pauza). 
Atası şəhərdə beş kişidən biridi, özü də yaxşı adamdı. 
Eşitdiyimə görə, o deyib ki, “kim Zazanın ölüm xəbərini gətirsə, 
ona muştuluq verəcəm”. 
 
Pərdə 
 
 25 
 
 26 
 
ÜÇÜNCÜ PƏRDƏ 
 
Dadanmışla qudurmuş eynidi. 
Atalar sözü 
Heroin – ailəvi qırğın silahıdı. 
Müəllif 
 
Mezigilin evi. Evdə köhnə mebel qoyulub. Pəncərədə kon-
disionerin boş qalmış yeri və sınmış şüşələr diqqəti cəlb edir. 
Məsmə xanım ilə Sevda divanda bikef oturublar. İkisi də başını 
aşağı salıb, fikrə gediblər. 
Məsmə – Deyirəm: «Bir adama pislik etmək istəsən, ona heç nə 
eləmə, övladını narkotikə sal, çəkil dur kənarda. O narkoman beş 
günün içində həmin evi elə tar-mar eləsin, elə altını üstünə çevirsin 
ki, gəl görəsən! Heç düşmən də düşmənliyilə evi elə dağıda bilməz 
ki, narkoman dağıdar». Ona görə də deyirəm: «Bu bir bəladı, bəla»! 
Sevda – Ana, dünəndən nəsə özündə-sözündə deyilsən. Bir şey 
olmayıb ki? 
Məsmə (yorğun) – Daha nə olacaq, ay qızım? Bizə olan olub! 
(Pauza) Dünən getmişdim bazara, dedim: “Fəridə bir az mer-meyvə 
alım”. Kaş heç getməyəydim! (Doluxsunur) Gördüm ki, Məzahir 
piştaxtaları gəzib pul istəyir, kiminsə «sumka»sını maşına qədər 
aparır ki, nə var, nə var ona beş-on qəpik-quruş versin. Elə 
yerimdəcə quruyub qaldım! Dedim: “Yer ayrılsın, yerə girim!” Xə-
calətimdən öldüm, ölə bilmədim. İndi də deyəcəklər ki, “köhnə 
katib Aslan Süleymanovun oğlu bazarda hamballıq edir, dilənir”. 
Əlimdəki pulu harada salmışam, evə necə gəlmişəm – xəbərim 
olmayıb. Dünəndən bu dərdi çəkə bilmirəm, vallah, çəkə bilmirəm. 
(Ağlayır) Ay Allah, kaş öləydim, bu günü görməyəydim! 
Məzahir ölsə, billəm ki, ölüb, oturub beş gün ağlaram, qurtarar 
gedər, “torpağın üzü soyuq olar” – deyiblər. Mənim oğlum 
Qarabağda şəhid olanlardan artıq deyil ki! Məsəl var, deyərlər: 
“Ölüm var, ölüm kimi, ölüm var, zülm kimi!” Bununku zülmdü, 
zülm. Deyir: “Ölüsü olan beş gün ağlar, dəlisi olan hər gün”. İndi isə 
 27 
gündə on yol ölürəm, dirilirəm, ölürəm, dirilirəm. Sən də məndən 
betər. (İkisi də ağlayır) 
Sevda – Ana, bir az özüvü ələ al, birdən Allah eləməmiş, yenə 
şəkərin qalxıb-eləyər! 
Məsmə – Ta “qarınınkı Qurandan keçib”, qızım. Allahdan ya 
özümə, ya da Məzahirə ölüm istəyirəm, daha tabım qalmayıb! (İkisi 
də ağlayır) 
Məsmə (yavaş və ehtiyatla) – Sevda, qızım, mən anayam, hər 
şeyi görürəm, bilirəm. Mənə açıq de, sənin Məzahirə qarşı bir... 
istəyin-zadın qalıb? 
Sevda – Yox. Yalan niyə deyim? Ona olan əvvəlki hisslərim 
çoxdan ölüb. O öldürüb! Məzahir yalan danışanda, evdən oğurluq-
zad eləyəndə, ya məni döyəndə elə gözümdən düşür ki! Onda ona 
nifrət edirəm, görmək belə istəmirəm. O hər gün mənim əsəblərimlə 
oynayır, ona görə də, isterik olub getmişəm. Evə nə qədər “skorı”
*
 
gələr? Mən daha dözə bilmirəm, bezmişəm. Hələ mən heç! Barı evə 
baxsın, uşağa baxsın. Bu bir ildə nə evə Allahın bir çörəyini alıb, nə 
də Fəridə bir cüt corab. Elə deyil? Bəlkə, yalan deyirəm? Mən onu 
bağışlaya bilmirəm. O, mənim bütün ömrümü zəhərləyib. Vallah, 
neçə dəfə istəmişəm özümü öldürəm, Fərid qabağımı kəsib... Əgər 
Fərid olmasaydı, yəqin ki, çoxdan özümü toka verib öldürmüşdüm. 
Məsmə – Amandı, qızım, elə demə! Qulaqlar kar olsun, 
eşitməsin. Sən niyə ölürsən, sən cavansan, mən ölməliyəm, mən! 
Amma... indi bədbəxtlikdən heç birimiz ölə bilmərik, çünki bizə bir 
şey olsa onda Məzahir də, Fərid də ortalıqda qalıb məhv olar! 
Fikirləşib bu işə bir əncam çəkmək lazımdı, qızım. Fəqət... necə? 
Heç özüm də bilmirəm. 
Sevda – Mən Məzahirə neçə dəfə dedim, yalvardım, neçə dəfə 
ağladım, özümü öldürdüm – eşitmədi. Yenə elə öz işindədi... Ondan 
sonra çox düşündüm, çox götür-qoy elədim. Axırda bu qərara 
gəlmişəm ki, mən... mən uşağı da götürüb gedəm... Çünki bu yazıq 
uşaq belə atadan nə götürəcək, nə öyrənəcək? Heç olmasa, oğlumu 
xilas edərəm... 
 28 
 
 
 
 29 
Məsmə – Sən bir az səbrli ol, qızım, “Allah da səbrlinin 
tərəfindədi”. Mən də bilirəm ki, «bıçaq ta sümüyə dayanıb». Sən: 
“Lənət Şeytana”, – de. Mən istəmirəm ki, sizin ailəniz dağılsın... 
Sevda – Nə ailə? Belə də ailə olar? O ailə çoxdan yoxdu… 
Sizdən də üzüqaralıq edirəm, biz bir ildi ki, ailə həyatı yaşamırıq, 
bacı-qardaş kimiyik! 
Məsmə (əllərini göyə açır) – Ay Allah, sən saxla, bu cavanlara 
yazığın gəlsin! Bizə kömək elə, ya Rəbbim! Bu zəhrimar nə bəla 
şeydi belə?! Mən belə şey görməmişəm, deyir: «Evdə bişməyib, 
qonşudan gəlməyib». Allah heç kimə göstərməsin! (Pauza), Sevda, 
axı siz bir-birinizi çox istəyirdiz. İndi niyə belə oldu? 
Sevda – Düzdü, mən onu – nə gizlədim – çox istəyirdim, çünki o 
mərifətli, qanacaqlı oğlan idi. Mən Məzahirə görə nələrdən keçdim – 
bunu Siz özünüz də bilirsiz. Amma... o indi çox dəyişib, əvvəlki 
Məzahir deyil. 
...Orası da var ki, Məzahir indi xəstədi, özü də ağır xəstə, ona 
xəstə kimi baxmaq lazımdı. (Pauza) ...Onun o ağrılarını, o 
əzablarını görəndə bir insan kimi yazığım gəlir, kömək etmək 
istəyirəm ona. Amma necə kömək edim, bilmirəm. (Pauza) Məzahi-
rin yoldaşlarından biri o gün elə yanındaca ölüb, o biri isə tutulub 
gedib. Ondan sonra yaman qorxuya düşüb. Ona görə də, indi özü 
müalicə olunmaq istəyir. Dünən deyirdi ki, “pis gündəyəm, Sevda, 
əgər müalicə olunmasam, ya öləcəm, ya da tutulacam”. Bəlkə onu 
müalicə etdirək, hə? 
Məsmə – Düz deyirsən, qızım. Qoy, Məzahir gəlsin, oturub 
onunla bir əməlli-başlı danışaq. Görək onun buna sözü nədi? 
Məzahir daxil olur. 
Mezi – Ana, “lomka”dayam, ölürəm, mənə tez pul ver, gedim. 
Məsmə – Ay bala, mən pulu haradan alım? Evdə gün-dirilik 
qoyubsan ki, pul da istəyəsən? Utanıb qızarmırsan? Heç düşünürsən 
ki, iki arvad bir uşaqla bu evə qapanıb nə yeyir, nə içir, nə ilə dola-
nırlar? Evə qazanc gətirmirsən, gətirmirsən, barı heç olmasa, evdən 
də daşıyıb aparma... Günlərlə evə, eşiyə gəlmirsən, anan cəhənnəm, 
heç olmasa bir uşaqla, gəlinlə maraqlan! Axı, Sevda cavandı, ye-
 30 
mək, geymək, başqaları kimi gəzmək istəyir, sənsə... Vallah, gün-
lərin bır günü mən də çərləyib öləcəm, onda rahatlanacsan. Atan 
öldü, ürəyin soyumadı, indi də məni öldürmək istəyirsən? 
Mezi – Ana, vallah, ağrıyıram, özümlə bacara bilmirəm, nə 
edim? Mən bu bəlaya düşəndən bəri nələr çəkmişəm – onu bir Allah 
bilir! Kimlərin ayağına getməmişəm? Elə adamların ki, əvvəllər 
mən onları heç adam da saymırdım! Ana, elə bilirsən iynə vurmaq 
xoşuma gəlir? İndi bunun bir «kayfı»
*
 da qalmayıb, “ağrıya vuru-
ram”. Yəni vururam ki, ağrım olmasın, mən də adam balası kimi 
özümü bir az normal hiss edim. İndi bütün bədənim dəlik-deşikdi. 
Onu da bilirəm ki, heç kimin yanında bir itcə hörmətim 
qalmayıb… Yadıma keçən illər düşəndə az qalıram dəli olam! 
Amma, vallah, bir çıxış yolu tapa bilmirəm… Adam deyir: «Bunu 
da vurum, bir də vurmayacam». Elə bil, beynimdə bir «qurd» var. O 
«qurd» tərpənəndə məni çox narahat eləyir. Elə heey o «qurdu» 
öldürmək istəyirəm. Ona görə də, bir də görürsən, yenə heroin 
axtarırsan, yenə gedibsən bariqanın
*
 xarabasına, elə bil, ayaqları 
adamı sürüyüb aparır ora… Bunu izah edə bilmirəm e, bu bir qəribə 
hissdi, özüm də baş aça bilmirəm, vallah... Ana, məni başa düş, bu 
dəfə də məni ötüşdür – bu axırıncı dəfədi, qoy gedib «qurdumu» 
öldürüm, bir də səndən pul istəməyəcəm. 
Sevda – Ana, ona heç nə vermə. Gedib yenə iynə vuracaq! 
(Meziyə tərəf dönür). Bu nə vaxta qədər belə davam edəcək, hə? Bu 
ailə deyil, ev deyil, evcikdi. Dünən biri zəng edib ki, «Mezi məndən 
150 dollar borc alıb, yeddi aydı vermir». O, axırda heç bilirsən, 
mənə nə təklif etdi? 
Mezi (laqeyd) – Qələt eləyir. Mən heç kimdən 150 dollar 
almamışam. 
Sevda – Yalan deyirsən! Sənin bu yalanların bizi lap cana 
doyurub. Bəs, Şulan əmiyə nə deyirsən? O da yalan deyir? 100 
dollar da onun dükanından alıbsan ki, «uşağı həkimə aparıram, üç 
günə qaytarıram». Üç gün olub üç ay, onun pulunu qaytarmayıbsan. 
O da deyir: «Kasıb adamam, pul mənim deyil, dükanındı, verin, 
aparım qoyum yerinə». 
 31 
Mezi – Əşi, yalan deyir. 
Sevda – Bayaq düz evə gəlmişdi. Ana ilə onu birtəhər yola 
saldıq getdi. İndi sualıma cavab ver: bu işlər nə vaxta qədər belə 
davam edəcək? Öz əlinlə ailəvi dağıtmaq istəyirsən? 
Mezi – Bu günlük məni ötüşdürün, sabahdan tüpürəcəm 
narkotikə də, iynəyə də! 
Sevda – Ay Allah, bu məni çərlədəcək… Necə də yalan danışır. 
Bax, sənə deyirəm, özün seç: ya ailə, ya iynə! 
Mezi – Sevda, başa düş, indi «lomka»dayam, bütün bədənim 
ağrıyır, dözə bilmirəm. Mənə bir az pul verin, gedim iki-üç «kub» 
vurum, sakitləşim. Vallah, bu axırıncı dəfədi, bax, Fəridin ölmüşü! 
Sevda –İnanmıram sənə, inanmıram! Mən deyirəm: «Aydan 
aya», sən deyirsən: «Çaydan çaya». Məzahir, görürəm ki, sənin 
fikrin ancaq narkotikin yanındadı, o sənə ailədən də, uşaqdan da 
əziz olub. Ona görə də, sənlə mənimki tutmaz! İndiyəcən 
deməmişəm, amma indi deyirəm: “Səndən mənə ər, Fəridə ata 
çıxmayacaq!” 
Mezi – Qurban olum, Sevda, məni atıb getmə! 
Sevda – (çox əsəbi) Yox, daha dözə bilmirəm! Kondisioneri, 
soyuducunu, televizoru aparıb satdın – dinmədim, mənim pal-
paltarımı, qır-qızılımı satdın – üstünü vurmadım. Bu gün xrustal 
vaza yoxa çıxıb, sabah da yəqin ki, məni satacaqsan! Buna kim 
dözər, kim? Səninki səndə, mənimki məndə. Xudahafiz! 
Sevda uşağı da götürüb ağlaya-ağlaya gedir. Mezi pəncərə 
şüşəsini sındırıb venalarını kəsir, qan axır. Məsmə xanım çığırır, 
haray salır. Mezi qaçıb gedir. Səsə qonşu Nəcibə müəllimə gəlir. 
Nəcibə – Məsmə bacı, o nə səs idi elə? Yenə nə olub? 
Məsmə (yorğun) – Nə bilim, ay Nəcibə müəllimə? Yenə 
Məzahirin dəliliyi tutub, venalarını kəsir! Gəlinlə sözləşdilər, o da 
uşağı götürüb getdi dədəsi evinə. 
Nəcibə – Sevda yaxşı qızdı, onda bir günah görmürəm. Onun 
yerinə kim olsaydı elə edərdi. Bir ildi sizin evdən qeylü-qal 
kəsilmir. Çalışıb buna son qoymaq lazımdı! Ailəni dağıtmaq asan iş 
deyil. 
 32 
Məsmə – Bə mən başıdaşlı nə edim? Məzahirin öhdəsindən 
necə gəlim? 
Nəcibə – Hər şeyin bir yolu, yolağası olur. Məsmə bacı, sən 
onu apar qoy Narkoloji dispanserə, müalicə elətdir, yoxsa Məzahir 
arada qalıb məhv olacaq, hamıdan çox yanan da sən olacaqsan! Ona 
heyfim gəlir, cavandı, özü də pis uşaq deyil. 
Məsmə – Yəni deyirsən Məzahir təzədən adam olub adamlar 
cərgəsinə qoşulacaq? Gözüm elə qorxub ki, heç inanmağım gəlmir. 
Nəcibə – Niyə ki? Qasım müəllimin oğlu səninkindən betər idi. 
Aparıb müalicə elətdirdilər, indi, maşallah, gül kimidi! 
Bizim sinif müəllimələrindən birinin əri də narkoman idi. Yazıq 
üç ildi getmişdi, hələ də qız idi! (Qulağını çəkir) Onu da apardıdar 
xəstəxanaya, Vaqif həkimin yanına, müalicə olundu, indi, maşallah, 
özü uşaq gözləyir, əri də ta heroinə baxmır, işləyir, çörək qazanır. 
Sən ümidivi itirmə, oğluvu apar qoy Narkoloji dispanserə. 
Məsmə – Ay səni xoş xəbər olasan, Nəcibə müəllimə! Əgər 
Məzahir müalicə olunub düzəlsə, ömür boyu sənə minnətdar ollam! 
Nəcibə – Məsmə bacı, mən sənin yerivə olsam, əvvəlcə bir 
Qasım müəllimin arvadı Səmayə xanımla söhbət edərəm. 
Məsmə – Çox düz deyirsən, Nəcibə müəllimə. Onda qoy, 
Səmayə bacı ilə bir “ağız-ağıza dəyim”, sonra. Görüm, o nə məslə-
hət görür? 
Nəcibə – Neynək, «məsləhətli don gen olar». 
Məsmə – Ay Nəcibə müəllimə, Məzahir bizi hamının yanında 
gözükölgəli eləyib, borcluların əlindən heç bilmirəm hara baş 
götürüb qaçam. O qədər borc yığışıb ki! İndi “itə də bir əppək 
borcumuz var”. Bu dörd divardan başqa heç nəyimiz qalmayıb, 
məcbur bu evi satmalıyam, başqa çarəm yoxdu. İstəyirəm bu evi 
satıb borcları qaytarım, sonra da şəhərin kənarında bir xosək
*
 
alım… Nə deyirsən? 
Nəcibə – Sən nə danışırsan ay Məsmə bacı? Heç belə evi də 
satmaq olar? Bu ev axı, Aslan müəllimdən yadigardı. 
Məsmə (acizanə) – Çarəsizəm, ay Nəcibə müəllimə, çarəsizəm! 
Vallah, başqa bir çıxış yolu tapa bilmirəm. Nə edim? (Pauza) Elə 
 33 
dərddi ki, çəkirəm, bu dərdi dağa yükləsən, dağ da dözməz ki mən 
dözürəm. Axırıncı dəfə nə vaxt gülmüşəm – yadımdan çıxıb. Deyir: 
“Danışmaqdan dilim quruyub, ağlamaqdan gözüm”. 
Nəcibə – Bədsuyum olma, bircə sən deyilsən ki, bu dərdi 
çəkən… Sən Allahdan səbr dilə. Özü də dur ayağa, get Səmayə 
xanımgilə, “günü günə satma”. 
Gedirlər. 
Pərdə. 
 
 
 34 
 
Pərdə 
 
DÖRDÜNCÜ PƏRDƏ 
 
Xaş-xaşın “göz yaşını” bir dəfə dadan, 
Öz göz yaşını ömür boyu dadar. 
Deyim 
 
Həkim kabineti. Kabinetdə divan, kreslo, kitab şkafı, kuşetka, 
seyf, televizor, böyük yazı masası və s. qoyulub. Həkim ağ xalatda 
yazı masası arxasında oturub nə isə yazır. Qapı açılır, Məsmə 
xanım daxil olur. Həkim ayağa qalxıb ona kresloda yer göstərir. O 
oturur. 
Məsmə – Salam, həkim. 
Vaqif – Əleykə salam. Xeyir ola, xala, nə yaxşı? 
Məsmə – Heç soruşma, xalan sənə qurban! Bir oda düşmüşəm, 
“götürürəm əlim yanır, qoyuram yer”. Nə ölən kimi ölə bilirəm, nə 
qalan kimi qala. Allah baiskarın evini yıxsın, yıxdı mənim evimi! 
Xəcalətdən xeyrə, şərə də gedə bilmirəm. (Pauza.) Oğlumun gül 
kimi arvadı, ay parçası kimi uşağı... İndi nə evə baxır, nə eşiyə 
baxır. Bilmir ki, ailəsi hardadı, uşağı harda? Yanıram, külüm çıxır! 
Dərdim çoxdu, həkim, açıb-bükə bilmirəm, dost var, düşmən var. 
“Allah heç kimi övladla imtahana çəkməsin”, çətindi, çəkmək 
olmur! 
O gün tutmuşdular, Allah heç kimə göstərməsin! Bir müsibətlə 
onu qurtardıq, ta soruşma – dərimizi soydular e, dərimizi... 
Beş-altı gün ara verdi, indi yenə başlayıb... İndi bilmirəm ki, nə 
edim? Lap başımı itirmişəm! (Doluxsunur) 
Vaqif – Mən belə başa düşdüm ki, oğlunuz narkotik qəbul edir? 
Məsmə – Hə, hə, balamı salıblar narkotikə, həkim. Heroindi, 
nədi, ona düşüb... Qonşumuzun oğlu da heroinə qurşanmışdı. Onu 
keçən il Siz qurtarıbsız. İndi, maşallah, düzəlib. 
Vaqif – Kimdi qonşunuz? 
Məsmə – Pərviz, Qasım müəllimin oğlu. 
 35 
 
 
 36 
Vaqif – Hə, tanıyıram. Düzdü, onu mən müalicə etmişəm. İndi 
necədi? 
Məsmə – Yaxşıdı, heç kimə qoşulmur, işləyir, ailəsini saxlayır. 
Anası bilsəz Sizə nə qədər dua edir? Elə bura gəlməyi də o məsləhət 
gördü. Məni çevir balalarıvın başına. Məzahiri də Pərviz kimi elə, 
ver əlimə. 
Vaqif – Xala, danışın görüm, oğlunuz nə vaxtdan narkotikə 
başlayıb? Burnuna çəkir, yoxsa iynə vurur? 
Məsmə – İynə vurur, başıva dönüm, iynə. Allah o iynə 
çıxardanın evini yıxsın! Gündə dörd-beş dəfə vurmasa, deyir: “Ana, 
bağrım çatlayar”. Tutulandan sonra çox danladım, deyir: “Ana, bez-
mişəm, az qalıram özümü öldürəm!” Deyir: “Mənə kömək elə, bir 
qələtdi eləmişəm. Çıxandan sonra bir daha eləməyəcəm”. Mən də 
anayam, nə edim? Deyirəm: “Cavandı, birdən özünə qəsd edər, 
qalaram yaman günə”. Ondan sonra onun uşağına, ailəsinə kim 
baxacaq? Onsuz da ailədə başıpapaqlımız bircə elə Məzahirdi... 
(Pauza) Həkim, Məzahir bizi quru yurdda qoyub. Bizim topda-
ğıtmaz evimiz var idi. Evdə nə vardısa, Məzahir hamısını daşıyıb 
dəyər-dəyməzinə verib narkotikə. Ta satılası bir şeyimiz də 
qalmayıb! (Pauza) Ətraf dükanların hamısına borcluyuq. Gündə bir 
adam borca gəlir. Evdə otura da bilmirəm! 
Mənim yoldaşım həmişə karlı yelərdə işləyib. On il raykomun 
birinci katibi olub, son vaxtlar da tikinti idarəsində rəis idi. Bəlkə 
tanıyasız: Aslan Süleymanov. Allahdan gizli deyil, Sizdən nə 
gizlədim, atası onun belə-belə əməllərinə dözə bilmədi, ürəyi 
partladı, öldü... (Ağlayır) Ürək buna necə dözsün? 
Vaqif – Aslan müəllimi tanıyırdım. Allah ona rəhmət eləsin, 
yaxşı kişı idi. Hmm... Demək, bu onun oğludu? Yaxşı, xala, bəs 
oğlunuz indi haradadı? 
Məsmə (ağlaya-ağlaya, ucadan) – Heç bilirəm hansı 
cəhənnəmdədi? Yenə qoşulub üzünü mürdəşir yumuş Cibişə, görən, 
hara baş alıb gedib? Üç-dörd gündü evə-eşiyə də gəlmir, harada 
yatır, harada durur, anası ölmüş, nə yeyir, nə içir – bilmirəm. Elə də 
arıqlayıb ki... Bir dəri, bir sümükdü. Belə getsə, öləcək... (Gözünün 
 37 
yaşını silir) Məzahir qabaqlar bir gözəl, bir gözəl oğlan idi: hamı 
onun ağlını, qanacağını, qabiliyyətini deyirdi. Elə də əliaçıq idi ki! 
Yetənə əl tuturdu, kömək edirdi... 
Qonşuluqda Abdulla adında bir oğlan var, hamı ona Qara deyir, 
Məzahirlə uşaqlıqdan dost olublar. Beş-altı il bundan qabaq onunla 
iş qurdu, pul qazandı, maşın aldı, özünə Bakıda ev aldı. Bu 
zəhrimara düşəndən sonra ev də getdi, maşın da, iş də! Bütün 
dostları da, Qara da başından dağıldılar. Qara deyir: “Məsmə xala, 
narkomana etibar olmaz, kim onunla işləyər ki? Narkotiklə 
qurtarsın, xətri nə istəyir eləyim onunçün” (Uzun pauza). Həkim, 
indi Qara dönüb olub Abdulla müəllim. O, özünə ikimərtəbəli bir 
imarət saldırıb ki, iki göz istəyir tamaşa eləyə! Onun anasına Qara 
Fatma deyərdilər, onun-bunun işini görərdi, xalça-palazını yuyardı. 
“Ağ gün adamı ağardar, qara gün qaraldar”, – deyiblər. İndi o 
Fatma bir ağ ət gətirib ki, görən onu tanımır. Yaslara da gündə bir 
təzə paltar geyib gələr. Qara anasını elə saxlayır, amma mənimki?.. 
“Kiminin əvvəli, kiminin axırı”. Ehh... Bə, mən indi nə edim? Mənə 
bir məsləhət verin, həkim. 
Vaqif – Məsmə xala, Məzahiri təcili buraya gətirmək lazımdı. 
Onu tez tapın, xəstəxanaya gətirin, yoxsa gec olacaq! 
Məsmə – Düzdü, doktor. Gedim qardaşım oğluna yalvarım, onu 
axtarıb tapsın, bir al-dillə bura gətirsin. Görəsən, o hara baş alıb 
gedib? Siz Allah, məni bağışlayın. Məsmə xalan dərdlidi, “dərdli 
söyləgən olar”. 
Gedir. Əlində balaca dəri çanta olan gözlüklü bir kişi kabinetə 
daxil olur. 
Müxbir (tez-tez danışır) – Salam, gəlmək olar? 
Vaqif – Salam, olar. 
Müxbir – Mən radiodan gəlmişəm, müxbirəm. Tanış olaq: 
Səməd Kərimbəyli. 
Müxbir həkimə yaxınlaşır, onlar görüşürlər. 
Vaqif – Xoş gəlibsiz, əyləşin. 
Səməd Kərimbəyli – Sizdən narkomaniya mövzusunda müsa-
hibə götürmək istəyirəm. Vaxtınız var? 
 38 
Vaqif (gülümsəyir) – Taparıq. Sizi konkret nə maraqlandırır? 
Səməd Kərimbəyli – Mən narkomaniya ilə bağlı bir neçə sual 
hazırlamışam. Sizin icazənizlə cavabınızı diktofona yazmaq 
istəyirəm. Olar? 
Müxbir diktofonu masanın üstünə qoyur. Həkim danışmaq üçün 
hazırlaşır: boğazını arıtlayır, kresloda dikəlib oturur, qalstukunu 
düzəldir. 
Vaqif – Olar, mən hazır. 
Səməd Kərimbəyli – Hörmətli dinləyicilər, mən Narkoloji 
dispanserdəyəm. İndi dispanserin baş həkimi Vaqif Əlixanlı ilə 
söhbət edirik. (Həkimə müraciətlə) Narkomaniya tibbi və sosial 
problemdir. Tibbi problem nədir? 
Vaqif – Narkotik maddələr ürəyin yığılma qabiliyyəti olan 
liflərini məhv edir, damarları daraldır, qanı laxtalandırır. Axırda 
qanın hərəkəti ləngiyir, toxumalarda oksidləşmə-bərpa prosesi pozu-
lur; 
– Qaraciyərdə narkotikin zərərli təsiri nəticəsində əvvəlcə 
hepatit, sonra isə sirroz inkişaf edir. Qeyd etmək lazımdır ki, 
narkomanlar arasında qaraciyərin C virus hepatiti geniş yayılıb ki, 
bu xəstəlik də müalicəyə çox çətin tabe olur; 
– Böyrəklərin fəaliyyəti qənaətbəxş olmur. Cinsi sfera elə 
zədələnir ki, narkomanlar arasında impotensiya bir problem kimi 
durur; 
– Narkotikin zərərli təsirindən immun sistemi zəifləyir, nəticə-
də, infeksion xəstəliklərə tutulma asanlaşır və ağciyərlərdə vərəm 
baş qaldırır; 
– Həzm və endokrin sistemin işi pozulur. Bu pozğunluqlar öz 
növbəsində digər sistemlərə də mənfi təsir edir; 
– Qəbul edilən hər bir porsiya narkotik, ya alkoqol azı 1000-
2000 beyin hüceyrəsini məhv edir. Narkotik maddələr beyini necə 
deyərlər “qurutduğu” üçün kəskin nevrasteniya, depressiya və psixi 
xəstəliklərə çox rast gəlinir; 
 39 
 
 
 
 40 
– Narkomanlar arasında QİÇS (SPİD) və zöhrəvi xəstəliklər 
geniş yayılıb ki, onlardan birincisi sağalmaz, ikincisi isə ağır xəs-
təlik sayılır. 
Bir sözlə, sanki narkomanların boynundan xəstəliklərdən 
“hörülmüş” qorxunc bir “çələng” asılmış olur. 
Səməd Kərimbəyli – Bəs sosial problem? 
Vaqif – Narkotik maddələr təkcə insan orqanizmində pato-
logiyalar əmələ gətirmir, o, sosial həyatda da pozğunluqlar törədir. 
Harada narkotik varsa, orada müflisləşmə, müxtəlif cinayətlər, 
boşanma, pozğun həyat, yol-qəza və bədbəxt hadisələr, yanğın, ağır 
xəstəliklər, cavan yaşda ölüm, qüsurlu doğulmuş uşaq və s. var. 
Onlar işləmir, avara gəzir və tüfeyli həyat sürürlər. 
Onu da qeyd etmək lazımdır ki, narkomanın acı taleyi və 
dözülməz əməllərinə biganə qala bilməyən yaxınları ya ağır 
xəstəliklərə (iflic, infarkt, xərçəng, diabet və s.) tutulur, ölür, bəzən 
də özlərini öldürürlər. Heroin – ailəvi qırğın silahına çevrilir. 
Hərtərəfli maddi və mənəvi düşkünlük (depressiya) vəziy-
yətində olan və acınacaqlı həyatından bezən bədbəxt narkoman isə 
çox vaxt “peredoza”
*
 yolu ilə intihara üstünlük verir. 
Narkotik maddə qəbulu çoxlu pul tələb edir. Daim artan bu 
tələbatı ödəmək üçün narkoman pula çevrilə bilən nə varsa (ev, 
maşın, dükan, daş-qaş və s.), hamısını, hamısını satır və həmin pulu 
narkotik maddəyə sərf edir. Nəticədə, narkotik maddə qəbulundan 
əvvəl zəngin olan bir adam sonda var-yoxdan çıxır, müflisləşir və 
borca düşür. 
Səməd Kərimbəyli – Narkomaniya kriminal aləmə necə təsir 
edir? 
Vaqif – Narkomanın beynində daim bu fikirlər dominantlıq 
edir: “Pul tapım, “mal” tapım, “mal” bişirim, “mal” vurum”. Onun 
qəlbi, canı və cibi bu fikirlərə tabe olub, onların diqtəsi ilə hərəkət 
edir. Belə adamlar cinayət etməyə çox meyilli olurlar. Ona görə də, 
ölkədə törədilən cinayətlərin (oğurluq, xuliqanlıq, dələduzluq, qətl, 
yol-qəza və s.) xeyli hissəsi narkotik qəbulu zəminində baş verir. 
Özü də bu pay getdikcə artmaqdadır... 
Səməd Kərimbəyli – Narkomanlarda şəxsiyyət və əxlaq necə 
 41 
dəyişir? 
Vaqif – Narkotik maddə qəbulu onların əxlaqını pozur, şəxsiy-
yətlərini alçaldır; tədricən yaxşılıq pisliklə, xeyirxahlıq bədxahlıqla, 
sədaqət satqınlıqla, əməksevərlik avaraçılıqla, dürüstlük nadürüst-
lüklə, dostluq hissi xainliklə, bir sözlə, insana xas olan bütün əxlaqi 
gözəlliklər vəhşi bir çirkinliklə əvəz olunur. Belə adamlar ailədən, 
qohum-qardaş və dostlardan soyuyur, onlardan yan gəzir, əvəzində 
özləri kimi namussuz və şəxsiyyətsiz məxluqlarla yoldaşlıq edirlər. 
Narkotik olan yerdə böyük-kiçik olmaz, xətir-hörmət qalmaz. 
Səməd Kərimbəyli – Hansi zahiri və davranış dəyişikliyi 
narkotik maddə qəbulundan şübhələnməyə əsas verir? 
Vaqif – Narkomanlar üzü tüklü və səliqəsiz gəzir, gözləri 
sulanır və göz qapaqları şişib qızarır, tez-tez qaşınır, üşüyür, çox 
tərləyir, tərdən daim spesifik iy gəlir, asqırır, burunlarından selik 
axır və s. Onlar arıqlayır və qaralırlar. Narkomanların səsi kobud və 
xırıltılı olur. Onlar sudan qorxub, yuyunmaq istəmir (?), tualetə tez-
tez gedib orada çox qalır, şübhəli adamlarla oturub-durur, müxtəlif 
bəhanələrlə evdən pul tələb edir, yalan danışır, oğurluq və s. edirlər. 
Narkotik maddə qəbul edənlər iştahadan düşür, yuxuları pozulur, 
əhval-ruhiyyələri dəyişkən, özləri isə çox əsəbi olurlar. Narkotik 
maddələr siqaretə olan “yanğını” artırdığı üçün çoxlu siqaret çəkmə 
də, onların çöməltmə oturmaları da şübhəli əlamət sayıla bilər. Əgər 
onlardan şpris, qara qaşıq, ya narkotik maddə tapsanız, yaxud iynə 
yerləri aşkar etsəniz, mütləq həkim-narkoloqa müraciət edin. 
Səməd Kərimbəyli – Davranışı belə şübhə doğuran şəxsin 
narkotik maddə qəbul edib-etməməsini necə və harada dəqiq 
yoxlamaq olar? 
Vaqif – Bunun üçün həmin şəxsi mütləq həkim-narkoloqun 
yanına aparmaq və onun bioloji mayesini (sidik) ekspress-test 
metodu ilə müayinə etdirmək lazımdır. Həkim-narkoloq bü üsulla 
onun son beş gündə hansı narkotik maddə (heroin, nəşə, kokain və 
s.) qəbulu faktını dəqiqliklə təyin edə bilər. 
Səməd Kərimbəyli – Maraqlı və dolğun müsahibə üçün sağ 
olun! 
Müxbir diktofonu söndürür və onu əl çantasına qoyur. Həkim 
 42 
selektorun düyməsini basır və ora: “Aida xanım, bizə çay verə 
bilərsən?” – deyir. Tezliklə qapı açılır, katibə əlində məcmeyi 
kabinetə daxil olur. O, iki stəkan çayı, limonu, konfet və qənd qabını 
müxbirlə həkimin qarşısına düzüb çıxır. Həkimlə müxbir çay içə-içə 
söhbət edirlər. 
Səməd Kərimbəyli – Vaqif həkim, Sizdən bir ricam olacaq. 
Mənim işdə bir dostum var, çox qabiliyyətli və savadlı adamdı. Bu 
yaxınlarda öyrənib ki, oğlu narkomandı. Özü də oğlunu üç aydı 
nişanlayıb. Deyir: “Gecələr yerimə elə bil qor dolur, yata bilmirəm. 
Əgər qız tərəfi bilsə, nişanı qaytaracaq, biabırçılıq olacaq!” Özünüz 
bilirsiz ki, bizdə narkomana necə baxırlar? Biləndə ki, bura gəlirəm 
məni qırağa çəkib yalvardı ki, “sən Allah, həkimə de, bir əlac 
eləsin!” Yazıq elə bir günə düşmüşdü ki, mən onu bu on ildə heç 
vaxt o vəziyyətdə görməmişdim. Ona yazığım gəldı. Görünür, bu 
ağır dərddi... 
Vaqif – Özü də çox ağır bir dərd... Evində narkoman olmayan 
onun nə demək olduğunu bilə bilməz! Oğlu narkoman olan elə 
valideyn tanıyıram ki, övladına Allahdan bircə ölüm arzulayır! Nə 
isə... Səməd müəllim, Siz dostunuza deyin ki, oğlunu mütləq 
müalicə etdirsin, mütləq! Özü də həkim-narkoloqun rəhbərliyi ilə. 
Həkim masanın üstündən vizit kartını götürüb müxbirə verir. 
Vaqif – Artıq Sizdə mənim iş və mobil telefonlarımın nömrələri 
var. Qoy, dostunuz mənə zəng etsin, danışaq. Əgər oğlan özü 
tərgitmək istəməsə, onu məcbur etməklə bir şeyə nail olmaq müm-
kün olmayacaq. Mən istəyirəm ki, dostunuz bunu qabaqcadan bil-
sin, yaxşı? 
Səməd Kərimbəyli – Aydındır. Sizin sözlərinizi və telefon 
nömrənizi dostuma çatdıraram. Dolğun müsahibə və çay üçün sağ 
olun! 
Həkim müxbirlə görüşüb onu qapıya qədər yola salır. Kabinetə 
bir qadın daxil olur. 
Leyli – Salam, həkim, mən yoldaşımdan ötrü gəlmişəm. 
Vaqif – Salam. Sizin problem nədir? 
Leyli – Mənimki içir.., gecə demir, gündüz demir, içir. Özü də 
sənətkardı, əlləri «qızıldı». İçməyəndə adamdı, ailəsinə, uşağına  
 43 
 
 
 
 
 
 44 
yaxşı baxır, hamıya yanımlıdı. İçməsə, «quzu»du, «mələsə əti 
yeyilər». Amma elə ki, içdi… üzünü görmə! Gərək biz evdən 
qaçaq! Evi vuracaq, dağıdacaq… Məndə ana qoymur, dədə qoymur, 
söyüb yamanlayır. Uşaqlar da, qonşular da beziblər ondan. Mən 
heç, ailəsiyəm, birtəhər dözürəm. Deyirəm: «Bəs, uşaqların günahı 
nədi?» Sizdən də üzüqaralıq edirəm, üç uşağım var: ikisi qızdı, biri 
oğlan. Qızlarım yekəlib, bu gün-sabah ərə getməlidilər. Ay doktor, 
sən də mənim qardaşım, indi kim alkaşın qızını alar? Oğlum da təzə 
əsgərlikdən gəlib. Atasının bu əməllərinə dözə bilmir. Deyir: 
«Mama, baş götürüb evdən gedəcəm!» İndi qalmışam yaman günə! 
Uşaqlar da, mən də əsəbi olmuşuq. Axı, nə qədər yalvar-yapış 
etmək olar, nə qədər sıxılmaq olar, nə qədər ağlamaq olar? 
Vaqif – O çoxdan içir? 
Leyli – Biz iyirmi beş ildi ki, ailə qurmuşuq. Bu iyirmi beş ilin 
azı on beş ilini o hər gün içib, hər gün içib… Mən bəxtiqara bir ağ 
gün görməmişəm. Uşaqlarım qonşunun evində, ağac altında yatıblar 
– elə böyütmüşəm onları. Nə isə... Axır vaxtlar da, ay doktor, elə bil, 
onun başı xarab olub. Özü ilə danışır, gah deyir: «Qoymayın, məni 
güdürlər, tutacaqlar», gah məndən şübhələnir, gah da qonşulardan. 
Bir də görürsən qaçıb girdi kravatın
*
 altına. Deyirəm: «Elə niyə 
eləyirsən?». Deyir: «Qorxuram». 
İndi onün özünü də gətirmişəm, eşikdə gözləyir. Deyirəm: «Ya 
ölsün, ölüsünü aparım, ya dirisini». Belə yaşamaq daha mümkün 
deyil. Özü də qoca deyil e, cəmisi qırx doqquz yaşı var. Amma 
görən elə bilər o, yetmiş yaşlı qocadı. Hələ mənimlə yanaşı gedəndə 
çox adam elə bilir ki, o mənim atamdı. 
Vaqif – Xanım, Siz xəstəni aparın qəbul şöbəsinə. Oradan da 
stasionara qoyarlar. Görünür, xəstə ağır xəstədi, amma biz nə 
lazımsa edərik, narahat olmayın. 
Leyli – Sağ olun, doktor, Allah balanızı saxlasın. 
 
Gedir. 
Pərdə 
 45 
 
BEŞİNCİ PƏRDƏ 
 
Hər şeyə çarədi – “qarə”,  
“Qarə”yə yoxdu çarə. 
Müəllif 
 
Xəstələr üçün palata. Dörd çarpayı, tumba, televizor və 
maqnitofon qoyulub. Çarpayıların ikisində xəstə var. Onlar həzin 
musiqiyə qulaq asırlar. Üçüncü xəstə – Mezini tibb bacısı qoluna 
girib gətirir. Mezi özünü çarpayıya tullayır, ağrıdan qıvrılıb açılır, 
zarıldayır. Əlini gah başına, gah dizinə vurur, gah da saçını yolur. 
Birdən yerindən sıçrayaraq tullanır, ora-bura qaçır, nə edəcəyini 
bilmir... Həkim palataya daxil olur. 
Mezi (təngnəfəs) – Ağrıdan ölürəm, doktor, tez olun, bir tramal
*
 
vurun, dözə bilmirəm! 
Vaqif – Günay, Adilə xanımdan bir ağrıkəsici götür, gəl, 
xəstəyə vur. Tez ol! 
Mezi (çıgırır) – Sümüklərim sınır! Başım çönür, özümü 
doğramaq istəyirəm! 
Tibb bacısı çıxır və tezliklə əlində şpris geri qayıdır, damara 
iynə vurmaq üçün onun venasını axtarır, tapa bilmir. Mezi ağrıdan 
yerində dura bilmir, çapalayır. 
Vaqif (ucadan) – Sakit ol, sakit ol! İmkan ver, iynəni vuraq. 
Həkim Mezinin qolundan tutur. Tibb bacısı onun yuxu venasına 
iynə vurur: xəstə sakitləşir. 
Günay – Doktor, indi bir çətinliklə damara düşdüm, sabah nə 
edəcəyəm – bilmirəm. Damar yoxdu! 
Vaqif – Görürəm. Damar tonusdan düşüb, divarı qalınlaşıb, hər 
yeri göyərib, döyənəkdi. Gərək körpücükaltı venaya kateter qoyaq. 
Həkim cib telefonunu çıxarır və nömrə yığır. 
Alo, Zakir həkim, salam, necəsən? Sağ ol. İndicə heroin 
narkomaniyası ilə bir ağır xəstə gətiriblər. Onun körpücükaltı 
venasına kateter qoymaq lazımdı. Nə vaxt bura keçə bilərsən? 
Yaxşı, onda gözləyirəm. Sağ ol. 
 46 
Həkim xəstənin təzyiqini ölçür, nəbzini tutur. Ürəyinə və 
ağciyərlərinə qulaq asır. Qarnını əllərilə palpasiya edir. Axırda 
xəstənin dizlərinə və qollarına çəkiclə vurub reflekslərini yoxlayır. 
Mezi (qayğılı səslə) – Doktor, necədi vəziyyətim? 
Vaqif (ağır-ağır) – Açığı, vəziyyətin yaxşı deyil… Səndə 
ekstrasistoliya var, əzizim, nəbzin isə dəqiqədə 110 dəfə vurur. 
Arterial təzyiqin 90/60 mm civə sütunudu. Qara ciyərin 8 sm böyü-
yüb, ağrılıdı – bu, yaxşı əlamət deyil. Reflekslərin də çox güclənib. 
Sabahkı müayinələrdən sonra sənin xəstəliyinin ağırlıq dərəcəsini 
daha dəqiq müəyyən edə biləcəyik. 
Viloş (burnunda danışır) – Doktor, birdəfəlik de ki, ona 
«kapremont»
*
 lazımdı da! 
Əbili (özünəməxsus ləhcə ilə) – Deyir: «Kor kora «kor» 
deməsə, bağrı çatlar!» 
Vaqif – Nə vaxtdan başlamısan? 
Mezi – Üç ildi. 
Vaqif – Gündə nə qədər heroin qəbul edirsən? 
Mezi – O baxır günə… Gün olub bir qram, gün olub üç qram 
heroin vurmuşam, gün də olub bir-iki «çet». 
Vaqif – Aha. Yuxun necədi? 
Mezi – Pis. Gecələr yata bilmirəm. Səhərə yaxın bir-iki saat 
yatam, ya yatmayam. Yatanda da qarmaqarışıq yuxular görürəm. 
Vaqif – Əsəblərin necədi? 
Mezi – Onu demə, doktor, çox əsəbiyəm e, çox. 
Vaqif – Bəs cinsi fəaliyyətin? 
Məzahir başını aşağı salır, dinmir. 
Vaqif – Neçə yaşın var? 
Mezi – İyirmi beş. 
Vaqif (zarafatyana) – O barədə rəqəmlərin yeri, deyəsən, 
dəyişik düşüb: halın əlli ikiyə uyğun gəlir… Yaxşı, gündə nə qədər 
siqaret çəkirsən? 
Mezi – Narkotikə başlamamışdan qabaq bir qutu mənə iki-üç 
gün bəs edirdi. İndi isə gündə üç-dörd qutu görmür. «Mal» 
vurandan sonra adamın ürəyi elə siqaret istəyir ki! 
 47 
Vaqif– Siqareti neçənci sinifdən çəkirsən? 
Mezi – Onuncu sinifdən. 
Vaqif – Bəs nəşəni? 
Mezi – Elə o vaxtlardan... 
Vaqif – Dərmanlarla aran necədi? 
Mezi – Nə bilim? Son vaxtlar heroinə pul çatmayanda 
diazepamdan, tramaldan-zaddan atmışam. 
Vaqif – Aydındı. Demək, səndə həm heroin narkomaniyası, 
həm tabakomaniya, həm də dərman toksikomaniyası var. Sən vəziy-
yətin necə ciddi olduğunu başa düşürsən? Köhnə həkimlərdən biri 
deyib ki, «biz üç nəfərik: mən – həkim, sən – xəstə, o – xəstəlik. 
Əgər xəstə həkimin tərəfinə keçsə, biz iki olarıq, xəstəlik tək qalar 
və biz ona qalib gələrik! Yox, əgər xəstə xəstəliyin tərəfinə keçsə, 
onda həkim tək qalar və xəstəliyə qalib gələ bilməz». Əzizim, sənin 
qarşında iki yol var: ya müalicə olunub düz yola qayıtmalısan, ya da 
narkotikin dalınca getməlisən. Üçüncü yolun yoxdu! Narkotik isə 
adamı hara aparıb çıxarır – bunu özün məndən də yaxşı bilirsən. 
Narkotik qəbul edən hər bir şəxs evə iki dəst paltar alıb qoymalıdı: 
biri kəfəndi, o biri isə dustaq paltarı, çünki o paltarlardan birini 
tezliklə geyməli olacaq. Bildin? 
Mezi – Doktor, mən bu həyatdan bezmişəm, özü də heroindən 
iyrənirəm! Fikrim müalicə olunub çıxmaqdı. Sizdən xahiş edirəm 
ki, nə lazımsa eləyin, məni bu bəladan qurtarın! Ömrüm boyu Sizə 
minnətdar olaram. 
Vaqif – Mən də, dispanserin tibbi personalı da əlindən gələni 
edəcək. Sənin vəzifən isə narkomanlarla əlaqəni birdəfəlik kəsməkdi! 
Əgər səndən şübhəli bir şey hiss etsəm, ya testdən çıxmasan, dərhal 
evə yazacam. Bildin? Gəl, “şərti şumda kəsək!”. 
Mezi – Bəli, doktor. İnşallah, elə şeylər olmaz! Mən buraya 
müalicəyə gəlmişəm. 
Vaqif – Bu təkcə müalicə məsələsi deyil. Bu, həyatla ölümün, 
Xeyirlə Şərin mübarizəsi məsələsidi –– bunu daim yadda saxla. 
Günay, Məzahiri sabah hərtərəfli yoxlamaq lazımdı: sidiyin, qanın 
analizi, hepatit C-yə, bir də VİÇ-ə görə müayinə, ağciyərlərin 
 48 
rentgenoqrafiyası. Sonra… Simuzər xalaya de, qoy, Məzahirin 
sanitar təmizliyinə bir baxsın. 
Günay – Baş üstə, doktor. 
Zakir həkim daxil olur. O, xəstədən köynəyini çıxarmağı xahiş 
edir. Həkim körpücük sümüyünün yanını novokainlə keyləşdirir və 
körpücükaltı venaya kateter qoyur. Tibb bacısı sistemi çarpayının 
yanına gətirir və kateterə sancır. Maye gedə-gedə Günay bir neçə 
iynəni sistemin rezin hissəsinə vurur. Vurulan iynələrin təsirindən 
Mezi yuxuya gedir. Digər xəstələr Meziyə yaxınlaşır və ona tamaşa 
edirlər. 
 
 
 49 
Viloş – Doktor, mən bunu tanıyıram. Atası son vaxtlar tikinti 
idarəsinin rəisi idi, keçən il öldü. Şahab məhləsində qalırlar. Üç ildi 
«şəpləyir»
*
. Cibişlə bir «kruq»
*
durlar. Özü də bizim məhlədən qız 
alıb. 
Əbili – Deyəsən, bir yerdə çox olubsuz? 
Viloş – Yoox. Onun «kruq»u ayrı, mənimki ayrı. Mən çəkə-
niyəm, o, «iynəyə oturub». Mən ömrümdə iynəyə yaxın getmərəm. 
İynə kişi işi deyil! 
Əbili – Ə, nə fərqi var, iynə vurdun, ya nəşə çəkdin? Narkotik 
elə narkotikdi da. «İlanın ağına da lənət, qarasına da»… 
Viloş – Fərqi çoxdu… Sən elə şeyləri bilməzsən. Nəşə elədi ki, 
olanda çəkirsən, olmayanda yox. Nəşə narkotiklərin «şah»ıdı! Özü 
də mən «zloy»
*
 narkoman olmamışam. Belə də… Bala-bala çək-
mişəm özüm üçün. Şofer babayam, on ildi işləyirəm, hələ bir dəfə 
də olsun Viloş ustanın əlindən xəta çıxdığını görən olmayıb. 
Əbili – Ə, niyə yalan danışırsan? Dörd il bundan qabaq 
körpüdən çaya kəllə vuran kim idi? 
Viloş (mızıldayır) – Əşşi, o da bir iş idi oldu. 
Əbili – Bə keçən ay «avariya»
*
 eləyən kim idi? 
Viloş – Əh! Nə bilim? Uşaqlar bir “baş”
*
 “mürşüdü”
*
 nəşə 
vermişdilər – ondan sonra oldu. (Əsəbiləşir) Sən də, əl çək də 
məndən. 
Günay – “Yalançının şahidi yanında olar”. 
Əbili – And içsə də Qurana, 
İnanma narkomana. (Gülüşürlər) 
Viloş – Bə sənin əlivə nə olub? 
Əbili – Sexdə «stanoka»
*
 düşüb. 
Viloş – Görürsən, qəzavü-qədər olanda olur. 
Əbili – Qardaş, mən danmıram ki! İçmişəm, «piyan»
*
 olmu-
şam, əlim «stanoka» düşüb. Deyirəm, yəni: «gəl, əyri oturaq, düz 
danışaq». 
Vaqif – Viloş, sən dörd-beş gündən sonra burdan çıxırsan. İndi 
özüvü necə hiss edirsən? 
 50 
 
 
 
 51 
Viloş – Əla! Yuxum yaxşı, iştaham yaxşı. Özüm də «bomba» 
kimiyəm. Buradan çıxandan sonra Əshabü-Kəhfə
*
 gedib qurban 
kəsib tövbə edəcəm. Həvəsdi, bəsdi, ta uşaqlar da böyüyüb. Arvad-
uşaq adamın üzünə durur! 
Vaqif – And içənlər, pirə gedənlər çox olub, amma əməl 
edənlər az. 
Viloş – Mən o kişilərdən deyiləm, dedim, qurtardı getdi! Tövbə 
edib nəşəyə əl uzatmaq günahdı, adamı tutar. Əgər çəksəm, heç bu 
başdan pirə də getmərəm. Mən elə şeylərdən qorxaram, doktor. 
Vaqif – Görək də… Göstər kişiliyivi. Sən necə, Əbili? 
Əbili (əllərini yuxarı qaldırır) – Mən qələt elərəm! Araq mənə 
elədiyini eləyib, ta nəyim qalıb? Cül kimi sexim vardı, pulum, 
param, adım, sanım… Şəhərdə iki usta olsaydı, biri mən idim. 
Alkaşlar başıma qarğa-quzğun kimi yığışardılar. Axşam sexin qaba-
ğında bəlkə dörd-beş nəfər məni gözləyirdi, çünki işləyirdim, pulum 
var idi… Hər gün onlarla «ley-pey»
*
. Bir də gördüm Leylan 
düzündə qalmışam. Hanı o dostlar? İndi yanıma bir qutu siqaret gə-
tirənim də yoxdu! Hələ indi başıma dəyir… Arvad neçə dəfə dedi, 
eşitmədim. Üstəlik, onu döydüm, söydüm, uşaqları qan-bağır 
elədim. Axırda arvad bezdi, uşaqları da götürüb getdi… (Pauza) 
Deyir, böyük oğlum təkər sexində işləyir. Ortancıl çayxanada 
günəmuzd fəhlədi. Xırda oğlan da bazarda peraşki
*
 satır. Kül 
mənim başıma! (İki əlli başına qapaz vurur) 
Vaqif – Xəstəxanadan çıxandan sonra nə edəcəksən? 
Əbili – Gedib sexi açacam, işləyəcəm, qapı-pəncərə düzəldəcəm. 
Sənətim dülgərlikdi də! Sonra ailəmi gətirib saxlayacam, uşaqları 
məktəbə göndərəcəm. 
Vaqif – Ailənlə rəsmi ayrılmısan? 
Əbili – Yoox… Arvad məhkəməyə ərizə verib, amma hələ 
məhkəmə olmayıb. Doktor, Siz mənə yaxşı bir arayış verə bilərsiz? 
Vaqif – Nə barədə? 
Əbili – Yəni mənim müalicə olunmağım barədə. Məhkəməyə 
verəcəm. Bir də bizimkilər inanmazlar ki, mən artıq içməyəcəm. Siz 
 52 
bəlkə, bizimkilərlə danışasız? Xahiş edirəm, doktor, çox xahiş 
edirəm. 
Vaqif – Nə olar, danışaram. Amma gərək sən də sözüvün üs-
tündə durasan, içməyəsən. 
Əbili – Yox, yox, içməyəcəm, içənin atasına lənət! Hələ in-
diyəcən butulkaya qalib gələn olmayıb, butulka hamıya qalib gəlib! 
Mən bunu burda başa düşdüm. 
Vaqif – Sənə, Əbili, kompleks müalicə, plyus alkoqola qarşı 
iyrəndirici terapiya aparılıb. Effekti də yaxşıdı. Amma son sözü 
yenə də insan özü deyir, çünki insan şüurlu məxluqdu. Bilirsən də 
nə deyirəm? Ailə və qohumların inamını qazanmaq, özüvü 
doğrultmaq üçün sənə hələ çox çalışmaq lazım gələcək. 
Əbili – Sizə söz verirəm, çalışacam! Allah qoysa, özüvüz 
görəcəksiz, doktor. 
Vaqif – Allah ağzından eşitsin, uşaqların yazıqdı. 
Əbili – Doktor, qoy bir söz də deyim, ürəyimdə qalmasın. Mən 
bura gələnəcən araq da içirdim, siqaret də çəkirdim. Sizin sayənizdə 
burada arağı da yerə qoymuşam, siqareti də! Demək, bura mənim 
kimilər üçün əstəğfürullah, elə pirdi də? Elə deyil? 
Vaqif (gülə-gülə) – Yaman dedin, Əbili. Sağ ol! 
Həkimlər və tibb bacısı çıxırlar. Səfərlə Qara əllərində meyvə 
dolu zənbil və bir blok siqaret palataya daxil olurlar. 
Qara – Salam. 
Viloş – Əleykə salam. Mezinin yanına gəlibsiz? 
Səfər – Hə, Məzahirin. 
Viloş – Ona iynə vurdular, yatdı, indi oyadaram: Mezi, Mezi, 
dur, dostların gəlib. 
Məzahir gözlərini açır. 
Qara – Ə, Məzahir, bu nə gün-dirilikdi? Necəsən? Gör, bir kim 
gəlib? 
Məzahirlə Səfər görüşürlər. 
Mezi – Səfər, sən hara, bura hara? Xoş gördük. 
 53 
Səfər – Xoş günün olsun. Üç gündü ki, Bakıdan gəlmişəm. Dü-
nən Məsmə xala ilə görüşdüm. Səndən çox giley elədi. Arvad 
yaman düşüb, fikir eləyir, hamısı da sənin üzündən. 
Mezi – Bilirəm, başa düşürəm. (Başını aşağı dikir) 
Səfər – Necədi vəziyyətin? 
Mezi – Vəziyyətim… həkim məni yoxladı, sabah da ana-
lizlərimi verəcəm. Nə bilim, Səfər, deyəsən, yaxşı deyiləm axı. 
Səfər – Məzahir, məktəbdə əlaçı şagird olubsan, səni məhlədə 
hamıya nümunə göstərirdilər. Bəs, necə oldu ki, sən narkoman 
oldun? 
Mezi (köksünü ötürür) – Heç özüm də bilmirəm… Univer-
sitetin üçüncü kursunda oxuyanda Qara ilə birlikdə bankdan kredit 
götürdük, başladıq işləməyə. Əlimiz də gətirirdi, ayağımız da, pula 
pul demirdik… Üç il bundan qabaq uşaqlarla Söyüdlü restoranda 
oturmuşduq, yeyib-içirdik. Dedilər: «Gedək saunaya». O vaxt 
Sulduz təzə bir sauna açmışdı. Getdik ora. Bir az bilyard oynadıq, 
saunaya girdik. Orada massajist qızlar var, onlarla məzələndik. Qız-
lar bizə pivə, araq gətirdilər. İçdim, gördüm ki, məni tutdu. Dedilər: 
«Bundan bir şey çıxmaz, gedək «sıxaq»
*
. Orada dalda bir otaq var, 
yığışdıq ora, dörd nəfər idik, «poker»
*
 oynadıq. Mənim əlim gətirdi, 
bunları uddum. Gördüm ki, onlar bir-bir keçirlər o biri otağa. 
Qayıdanda da hamısı nəşəli, gülə-gülə gəlirlər. Soruşdum ki, «orada 
nə var ki, hamınız ora gedirsiz?» Dedilər: «Bilmək istəyirsənsə, özün 
buyur, bax». Mən o otağa girəndə gördüm ki, Cibiş əlində dolu şpris 
özünə iynə vurur. Dedim: «Bu nədi?» Dedi: «Heroin. İstəyirsən sən 
də vur, bunun “kayfı” bambaşqadı». Dedim: «Axı, mən iynə vura bil-
mirəm?» Cibiş dedi: «Narahat olma, mən vuraram». Dediyim kimi, 
həmin vaxt çox kefli idim. Elə kefli başa da mənə iynə vurdular… 
On-on beş gündən sonra gördüm ki, daha heroinsiz qala bilmirəm… 
Qara bilir, mənim o vaxt maddi imkanım çox geniş idi, çünki 
gecə-gündüz işləyirdim, durmaq yox idi. Narkotikə düşəndən sonra, 
inanın, elə olub ki, Cibişə, ya Mazana on-on iki min dollar verib 
göndərmişəm «kristal mal» dalınca! Sonra heroin məni işdən-
gücdən də elədi. Yavaş-yavaş “iynəyə oturdum”, «mal» olanda 
 54 
günlərlə evdən eşiyə çıxmırdım, iynələnib yatırdım. Necə deyərlər: 
«İçim, uçum» qaydası ilə yaşayırdım. Gün olub beş-altı dəfə, gün 
olub səkkiz-on dəfə iynə vurmuşam... İş töküldü qaldı, şəriklərim 
məndən ayrıldılar. Bir gün gördüm ki, tək qalmışam! Axırda Qara da 
məndən uzaqlaşdı… 
Qara – Özün günahkarsan! Mən sənə neçə dəfə dedim, 
eşitmədin. 
Mezi – Mən səni qınamıram. Sənin yerivə kim olsa idi, elə 
edərdi. Günahların hamısı məndədi. Daha doğrusu, heroində… Hə, 
Səfər, yavaş-yavaş başladım dükanları, maşını, Bakıdakı evi 
satmağa… Bir müddətdən sonra onları da satıb vurdum damara! 
Axırda, düşdüm borca. Əvvəlcə, beş-altı adamdan borc istədim, ver-
dilər, çünki mənim narkoman olduğumu hələ bilmirdilər. Biləndən 
sonra, daha heç kim mənə borc pul vermədi. Məcbur oldum 
“ilişdim” evə. Evdə nə vardısa, hamısını satdım, ya da heroinə də-
yişdim. 
Səfər – Bilirəm. Məsmə xala mənə danışıb. İndi çox adama 
borclusan… 
Mezi – Elə ona görə də, neçə dəfə istəmişəm özümü öldürəm… 
Anam, bir də Sevda olmasaydı, indi çoxdan… 
Səfər – Gic-gic danışma, ağlıvı başıva yığ! Sənin gözəl ailən 
var, uşağın var… Sən ölsən, onların taleyi necə olar? Bir düşün… 
Mən Qara ilə söhbət eləmişəm, ikimiz də sənə kömək edəcəyik. 
Borcların yarısını mən, yarısını da Qara ödəyəcək. Müalicədən 
sonra məsləhətləşib, sənə münasib iş də taparıq. 
Mezi (sevincək) – Sağ olun e, çox sağ olun! Vallah, qardaş 
qardaşa belə yaxşılıq eləməz. İkinizə də qurban olum! Allah qoysa, 
borcunuzdan çıxaram. 
Qara – Məzahir, yad adam kimi danışma, biz üçümüz də dost 
olmuşuq, çörək kəsmişik! Aslan əminin boynumuzda haqqı-səyi 
çox olub. Pul qazanmağın yolunu da sən mənə öyrədibsən. Mən 
sənin sayəndə bu mərtəbəyə çatmışam, bunu unutmuram. 
Mezi – Sağ ol, Qara! (Səfərə müraciətlə) Bəs, sən demədin nə 
yaxşı gəlibsən? Xeyirdi? 
 55 
Səfər – Bəli, xeyirdi. Bakıda bizim uşaqlar dedilər ki, 
“oxuduğumuz məktəb pis vəziyyətdədi, gəlin oranı təmir edək, 
düzəldək”. Mən də pul qoydum, məktəbi «kapital»
*
 təmir elətdirdik, 
«sportzal» tikdirdik, «otopleniya»
*
 çəkdirdik. Qara da burada işlərə 
nəzarət elədi, on günə açılışıdı. Çimnaz müəllimə elə sevinir ki, gəl 
görəsən! Zarafat deyil, şəhərdə ən yaxşı məktəb indi bizim 
məktəbdi. 
Mezi – Orada çoxdan təmir gedir? 
Qara – Altı ay olar. 
Mezi – İşə bax ki, bu altı ayda orada təmir getməyindən 
xəbərim olmayıb! Halbuki, acqarına gündə iki-üç dəfə oradan 
keçirdim. (Pauza. Təəssüflə) Narkoman bilməz gün nə vaxt çıxar, 
nə vaxt batar, güllər nə vaxt açar, nə vaxt solar. Ehh… 
Qara – Bir xoş xəbər də var. 
Mezi – Nədi? 
Qara – Səfər evlənir. 
Mezi – Səfər, səni təbrik edirəm, xoşbəxt ol! 
Səfər – Sağ ol! Məzahir, mən toy günümü bir həftə də uzatdım 
ki, sən sağalıb ayağa qalxasan, toyda iştirak edəsən. Mənim 
soldışım Qaradı, sağdışım da sən olmalısan. 
Mezi – Siz məni yaman sevindirdiz, ruh verdiz! Allah ikinizi də 
sevindirsin. 
Viloş – Bax, əsl dost belə olar, e! O gün biri gəlib ki, «Viloş, 
ölməmişəm ki, «ağ» da var, «qara»
*
 da var, hansını istəyirsən?» 
Dedim: «Qardaş, mən bura müalicəyə gəlmişəm, gəlməmişəm ki, 
«xorrayıb»
*
 yatam?» Qayıtdı, çıxdı getdi. 
Əbili – Mezi, belə dostların qabağında iynə vursan, sən ən 
«posledni»
*
 adam olarsan. 
Səfər – Məzahir, sən müalicə ol, buradan kişi kimi çıx! Bizim 
isə çoxlu işimiş var, gedək onların dalınca. İndi sən bizə söz 
verirsən? 
Mezi – Səfər, əgər mən bir də narkotikə əl vursam, onda gərək 
arvad ləçəyi bağlayam! 
 56 
Səfər – Məzahir, biz sənə inanırıq. İnanırıq ki, sən ağıllı 
olacaqsan. Allah əvvəlcə adamın ağlını, sonra malını, axırda canını 
alır. 
Qara – Səfər, sənin sözüvün qüvvəti: Allah deyir ki, «mən sənə 
ağıl vermişəmsə, daha nə verməmişəm? Mən sənə ağıl 
verməmişəmsə, onda bəs nə vermişəm?» Ona görə mən də deyirəm 
ki, “Allah sizə ağıl versin, ağlınız olsa, hər şeyiniz olar”. Sağ olun. 
 
Səfərlə Qara gedirlər. 
 
Pərdə 
 
 
ALTINCI PƏRDƏ 
 
Ən yaxşı həyat ayıq həyatdı; həzzi də, 
keyfi də axtarsan, nə “ağ”da, nə də 
“qara”da yox,bu  ağlı-qaralı həyatın 
özündə taparsan. 
Müəllif 
 
Xəstəxananın darvazası. «Narkoloji dispanser» sözləri yazılmış 
lövhə aydın oxunur. Məsmə xanım, Sevda, Səfər və Qara Məzahiri 
evə aparmaq üçün qapıda gözləyirlər. Məzahir Vaqif həkimlə birlik-
də onlara yaxınlaşır. O ağarıb, kökəlib, səliqəli geyinib. Gülümsə-
yir. 
Məsmə – Sənə qurban olum, həkim, balamı elə bil, mənə təzə-
dən verdin! Göz dəyməsin, Məzahir çox yaxşılaşıb, ona baxanın 
gözü doyur. 
Vaqif – Məzahir ağıllı və qabiliyyətli oğlandı. Ümidvaram ki, 
o, bir daha Şeytana uymayacaq, gələcəyini və ailəsini düşünəcək. 
Məzahir – Doktor, bu üç ildə mənim əzab-əziyyətimi, anama 
və ailəmə çəkdirdiklərimi Allah heç kimə göstərməsin. Heç düş-
mənimə də arzu etmirəm! Dünyada ən alçaq iş narkomaniyadı – bu 
bir bəla şeydi, mübtəla olmayan bilməz. Narkoman, yeri gəlsə, bir 
 57 
qram heroinə ailəsini, namusunu, Vətənini, belə hər şeyini satar. 
Mən bunu, bu həyatı gördüm. Ona görə də, narkotikə nifrət edirəm. 
Mənə görə dünyada iki alçaq iş var: onlardan biri – qadınlar üçün 
pis yola düşməkdi, o biri – kişilər üçün narkomaniyadı. Özü də 
narkomaniya hələ o birisindən də betərdi… Ehh… Heroin çox oğul-
ları sındırdı, cındır elədi… Gözümün qabağında neçə-neçə nər kimi 
oğullar can verdi… Hansını deyim? 
Vaqif həkim, artıq gecdi, mən atamı geri qaytara bilməyəcəm, 
amma innən belə anamı və ailəmi sıxılmağa qoymayacam. Nə isə… 
Günahım çoxdu. Ana, sən Allah, məni bağışla, Sevda, məni bağışla, 
sizi nə qədər incitdim! Qarşınızda çox günahkaram. Mən bu gündən 
artıq Mezi də deyiləm, Məzahirəm. Mən sizləri innən belə heç vaxt, 
heç vaxt narkotikə dəyişmərəm! Burdan çıxan kimi hamama, ordan 
da düz məscidə gedirəm. And içib, tövbə edəcəm. 
Səfər (zarafatyana) – Demək, yolumuz birdi: mən də əvvəlcə 
bəy hamamına gedib, sonra kəbin kəsdirmək üçün məscidə 
gedəcəm. (Hamı gülüşür) 
 
Əlində dəri qovluq olan müstəntiq və polis Cibişi qolu qandallı 
gətirirlər. Məzahir Cibişi görüb arxasını ona çevirir. 
 
Cibiş – Mezi, üzüvü niyə yan tutursan, məndən küsübsən? 
Görmürsən «ilişmişəm»? Qıllı, əclaf «iş verən»
*
 imiş, «torbamızı 
tikib»
*
. İndi bizi tutublar. 
Məzahir (acıqlı və əsəbi) – Mən sənə neçə dəfə dedim ki, 
“bunun axırı yoxdu, gəl, gedək müalicə olunaq, çıxaq”? Sənsə 
eşitmədin. Bu da ki axırı: «Niyyətin hara, mənzilin ora». 
Cibiş (dişlərini ağardır) – İndi mənzilim «sanatoriyadı»
*
. Bir neçə 
illiyinə «dincəlməyə»
*
 gedirəm. 
Polis Cibişi arxadan itələyib aparır. Məzahir onun arxasınca 
baxır, başını bulayır. 
Məsmə (onun arxasınca boğma çıxarır) – Kül başıva, Allah 
belələrini yaradır ki, Yer üzü boş qalmaya. Pərvərdigara, sən mənim 
balamı belə xata-bəladan saxla! 
 58 
Məzahir – «Su sənəyi suda sınar». Altı ildi ki, Cibiş iynə vurur. 
O, məndən başqa beş-altı nəfərin də damarını deşib – bu ən «podlı 
iş»
*
 sayılır. Onlardan ikisi tutulub «sroka» gedib, ikisi isə indi pis 
gündədi. Biri isə ata-ananın yeganə övladı idi, keçən il «tuxta mal»
*
 
vurdu iynə damarında hamamda öldü, getdi. İyirmi yaşı vardı… 
İndi onun anasının başına hava gəlib, atasını isə deyəsən, iflic 
vurub… 
Məsmə – Vay, vay, anan ölsün, bala! 
Məzahir – Doktor, heç bilirsiz şəhərdə nə qədər narkoman var? 
Hamısı da cavan-cavan uşaqlardı. Əgər mən desəm ki, onlar kimin 
uşaqlarıdı… Siz, bəlkə də inanmazsız. 
Vaqif – Yox, mən inanaram, çünki neçə ildi bu işin içindəyəm. 
Çox şeylər görmüşəm! (Əlilə zalı göstərir) Sən o sözləri bunlara de... 
Heç bilirsiz, narkomaniyanın belə yayılmasının səbəbləri nədi? Mən-
cə, o səbəblərdən biri valideynlərin öz uşaqlarını düzgün tərbiyə 
etməmələri, o biri isə onlara yerli-yersiz çox pul vermələridi. Alik 
adlı bir narkoman tanıyıram, o deyirdi ki, «Doktor, məni atam bu 
yola vadar edib». Soruşanda Alik dedi ki, «mən hələ orta məktəbdə 
oxuyanda, atam cibimə o vaxtkı pul ilə beş-altı min «rubl»
*
 qoyurdu 
ki, «get Urisetə, ya Pribaltikaya, qızlarla keyf elə». Mən də o pulu nə 
qədər xərcləyirdim qurtarmaq bilmirdi: restorana, bara, bahalı 
siqaretlərə, qızlara və s.» Deyirdi: «Sonra qumar oynadım, nəşə 
çəkdim, axırda «damara qulluq etdim». Nəticədə, Alikin taleyi faciəli 
oldu: ailəsi dağıldı, gül kimi işindən onu atdılar bayıra, düşdü kü-
çələrə. İndi həbsdədi, yatır. Arvadı da pis yola düşdü. İki uşağı var, 
ikisi də xəstə, özləri də əlilliyə görə müavinət alırlar. Yaxşı yadıma 
düşdü, sənin uşağıvın neçə yaşı var? 
Məzahir – İki yaşı. Necə bəyəm? 
Vaqif – Uşaq necədi, aktivdi? Danışır? 
Məsmə – Belə də… Pis deyil, doktor, bir az çətinliklə yeriyir, 
amma hələ danışa bilmir. 
Vaqif – Hmm… Siz Bakıya gedəsi olsaz orada, əgər getməsəz, 
burada onu bir nevropatoloqa göstərin. Çünki narkomanların 
uşaqları çox vaxt müxtəlif qüsurlarla doğulur. 
 59 
Məzahir (çox narahat və həyəcanla) – Deyirsiz, yəni uşaqda 
nəsə olar? Doktor, əgər Fəriddə bir şey olsa, mən bunu özümə 
bağışlaya bilmərəm! 
Vaqif (tələbkar) – Siz uşağı mütləq bir müayinə elətdirin! 
(Müstəntiqə müraciətlə) Cənab müstəntiq, Siz Cibişi nə vaxt 
tutubsuz? 
Müstəntiq – Dünən. Biz Cibişgili çoxdan güdürdük. Onu 
dünən axşam dostları ilə birlikdə iynə vurduqları yerdə, “pritonda”
*
 
yaxalamışıq. Hamısını qoymuşuq içəri. Şəhərimizdə belə şərəfsiz 
adamlar hələ çoxdu. Yaxın günlərdə onları da tutacağıq. İndi bunu 
narkoloji ekspertiza üçün gətirmişik, qalanlarını da sabah gətirərik. 
Vaqif – Onda Siz, zəhmət olmasa, ekspertiza kabinetinə gedin. 
 
Müstəntiq gedir. 
 
Qara (Məzahirə müraciətlə) – Mən bir şeyə məəttələm: nə sən 
özün Cibişqulu ilə, nə də ailəniz onun ailəsi ilə tay deyil! O, iki dəfə 
«türmə»yə düşüb-çıxmış adamdı. Arvadı ilə bacısı – çox-çox üzr 
istəyirəm – indi pis yola düşüblər. Onları şəhərdə artıq hamı tanıyır. 
Eşitdiyimə görə, Cibişqulu arvadına deyib ki, «bilmirəm, hara gedirsən 
get, nə edirsən et, axşama mənə pul gətir, pul». Məni də yandıran odur 
ki, Məzahir gedib onunla oturub-durur, onunla yoldaşlıq edir! 
Maraqlıdı: səni o qurumsaqla bağlayan nədi belə? 
Məzahir (əsəbi) – Qara, dərdimi artırma, mənim çəkdiyim 
özümə bəsdi! Məni onunla bağlayan o zəhrimar idi, o da qurtardı 
getdi! 
Vaqif – Yaxşı, yaxşı! «Keçənə güzəşt» – deyərlər. Məzahir, 
sənin gələcəyə planın necədi? 
Məzahir – Hələ özüm də bilmirəm. Bir iş tapıb işləmək 
istəyirəm. 
Səfər – Doktor, Məzahirə burda da, Bakıda da iş tapılar. Siz 
necə məsləhət görsəz, elə də edərik. 
 60 
 
 
 
 61 
Vaqif – Əgər Bakıda işləmək imkanı varsa, deyək ki, bir-iki 
illiyinə buralardan uzaqlaşsa, yaxşı olar. Buna necə baxırsız? 
Səfər – Çox yaxşı! Toydan sonra mən təzə evə köçəcəm. 
Bakıdakı ikiotaqlı mənzilimsə boş qalacaq. O mənzili Məzahirə 
verirəm, nə qədər istəyirsə orada yaşaya bilər. Orada ona uyğun iş 
də var. 
Qara – Əgər burada qalsa, Məzahirə görə mən də iş tapa 
bilərəm, o barədə problem yoxdu. 
Vaqif – Hər halda yaşayış yerini dəyişməsi daha məqsədəuyğun 
olardı. Evdə məsləhətləşib son qərara gələrsiz. Bu belə… Məzahir, 
sənə bir neçə məsləhətim var, qulaq as! Müalicə müddətində sən 
fiziki asılılıqdan çıxdın, lakin psixi asılılığın isə hələ uzun zaman 
davam edəcək. Ona görə də, həkim-narkoloqla kontaktda olmaq, 
vaxtaşırı ambulator müalicə almaq və iki il ərzində dəri altına 
narkotikin antoqonisti olan preparat tikdirmək lazımdı. Bu preparat 
sənə çox kömək edəcək, əks halda gücün çatmaz. Bildin? Özüvü 
qoru – narkotikdən, alkoqoldan və siqaretdən uzaq ol! Köhnə 
“kruq”la
*
 əlaqəni birdəfəlik kəs. Əgər o əlaqəni kəsməsən, onlar 
sənin axırıva çıxacaqlar. Yadda saxla: “kruq” yıxmayan evi heç nə 
yıxa bilməz. İdman elə, ya da namaz qıl. Vaxtında və kalorili ye. 
Bir də işlə məşğul ol. Əgər daim işdə olsan, onda belə səfeh şeylər 
yadıva düşməyəcək. 
Məzahir (şən səslə) – Oldu, doktor! Məsləhətinizə əməl etməyə 
çalışacam. Elə bil, təzədən dünyaya gəlmişəm! Sizə çox 
minnətdaram. 
Səfər – Vaqif həkim, Sizi ailənizlə birlikdə bu gün «Səadət 
sarayı»na – toyuma dəvət edirəm. 
Məzahir (gülə-gülə) – Bu gün həm Səfərin toy günüdü, həm də 
mənim yenidən doğulan günüm. Özü də bu günü mən həmişə qeyd 
edəcəm. Ona görə, mən də öz növbəmdə Sizi doğum günümə dəvət 
edirəm. 
 
Hamı sevinir, gülür. 
 
 62 
Vaqif (gülə-gülə) – Səfər, sənin toyuvu, Məzahirinsə yeni 
doğum gününü təbrik edirəm. «Səadət sarayı»nda görüşənədək! 
 
Hamı Vaqif həkimlə səmimi görüşür. Gedirlər. 
Şən musiqi. 
 
Pərdə 
Naxçıvan, 2002. 
 63 
 
 
 64 
 
ZƏHRİMAR 
 
Üç pərdəli bədii-sənədli pyes 
 
 
İŞTİRAKÇILAR: 
 
Teymur – siqaret düşkünü, 55 yaşında 
Fatma – Teymurun arvadı, 50 yaşında, 
Məhəmməd – ağsaqqal kişi, 70 yaşında 
Mir Həsən  – dindar şəxs, 65 yaşında 
Əli – müəllim, 40 yaşında 
Aydın  – həkim, 45 yaşında 
Professor  – həkim, 50 yaşında 
Fətulla – gənc, 25 yaşında 
Mahir  – çayçı, 30 yaşında 
Gəlin, uşaq və qonşular 
 
 
 
BİRİNCİ PƏRDƏ 
 
Siqaretin əvvəli qazılıqdı, sonrası tazılıq. 
Deyim 
 
Teymurgilin həyət evi. Zal otaqda mebel və televizor qoyulub. 
Teymur siqaret çəkə-çəkə divanda oturub televizora baxır. Bir 
tərəfdə gəlin uşağı yedizdirir. Uşaq tütün iyindən boğulur, öskürür 
və ağlamağa başlayır. Səsə nənəsi Fatma xanım gəlir. 
 
Fatma – Uşaq niyə ağlayır? (Gəlin əli ilə qayınatası Teymuru 
göstərir) – A kişi, görmürsən uşaq boğulur? O zəhrimarı çıxıb 
eşikdə çəksən olmaz? Yeddi ildən sonra nə müsibətlə bir uşaq 
tapmışıq, onu da sən zəhərləmək istəyirsən? Dur, dur çıx eşiyə. 
 65 
       Teymur – Ay arvad, rədd ol başımdan. Qoy, kinomuza baxaq. 
Fatma – Yox, yox, dur ayağa, dur çıx eşiyə. (Onu kürəyindən 
itələyib salır həyətə) 
Teymur – “Lənət sənə kor Şeytan” haa... Belə olur bax, söyü-
lürsən, tünbətün qızı, toxumunuz kəsilsin sizin! (Siqaret kötüyünü 
tez-tez sümürür, onun ardınca yeni bir siqaret yandırır) 
Fatma (qarğış edir) – Səni görüm öz odunda yanasan, harayına 
gələn olmasın! Sən məni bu neçə ildə dəli eləyibsən. 
Teymur (hədə ilə) – Get, qurban ol ki, gəlin evdədi, yoxsa sənə 
bir Həzrət Abbas şilləsi çəkərdim, mis dadı verərdi. 
 
Teymur hirslə hasar qapısına tərəf gedir,  
qapı çırpılır. 
 
Pərdə 
 
 
İKİNCİ PƏRDƏ 
 
Ağzınızdan çıxan siqaret tüstüsü təkcə tütünün 
yox, həm də sizin yanan toxıımalarınızın, hüceyrələ-
rinizin tüstüsüdü. 
Bu, hələ alışmayan, lakin yavaş-yavaş, için-için 
yanan canınızın və cibinizin tüstüsüdü. 
Müəllif 
 
Çayxana. Orada dörd stol və stullar qoyulub. Birinci stolda 
Məhəmməd kişi ilə Mir Həsən oturub çay içir, söhbət edirlər. Qalan 
stollar boşdur. 
Çayxana təmiz və səliqəlidir. Çayçı Mahir iri mis samovar, 
çaynik, stəkan-nəlbəki, qənddan, limon, şirniyyat və s. düzülmüş 
piştaxtanın arxasında durub öz işilə məşğuldur. 
 
Məhəmməd – Keçən bazar günü getmişdim Bakıya, 
qardaşoğlunun toyuna. Toy evidi deyə evdə çoxlu adam var idi. 
 66 
Mənim də yerimi sənin o qonşun “Tütün Teymur” ilə bir otağa 
salmışdılar. Bütün gecə ilan vuran yatdı, o yatmadı, elə hey 
öskürdü, elə hey öskürdü... Səhərə yaxın bəlğəm gəldi – haşa məc-
lisdən – hayxırdı, tüpürdü, tualetə girdi, otağa keçdi – qərəz toya gə-
lənləri də bidar
*
 elədi, qoymadı yatmağa... Səhərisi gün hamı onu 
danladı. Hara yetəcək?! Bu yaşda siqaret üstə ərlə arvadın sözü 
çəpləşdi. Hamı da Fatma bacıya kömək çıxdı. Axırda qardaşı dedi 
ki, "Teymur, gəl, səni xeyir işdən sonra bir həkimə aparım". Guya 
razılıq verdi, amma aradan çıxdı. 
Deyirəm: “Sən seyidsən, Allah adamısan, bəlkə səni eşitdi. Sən 
onu bir danla, boynuna qoy getsin həkimə, yazıqdı”. 
Mir Həsən – Bir dəfə onunla bu barədə bir ayaqüstü söhbətimiz 
olub. Teymura dedim ki, “nə görmüsən bu zəhrimarda, rədd elə 
getsin də onu?!” Mənə nə desə yaxşıdı? Deyir: “Mən qırx illik dos-
tuma xəyanət edim?” Daha bu sözdən sonra ona nə deyim, bığlı, 
saqqallı kişidi, adam özü də xəcalət çəkir axı?! Amma Məhəmməd, 
yenə də araya salıb ona bir dəlil-nəsihət eləyərəm, onun bir boş 
damarı var, onu tutsam nə desəm, eləyəcək. 
Əli müəllimlə Fətulla daxil olurlar. Salam verib ikinci stola əy-
ləşirlər. Çayçı onlara çay və domino gətirir. 
Əli – Nədən oynayaq, Fətulla? 
Fətulla – Bir çaynik çaydan. 
Əli – Dünənki kimi cığallıq eləməyəcəksən? 
Fətulla – Mən nə vaxt cığallıq eləmişəm, Əli müəllim? 
Əli (lağ ilə) – Yox əşşi, “kürdün nəyi də olsa, oğurluğu olmaz”. 
Görən deyər: “Bu heç Cığal Cəfərin oğlu Danqa Fətulla deyil”. 
Teymur yavaş-yavaş gəlir. Başı ilə salam verib üçüncü stola 
oturur. Müştük, siqaret və kibrit qutusunu qabağına qoyur. Fi-
kirlidir. Mahir çay və siqaret gətirir. Teymur təzə bir siqaret yan-
dırır. 
Axırda Aydın həkimlə Professor daxil olurlar. Hamıya salam 
verib dördüncü stola əyləşirlər. Aydın həkim işarə ilə Mahiri yanına 
çağırır. 
 67 
Aydın (alçaq səslə) – Mahir, Bakıdan qonağım var, bizə 
Ordubad lumusu ilə bir qəşəng pürrəngi çay ver, özü də yekə 
çaynikdə. 
Mahir (şən səslə) – Baş üstə, doktor. 
Professor – Çox maraqlı xəstə idi, belə hadisə nadir hallarda 
olur. Yadımdadı, hələ iyirmi il bundan qabaq Mustafa Topçu-
başovla bir xəstəni əməliyyat edərkən belə bir anomaliyaya rast 
gəldik. 
Aydın – Professor, Sizin bu sinteziniz çox uğurlu oldu. 
Təşəkkür edirəm. Mən də çox şey öyrəndim. 
Professor – Mənimlə müntəzəm əlaqə saxla. Çalış təyinatı 
dəqiq yerinə yetirsinlər. Dinamikanı izlə, qeydlər apar, çünki fikrim 
var bir elmi məqalə hazırlayıb ikimizin imzası ilə verək İstanbuldakı 
“Genel cerrahiyye” jurnalında dərc olunsun. 
Aydın (sevincək) – Nə yaxşı olar, Professor! Bu məqalənin 
mənim dissertasiyama da köməyi dəyər. 
Mahir çay, limon və şirniyyat gətirir. Teymurda boğulma 
tutması olur: öskürür, öskürür, öskürür… Hamı əl saxlayıb Tey-
mura tərəf baxır. 
Əli – Teymur əmi, yenə niyə elə öskürdün? Bir həkimə getsənə, 
ölürsən axı?! 
Teymur (təngnəfəs) – Nə bilim, ay Əli müəllim? Bir ildi ki, bu 
öskürək məni əldən salıb, istilik də ki, bir yandan... 
Əli – Bəs, həkimlər nə deyir? Heç müayinəyə-zada gedibsən? 
Teymur – Yoox, düzü, qorxuram getməyə. Elə bilirəm nəsə 
əngəlli bir şeydi – ona görə getmirəm. 
Əli – Mən onu-bunu bilmirəm, səninki siqaretdəndi, Teymur 
əmi. Gündə nə qədər çəkirsən? 
Teymur – Ha çox... On üç yaşımdan bu zəhrimarı çəkirəm, düz 
qırx iki ildi. Həmişə də papiros çəkmişəm, yəni filtrsiz siqaret. Gün 
olub beş “paçka”, gün olub altı “paçka” çəkmişəm. Özü də tüstü 
gərək mənim ürəyimə dəyə, yoxsa qanıx verməz
*
. Axır səkkiz-
doqquz ildə səhər acqarına da çəkirəm. Nə bilim? (Günahkar adam 
kimi başını aşağı salır) 
 68 
 
 
Radioda lirik musiqi verilir. Diktorun səsi: “Hörmətli 
dinləyicilər, indi də tütünün insan orqanizminə zərərli təsiri barədə 
həkim-narkoloqun söhbətinə qulaq asın”. 
Mahir (uca səslə) – “Adın çək, qulağın bur”. Teymur əmi, di 
qulaq as! Ə, orada dominonu az şaqqıldadın, qoyun görək həkim 
Teymur əmiyə nə deyir? 
Radio 
“Siqaret çəkməyin zərərli vərdiş olmasını indi hamı bilir. 
Görəsən, biz belə adətin özümüzə və ətrafımızdakılara necə zərər 
verməsi barədə heç düşünürük? 
Əvvəlcə görək, tütünün tərkibində hansı zərərli maddələr var? 
Siqaretdə dörd minə qədər belə maddə aşkar edilib. Onlardan ən 
 69 
çox nikotin, kanserogen maddələr, karbon qazı, dəm qazı, qatranlar 
və digər maddələr insanda müxtəlif xəstəliklər əmələ gətirdikdən 
sonra onu öncə əlilliyə, sonra isə erkən ölümə doğru aparır. 
İndi isə belə maddələrin insanda hansı patologiyalar 
törətməyinə nəzər salaq. Gəlin, nikotindən başlayaq. 
Nikotin – narkotik maddə olub güclü sinir zəhəri hesab olunur. 
Nikotin yüksək dozada olarsa, mərkəzi sinir sisteminin iflicini əmələ 
gətirə bilər, az dozada isə hafizəni zəiflədir, başağrıları və yuxu 
pozğunluğuna səbəb olur. Qana sorulan kimi endokrin sistemə, xü-
susilə böyrəküstü vəzə təsir edərək adrenalin ifrazını artırır. O isə 
damar spazmı törədərək, arterial qan təzyiqini yüksəldir. Yaşlı və 
təzyiqi olan adamlar üçün bu, çox təhlükəlidir! Bununla iş qurtar-
mır: adrenalin ürək üçün "qamçı" rolunu oynayaraq, onu sürətlə 
döyünməyə məcbur edir. Nəticədə, ürək əzələsi yorulur, haldan 
düşür və vaxtından tez qocalır. Bu isə ürək infarktı üçün zəmin ya-
radır. İnfarkt keçirmiş şəxslər üçün siqaret çəkməyə davam etmək 
növbəti infarktı göz qabağına gətirmək deməkdir. Adrenalin 
periferik damarları daraltdığı üçün orada axan qanın miqdarı 
azalır və qidalanma pozulur ki, bu da axırda obliterasiyaedici 
endarterit kimi agır xəstəliyə gətirib çıxarır. Nəticə ayaqların qan-
qrenası ilə sonuclanır. Bundan başqa, nikotin xoşagəlməz acı dadı 
ilə həm də mənfi emosiya yaradır. 
Vaxtilə nikotini tütünün tərkibində ən zəhərli maddə hesab 
edirdilər, lakin məlum olub ki, radioaktiv maddələr ondan da 
təhlükəlidir. Bu radioaktiv maddələrdən benzpiren və dibenzpiren 
alfa- və beta-hissəciklər şüalandırmaqla ağ ciyəri dağıdır və 
xərçəng xəstəliyi əmələ gətirirlər. Bu, həyat üçün çox qorxuludur! 
Bədxassəli şişlərin əmələ gəlməsinə şərait yaradan və onun 
inkişafına kömək edən dəm qazı və kükürd qazıdır. Dəm qazının 
toksiki maddə olması isə hamıya məlumdur. 
Otuz doqquz yaşında həyata gözlərini yuman bir amerikan 
jurnalisti görün nə yazır: "Mən öz "düşmənimlə" on dörd yaşında 
tanış oldum və onunla iyirmi beş il "dostluq" etdim". Belə "dostlu-
ğun" sonu isə təəssüf ki, ağciyər xərçəngi olub. 
 70 
Siqaret tüstüsünün iyini və aromatikliyini efir yağları və 
qatranlar müəyyən edirlər. Həmin qatranlar tədricən ağciyər 
alveollarını doldurub, onları çıxdaş etdiyi üçün tənəffüsü çətin-
ləşdirirlər. Tənəffüsün pozulmasına karbon qazı və dəm qazı da pis 
təsir edir. Belə ki, siqaret tüstüsündə olan karbon, oksigendən dörd 
dəfə sürətlə hemoqlobinlə birləşərək, karbohemoqlobin əmələ 
gətirir ki, bu şəkildə toxumalara gedən qan zəhərli olub orada 
oksidləşmə-bərpa reaksiyalarını pozur. 
Tütün təkcə ağciyər və tənəffüs yollarına mənfi təsir etmir, o, 
həm də həzm traktına ziyan verir. Siqaret çəkənin ağız suyuna 
qarışan belə maddələr mədəyə düşərək həzm prosesini çətinləşdirir, 
iştahanı pozur, mədə xorasına və axırda isə həzm sisteminin 
xərçənginə səbəb olur. Onu da qeyd edim ki, siqaret çəkənlərdə 
maddələr mübadiləsi və vitamin balansı da pozulur. Hər çəkilmiş 
siqaret bütöv apelsində olan qədər C vitamini parçalayır. Gözün 
daxili təzyiqini siqaret artırdığı üçün görmə də pisləşir”. 
Fətulla – Bu həkimləri də qoyasan camaatı yaxşıca qorxuda. 
Həkimlərin hamısı siqaret çəkir, özləri də deyir: "Ziyandı". Əgər elə 
ziyandısa, bəs həkimlər onu niyə çəkir? 
Aydın – Həkimlərin heç də hamısı siqaret çəkmir. Onu da 
nəzərə alaq ki, həkim də insandı, onun da zəif cəhətləri olur. Özü də 
nikotin narkotik maddə olduğuna görə, hamıda asılılıq yaradır. 
Həmin asılılıqdan çıxmaq isə hər oğulun işi deyil. 
Fətulla – Yaxşı, bu siqaret ziyanlı şeydisə, niyə onu bu qədər 
findi-firuşqa düzəldib satırlar? Üstəlik onu reklam da edirlər, hə? 
(O, əlində olan gözəl siqaret qutusunu yuxarı qaldırır) 
Aydın – Ay qardaş, əvvəla siqaret maqnatları öz mallarını 
satmaq üçün onu belə gözəl hazırlayırlar. Bu, normal bir şeydi. O ki 
qaldı reklama – onu düz demirsən. Artıq bütün dünyada siqaret 
reklamları yığışdırılıb. Xəbərin var ki, Yaponiyada siqaret çəkəni 
işə götürmürlər? Papiros çəkməyənə əlavə pul, ya məzuniyyət ve-
rirlər, hə? 
Fətulla (lağ ilə) – Bayaq radioda həkim deyir ki, siqareti çox 
çəksən, guya iflic olarsan, harada belə şey olub? Əşi, deyir də… 
 71 
Mir Həsən – Niyə ki? Elə bizim evin dalında Əsgər İsayev 
adında bir kişi var idi. Onda mən cavan idim, o vaxt biz hələ kənddə 
yaşayırdıq. Bir gün xəbər çıxdı ki, Əsgər kişi öldü. Bilirsən o niyə öl-
dü? 
Fətulla (istehza ilə) – Birdən siqaretdən ölər ee… 
Mir Həsən – Sən heç lağ-zad eləmə, qardaşoğlu. Bəli, elə 
siqaretdən ölmüşdü! Səhər-səhər durub gedirlər çölə, ot yığmağa. 
Çöldən ot yığası, gətirib evə çıxardası saat olur on iki. Ona qədər də 
Əsgər kişi bəlkə on siqaret çəkir, özü də ac-susuz. Vurub zə-
hərləmişdi onu. Rəhmətlik elə onunla da getdi. 
Fətulla – Yaxşı, əgər desəz ki, siqaret ağciyərdə, nə bilim, xər-
çəng əmələ gətirir, buna inanmaq olar. Bəs, siqaretin ayağa nə dəxli 
var? Siqaret hara, ayağın qanqreni hara? 
Aydın – Elə məsələ də orasındadı ki, siqaret təkcə ağciyərlərə 
zərər verməklə qurtarmır, o, damarları da daraldıb qanın hərəkətinə 
mane olur. Axırda da qan işləmədiyinə görə, qanqrena əmələ gəlir. 
Sən bir gün bizim xəstəxanaya gəl. Mənim üç-dörd belə xəstəm var, 
birinin adı Nüsrətdi, otuz dörd yaşı var – keçən ay onun sol ayağını 
diz oynağından amputasiya etdik. İndi yazıq şikəst olub, heç yerə 
gedə bilmir. Səbəbi də ki, siqaretdi, bildin? 
Fətulla – Doktor, deyirsiz, deməyinə, amma o qədər də ağlıma 
batmır. 
Professor (nəsihətlə) – İndi qulaq as, oğul, deyim. Mən 
institutu təzə qurtaranda Respublika xəstəxanasının cərrahiyyə 
şöbəsinə bir kişi gətirdilər. Onun sağ ayağında qanqrena başlamışdı. 
O vaxt xəstənin sağ ayağını dizdən amputasiya etdik, dedik ki, 
siqareti atsın. Atmadı. Bir üç-dörd ildən sonra onu yenə gətirdilər. 
Bu dəfə bud-çanaq oynağından götürdük. Yenə dedik ki, siqareti 
mütləq atsın. Yenə atmadı. Beş-altı ildən sonra onu təzədən gətir-
dilər – bu dəfə sol ayağını dizdən kəsdik. Yenə dedik, izah elədik ki, 
əgər siqareti atmasa, daha pis olacaq. Elə də oldu: onu iki-üç ildən 
sonra dördüncü dəfə gətirdilər. Axırıncı dəfə onun sol ayağını dib-
dən kəsdik. Yalnız bundan sonra o, siqareti atdı, amma artıq çox gec 
idi! İndi çuval kimi evin bir küncündə qalıb! (Həyəcanla) Təsəvvür 
edirsinizmi bu nə deməkdi? Siz siqaretin zərərini bir dərindən düşü-
 72 
nün. Özünüzü bir anlığa həmin adamın yerində hesab edin. On beş-
on altı ilə həmin kişini dörd dəfə amputasiya etmişik. Hətta innən 
belə siqareti atmasa idi, yəqin ki, daha pis ola bilərdi. Özü də çox 
qoca da deyil – cəmi əlli yeddi yaşı var. 
 
Hamı susur. Teymur yenə öskürür. 
 
Teymur – Balam, qoyun görək bu radio nə deyir də? 
  
Radio: “Siqaret çəkməyin sizin ailə büdcənizə vurduğu zərəri 
heç hesablamısınız? Siqaretə xərclənən pulu aya, ilə vursaq, çox 
böyük bir rəqəm alınar. Sizin çətinliklə qazandığınız pullar gözünüz 
görə-görə yanıb kül olur. Axı, bu israfçılıqdır! 
Mir Həsən – Müqəddəs kitabımızda deyilir: «Yeyin, için, israf 
etməyin, çünki Allah israf edənləri sevməz». 
Teymur (astadan) – Ona qalsa, mən iki maşının pulunu 
yandırıb kül eləmişəm. 
Radio. “İndi isə gəlin, siqaretin ətrafımıza və ekologiyaya 
vurduğu zərəri araşdıraq. Ata evdə siqaret çəkir: görəsən, bu onun 
ailə üzvlərinə, qadın və uşaqlara necə təsir edir? Bayaq deyilənləri 
siqaret çəkənlə bir yerdə olan «zərərdidələrə» də aid etmək olar. 
Özü də belə zərər uşaq və yeniyetmə orqanizmi üçün daha çox 
ziyanlıdır! Üstəlik, atanın öz övladı üçün pis örnək olması da nəzər-
dən qaçırılmamalıdır. Vay o günə ki, evdə hamilə qadın olmuş ola! 
Daha pisi isə əgər hamilə qadın, ya da süd verən ana siqaret çəkir-
sə”… 
Mir Həsən – Qurani-Kərimdə deyilir ki, “Allahın qulu qiyamət 
günündə dörd şeydən hesabat verməlidir. Birincisi, özünü nəyə həsr 
etməsi barədə, ikincisi, elmi ilə nə iş gördüyü barədə, üçüncüsü, 
malını nəyə sərf etməsi barədə və dördüncüsü isə canına necə 
baxması barədə hesabat”. Necə bilirsiz, siqaret çəkən bu hesabatı 
verə biləcək?Ay verdi ha... Qurandan daha bir ayə: “Sağlamlıq qay-
dalarına riayət edərək qüvvətli olan mömin həmin qaydalara əməl 
etmədiyi üçün gücsüz və zəif düşən mömindən Allah qarşısında 
daha xeyirli və sevimlidir”. 
 73 
Fətulla (rişxəndlə gülür) – Bu Mir Həsən də lap molla imiş ki?! 
Radio. “Dörd yüz il bundan qabaq Amerikadan Avropaya 
gətirilən tütün bitkisi indi bütün dünyaya yayılıb. Milyonlarla hek-
tar münbit torpaqları “zəbt” edən tütünün əkilib becərilməsinə, za-
vod və fabriklərdə istehsalına, hazır məhsulun dünyanın hər yerinə 
daşınıb aparılmasına və satışına görün nə qədər insan zəhməti, nə 
qədər xərc tələb olunur. İstifadə olunmuş siqaret isə öz «bəd 
əməlini» yerinə yetirdikdən: havamızı, suyumuzu korladıqdan, get-
diyi hər yeri zibillədikdən sonra öz “missiyasını” başa vurmuş olur. 
İstirahətə gedən siqaret həvəskarlarının ildə minlərlə hektar ağac 
və bitki örtüyünü puça çıxardıqlarını hesablamaq mümkündürmü?” 
Məhəmməd (təsbehini çevirə-çevirə) – Mən özüm buralara 
Keçili kəndindən gəlmişəm. O vaxtı bizim kənddə bir kişi var idi. 
Adı Hüseynqulu idi, amma hamı ona Pəhləvan Hüseynqulu deyərdi. 
Ucaboy, zəbərdəst
*
 bir kişi idi, bir oturuma dörd adamın yeməyini 
yeyərdi. Müharibəyə gedib gələndən sonra başladı tənbəki çəkməyə. 
O vaxtlar belə siqaretlər hələ yox idi, hamı tənbəki çəkərdi. 
Hüseynqulu əmi hara getsə idi, tütün torbası da yanında olardı. So-
vetin vaxtı «Kommunist» qəzeti çıxardı. Götürərdi o qəzeti hər səhi-
fəni on yerə bölər, tənbəkini ovub içinə doldurar, eşmə hazırlayardı. 
Çəkdiyi də elə eşmə olardı. O vaxtı ən yaxşı tənbəki Qarabağlar, 
Şahtaxtı tənbəkisi hesab olunardı. Şahtaxtında da onun Mir Ələsgər 
adlı bir seyid dostu vardı. Payızda gedib ondan illik tənbəki payını 
alardı. Əvəzində də ona ya iki-üç toğlu
*
, ya da pul verərdi. Nə isə, 
sözüm onda deyil… Hüseynqulu kişi bir gün başladı öskürməyə. 
Hara apardılar dərdinə əlac eləyən olmadı. O vaxtı heç həkimlər də 
xərçəngin nə olduğunu bilmirdilər. Əlqərəz, kişi düşdü ölüm 
yatağına. O boyda kişi əridi oldu bir ovuc, paltarının biri də əynində 
durmadı. Onun dörd oğlu, iki qızı var idi. Oğlanlarının hamısı da 
siqaret çəkirdilər. Dədələrinin yanında çəkməsələr də o, bunu 
bilirdi. Ona görə də, Hüseynqulu əmi oğlanlarını yanına çağırıb belə 
dedi: «Bizim tayfamıza Pəhləvanlar tayfası deyərlər. Özüm dörd ada-
ma dov gəlmişəm, hələ indiyə qədər bir adam mənim dizimi yerə 
vura bilməyib. Müharibədə qurşağa kimi qarın, suyun içində yatmı-
şam, xəstələnməmişəm. Amma bu tütün görün nə «köpəyoğlu» şey-
 74 
disə, məni yıxdı, mənim kimi pəhləvanı ikiqat elədi! Sizə vəsiyyətim 
budu: qırxımı verən kimi dördünüz də siqareti atın! Bilirəm, hamınız 
çəkirsiz, o zəhrimarı atmayan məndən deyil, heç qəbrimin üstünə də 
gəlməyin”. 
O vaxtlar mən də tay-tuşum kimi siqaret tüstülədərdim. 
Rəhmətliyin o sözlərindən sonra o oldu-bu oldu siqareti atdım! 
Fikirləşdim ki, “siqaret o boyda kişini yıxandan sonra mənim kimi 
cılız bir adamı dünəndən yıxar”. Oturub-durub Hüseynqulu əmiyə 
rəhmət oxuyuram. 
Professor – Mən də onuncu sinifdən siqaret çəkirdim. Evlə-
nəndən sonra – üzr istəyirəm – arvadım xəstələndi. O həkim 
qalmadı aparmayam, əlacı olmadı. Moskvaya apardım, Təbrizə 
apardım, axırda Türkiyədə bir professor var, uzun illər Amerikada, 
Almaniyada işləmiş adamdı, onun yanına apardım. O mənə dedi ki, 
“sənin xanımındakı boğulma tutmaları sənin siqaret çəkməyinlə 
əlaqədardı”. Dedi ki, “xanımda nikotinə qarşı allergiya var”. Elə 
həmin gündən siqareti atdım. O vaxtdan üç il keçib, yoldaşım bir 
dəfə də olsun xəstələnməyib… 
Aydın – Professor, Sizin bu sözünüz şahidi olduğum bir hadisə-
ni yadıma saldı. Biz o vaxt patanatomiya dərsində idik. Zərdab 
rayonundan bir adam gətirmişdilər – qırx yeddi yaşında. Bunu əv-
vəlcə gətirirlər klinikanın cərrahiyyə şöbəsinə, orada onu «operasi-
ya»
*
 edirlər. Cərrah görür ki, bunda ağ ciyər xərçəngidi – yaranı tə-
zədən tikir. Beş gündən sonra xəstə rəhmətə getmişdi. Öləndən 
sonra diaqnozun təsdiq olunması üçün onu gətirmişdilər morqa. İn-
diki kimi yadımdadı: morqda bizim patanatom müəllimdi, cərrahdı, 
bir də qrup yoldaşlarımız. Patanatom həkim meyidi yarıb daxili 
üzvlərini açdı. Birdən soruşdu ki, “sizlərdən siqaret çəkəni var?”. 
Dedik: “Bəli, var”. Dedi: “Baxın, görün ağciyərlə qaraciyəri seçə 
bilərsiz?”. O vaxt qrupdakı oğlanlardan çoxu siqaret çəkirdi, mən də 
həmçinin. Baxdım ki, ağciyər qapqaradı. Dedik: “Doktor, indi bizim 
də ağciyərimiz belədi?”. Həkim güldü: “Əlbəttə. Bakıdakı maşınlar-
ın tüstüsü, zavodların tüstüsü plyus siqaretin tüstüsü. İndi özünüz 
mülahizə edin”. Sözün düzü, nə təhər qorxdumsa, elə onunla da 
 75 
siqareti atdım. Uşaqların çoxu təzədən başladılar, amma mən yox. 
Artıq iyirmi beş ildir ki, mən siqaret çəkmirəm. 
Teymur durub yavaş-yavaş çayxanadan çıxır. Professor saatına 
baxır. Aydın həkimlə Professor ayağa qalxırlar. 
Professor (Teymurun arxasınca baxa-baxa) – Bu kişinin 
ağciyərlərində deyəsən bədxassəli şiş var. Fikir verdin, dedi ki, “bir 
ildir öskürürəm, plyus temperaturum da olur”. Demək ki, xəstəlik 
sonuncu stadiyaya keçib, yəqin ki, artıq metastaz da verib. 
Aydın – Elə mən də o fikirdəyəm, Professor, klinikası çox 
oxşayır. Allah özü ona kömək olsun! 
 
Hamı ilə sağollaşıb çıxırlar. 
Pərdə 
 
 76 
 
ÜÇÜNCÜ PƏRDƏ 
 
Çəksən siqarı ciyərə tərəf, 
Siqar da çəkər məzara tərəf. 
Müəllif 
 
Teymurgilin evi, zal otaq. O, siqaret damağında yavaş-yavaş 
otağa daxil olur. Əlindəki pivə butulkasını stolun üstünə qoyur. 
Sürəkli öskürür. 
 
Teymur – Allah Kolumba lənət eləsin, o, bütün dünyanı bəlaya 
saldı! Allah məni bu siqaretə alışdırana lənət eləsin! 
...Rəhmətlik atam cavan yaşda öldü; biz – anam, üç bacım və 
mən başsız qaldıq. O vaxt mənim on iki yaşım var idi, altıncı sinifdə 
oxuyurdum, əlaçı şagird idim. Məcbur olub gecə məktəbinə keçdim. 
Tikintiyə işə girdim: gündüz işlədim, gecə oxudum. Əgər mən belə 
etməsəydim, hamımız ac qalardıq... Orada bir ustam var idi, yaman 
siqaret çəkən idi, o məni bu zəhrimara alışdırdı. 
Universitetdə oxuyanda bir ara tərgitdim, səkkiz ay çəkmədim, 
kökəldim, adama oxşadım. Sonra yenidən başladım. O başlayan düz 
otuz beş ildi ki, fasiləsiz siqaret çəkirəm... Bu müddət ərzində nə ye-
diyimin, nə də içdiyimin tamını bilməmişəm. İştahdan-zaddan da 
düşmüşəm, arıqlamışam, yarı canım qalıb. Bir yandan bu mənim 
canıma daraşıb, içəridən söküb dağıdır. O biri yandan da pul qoy-
mur qalsın məndə. Demək, siqaret mənim həm can, həm də cib 
düşmənimdi. Üstəlik bu məni hər yerdə hörmətdən salır, evdəkilərlə 
“üz-göz” eləyir. Yazıq Fatma insafən düz deyir də... (Uzun pauza. 
Fikirli halda otaqda gəzişir) 
Yox, belə olmaz! Qərarım qətidi: siqaretlə birdəfəlik qurtarmaq 
lazımdı! Belə görürəm ki, mən bununla qurtarmasam, bu zəhrimar 
mənim axırıma çıxacaq! (Siqaretə xitabən). Sən nəsən ki, mən sə-
ninlə qurtara bilməyim?! Mən səni özümə dost bildim, amma sən 
mənə xəyanət elədin. Mənə deyən gərək: “Siqaret sənin əlindədi, 
sən ki siqaretin əlində deyilsən?!” Bax, bu axırıncı siqaretimdi, çə-
 77 
kim, əgər bir də bu zibilə əl vursam, itin oğluyam! (Teymur siqareti 
tez-tez sümürüb külqabına basır. Pivəni açıb başına çəkir, yenə 
öskürür). Yox, qoy birini də çəkim, onsuz da bu mənim lap axırıncı 
siqaretimdi, çünki sabahdan ta çəkməyəcəm (O, təzədən bir siqaret 
yandırıb divana uzanır və teleseriala baxa-baxa onu yuxu aparır. 
Əlindəki siqaret kötüyü xalçanın üstünə düşür... Bir azdan bütün ev 
alışıb yanır. Fatma xanım, gəlin və qonşular qaçaraq gəlirlər) 
Fatma – Vay, vay evim yıxıldı! Ev yandı, Teymur yandı, qızın 
cer-cehizi yandı, hər şeyimiz yandı, vay, vay!!! 
Qəşş edib yıxılır. Gəlin yerə çöküb ağlayır. Qonşular ora-bura 
qaçır, su gətirir, yanğını söndürməyə çalışırlar. 
Qorxunc səslər. Həyəcanlı musiqi. Bu musiqi səngiyir və yavaş-
yavaş yanıqlı notlara keçir. 
 
Pərdə 
 
Son 
 
Bakı, 2009 
 78 
 
TƏNƏZZÜL 
 
Pantomima 
 
 
I gəliş. Ərzaq dükanının qabağı. İri, bahalı bir cip gəlib dayanır. 
Dolu bədənli, şıq geyimli bir gənc maşından düşüb dükana daxil 
olur. Alacağı şeyləri əli ilə göstərir. Satıcı cəld dörd torba yığıb 
piştaxtanın üstünə qoyur. Gənc oğlan cibindən bir dəstə iri kağız pul 
çıxarır. O, pulu verib qalığını almadan tez maşına tərəf gedir. Satıcı 
əlində kağız pul oğlan gedən tərəfə baxa-baxa qalır... 
 
 
 
 
 79 
 
II gəliş. Həmin gənc işlənmiş "Mersedes"də gəlir, dükana 
daxil olur. Şıq olmasa da geyimi pis deyil. Cibindən irili-xırdalı 
kağız pul çıxarır, alacaqlarını işarə ilə göstərir və iki torba mal alır. 
O, pulun qalığı olan dəmir pulları almaq istəyir, lakin son anda 
ondan imtina edir. Satıcı əlində dəmir pullar o gedən tərəfə baxır... 
 
 
 
 
 
 
 
 80 
 
III gəliş. Gənc oğlan köhnə "Jiquli"də gəlir. O arıqlayıb, üzü 
tüklü, paltarı nimdaşdır. Oğlan sağa-sola boylanır. Dükana girir, 
siqaret və tum alır, dəmir pullarla hesabı ödəyir. Gedir. Satıcı onun 
arxasınca heyrətlə baxır... 
 
 
 
 
 
 
 
 
 81 
 
IV gəliş. Həmin gənc piyada, axsaya-axsaya, əlində bir torba 
gəlir. Çox arıqlamış, üzü tüklü, ayaqqabısı və paltarı cırıq 
vəziyyətdədir. O torbanı piştaxtanın üstünə qoyur, gətirdiyi boş 
şüşələri təhvil verib bir qutu siqaret alır. Gənc başını aşağı salıb ya-
vaş-yavaş ordan uzaqlaşır. Satıcı onun arxasınca baxır, başını 
bulayır... 
 
 
 
 
 
 
Bakı, 2011 
 
 
 82 
 
 
 
 
 
II hissə 
 
 
HEKAYƏLƏR 
 
 83 
 
ZƏHRİMAR 
 
(Bədii-sənədli novella) 
 
Siqaretin əvvəli qazılıqdı, 
sonrası  tazılıq. 
Deyim 
 
Ağzınızdan çıxan siqaret tüstüsü təkcə tü-
tünün yox, həm də sizin yanan toxıımala-
rınızın, hüceyrələrinizin tüstüsüdü. 
Bıı, hələ alışmayan, lakin yavaş-yavaş, 
için-için yanan canınızın və cibinizin 
tüstüsüdü. 
Müəllif 
 
Çəksən siqarı ciyərə tərəf, 
Siqar da çəkər məzara tərəf. 
Müəllif 
 
Şəhərimizin Söyüdlü məhləsində əlli beş-əlli altı yaşlarında bir 
kişi var. Adı Teymurdu, amma tay-tuşları ona hərdən "Tütün 
Teymur" da deyirlər. Bu ayamanı ona kim yapışdırıb – bilən yoxdu, 
amma yerində yapışdırıb, çünki onu siqaretsiz təsəvvür etmək 
mümkün deyil, bütün günü eyzən paravoz kimi tüstülənir. Onu 
harada görsəz, mütləq siqaretlə görərsiz, zalım oğlu odu-oda yandı-
rır! Teymur kişinin kvadrat bığının ortası və seyrək dişləri, sağ əli-
nin iki barmağı oddan yanıb saralmış olar. Əgər işdi, təzə paltar 
geysə, bilin ki, o paltar beş günün içində deşik-deşik olacaq. Bunu 
görən arvadı Fatma xanım yenə deyinəcək, aralarında söz-söhbət 
olacaq. Axırda hövsələsiz Teymur arvadını söyüb yamanlayacaq və 
evdən çıxacaq. Bu zaman hasar qapısının çırpılmağından bilmək 
olur ki, kişi evdən acıqlı gedir. 
 84 
 
 
 
 85 
Bu gün də elə oldu: gəlin şüşəbənddə uşağı yedizdirirdi. Tey-
mur kişi də ki, televizora baxa-baxa siqaretini tüstülətməyində idi... 
Uşaq tütün iyinə dözə bilməyib asqırdı və ağlamağa başladı. Səsə 
özünü yetirən nənəsi Fatma uşağın niyə ağlamağı ilə maraqlandı. 
Gəlin əli ilə qayınatasını göstərdi. Fatma xanım odlandı: 
– A kişi, görmürsən uşaq boğulur? O zəhrimarı çıxıb eşikdə 
çəksən olmaz? Yeddi ildən sonra nə müsibətlə bir uşaq tapmışıq, 
onu da sən zəhərləmək istəyirsən? Dur, dur çıx eşiyə, – deyə ərinə 
acıqlandı. 
– Ay arvad, rədd ol başımdan. Qoy, kinomuza baxaq, – deyə 
Teymur kişi deyindi. 
– Yox, yox, dur ayağa, dur çıx eşiyə, – deyə Fatma xanım əl 
çəkmədi və onu kürəyindən itələyib saldı həyətə. 
– “Lənət sənə kor Şeytan” haa... Belə olur bax, söyülürsən, 
tünbətün qızı, toxumunuz kəsilsin sizin! 
Teymur kişi lap əsəbiləşdi, dodaqlarının arasında olan siqaret 
kötüyünü tez-tez sümürə-sümürə yeni bir siqaret üçün əlini döş 
cibinə atdı. Bu, Fatma xanımı daha da cırnatdı: 
– Səni görüm öz odunda yanasan, harayına gələn olmasın! Sən 
məni bu neçə ildə dəli eləyibsən, – deyə qarğış elədi. 
– Get, qurban ol ki, gəlin evdədi, yoxsa sənə bir Həzrət Abbas 
şilləsi çəkərdim, mis dadı verərdi, – deyə Teymur hirslə hasar 
qapısına tərəf addımladı. Təzəcə yandırdığı siqaretin tüstüsünü 
burun deşiklərindən eşiyə buraxdı. Küçəyə çıxdı. Arvadın onu çölə 
atması Teymur kişiyə yaman yer eləmişdi. Amma hiss edirdi ki, 
əvvəlki gücü, heyi qalmayıb, indi çox da "zilə" gedə bilmir. Bir beş-
altı il bundan qabaq olsaydı, arvadın ağzı nə idi ki, gəlinin yanında 
onu bayıra itələyə idi? İnan Allaha, qan salardı, amma indi? Onu 
gücdən salan, hər yerdə xəcalətli eləyən damağındakı bu "zəhrimar" 
idi. 
Yadına bu günlərdə olan bir hadisə düşdü. Keçən bazar günü 
Bakıya – qardaşı oğlunun toyuna getmişdi. Toy evidi deyə, evdə 
çoxlu adam vardı, Teymur kişi də orada idi. O, bütün gecəni yatmadı, 
elə hey öskürdü. Səhərə yaxın bəlğəm gəldi, hayxırdı, tüpürdü, 
 86 
tualetə girdi, otağa keçdi – bir sözlə toya gələnləri bidar elədi, 
qoymadı yatmağa... Arvadı o vaxt onu nə qədər danladı. Bu yaşda 
siqaret üstə ər-arvad yenə savaşdılar, hamı da Fatma xanıma kömək 
çıxdı. Axırda qardaşı dedi ki, "Teymur, gəl, səni xeyir işdən sonra bir 
həkimə aparım". Guya razı oldu, amma sonra aradan çıxdı. "Gərək 
həkimə gedə idim", – deyə peşman-peşman düşündü. Ona: "Siqareti 
tərgit", – deyəndə cavab verərdi ki, “mən, qırx illik yoldaşıma 
xəyanət edim?” Belə düşüncələrlə çayxanaya getmək qərarına gəldi. 
Çayxanaya qədər xeyli yol vardı. O, iki yüz-üç yüz metr gedib dayan-
dı, elə bil, ayaqları yoruldu. Ona elə gəldi ki, əsəbiləşdiyi üçün belə 
oldu. Dincini alıb yenə getdi, bir iki yüz metr gedəndən sonra təzədən 
dayanmalı oldu. Təəccübləndi. "Mənə nə oldu belə?" – deyə düşün-
dü. Bir az yorğunluğunu alıb əli ilə ayaqlarını yoxladı. Ayaqları 
soyuq idi, tüklər seyrəlmişdi, dərisi də nəsə xoşagəlim deyildi. Bunu 
görən Teymur kişi bir az qorxdu, amma tez də özünə ürək-dirək 
verib, çayxanaya tərəf getdi. Keyfi yox idi, ona görə də, orada 
oturanlara başı ilə salam verib hovuzun yanındakı stola yaxınlaşdı. 
Boş stullardan birini çəkib əyləşdi. Ayaqlarını irəli uzadıb dərindən 
nəfəs aldı. Bir siqaret yandırıb tüstülətdi. Fikirli idi. Qutuya baxdı, 
orada üç-dörd dənə siqaret qalmışdı. Yadına saldı ki, dünən axşam 
Əhmədin dükanından beş qutu siqaret aldı. Ona görə də, çayla 
bərabər iki qutu siqaret də sifariş verdi. "Nə edim? Bəlkə bu 
zəhrimarı tərgidim?", – deyə fikrindən keçirtdi. Amma bu iş ona çox 
ağır və qeyri-mümkün kimi görünürdü. “Allaha təvəkkül”, – deyib 
çayını içməyə başladı. Ağzı zəhər kimi idi, ona görə də, dad nədi hiss 
eləmədi. Çayxanada daha kimlərin olduğunu bilmək üçün ətrafa 
boylandı. Yaxında Məhəmməd kişi ilə Mir Həsən oturmuşdular. Bir 
az aralıda – çinar ağacının altında dörd cavan oğlan domino çırpırdı-
lar. Onlardan sağda iki nəfər yaşlı müəllim çay içir, söhbət edirdilər. 
Solda isə rayon qəzetinin müxbirləri – Əli müəllimlə Əbülfəz 
müəllim qəzet oxuyur, çay içirdilər. 
Teymur kişi cibindən müştüklərini çıxarıb qabağına qoydu. 
Onlardan biri qabıqlı uzun gilənar çubuğu, o biri isə qabığı qaşınmış 
qısa və yaraşıqlı müştük idi. İkisini də həyətlərindəki gilənar ağa-
 87 
cından kəsib düzəltmişdi. O, bunları həmişə cibində gəzdirər, boş 
vaxtı olanda çıxarıb "mafi qayda ilə" çəkərdi. Müştük ki, ortaya 
gəldi, bil ki, Teymur kişi hələ çox oturacaq. 
Elə bu vaxt hamının yaxşı tanıdığı cərrah Aydın həkimlə bir 
yaşlı adam çayxanaya gəldilər. Onlar hamıya salam verib keçib 
oturdular. Aydın həkim çayçı Mahiri yanına çağırıb alçaq səslə 
dedi: 
– Mahir, Bakıdan qonağım var, bizə Ordubad lumusu ilə bir 
qəşəng pürrəngi çay ver, özü də yekə çaynikdə. 
– Baş üstə, doktor, – deyə Mahirin şən səsi eşidildi. 
Teymur kişi Aydın həkimlə gələn adama bir xeyli zəndlə baxdı. 
"Üzü mənə tanış gəlir, amma heç cür aşıra
*
 bilmirəm. Zehnim lap 
kortalıb", – deyə dilxor-dilxor düşündü və müştüyünə taxdığı 
siqaretə dəm verdi. Birdən xatırladı: "Hə, bu həmin professordu, 
keçən il bacım qızını operasiya edən". 
Professor Aydın həkimə tərəf əyilib işgüzar şəkildə dedi: 
– Çox maraqlı xəstə idi, belə hadisə nadir hallarda olur. 
Yadımdadı, hələ iyirmi il bundan qabaq Mustafa Topçubaşovla bir 
xəstəni əməliyyat edərkən belə bir anomaliyaya rast gəldik. 
– Professor, Sizin bu sinteziniz çox uğurlu oldu. Mən də çox 
şey öyrəndim, – deyə Aydın həkim təşəkkür etdi. 
– Mənimlə müntəzəm əlaqə saxla. Çalış təyinatı dəqiq yerinə 
yetirsinlər. Dinamikanı izlə, qeydlər apar, çünki fikrim var bir elmi 
məqalə hazırlayıb ikimizin imzası ilə verək İstanbuldakı “Genel 
cerrahiyye” jurnalında dərc olunsun. 
Aydın həkim sevincək: 
– Nə yaxşı olar, Professor! Bu məqalənin mənim dissertasiyama 
da köməyi dəyər, – deyə ruh yüksəkliyi ilə bildirdi. 
İlin "qora bişirən" ayı idi. Göydən “od tökülürdü”. Hərə başını 
bir kölgənəcəyə soxmaq, çay, ya pivə ilə sərinləmək istəyirdi. 
Uğurla bitən ağır cərrahiyə əməliyyatından sonra xəstənin 
qohumları professora nə qədər yemək, içmək, kabab təklif etsələr də 
o, hamıya təşəkkür etmiş, bu çayxanaya gəlməyi, yolqabağı çay içib 
bir az dincəlməyi daha üstün tutmuşdu. Bura şəhərdə "Məmişin çay-
 88 
xanası" adı ilə tanınırdı. Məmiş kişinin əkiz oğlanları Mahirlə Tahir 
çayxananı təmiz saxlayır, müştərilərlə xoş rəftar edirdilər, çaylarına 
isə söz ola bilməzdi... 
Bir azdan Teymur kişi çay içdiyi yerdə onu boğulma tutdu, 
öskürdü, öskürdü, öskürdü... Hamı dönüb Teymura tərəf baxdı, 
hətta domino oynayanlar da əl saxladılar. Əli müəllim: 
– Teymur əmi, yenə niyə elə öskürdün? Bir həkimə getsənə, 
ölürsən axı? 
– Nə bilim, ay Əli müəllim, bir ildi ki, bu öskürək məni əldən 
salıb. İstilik də ki, bir yandan... 
– Bəs, həkimlər nə deyir? Heç müayinəyə-zada gedibsən? 
– Yoox. Düzü, qorxuram getməyə. Elə bilirəm nəsə əngəlli bir 
şeydi – ona görə getmirəm. 
– Mən onu-bunu bilmirəm, səninki siqaretdəndi, Teymur əmi. 
Gündə nə qədər çəkirsən? 
– Ha çox... Teymur kişi bir az düşündü, uşaqlıq və gəncliyini, 
siqaret çəkməyə nə vaxt başladığını yadına saldı: “On üç yaşımdan 
bu zəhrimarı çəkirəm. Düz qırx iki ildi. Həmişə də papiros çək-
mişəm, yəni filtrsiz siqaret. Gün olub beş "paçka"
*
, gün olub altı 
"paçka" çəkmişəm. Özü də tüstü gərək mənim ürəyimə dəyə, yoxsa 
qanıx
-
 verməz. Axır səkkiz-doqquz ildə səhər acqarına da çəkirəm. 
Nə bilim?”, – deyə Teymur günahkar adamlar kimi başını aşağı 
saldı... 
Radioda həzin musiqi verilirdi. Diktor qız növbəti verilişi elan 
etdi. Məlum oldu ki, həkim-narkoloq tütünün insan orqanizminə 
zərəri barədə çıxış edəcək. 
Tahir bufetdən söz atdı: 
– "Adın çək, qulağın bur." Teymur əmi, di qulaq as! Ə, orada 
dominonu az şaqqıldadın, qoyun görək həkim Teymur əmiyə nə 
deyir? 
Radionun növbəti həkim söhbəti başlandı: "Bizlərdən çoxu 
siqaret çəkir. Siqaret çəkməyin zərərli vərdiş olmasını indi hamı 
bilir. Görəsən, biz belə adətin özümüzə və ətrafımızdakılara necə 
zərər verməsi barədə heç düşünürük? 
 89 
 
 
 
 
 90 
Əvvəlcə görək, tütünün tərkibində hansı zərərli maddələr var? 
Siqaretdə dörd minə qədər belə maddə aşkar edilib. Onlardan ən 
çox nikotin, kanserogen maddələr, karbon qazı, dəm qazı, qatranlar 
və digər maddələr insanda müxtəlif xəstəliklər əmələ gətirdikdən 
sonra onu öncə əlilliyə, sonra isə erkən ölümə doğru aparır. 
İndi isə, belə maddələrin insanda hansı patologiyalar 
törətməyinə nəzər salaq. Gəlin, nikotindən başlayaq. 
Nikotin – narkotik maddə olub güclü sinir zəhəri hesab olunur. 
Nikotin yüksək dozada olarsa, mərkəzi sinir sisteminin iflicini 
əmələ gətirə bilər, az dozada isə hafizəni zəiflədir, başağrıları və 
yuxu pozğunluğuna səbəb olur. Qana sorulan kimi endokrin 
sistemə, xüsusilə böyrəküstü vəzə təsir edərək adrenalin ifrazını 
artırır. O isə damar spazmı törədərək, arterial qan təzyiqini 
yüksəldir. Yaşlı və təzyiqi olan adamlar üçün bu, çox təhlükəlidir! 
Bununla iş qurtarmır: adrenalin ürək üçün "qamçı" rolunu oy-
nayaraq, onu sürətlə döyünməyə məcbur edir. Nəticədə, ürək 
əzələsi yorulur, haldan düşür və vaxtından tez qocalır. Bu isə, ürək 
infarktı üçün zəmin yaradır. İnfarkt keçirmiş şəxslər üçün siqaret 
çəkməyə davam etmək növbəti infarktı göz qabağına gətirmək 
deməkdir. Adrenalin periferik damarları daraltdığı üçün orada 
axan qanın miqdarı azalır və qidalanma pozulur: siqaretin ən ağır 
fəsadlarından biri olan ayaq damarlarının obliterasiyaedici 
endarteriti belə əmələ gəlir. Bu da axırda ayaqların qanqreni ilə 
sonuclanır.  Bundan başqa, nikotin xoşagəlməz acı dadı ilə həm də 
mənfi emosiya yaradır. 
Vaxtilə nikotini tütünün tərkibində ən zəhərli maddə hesab 
edirdilər, lakin məlum olub ki, radiaktiv maddələr ondan da 
təhlükəlidir. Bu radiaktiv maddələrdən benzpiren və dibenzpireni 
göstərmək olar. Onlar alfa- və beta-hissəciklər şüalandırmaqla ağ 
ciyəri daxildən dağıdır və xərçəng xəstəliyi əmələ gətirirlər. Bu, 
həyat üçün çox qorxuludur! Bədxassəli şişlərin əmələ gəlməsinə 
şərait yaradan və onun inkişafına kömək edən dəm qazı və kükürd 
qazıdır. Dəm qazının toksiki maddə olması isə hamıya məlumdur. 
 91 
Otuz doqquz yaşında həyata gözlərini yuman bir amerikan 
jurnalisti görün nə yazır: "Mən öz "düşmənimlə" on dörd yaşında 
tanış oldum və onunla iyirmi beş il "dostluq" etdim". Belə "dostlu-
ğun" sonu isə təəssüf ki, ağciyər xərçəngi olub. 
Siqaret tüstüsünün iyini və aromatikliyini efir yağları və 
qatranlar müəyyən edirlər. Həmin qatranlar tədricən ağciyər 
alveollarını doldurub, tənəffüsü çətinləşdirirlər. Tənəffüsün pozul-
masına karbon qazı və dəm qazı da pis təsir edir. Belə ki, siqaret 
tüstüsündə olan karbon, oksigendən dörd dəfə sürətlə hemoqlobinlə 
birləşərək karbohemoqlobin əmələ gətirir ki, bu şəkildə toxumalara 
gedən qan zəhərli olub orada oksidləşmə-bərpa reaksiyalarını 
pozur. 
Tütün təkcə ağciyər və tənəffüs yollarına mənfi təsir etmir, o 
həm də həzm traktına ziyan verir. Siqaret çəkənin ağız suyuna 
qarışan belə maddələr mədəyə düşərək həzm prosesini çətinləşdirir, 
iştahanı pozur, mədə xorasına və axırda isə həzm sisteminin 
xərçənginə səbəb olur. Onu da qeyd edim ki, siqaret çəkənlərdə 
maddələr mübadiləsi və vitamin balansı da pozulur. Hər çəkilmiş 
siqaret bütöv apelsində olan qədər C vitamini parçalayır. Gözün 
daxili təzyiqini siqaret artırdığı üçün görmə də pisləşir". 
Domino oynayan gənclərdən biri – bu, Cığal Cəfərin oğlu Dan-
qa Fətulla idi – cibindən siqaret çıxarıb alışqanla yandırdı, tüstüsünü 
udub dedi: 
– Bu həkimləri də qoyasan camaatı yaxşıca qorxuda. Hə-
kimlərin hamısı siqaret çəkir, özləri də deyir: "Ziyandı". Əgər elə 
ziyandısa, bəs həkimlər onu niyə çəkir? 
Onun bu atmacasına Aydın həkim dözmədi. Qayıtdı ki, 
"həkimlərin heç də hamısı siqaret çəkmir. Onu da nəzərə alaq ki, 
həkim də insandı, onun da zəif cəhətləri olur. Özü də nikotin 
narkotik maddə olduğuna görə, hamıda asılılıq yaradır. Həmin asılı-
lıqdan çıxmaq isə hər oğulun işi deyil». 
Fətulla yenə razılaşmadı, söz güləşdirməyə başladı: 
– Yaxşı, bu siqaret ziyanlı şeydisə, niyə onu bu qədər findi-
firuşqa düzəldib satırlar? Üstəlik onu reklam da edirlər, hə? 
 92 
O, bunu deyib əlində olan gözəl siqaret qutusunu yuxarı 
qaldırdı. Aydın həkim onun bu sözünü də cavabsız qoymadı: 
– Ay qardaş, əvvəla siqaret maqnatları öz mallarını satmaq üçün 
onu belə gözəl hazırlayırlar. Bu, normal bir şeydi. O ki qaldı 
reklama – onu düz demirsən. Artıq bütün dünyada siqaret reklamları 
yığışdırılıb. Xəbərin var ki, Yaponiyada siqaret çəkəni işə 
götürmürlər? Papiros çəkməyənə əlavə pul, ya məzuniyyət verirlər, 
hə? 
Həmin höcət adam yenə söz altda qalmadı: 
– Bayaq radioda həkim deyir ki, siqareti çox çəksən, guya iflic 
olarsan, harada belə şey olub? Əşi, deyir də… – deyə lağ ilə güldü. 
Yanındakılar da ona qoşuldular. 
Söhbət bu yerə çatanda, Mir Həsən də kənarda qalmaq istə-
mədi: 
– Niyə ki? Elə bizim evin dalında Əsgər İsayev adında bir kişi 
var idi. Onda mən uşaq idim, o vaxt biz hələ kənddə yaşayırdıq. Bir 
gün xəbər çıxdı ki, Əsgər kişi öldü. Bilirsən o niyə öldü? – deyə 
Fətullagilə tərəf baxdı. 
Oğlan istehza ilə: 
– Birdən siqaretdən ölər ee… 
– Sən heç lağ-zad eləmə, qardaşoğlu. Bəli, elə siqaretdən 
ölmüşdü! Səhər-səhər durub gedirlər çölə, ot yığmağa. Çöldən ot 
yığası, gətirib evə çıxardası saat olur on iki. Ona qədər də Əsgər kişi 
bəlkə on siqaret çəkir, özü də ac-susuz. Vurub zəhərləmişdi onu. 
Rəhmətlik elə onunla da getdi. Sən heç elə demə, görürsən, siqa-
retdən nəinki iflic, hətta ölüm də olur… 
Yoldaşları onun ayağını nə qədər bassalar da, Fətullanın yenə 
öcəşkənliyi tutdu: 
– Yaxşı, əgər desəz ki, siqaret ağciyərdə, nə bilim, xərçəng 
əmələ gətirir, buna inanmaq olar. Bəs, siqaretin ayağa nə dəxli var? 
Siqaret hara, ayağın qanqreni hara? 
Aydın həkim güldü və başladı Fətullanı başa salmağa: 
– Elə məsələ də orasındadı ki, siqaret təkcə ağciyərlərə zərər 
verməklə qurtarmır, o, damarları da daraldıb qanın hərəkətinə mane 
 93 
olur. Axırda da qan işləmədiyinə görə, qanqrena əmələ gəlir. Sən bir 
gün bizim xəstəxanaya gəl. Mənim beş-altı belə xəstəm var, birinin 
adı Nüsrətdi, otuz dörd yaşı var – keçən ay onun sol ayağını diz 
oynağından amputasiya etdik. İndi yazıq şikəst olub, heç yerə gedə 
bilmir. Səbəbi də ki, siqaretdi, bildin? 
– Doktor, deyirsiz, deməyinə, amma o qədər də ağlıma batmır. 
Bu yerdə professor söhbətə qarışdı: 
– İndi qulaq as, oğul, deyim. Mən institutu təzə qurtaranda 
Respublika xəstəxanasının cərrahiyyə şöbəsinə bir kişi gətirdilər. 
Onun sağ ayağında qanqrena gedirdi. O vaxt xəstənin sağ ayağını 
dizdən amputasiya etdik, dedik ki, siqareti atsın. Atmadı. Bir üç-
dörd ildən sonra onu yenə gətirdilər. Bu dəfə bud-çanaq oynağından 
götürdük. Yenə dedik ki, siqareti mütləq atsın. Yenə atmadı. Beş-
altı ildən sonra onu təzədən gətirdilər – bu dəfə sol ayağını dizdən 
kəsdik. Yenə dedik, izah elədik ki, əgər siqareti atmasa, daha pis 
olacaq. Elə də oldu: onu iki-üç ildən sonra dördüncü dəfə gətirdilər. 
Axırıncı dəfə onun sol ayağını məcbur olduq ki, dibdən götürək. 
Yalnız bundan sonra o, siqareti atdı, amma artıq çox gec idi! İndi 
çuval kimi evin bir küncündə qalıb! Təsəvvür edirsinizmi bu nə 
deməkdi? Siz siqaretin zərərini bir dərindən düşünün. Özünüzü bir 
anlığa həmin adamın yerində hesab edin, – deyə professor 
həyəcanla izahat verdi və əlavə etdi – on beş-on altı ilə həmin kişini 
dörd dəfə amputasiya etmişik. Hətta innən belə siqareti atmasa idi, 
yəqin ki, daha pis ola bilərdi. Özü də çox qoca da deyil – cəmi əlli 
yeddi yaşı var. 
Professor söhbətini bitirib cavanlara tərəf baxdı. Hamı sus-
muşdu. 
Teymur yenə öskürdü o, bir qurtum çay içib dedi: 
– Balam, qoyun görək bu radio nə deyir da? 
Hamı həkim söhbətinə qulaq asmağa başladı: 
«Siqaret çəkməyin sizin ailə büdcənizə vurduğu zərəri heç 
hesablamısınız? Siqaretə xərclənən pulu aya, ilə vursaq, çox böyük 
bir rəqəm alınar. Sizin çətinliklə qazandığınız pullar gözünüz görə-
görə yanıb kül olur. Axı, bu israfçılıqdır! Müqəddəs kitabımızda 
 94 
deyilir: «Yeyin, için, israf etməyin. Çünki Allah israf edənləri 
sevməz». 
Teymur kişi astadan dedi: 
– Ona qalsa, mən iki maşının pulunu yandırıb kül eləmişəm. 
«İndi isə gəlin, siqaretin ətrafımıza və ekologiyaya vurduğu 
zərəri araşdıraq. Ata evdə siqaret çəkir: görəsən, bu onun ailə 
üzvlərinə, qadın və uşaqlara necə təsir edir? Bayaq deyilənləri 
siqaret çəkənlə bir yerdə olan «zərərdidələrə» də aid etmək olar. 
Özü də belə zərər uşaq və yeniyetmə orqanizmi üçün daha çox 
ziyanlıdır! Üstəlik, atanın öz övladı üçün pis örnək olması da 
nəzərdən qaçırılmamalıdır. Vay o günə ki, evdə hamilə qadın olmuş 
ola! Daha pisi isə əgər hamilə qadın, ya da süd verən ana siqaret 
çəkirsə»… 
Mir Həsən asta-asta moizə elədi: «Qurani-Kərimdə deyilir ki, 
Allahın qulu qiyamət günündə dörd şeydən hesabat verməlidir. 
Birincisi, özünü nəyə həsr etməsi barədə, ikincisi, elmi ilə nə iş 
gördüyü barədə, üçüncüsü, malını nəyə sərf etməsi barədə və 
dördüncüsü isə canına necə baxması barədə hesabat». Necə bilirsiz, 
siqaret çəkən bu hesabatı verə biləcək? Ay verdi ha… Qurandan 
daha bir ayə: «Sağlamlıq qaydalarına riayət edərək qüvvətli olan 
mömin həmin qaydalara əməl etmədiyi üçün gücsüz və zəif düşən 
mömindən Allah qarşısında daha xeyirli və sevimlidir». 
Fətulla yenə bir söz tapıb: 
– Bu Mir Həsən lap molla imiş ki? – deyə yenə rişxəndlə güldü. 
Narkoloq həkim isə deyirdi: «Dörd yüz il bundan qabaq 
Amerikadan Avropaya gətirilən tütün bitkisi indi bütün dünyaya 
yayılıb. Milyonlarla hektar münbit torpaqları «zəbt» edən tütünün 
əkilib becərilməsinə, zavod və fabriklərdə istehsalına, hazır 
məhsulun dünyanın hər yerinə daşınıb aparılmasına və satışına gö-
rün nə qədər insan zəhməti, nə qədər xərc tələb olunur. İstifadə 
olunmuş siqaret isə öz «bəd əməlini» yerinə yetirdikdən: havamızı, 
suyumuzu, ekologiyanı korladıqdan, getdiyi hər yeri zibillədikdən 
sonra öz «missiyasını» başa vurmuş olur. İstirahətə gedən siqaret 
 95 
həvəskarlarının ildə minlərlə hektar ağac və bitki örtüyünü puça 
çıxardıqlarını hesablamaq mümkündürmü?» 
Teymur kişi çənəsini stola dayayaraq, yerə baxa-baxa günahkar 
adamlar kimi həkim söhbətinə qulaq asır, qulaq asdıqca da xəstə-
liyin xofu onu daha da basırdı… Məhəmməd kişi təsbehini çevirə-
çevirə belə bir əhvalat danışdı: 
– Mən özüm buralara Keçili kəndindən gəlmişəm. O vaxtı 
bizim kənddə bir kişi var idi. Adı Hüseynqulu idi, amma hamı ona 
Pəhləvan Hüseynqulu deyərdi. Ucaboy, zəbərdəst bir kişi idi, bir 
oturuma dörd adamın yeməyini yeyərdi. Müharibəyə gedib 
gələndən sonra başladı tənbəki çəkməyə. O vaxtlar belə siqaretlər 
hələ yox idi, hamı tənbəki çəkərdi. Hüseynqulu əmi hara getsə idi, 
tütün torbası da yanında olardı. Sovetin vaxtı «Kommunist» qəzeti 
çıxardı. Götürərdi o qəzeti hər səhifəni on yerə bölər, tənbəkini 
ovub içinə doldurar, eşmə hazırlayardı. Çəkdiyi də elə eşmə olardı. 
O vaxtı ən yaxşı tənbəki Qarabağlar, Şahtaxtı tənbəkisi hesab 
olunardı. Şahtaxtıda da onun Mir Ələsgər adlı bir seyid dostu vardı. 
Payızda gedib ondan illik tənbəki payını alardı. Əvəzində də ona ya 
iki-üç toğlu, ya da pul verərdi. Nə isə, sözüm onda deyil… 
Hüseynqulu kişi bir gün başladı öskürməyə. Hara apardılar dərdinə 
əlac eləyən olmadı. O vaxtı heç həkimlər də xərçəngin nə olduğunu 
bilmirdilər. Əlqərəz, kişi düşdü ölüm yatağına. O boyda kişi əridi 
oldu bir ovuc, paltarının biri də əynində durmadı. Onun dörd oğlu, 
iki qızı var idi. Oğlanlarının hamısı da siqaret çəkirdilər. Dədələ-
rinin yanında çəkməsələr də o, bunu bilirdi. Ona görə də, Hüseyn-
qulu əmi oğlanlarını yanına çağırıb belə dedi: «Bizim tayfamıza 
Pəhləvanlar tayfası deyərlər. Özüm dörd adama dov gəlmişəm, hələ 
indiyə qədər bir adam mənim dizimi yerə vura bilməyib. Mühari-
bədə qurşağa kimi qarın, suyun içində yatmışam, xəstələnməmişəm. 
Amma bu tütün görün nə «köpəyoğlu» şeydisə, məni yıxdı, mənim 
kimi pəhləvanı ikiqat elədi! Sizə vəsiyyətim budu: qırxımı verən 
kimi dördünüz də siqareti atın! Bilirəm, hamınız çəkirsiz, o zəhri-
marı atmayan məndən deyil, heç qəbrimin üstünə də gəlməyin», – 
deyə sözlərini bitirdi. Rəhmətliyin o sözləri hələ də qulaqlarımdadı. 
 96 
O vaxtlar mən də tay-tuşum kimi siqaret tüstülədərdim. Rəh-
mətliyin o sözlərindən sonra o oldu-bu oldu siqareti atdım! 
Fikirləşdim ki, siqaret o boyda kişini yıxandan sonra mənim kimi 
cılız bir adamı dünəndən yıxar. Oturub-durub Hüseynqulu əmiyə 
rəhmət oxuyuram.” 
Maraqla qulaq asan professor siqaret söhbətinə yenidən qa-
rışaraq dedi: 
– Mən də onuncu sinifdən siqaret çəkirdim. Evlənəndən sonra – 
üzr istəyirəm – arvadım xəstələndi. O həkim qalmadı aparmayım, 
əlacı olmadı. Moskvaya apardım, Təbrizə apardım, axırda Türki-
yədə bir professor var, uzun illər Amerikada, Almaniyada işləmiş 
adamdı, onun yanına apardım. O mənə dedi ki, «sənin xanımındakı 
boğulma tutmaları sənin siqaret çəkməyinlə əlaqədardı». Dedi ki, 
«xanımda nikotinə qarşı allergiya var». Elə həmin gündən siqareti 
atdım. O vaxtdan üç il keçib, yoldaşım bir dəfə də olsun xəstələn-
məyib… 
– Professor, Sizin bu sözünüz şahidi olduğum bir hadisəni 
yadıma saldı, – deyə, Aydın həkim xatırlamağa başladı. Biz o vaxt 
patanatomiya dərsində idik. Zərdab rayonundan bir adam gətirmiş-
dilər – qırx yeddi yaşında. Bunu əvvəlcə gətirirlər klinikanın 
cərrahiyyə şöbəsinə, orada onu «operasiya» edirlər. Cərrah görür ki, 
bunda ağ ciyər xərçəngidi – yaranı təzədən tikir. Beş gündən sonra 
xəstə rəhmətə getmişdi. Öləndən sonra diaqnozun təsdiq olunması 
üçün onu gətirmişdilər morqa. İndiki kimi yadımdadı: morqda 
bizim patanatom müəllimdi, cərrahdı, bir də qrup yoldaşlarımız. 
Patanatom həkim meyidi yarıb daxili üzvlərini açdı. Birdən soruşdu 
ki, «sizlərdən siqaret çəkəni var?». Dedik: «Bəli, var». Dedi: 
«Baxın, görün ağciyərlə qaraciyəri seçə bilərsiz?». O vaxt qrupdakı 
oğlanlardan çoxu siqaret çəkirdi, mən də həmçinin. Baxdım ki, 
ağciyər qapqaradı. Dedik: «Doktor, indi bizim də ağciyərimiz 
belədi?». Həkim güldü: «Əlbəttə. Bakıdakı maşınların tüstüsü, 
zavodların tüstüsü plyus siqaretin tüstüsü. İndi özünüz mülahizə 
edin». Sözün düzü, nə təhər qorxdumsa, elə onunla da siqareti 
 97 
atdım. Uşaqların çoxu təzədən başladılar, amma mən yox. Artıq 
iyirmi beş ildir ki, mən siqaret çəkmirəm. 
Professor saatına baxdı. Aydın həkim getmək vaxtı olduğunu 
hiss edib ayağa qalxdı. İkisi də çayxanadakılarla sağollaşıb oradan 
çıxdılar. 
Onların ardınca Teymur kişi də durub yavaş-yavaş evə tərəf 
getməyə başladı. Yolüstü Əhmədin dükanına girdi, oradan üç qutu 
siqaret aldı. Dükanda bir nəfər cavan oğlan pivə içirdi. Teymur kişi 
birdən ayaq saxladı: 
– Əhməd, ondan birini də mənə aç, ürəyim yanır, – dedi. Əh-
məd soyuducudan bir sərin pivə çıxartdı. Teymur kişi pivəni içdi, 
xoşuna gəldi, ona görə, ikisini də evə götürdü. Evə çatanda gördü 
ki, qapı bağlıdı. «Yəqin Tellinin qızının nişanına gediblər», – deyə 
düşündü. Qapını açıb evə girdi. Pivələri stolun üstünə qoydu. Bir 
siqaret yandırıb fikrə getdi, sonra özü ilə danışmağa başladı: 
– Allah Kolumba lənət eləsin, o, bütün dünyanı bəlaya saldı! 
Allah məni bu siqaretə alışdırana lənət eləsin! 
...Rəhmətlik atam cavan yaşda öldü; biz – anam, üç bacım və 
mən başsız qaldıq. O vaxt mənim on iki yaşım var idi, altıncı sinifdə 
oxuyurdum, əlaçı şagird idim. Məcbur olub gecə məktəbinə keçdim. 
Tikintiyə işə girdim: gündüz işlədim, gecə oxudum. Əgər mən belə 
etməsəydim, hamımız ac qalardıq... Orada bir ustam var idi, yaman 
siqaret çəkən idi, o məni bu zəhrimara alışdırdı. 
Universitetdə oxuyanda bir ara tərgitdim, səkkiz ay çəkmədim, 
kökəldim, adama oxşadım. Sonra yenidən başladım. O başlayan düz 
otuz beş ildi ki, fasiləsiz siqaret çəkirəm... Bu müddət ərzində nə ye-
diyimin, nə də içdiyimin tamını bilməmişəm. 
İştahdan-zaddan da düşmüşəm, arıqlamışam, yarı canım qalıb. 
Bir yandan bu mənim canıma daraşıb, içəridən söküb dağıdır. O biri 
yandan da pul qoymur qalsın məndə. Demək, siqaret mənim həm 
can, həm də cib düşmənimdi. Üstəlik bu məni hər yerdə hörmətdən 
salır, evdəkilərlə “üz-göz” eləyir. Yazıq Fatma insafən düz deyir 
də... 
 98 
 
 
 
 99 
Teymur fikirli halda otaqda gəzişir, yenə özü ilə danışırdı: 
– Yox, belə olmaz! Qərarım qətidi: siqaretlə birdəfəlik 
qurtarmaq lazımdı! Belə görürəm ki, mən bununlaq qurtarmasam, 
bu zəhrimar mənim axırıma çıxacaq! O siqaretə xitabən: “Sən nəsən 
ki, mən səninlə qurtara bilməyim?! Mən səni özümə dost bildim, 
amma sən mənə xəyanət elədin. Mənə deyən gərək: “Siqaret sənin 
əlindədi, sən ki, siqaretin əlində deyilsən”?! Bax, bu axırıncı siqare-
timdi, çəkim, əgər bir də bu zibilə əl vursam, itin oğluyam”, – deyə 
o, siqareti tez-tez sümürüb külqabına basdı. Pivənin birini açıb 
başına çəkdi, yenə bir-iki ağız öskürdü. “Yox, qoy birini də çəkim, 
onsuz da bu mənim lap axırıncı siqaretimdi, çünki sabahdan ta çək-
məyəcəm”, – dedi. 
Teymur özünə yer tapa bilmir hey vurnuxurdu, elə bil “itiyi 
itmişdi”… Birdən o dib otağa keçdi. Burada kiçik qızın cer-cehizi 
yığılmışdı: yataq və istirahət mebeli, televizor, soyuducu, tozsoran, 
xalça-palaz, dörd dəst təzə sırınmış yorğan-döşək, «Madonna» 
servis və bir neçə qeyri ayın-oyun. O bunları «əlinin isti vaxtı» 
arvadının təhrikilə almışdı. «Əgər Fatma deməsəydi, almayacaqdım 
yaxşı ki, almışam, indi çox şükür, rahatam», – deyə sevindi. 
Elçilərin: «Havalar bir az sərinləyən kimi gəlinimizi aparacağıq», – 
deməsi yadına düşdü. Gülümsədi. Şüşəbəndə keçdi. Teymur kişi 
teleseriala baxa-baxa ikinci pivəni də içib siqaret damağında divana 
uzandı. Və Teymuru yuxu apardı… 
…Bir saatdan sonra Teymur kişinin öz evində evi ilə bərabər 
yanması barədəki xəbər ildırım sürətilə şəhərə yayıldı. 
 
Naxçıvan, 2002. 
 100 
 
MƏNTİQ 
 
 
         Yalnız çəkilməyən siqaret zərərsizdir. 
Deyim 
Yandırma! Yandırsan, yandıracaq... 
Müəllif 
 
Bir gün iki nəfər – Əli ilə Vəli söhbət edirlər. Əli Vəliyə: 
– Sən məntiqin nə olduğunu bilirsən? 
– Yox, – deyə Vəli etiraf edir. 
– Əgər bilmək istəyirsənsə, mən sənə izah edərəm. 
– İzah elə, – deyə Vəli xahiş edir. 
Əli fikrini izah etmək üçün söz axtarmağa başlayır: 
– Məntiq, məntiq… Ee, məsələn, sənin cibində kibritin var? 
– Var, – deyə Vəli tez dillənir. 
Əli: 
– Əgər kibrit varsa, demək, siqaret də var. Bunların ikisinin bir 
yerdə olması məntiqi deyil? 
Vəli bir az fikirləşir və razılaşır: 
– Bəli, məntiqidi. 
Əli davam edir: 
– Əgər sən siqaret çəkirsənsə, onun içərisinə nə vaxtsa nəşə-zad 
qoymaq da məntiqidi, ya yox? 
Vəli bir xeyli düşünür və yenə razılaşmalı olur: 
– Bəli, məntiqidi. 
Əli izah etməkdə davam edir: 
– Əgər sən nəşə çəkirsənsə, evdə dava-dalaş, söz-söhbət, 
boşanma və sairin olması da məntiqidi, ya yox? 
Vəli görür ki, Əli haqlıdı: «Nəşə olan yerdə dava-dalaş da, 
boşanma da olar», – deyə düşünür. Onlar ayrılırlar… Əli öz yolu 
ilə, Vəli isə öz yolu ilə gedir. Söz Vəlini tutduğu üçün elə hey o 
barədə düşünür… 
 101 
 
 
Vəli yolda bir nəfərə rast gəlir. O, yol adamından soruşur: 
– Qardaş, kibritin var? 
– Var, – deyə yoldan keçən cavab verir. 
Vəli təəssüflə deyir: 
– Əgər kibritin varsa, onda evin yıxılacaq… 
 
Naxçıvan, 2003. 
 102 
 
ŞƏR SUYU 
 
İçki – bütün çirkinliklərin «ana»sıdır. 
Məhəmməd peyğəmbər (S.) 
 
Bir gün Şeytan bir adamın qabağını kəsib deyir: 
– Səni öldürəcəm. Əgər sağ qalmaq istəyirsənsə, üç şeydən 
birini etməlisən: ya bu qadınla yatmalısan, ya ən yaxın dostunun 
başını kəsməlisən, ya da ki, bu şərabı içməlisən. 
Həmin adam belə cavab verir: 
– Mən müsəlmanam. Müsəlmana isə zinalıq
*
 günahdı. Sonra… 
mən dostumun başını kəsə bilmərəm, bu mümkün deyil, çünki biz 
uşaqlıq dostuyuq, bir yerdə bir pud
*
 duz-çörək kəsmişik… 
O bunları deyib susur… Həyat şirindi, yaşamaq istəyir, ona 
görə də, fikirləşir: «Düzdü, şərab içmək Qurani-Kərimdə haram 
buyurulub, amma çarəm nədi? Bəlkə mən bu şərabı içim? Çünki 
onların içərisində ən az zərərlisi, deyəsən, elə budu». 
Adam o cür də edir… 
...O, şərabı içib bərk sərxoş olur. Elə sərxoş vəziyyətdə də həm 
o qadınla yatır, həm də əziz dostunu öldürür… 
 
Bakı, 2006. 
 103 
 
 
 
 104 
 
ETİRAF 
 
Şərab, tütün, heroin – 
Hamısı sənin düşmənin. 
Müəllif 
 
Elçin tay-tuşları arasında öz “çəkisi” olan, hörmətli oğlanlardan 
biri sayılır. Necə hörmətli oğlan sayılmasın ki, o, universiteti 
qırmızı diplomla bitirib, otuz yaşında böyük bir mebel sexinin sahi-
bidi, işi işdi, pulu da pul. Evi, eşiyi, ailəsi, uşağı, altında da qara 
rəngli Prado... 
Əgər biri durub desə ki, “Elçin narkomandı” heç kim ona 
inanmaz, çünki o, siqaret çəksə də, içki nədi dilinə vurmaz, hələ 
Ramazan ayı gələndə hər il oruc da tutar... “Sən saydığını say, gör 
fələk nə sayır”. İş elə gətirdi ki, onun kimi ağıllı bir oğlan da yolunu 
azdı... 
Yaxşı ki, Elçin zirək tərpəndi, işin üstü açılmamış bir narkoloq-
həkim tapdı, hamıdan gizli öz evində müalicə olundu, vəziyyətdən 
çıxdı. 
Həkim bu gün Elçini kabinetə – psixoterapevtik söhbətə dəvət 
etmişdi. O xəstəsinə ürəyini boşaltmaq imkanı verdi; həkim dinlədi, 
xəstə isə danışdı: 
– Doktor, narkomanın günü axtarmaqla keçir; adam əvvəlcə pul 
axtarır, sonra «mal» axtarır, sonra «bayan» axtarır, sonra yer axtarır, 
axırda da damar axtarır... O, axtardıqlarını oğruluq – doğruluq, pis-
yaxşı tapır da, amma əvəzində özünü itirir: öz kişiliyini, ləyaqətini 
itirir, dalınca da, ehh, hər şeyini... 
O, dərindən bir ah çəkdi gözləri yaşarmışdı, əlləri də, səsi də 
titrəyirdi. Elçin həkimin ona diqqətlə qulaq asdığını görüb bir az da 
ürəkləndi: 
– Mən düzünü deyirəm, doktor, mən bu həyatı yaşadım, bu 
murdar həyatı belə gördüm. İndi peşimanam, it kimi peşimanam, 
amma... 
 105 
 
 
 
 106 
Qəhər onu boğdu, udqunub yenə sözünə davam etdi: 
– Bu işdə heç kimi günahkar bilmirəm. Düzdü, məni iynəyə 
otuzdurdular, özü də mən bilirəm bunu kim elədi. «Ağacı öz içindən 
qurd yeyər», – deyiblər. Məni öz əmioğlum iynəyə otuzdurub, 
doktor, dost – doğma əmim oğlu. Məni əmioğlum belə bəlaya 
salandan sonra daha başqasından niyə inciyim, niyə küsüm?! 
Elçin nəfəsini dərdi, olanları xatırlamağa çalışdı: 
– Doktor, bir vaxtlar əmimgil gün əppəyinə möhtac idilər. 
Rəhmətlik atam onları rayondan Bakıya gətirdi, ev-eşik yiyəsi elədi. 
Mən isə həmin əmioğluma iş verdim, çörək verdim. Əvəzində isə o 
məni bədbəxt elədi... Getdi, gəldi ki, «sən bir bunun dadına bax, gör 
nə görəcəksən?!». Mən eləmək istəməyəndə isə «ə, bir çıqqılı şey 
sənə nə eləyəcək, elə gör nə «kayf» alacaqsan», – deyə məni 
heroinə qonaq elədi. Mən də gic kimi götürüb iylədim. İylədim, xoş 
gəldi. Üç gündən sonra bir də gəldi, yenə verdi, iylədim, bu dəfə lap 
xoşuma gəldi. Sabahı gün onu kabinetə çağırıb dedim: 
– Ondan bir az da ver. 
Dedi: 
– Yoxdu. 
Dedim: 
– Tap, hardan olsa, tap, ondan istəyirəm. 
O, özünü çəkdi: 
– O məndə nə gəzir? İstəyirsən, yüz dollar ver, gedim alım, 
gətirim. 
Mən də çıxarıb verdim, alıb gətirdi, hərəyə bir «dorojka
*
» 
elədik. 
O gündən mən pul verirdim, o da alırdı, bir yerdə eləyirdik. De-
məyinən onun məqsədi oymuş ki, məni narkotikə otuzdursun, çünki, 
onun pulu yox idi, mən isə böyük bir müəssisənin müdiri idim, 
əlimin altında üç yüz adam işləyirdi. Nə isə bir də ayılıb gördüm ki, 
olmuşam narkoman, daha heroinsiz qala bilmirəm... 
 
Bakı, 2008 
 107 
 
QƏLYAN 
 
Qəlyan sənin əlindədir,  
sən ki qəlyanın əlində deyilsən?!. 
Müəllif 
 
Deyilənə görə, İranda bir çox adam tiryəki olur, özləri də buna 
pis baxmırlar. Onlar şam yeməyindən sonra ortalığa qəlyan, tiryək 
və şiş gətirirlər, şişi odda qızdırıb bir əldə tuturlar, tiryəki isə o biri 
əldə. Şişi tiryəkə vurub dağlayır, ondan çıxan tüstünü isə qəlyanla 
içəri sümürürlər... 
Bir gün tiryəkə təzə qurşanmış Qulamrza adlı bir gəncə qəlyan 
lazım olur. O, soraqlaşıb bir qəlyandüzəldən usta tapır, ona deyir: 
– Usta, nə qədər istəyirsən sənə pul verim, mənə bir şahanə 
qəlyan düzəlt. 
Usta altdan yuxarı gənci süzür, soruşur: 
– Vardan, dövlətdən nəyin var? 
Qulamrza qürrələnir: 
– Hər şeyim: iki «Benz» otobusum var ki, Təbriz – Tehran arası 
işləyir, üç tırım var ki, Avropaya mal daşıyır, bir dörtmərtəbə 
çaxtumanım
*
 var ki, üstdə özümüz qalırıq, altını kirayə vermişəm, 
bir də bazarda qızıl dükanlarım var... Usta, sən mənə bir yaxçı 
qəlyan düzəlt, deşiyini də gen elə. 
Qoca usta gənci diqqətlə dinləyib köksünü ötürür: 
– Sən heç narahand olma, ağa. O saydığın şeylərin hamısı: 
otobus da, tır da, ev də, dükanlar da – hamısı, hamısı bax, bax, bu 
deşikdən keçib gedəcək, heç narahand olma, niyə narahand olursan, 
– deyə təzə düzəltdiyi qəlyanlardan birini Qulamrzaya tərəf uzadır. 
 
Bakı, 2009 
 
 
 
 108 
 
 
 
 109 
 
ÖMÜRLÜK DƏRS 
 
– Dərs ili başa çatdı. Biz – şagird və müəllimlər əvvəlcədən 
danışdığımız kimi yığışıb getdik Qubaya. Meşədə, bulaq başında bir 
səfalı yer tapıb yerləşdik. Top oynayan, çiçək yığan kim, samovar 
salan, yemək tədarükü görən kim... Mən xalçanın üstündə bardaş 
qurub çoban salatı hazırlamaqla məşğul oldum. Kişi müəllimlər isə 
bulaq başına yığışıb kabab çəkməyə başladılar. 
Bizdə bir Yenisey müəllim var, çox savadlı, sanballı insandı, 
özü də yaxşı riyaziyyat müəllimidi. Bir də gördüm Yenisey müəllim 
gəlib oturdu mənim yanımda, bir daşın üstündə. Biz onunla başladıq 
ordan – burdan söhbətə. Bu arada kababın iyi məni vurdu. Az sonra 
cavan müəllimlərdən biri bizə yaxınlaşdı: 
– Yenisey müəllim, kabab bişir, araq da ki, bulağın gözündədi, 
hamı Sizi gözləyir, gəlin. 
Yenisey müəllim ona təşəkkür etdi, amma yerindən tərpənmədi. 
Qayıtdım ki, “ay Yenisey müəllim, niyə getmirsiz? Gedin Siz də 
onlar kimi, yeyin – için dəə”. Gördüm o tutuldu, lakin bir söz 
demədi, mən də çox uzatmadım. Sonra biz yenə söhbəti davam 
etdirdik. Axırda dərs hissə müdiri Ramazan müəllim özü durub 
gəldi: 
– Yenisey, uşaqların heç biri əlini çörəyə uzatmır ki, gərək 
Yenisey müəllim gələ, sonra. Nə olub? Burda niyə oturmusan? Dur, 
dur ayağa düş qabağıma, – deyə ərklə onu aparmaq istədi. Yenisey 
müəllim getmək istəmirdi, Ramazan müəllimin sözünü yerə salmaq 
da çətininə gəlirdi, ona görə də çaşıb qalmışdı. Yenisey müəllim 
nəhayət özünü topladı, təşəkkür etdi, bir bəhanə uydurdu ki, 
getməsin. Və yenə getmədi. Mən bayaqdan hər şeyə göz qoyurdum. 
Birdən düşdüm onun üstünə: 
– Ay Yenisey müəllim, bu il əməkdar müəllim adı almısız – bu 
bir, oğlunuz Beynəlxalq qrossmeyster olub – bu iki, qızınız isə, 
Konservatoriyanı bitirib – bu da üç. Siz niyə də yeyib-içməyəsiz? 
Vallah, mən Sizin yerinizə olsaydım bayaqdan durub gedərdim,  
 110 
 
 
hələ vurardım da, – deyib güldüm. Siz Allah, burda nəsə var, bu 
“nəsə” nədi axı?, – deyə gözümü onun gözünə zilləyib cavab 
gözlədim. 
Yenisey müəllim yerində qurcuxdu və gizlicə bir ah çəkdi: 
– Bilirsən, qızım, mən əvvəllər içən olmuşam, – bu, düz otuz üç 
ilin söhbətidi. Mən onda institutu təzə bitirmişdim, dəliqanlı 
vaxtlarım idi. Qurşanmışdım içkiyə... Hələ özümə bir-iki avara dost, 
aşna da tapmışdım: bu yeməkxana mənim, o restoran sənin – hər 
gün onlarla yeyib-içməklə ömrü bada verirdim. Anam nə qədər 
 111 
yalvarsa da, özünü öldürsə də, kim idi ona qulaq asan? Günlərin 
birində yenə restoranda içib bərk keflənmişdim. Oradan çıxıb evə 
getmək istədim, səkkiz yaza – yaza gedirdim. Yolun qırağında bir 
arx var idi, o arxı keçəndə ilişib yıxıldım. Ha çalışdım ki, ayağa 
qalxam, qalxa bilmədim, oturdum zığın, palçığın içində. Axşamçağı 
idi, hava qaralırdı... Gördüm bir nəfər üç-dörd yaşlı uşağın əlindən 
tutub gedir. Uşaq məni görüb dayandı: 
– Ata, ata, ora bax, it! 
Onlar yaxına gəlib mənə diqqətlə baxdılar. Atası dedi: 
– Qaqaş, bu it deyil ki, adamdı, özü də keflidi, qorxma! 
Uşaq dedi: 
– Mən itdən qoyxmuyam ki, ata, amma keflidən qoyxuyam. 
Atası əl – ayağa düşdü: 
– Onda, qaqaş, tez çiş elə! Çiş elə arxın qırağına, – dedi və 
üzünü yana çevirdi ki, uşaq utanmasın. Uşaq isə eləmə tənbəllik – 
üzr istəyirəm səndən qızım – düz mənim başıma işədi. Sidik 
saçımdan üzümə, üzümdən isə ağzıma axdı. Mən elə bil yatmışdım, 
ayıldım! Elə bil heç bir litr araq içən mən deyildim. Bir özümə 
baxdım, bir də düşdüyüm bu vəziyyətə... Acığımdan, hirsimdən 
bilmədim ki, nə edim! Özümə nifrət elədim, söydüm özümü! 
Dedim: “Mən it yox, lap... itdən də pisəm!” 
Durub birtəhər evə gəldim, rəhmətlik anamı çağırdım: 
– Ana, paltarlarımı ver, girirəm hamama. 
Yazıq anam heç nə demədi, gətirib təmiz paltar verdi. Mən 
yuyunub qüsul verdim. Elə oradaca da and içdim, and içdim ki, mən 
bir də heç vaxt, heç vaxt içki içməyəcəm! 
Bəli, heç kimin verə bilmədiyi dərsi mənə üç yaşlı uşaq verdi. 
Əgər o vaxt o dərsi mən almasaydım, Allah bilir ki, indi harada 
idim... 
 
Bakı, 2011 
 112 
 
“TƏLƏ” 
 
Obyektdə
*
 işin qızğın vaxtı idi. Rəhbərliyə söz vermişdilər ki, 
hörgünü bir aya başa çatdıracaqlar. Qəzənfər usta iki şəyirdi ilə 
gündə iyirmi beş-otuz kvadrat metr hörgü verirdi. Amma bu gün 
günortadan sonra daş qurtardığından işsiz qalmışdılar. Usta 
fəhlələrlə ocağın başına yığışıb söhbət edirdilər. Söz sözü çəkdi. 
Söhbət köhnə hökumətin vaxtından düşdü. Qəzənfər usta cavan-
lığını yada saldı: 
– Sovet hökuməti vaxtı ət, yağ tapılmazdı. Camaat ət, kolbasa 
ya sosiskanı uzun növbə ilə, yaxud çeklə alardı. Birinin evində toyu, 
ya da evlərdən uzaq yası olanda ət tapmaq müşkül işə çevrilirdi. O 
vaxt ət kombinatında işləyənlər həm pullu, həm də lazımlı adamlar 
idilər. İşdən çıxanda onlar kolbasa, sosiska, yainki əti salafanlara
*
 
büküb bədənlərinə bağlayır, evə gəlir, gələn kimi “arıqlayır”, həmin 
əti qohum – qonşuya satıb yaxşı pul qazanırdılar. Bir də görürdün ki, 
bu gün ət kombinatına işə girən söz məsəli, sabahı gün maşın aldı, o 
biri gün isə ev... 
Bu qırx ilin söhbətidi, o vaxt mənim cavan vaxtlarım idi. Əsgər-
liyimi çəkib evə qayıtmışdım, işləmək istəyirdim. 
Bir gün axşam atama dedim: 
– Ata, məni işə düzəlt işləyim, axı nə vaxta qədər evdə 
oturacam? 
Atam dedi: 
– Harada işləmək istəyirsən? 
– Ət kombinatında, – deyə tez cavab verdim. 
Atam o vaxtkı raykomun üçüncü katibi ilə bir sinifdə 
oxumuşdu, durub onun yanına getdi. Bir həftədən sonra məni 
çağırıb əmrimi ət kombinatının kəsim sexinə verdilər. Sabahısı gün 
mən kombinezonumu geyib işə çıxdım. Sexdə altı nəfər idik, böyü-
yümüz isə qırx yeddi-qırx səkkiz yaşlarında bir kişi idi. Bəy 
nəslimdən olduğuna görə hamı ona Maqsud bəy deyərdi. Maqsud 
bəy ucaboylu, dolubədənli, qırmızıyanaq bir şəxs idi. 
 113 
 
 
 
 114 
Biz malın təpəsinə guppanla vurub onu gicəlləndirir, iri bıçaqla 
şah damarını kəsib öldürür, kranla qaldırıb soyur, sonra cəmdəyi o 
biri sexə ötürürdük. Maqsud bəy işləyə-işləyə dananın – özümüzün 
yeməyimiz üçün – harasından, hansı yerindən kəsib qazana atmaq 
barədə də göstəriş verirdi. Günortadan sonra biz işimizi qurtardıq. 
Bəli, bozpört
*
 bişdi, dörd araq alındı və hamı dəstərxanın
*
 başına 
yığışdı. Maqsud bəy hamıya araq süzüb stəkanı əlinə aldı. Onun əli 
əsirdi. Mən bayaqdan hər şeyə göz qoyurdum, ona görə də 
maraqlandım: 
– Maqsud bəy, əliniz niyə əsir? 
– Bala, bə bu araqdandı da, içməyəndə əsir, içən kimi keçir, – 
deyib arağı tez başına çəkdi. Mən stəkanı yerə qoydum. Hamı mənə 
tərəf döndü, yer –yerdən dilləndilər: 
– Niyə içmirsən, iç! Kişi ol, ə! Yüz qram araq sənə heç zad 
eləməz, qorxma iç! 
– Əgər araq Maqsud bəyin əlini əsdirirsə, mənim başımı əsdirər. 
Məni bağışlayın, bu iş mənlik deyil, uşaqlar, mən getdim, – deyib 
ayağa qalxdım. 
– Adə, dəli olubsan? Xalx
*
 bura işə girmək üçün bir ətək pul 
tökür, iynənin ulduzundan keçir, sən isə gedirsən? Hansı ağılla? 
Adam da belə dolanışıqlı yeri qoyub gedər, hə? – deyə üstümə 
düşdülər ki, bəlkə məni saxlayalar. Lakin mən ordan çıxıb düz in-
şaata fəhləliyə getdim. İndi o vaxtdan bu sənətdəyəm, – deyə 
Qəzənfər usta soyumuş çaydan bir qurtum alıb söhbətinə ara verdi. 
Usta köməkçiləri Asimlə Nadir söhbətə maraqla qulaq asırdılar. 
Asim dedi: 
– Ay usta, sən xeyrindən qalan adam deyilsən, sən Allah düzünü 
de görək, kombinatdan niyə getdin? 
Qəzənfər usta başını qaşıdı, bir az düşünüb dedi: 
– Uşaqlar, əgər bilmək istəyirsinizsə, qoyun lap düzünü deyim: 
düzdü orda kalan pul var idi, amma... Atam rəhmətliyin sözü 
olmasın, mən bir az suyuq adamam, yəni nəfsək. Bu mənim zəif 
cəhətimdi – hamıda belə zəif cəhətlər olur – mən də bunu yaxşı 
bilirdim. Əgər mən orda qalsa idim, qurşanacaqdım içkiyə, ola-
 115 
caqdım onların tayı. Pul qazanmağına qazanacaqdım, amma 
əvəzində sağlığımı itirəcəkdim. 
Asim söz atdı: 
– Əşşi pul olsun, əsas məsələ puldu, pulun ki, oldu kişisən, 
hörmətlisən. Səni bilmirəm, usta, amma mən o cür “yağlı” yeri qo-
yub getməzdim, heç vaxt da gəlib belə yerdə fəhləlik etməzdim. 
Usta duruxdu, bir qədər düşünüb nəsihətlə dedi: 
– Ora sənin kimi başıboş adamlar üçün “tələ”di, bala, “tələ”. 
Əvvəlcə səni “şirə” çəkir, şirnikirsən, sonra da baxırsan ki, “qarmağa” 
keçibsən, çıxa bilmirsən. Heç bilirsən araq onların başına nə oyun aç-
dı? 
– Nə oyun? – deyə Asim soruşdu. 
– Həə, indi mən deyim sən də mülahizə elə, əgər dərrakən varsa. 
Bax o, Maqsud bəy ki, var idi haa, əlli yaşında onun beyninə qan 
sızdı, öldü, heç oğlunun toyunu da görə bilmədi. Orda Mirzə adlı 
birisi vardı, o içkili vəziyyətdə ailə-uşağı ilə bir yerdə maşını aşırdı 
– Allah uzaq eləsin – bütün ailə batdı, heç kim salamat çıxa bilmədi. 
Sonra Fəxrəddin adlı birisi də vardı, sərxoş halda o arvadını 
bıçaqladı, on il basdılar getdi. Özü də nə üstə? Guya arvadı ona xə-
yanət edirmiş. Ay tövbə! Mən o qızı yaxşı tanıyırdım, çünki, bizim 
məktəbdə oxuyurdu, çox tərbiyəli, başıaşağı qız idi. Onun ərinə 
xəyanət etməsi mümkün deyildi. Məhkəmədə mən də oldum, orada 
dedilər ki, bu sayıqlamadı, qısqanclıq sayıqlaması, içki içənlərdə 
olur yəni. Xülasə, heç kimə ordan qazandığını ağız şirinliyi ilə 
yemək qismət olmadı. Sən də deyirsən ordan çıxmazdım, – deyə 
Asimə tərs-tərs baxdı. Usta ocağın kənarında olan çaydandan bir 
stəkan çay süzüb içdi. Saatına baxdı. Elə bu vaxt “Kamaz”ın 
nəriltisi eşidildi, nəhayət daş gəlib çıxdı. Qəzənfər usta: 
– Dik qalxın! Hamı iş başına, “söhbət dananı qurda verər”. Daş 
verin, palçıq gətirin, – deyə cəld közyolun
*
 üstünə qalxdı və çəmçəni
*
 
daşa vura-vura fəhlələri səslədi. 
 
Bakı, 2012 
 116 
 
ALLAHIN BƏXŞİŞİ 
 
 
“Allah adama versə, Mürsəl təpəsində də 
verər” 
Deyim 
 
Keçən əsrin əvvəllərində, Nikolay vaxtı
*
 Naxçıvan kəndlərinin 
birində otuz altı-otuz yeddi yaşlarında Cəmşid adlı bir kişi yaşa-
yırdı. Onun dörd qızı, üç oğlu və öhdəsində doxsan yaşlı qoca 
nənəsi vardı. O, külfətini çox çətinliklə, bir qarın ac, bir qarın tox 
dolandıra bilirdi. O qədər korluq çəkirdi ki, hərdən az qala hə-
yatından bezirdi, bilmirdi ki, başına haranın daşını salsın. Bu çətin-
liyə bir çarə tapa bilmir, elə hey vurnuxur, düşünür, düşünürdü... 
Bir yandan da Bakı tərəfdən qəribə xəbərlər gəlib kəndə çatırdı 
ki, guya kiminsə neft quyusu fontan vurdu, lütün biri bir günün 
içində oldu milyonçu. Nə bilim iş çox, dolanışıq yaxşı... Dünən 
Bakıdan gələn isə kənddəki çayxanada elə şeylər danışdı ki, Cəmşi-
di lap yerindən-yurdundan elədi. Cəmşid evə gəldi, papağını 
qabağına qoyub çox fikirləşdi, “dağı arana, aranı dağa apardı”, 
axırda bu qərara gəldi ki, Bakıya getsin, bəlkə ailəsi üçün bir qazanc 
əldə eləyə bildi. O, uşaqlar yatandan sonra arvadı Zöhrəni yanına 
çağırdı: 
– Seyid qızı, belə yaşamaq lap cəhənnəm əzabıdı, iş yox, güc 
yox, pul-para yox. Bə, biz nə vaxta qədər it günündə yaşayacağıq? 
Güllü, maşallah irilib, on iki yaşa ayaq qoyub, bu gün-sabah qapı-
mızı döyəcəklər, onu köçürməyə nəyimiz var? “Bir həsirik, bir 
Məmmədnəsir”! Mən uşaqcanlıyam, bilirsən, öz balalarım üçün heç 
zad eləyə bilmirəm, bu da mənə dərd olur, ona görə də bağrım 
çatlayır. Bayaq çayxanada Bakıdan gələn bir nəfər var idi, deyirdi 
ki, Bakıda yaxşı iş də var, pul-para da. İstirəm gedim bir-iki illiyinə 
orda işləyim, pul qazanım, qayıdım gəlim, nə deyirsən? – deyə 
 117 
yazıq – yazıq Zöhrəyə tərəf baxdı. Zöhrə başını aşağı dikdi, fikrə 
getdi. Sonra alçaq səslə: 
– Mən nə deyim, Allah bilən məsləhətdi. Kişi sənsən, özün 
bilərsən... 
Cəmşid sübh tezdən durdu, çarığını
*
 geyib, patavasını
*
 bərkitdi, 
belinə üç əppək bağlayıb, “ya Allah” deyib yola düşdü, Naxçıvana, 
dəmiryol vağzalına gəldi. Pulu yox idi, ona görə də yük vaqonunda 
Tiflis yolu ilə birtəhər Bakıya gəlib çıxdı... 
Cəmşid elə bilirdi ki, Bakıda pul xəzəl kimi tökülüb küçələrə, 
bir süpürəni çatmır. Tezliklə səhf etdiyini anladı, amma geri 
dönmək arına gəldi. Özünə yaxşı iş tapmaq üçün haralara getmədi? 
Amma heç yerdə ürəyi istəyən bir iş tapa bilmədi. Gah bu mədəndə 
işlədi, gah o biri mədəndə, gah qara fəhlə oldu, gah daşıqçı, gah 
bağban, gah da ki, küçə süpürən. Nə isə... İki il ərzində istirahət 
günü, bayram günü bilmədi, canı – dildən işlədi, amma əlinə beş – 
üç manat pul keçirə bilmədi ki, bilmədi. Üstəlik üstü – başı töküldü, 
arıqladı, xəstələndi, qocaldı... 
O vaxt erməni-müsəlman davasının lap qızğın vaxtı idi, 
Cəmşidi də iki yüz adamla birgə ermənilər tutub damladılar, iyirmi 
gün orada ac-susuz saxladılar. Cəmşid uşaq vaxtı el dağa gedəndə 
orada erməni uşaqları ilə bir yerdə çox quzu otarmış və erməni 
dilini babat öyrənmişdi. Ona görə də ermənilərin Cəmşid qarışıq 
əsirləri diri-diri yandırmaq istədiklərini danışıqlarından başa düşdü 
və bu xəbəri tez yoldaşlarına çatdırdı. Hamısı yığışıb məsləhətləşdi-
lər: onlar köynəklərini çıxarıb biri-birinə bağladılar, düyün vurub 
bərkitdilər və hamısı gecə ikən binanın bacasından çıxıb qaçdılar. 
Cəmşidin Bakıya olan bütün ümidləri puç oldu, ruhdan düşmüş, 
qorxmuş halda dəmiryol vağzalına gəldi və yük vaqonunda gizlənib 
“asta qaçan namərddi” qayıtdı Naxçıvana. O Naxçıvana çatanda ax-
şamçağı idi, hələ Günün batmasına üç-dörd saat qalırdı. Cəmşid 
vağzalda düşüb kəndlərinə tərəf getməyə başladı, şəhərin içi ilə 
getmədi ki, birdən onu tanıyıb-bilən olar. Görkəmi elə idi ki, o bu 
vəziyyətdə kəndə girməyə utandı, yaxınlıqda olan Mürsəl təpəsinə 
tərəf döndü. Orada, təpəliklərin arasında alçaq bir yer tapıb oturdu.  
 118 
 
 
 
 119 
Çox pəjmürdə və dərdli idi... Allah heç bir kişini ailə-uşaq 
yanında başıaşağı eləməsin. Yazıq Cəmşid çox sevdiyi, bəlkə uf 
demədən canını belə vermək istədiyi balalarının yanına əliboş 
gedirdi, bir ayağı getsə də, o biri getmirdi... Birdən onu qəhər 
boğdu, o yekəlikdə kişi hönkür-hönkür ağladı, handan-hana
*
 
toxtayıb gözünün yaşını əli ilə sildi, “Allaha pənah” dedi. O, çubuq-
la torpağı cızıb, elə hey fikir eləyirdi... Birdən əlindəki çubuq 
nəyəsə ilişdi, Cəmşid bunu daş zənn etdi. O bekarçılıqdan daşın 
ətrafını qazdı, torpaq oyulub töküldü və... naxışlı bir küp göründü. 
Cəmşid diqqətini topladı. Tez küpün ətrafını əli ilə eşdi, qazdı, 
qazdı, torpağı kənara atdı və küpü çıxartdı. Bir daş tapıb saxsı küpü 
qırdı, içindəki parıltılı şeylər yerə töküldü. Cəmşid heyrətindən 
donub qaldı! Küpün içi qızıl sikkələr və zinət şeylər ilə dolu idi! O 
tez heybəsini
*
 yaxına çəkdi və küpdə olan qızılların hamısını ora 
yığdı. Ətrafa boylandı, yaxınlıqda heç kim yox idi. Təpənin dalında 
kənd uşaqları quzu otarırdılar. Bir az sakitləşdi. Günəşə tərəf baxdı, 
Günün batmağına hələ vardı. Bir istədi oradan birbaşa evlərinə 
getsin. Uşaqlardan ötrü burnunun ucu göynəyirdi. Tez bu arzunu 
içində boğdu, özünü toxtatdı və düşünməyə başladı... Nədən başla-
yacağını, sonra nə edəcəyini götür-qoy edir, daha yaxşı olanını 
seçir, plan cızırdı... O, Bakıda pul qazana bilməsə də çox görüb-
götürmüş, “başı daşdan-daşa dəymiş”, gözü açılmışdı, artıq əvvəlki 
Cəmşid deyildi. 
O, Mürsəl təpəsindən Naxçıvana endi. Şəhərdə soraqlaşıb bir 
zərgər dükanı tapdı, sikkələrdən ikisini verib bir dəstə palazqulaq 
yüzlük aldı. Neçə gün idi ki, ac-susuz idi, dizləri əsir, başı 
gicəllənirdi. Tez bir yeməkxana tapdı, iki adamlıq noxudlu bozbaş 
yedi, üstündən də beş-altı stəkan çay içdi, özünə gəldi. Sonra bərbə-
rə getdi, saç-saqqalını qırxdırdı, üzünü təraş etdirdi. Axırda hamama 
girdi, camadar onu yaxşıca yuyundurdu, quluncunu qırdı. Cəmşid 
hamamda bitini-kirini tökdü, oradan quş kimi çıxdı, karvansaraya 
gəlib bir otaq tutdu. Daş kimi yatıb səhər obaş oyandı. Durub dərzi 
dükanı axtarıb tapdı, ən bahalı parça olan ingilis mahudundan gözəl 
bir libas sifariş verdi, libas axşama hazır olmalı idi. Orada durmayıb 
 120 
şəhərdəki dükanları gəzdi, özünə, nənəsinə, Zöhrəyə və uşaqlara  
paltar, ayaqqabı, papaq, xırda qıza oyuncaq və konfet aldı, karvan-
saradakı otağına gətirdi. Bir az dincəlib sərrac
*
 dükanlarına getdi və 
sabaha kimi ustalara xanlara layiq zınqırovlu fayton düzəltməyi 
tapşırdı. 
Sabahısı gün nahar vaxtı Cəmşid başdan ayağa təzə geyinib-
keçinib faytona mindi və onu düz bazara tərəf sürdü. Bazarda şirin 
alver gedirdi: kənd camaatı qovun-qarpız, üzüm, mer-meyvə, toyuq-
cücə və digər şeylər satırdılar. 
Cəmşid bazara göz gəzdirdi, orada həmkəndlisi Yaqubu gördü. 
Cəmşid Yaqubu çağırdı. Yaqub faytonlu bir ağanın onu səslədiyini 
gördü, “yağlı” müştəri zənn etdi və tez onun yanına gəldi. Cəmşid 
dedi: 
– Məni tanıyırsan? 
Yaqub duruxdu və bu geyimli-kecimli ağaya baxdı, alçaq səslə: 
– Yox, ağa, bağışla, tanıya bilmədim, – dedi. 
– Bir də bax, yaxşı bax, gör mən kimə oxşayıram? – deyə 
Cəmşid gülə-gülə israr etdi. 
Yaqub bu dəfə zəndlə baxdı. 
– Səni bir adama oxşadıram, amma, yox, yox, bu ola bilməz, – 
deyə mızıldandı. 
Cəmşid şən halda Yaqubun kürəyinə vurdu: 
– Ayə, sən Yaqub deyilsən? 
– Bəli, qurban, Yaqubam. 
– Bə mən də Cəmşidəm də sənin kəndçin, tanımadın? İki il 
bundan əqdəm Bakıya getmişdim haa... 
Yaqub sevinc və heyrətlə Cəmşidi qucaqladı, istədi onun 
əlindən öpsün, Cəmşid qoymadı. 
– Sən tez get kəndə car çək ki, Cəmşid ağa gəlir, qoy, hamı 
pişvazıma çıxsın, – deyə palazqulaq yüzlüklərdən birini Yaqubun 
çuxasının cibinə soxdu. 
Yaqub tez bazara girib gətirdiyi qovun-qarpızı dəllallardan 
birinə satıb üz qoydu kəndə sarı. Kənddə birinin üstə beşini də 
qoyub Cəmşidin faytonunu, libasını o ki var təriflədi. 
 121 
Kənddə hamı – “məmə yeyəndən pəpə yeyənə” yolun 
qırağındakı iydəliyə yığışıb Cəmşid ağanı gözləməyə başladılar. Bir 
azdan fayton uzaqdan göründü. O, toz qopara-qopara kəndə 
yaxınlaşırdı. Camaat hədsiz maraqla onu gözləyirdi. Cəmşidin uşaq-
ları sevincdən atılıb-düşür, qürrələnirdilər. Fayton gəlib dayandı. 
Kəndxuda, molla, ağsaqqallar, cuvar
*
 qabağa yeriyib Cəmşid ağanı 
ehtiramla qarşıladılar, onunla ikiəlli görüşüb əhval tutdular. Dəstə 
Cəmşidin qapısınacan gəldi. Cəmşid ağa bir ayağını faytonun 
pilləsinə qoyub uca səslə dedi: 
– Camaat! Sabah sizin hamınız mənim qonağımsız, imam 
ehsanı verəcəm. İndi isə məni bağışlayın yol yorğunuyam, bir az da 
naxoşlamışam. Allah qoysa, sabah ətraflı söhbət elərik, – deyə 
hamını başından elədi ki, heybədə olanları sakitcə yerbəyer edə 
bilsin. Camaat dağılışdı. Cəmşid evə keçdi, uşaqlarını duz kimi 
yaladı, nənəsinə və uşaqlarına gətirdiyi hədiyyələri paylayıb 
hamısını sevindirdi. Axırda Zöhrəni qırağa çəkib heybəni ona 
verdi... 
Sabahısı gün qazanlar asıldı, plov bişdi və imam ehsanı verildi. 
Yeyib-içəndən sonra hamı dua edib evlərinə dağılsa da, kənd ca-
vanlarında beş-altısı qalıb Cəmşidin başına yığışdılar və ona Bakıda 
harada işləmək, necə pul qazanmaq barədə elə hey suallar verməyə 
başladılar. Cəmşid isə cavabında ya gülümsəyir, ya susur, ya da: 
– Hər şeydən qabaq adamın gərək qəlbi düz olsun, adamın ki, 
ürəyi düz oldu, ruzi özü qapıdan girəcək. Hərdən də: “Allah adama 
versə, lap Mürsəl təpəsində də verər”, – deyirdi. 
Kənd cavanları ondan bir şey öyrənə bilmədiklərindən pərt 
oldular və incik çıxıb evlərinə getdilər... Bir-iki gün də keçdi. 
Cəmşidin bacıoğlusu Fərəməz axşam onlara gəldi. Çay, çörəkdən 
sonra Fərəməz söhbəti yenə o yerə gətirib çıxartdı: 
– Dayı, mən uşaq deyiləm, artıq iyirmi yeddi yaşım var, tay-
tuşlarım çoxdan ailə-uşaq sahibidi. Bə mən nə vaxt ev-eşik yiyəsi 
olacam? Mən sənə demirəm ki, mənə pul-para ver, deyirəm ki, o 
pulu qazanmağın yolunu göstər. Bilirsən ki, dədəm öləndən bəri 
necə korluq çəkirik, dayı... 
 122 
Cəmşid çay stəkanını qabağına çəkib mənalı halda dedi: 
– Bacıoğlu, dünyada üç şey Allahın əlindədi: ömür, qismət, bir də 
ruzi. İnsan nə qədər ömür sürəcək, harada, necə öləcək – bunu bilməz. 
İkinci, insanın qismətidi, yəni kiminlə ailə quracaq, neçə uşağı olacaq 
– bunu da qabaqcadan bilə bilməz. Üçüncüsü isə bacıoğlu, ruzidi. 
Adam var çalışar, vuruşar heç zad qazanmaz, adam da var görərsən əli 
də gətirdi, ayağı da. Deyir: “Allah alanda da üzünü görmə, verəndə 
də.” 
Hərənin bir ruzisi olur. Bu ruzini də mənə Allah özü qismət 
eləyib. Əgər sənin qismətində varsa, lap Mürsəl təpəsində də olsa, 
Allah sənə pul yetirər. 
Fərəməz key-key dayısının üzünə baxır, bir şey anlaya bilmirdi. 
Cəmşid çaydan bir qurtum içib söhbəti davam etdirdi: 
– Qulağın mən də olsun, bir söhbət də eləyim, bəlkə məni başa 
düşdün. Çeşmənin başında Süleyman var haa çoban Kərəmin oğlu. 
O da mənim kimi Bakıya getmişdi, nə oldu? Çox rəşid, özü də 
qollu-biləkli oğlan idi, kimə bir yumruq vursaydı, o yerindən dura 
bilməzdi. Nə oldu onun axırı? – deyə Fərəməzə tərəf baxdı. 
Fərəməz mat-mat: 
– Mən nə bilim, ay dayı, “həccdən gələn sən, xəbər verən 
mən”? – deyə çiynini çəkdi. 
Cəmşid dedi: 
– Həə, o yolunu azdı, axırı da pis oldu. 
– Pis, yəni nə sayaq? – deyə Fərəməz intizar içində soruşdu. 
Cəmşid dedi: 
– Mən mədəndə qara fəhlə işləyəndə həmin Süleyman 
restoranda keyf eləyirdi. Neçə dəfə mənə də demişdi ki, “gəl 
yanıma bir yerdə işləyək”. Mən getmədim. Niyə? Çünki ora əngəlli 
yer idi, ona görə də xoşuma gəlmirdi. Bax, orda içirdilər, çəkirdilər, 
qumar-zad oynayırdılar, nə bilim daha nə hoqqalardan çıxırdılar... 
Süleyman da qoşulmuşdu onlara, içirdi də, çəkirdi də, qumar 
oynayırdı da... Axırda nə elədi, nə eləmədisə basdılar getdi qaza-
mata. İnsan gərək yolunu azmaya, düz yol gedə. Bildin? Toyuq to-
yuqdu, bir qurtum su içir, bir Allaha baxır, insan isə çox naşükür 
 123 
olur, Allahın verdiyi bu boyda nemətə görə bir dəfə şükür də 
eləmir. Bax, bilirsən ki, mən Allah adamıyam, hələ indiyəcən bir 
adamın xətrinə dəyməmişəm, birinin toyuğuna kış deməmişəm. Fi-
kirləşirəm ki, bəlkə elə ona görə Allah mənə durduğum yerdə belə 
bir bəxşiş yetirdi, yoxsa mən oturduğum yerdən bir az o yana otursa 
idim o qızıllar da mənə qismət olmayacaqdı... 
– Nə qızıllar? – deyə Fərəməz qulaqlarını şəklədi. 
– Sən ağzıbütöv adamsan, ona görə də sənə deyirəm, – deyə 
Cəmşid əhvalatı Fərəməzə danışdı. – Sən özüvü öldürməklə deyil, 
gərək Allah özü sənə yetirə. Bax, mən ələndim, dolandım, Bakıdan 
belə gəldim, ancaq mənim uşağımın ruzisini Allah burda – Mürsəl 
təpəsində verdi. Çünki niyə? Ona görə ki, məni o Kişi bərkə, boşa 
saldı, sınadı, gördü ki, mən dürüst adamam, axırda özü mənə bir 
qapı açdı, bildin, bacıoğlu?! Ona görə də deyirəm: “Allah adama 
versə, elə Mürsəl təpəsində də verər”. Təki sən qəlbini düz 
saxlayasan. 
 
Bakı, 2012 
 
 
 124 
 
 
 
 
 
 
 
 
 
 
 
 
ƏLAVƏLƏR 
 
 
 
 
 125 
 
Lətifələr 
 
“DAŞ DA DAŞIN YOLDAŞIDI” 
 
İndiki Kəngərli rayonunun Şahtaxtı kəndi orada yetişdirilən bal 
kimi şirin “Şahtaxtı” qovunu ilə məşhurdur. Bir vaxtlar var idi, kənd 
camaatının çoxu öz ailəsini qovun əkib-becərməklə dolandırardı. 
Şahtaxtılı Hacı Abbasın “Şah bağı” deyilən yerdə beş pud
*
 yeri 
var idi. O həmin yerdə qovun əkmək istəyir, ona görə də Meydana 
gəlir, orada həmkəndlisi Tavar Baxşəli ilə danışır. Onlar bostan 
yerinə mərküz
*
 çəkməkdən ötrü günçıxan-günbatan işləməyə üç 
girvənkə
*
 sarı yağa razılaşırlar. Tavar Baxşəli özü ilə bir nəfər də 
götürüb bostan yerinə gedir və səhərdən axşamacan “ölmə, diril” 
işləyirlər. 
Gün batır, Ay çıxır. Bu heyni
*
 Hacı Abbas özü də gəlib çıxır. 
Hacı Abbas mərküzün dəstəyini əlinə alıb onları əlavə işlədir. Tavar 
Baxşəli dilə gəlir: 
– Hacı, axı biz səninlə Gün çıxandan Gün batanacan 
danışmışdıq... 
Hacı Abbas başını qaldırıb bir Aya, bir də kərdi
*
 çəkilməmiş 
yerə baxır, zarafata salıb deyir: 
– Çəək, Ay da Günün yoldaşıdı... 
Onlar Ay işığında bir xeyli də işləyib əldən-dildən düşürlər. 
Nəhayət ki, qurtarıb Hacı Abbasın evinə tərəf gedirlər. Yolda Tavar 
Baxşəli bir daş götürüb çuxasının altında gizlədir. 
Hacı arvadı Tükəz xanımı çağırır: 
– Seyid qızı, tərəzini gətir Baxşəligilin yağını çəkək. 
Yağ tərəziyə qoyulanda Baxşəli daşı tərəzinin gözünə atır. Hacı 
Abbas bozarır: 
– Baxşəli, o nədi, o daşı niyə ora atdın? 
Tavar Baxşəli gülümsəyib deyir: 
– Çəək, daş da daşın yoldaşıdı... 
Şahtaxtı, 2002. 
 126 
 
“AXIR, QOY AXSIN” 
 
Şahtaxtı kəndi sərhəddə, Araz çayının qırağında olduğuna görə 
oradan İrana qaçaq keçmək istəyənlər həmişə çox olub. Bunun üçün 
yaxşı üzən və Araza bələd olan adamlar lazım idi. Kənddə bir 
neçəsi bunu özünə peşə eləmişdi, ailəsini onunla dolandırırdı. 
Şahtaxtıda ən yaxşı bələdçi isə Qara Hüseyn sayılırdı... 
Bir gün dağ kəndlərinin birindən Şahtaxtıya üç erməni gəlir, 
onlar İrana getmək istəyirlər. Ermənilər Qara Hüseynlə sövdə-
ləşirlər. O adamın hərəsini bir girvənkə yağa Arazdan keçirməyə 
razı olur. Gecə hamısı çayın qırağına gəlirlər. Hava zülmət qaranlıq 
imiş, ona görə də Qara Hüseyn ulumu tapa bilmir. Ulum – o taya 
keçmək üçün Arazın ən əlverişli yerinə deyirlər. Ermənilərdən biri 
iti axan yerə düşüb axır, boğulmağa başlayır. Onun yoldaşları 
həyəcanla Qara Hüseynə deyirlər: 
– Hüseyn kirvə, Hüseyn kirvə, bizdən biri axır! 
Qara Hüseyn axanın dalınca baxıb tövrünü pozmadan deyir: 
– Onun bir girvənkə yağı mənə lazım deyil, axır, qoy axsın. 
Şahtaxtı, 2002. 
 
 
«SƏN HAZIR VƏZİYYƏT ALMIŞSIN» 
 
XX əsrin iyirminci illəri idi. Adranikın erməni-daşnak ordusu 
Naxçıvan əyalətinə girərək kəndləri qarət edir, yandırır, qadın, uşaq, 
qoca demədən hamını öldürür, əhaliyə olmazın zülm edirdilər. Ona 
görə də, yeni yaranan Naxçıvan Araz Türk Respublikası Türkiyə 
Cümhuriyyətindən kömək istəmək məcburiyyətində qalır. Və Ka-
zım Qara Bəkir paşanın qoşunu Araz çayını keçərək Naxçıvan 
torpağına daxil olur, onlardan bir bölüyü də Şahtaxtı kəndinə gəlib 
çıxır. Kənd camaatı xilaskar türk əsgərlərini sevinclə qarşılayır və 
onlardan heç nəyi: at, araba, azuqə, yem – əsirgəmir. Əsgər də 
çatışmırdı, ona görə də, türk zabiti kənd cavanlarını Meydana yığıb 
 127 
baxış keçirir. Bu kənddə də Məşədi deyilən bir oğlan var idi. Uşaq 
vaxtı quzu otararkən eşşək zoncuq
*
 atmış, onun sol gözünü 
tökmüşdü. Baxış zamanı Məşədi əlini həmin gözünün üstünə qoyub 
deyir: 
–  Əfəndim, mənim bu gözüm mayıfdı. 
Türk zabiti bunu səfərbərlikdən yayınma cəhdi hesab edərək 
qeyzlənir: 
– Cənab Allah sənin sol gözünü yummuş və sən hazır vəziyyət 
almışsın. Hadi, gavurla döyüşə! – deyərək Məşədini də ermənilərin 
üstünə gedən dəstəyə qatır. 
Şahtaxtı, 2014. 
 
 
«O DA ONUN YAYAŞIĞIDI» 
 
XX əsrin otuzuncu illəri idi. SSRİ-nin, o cümlədən Azərbay-
canın da əhalisinin çoxu savadsız idi. Ona görə də, Stalinin əmri ilə 
hamı: fəhlə və kəndlilər işdən sonra savadsızlığı ləğvetmə kurs-
larına gəlməli, oxuyub-yazma və hesab öyrənməliydilər. Belə kurs-
lardan biri də indiki Kəngərli rayonunun Böyükdüz (Aşağı Bö-
yükdüz) kəndində açılmışdı. 
Bu kənddə də Fizzə adlı çox baməzə, özü də dilişirin bir qadın 
var idi. Tez-tez “heş vədə, heş vədə” sözünü işlətdiyinə görə hamı 
onu elə Heşvədə xala deyə çağırırdı. 
Cabbar müəllim hesab dərsi keçirdi. 
O yazı taxtasına “2” rəqəmini yazıb Heşvədə xaladan soruşur: 
– Bu neçədi? 
– “2” – deyə Heşvədə xala tez cavab verir. 
Cabbar müəllim “2”-nin yanına bir “0” da əlavə edib yenə 
soruşur: 
– Bə bu neçədi? 
Heşvədə xala bilmir. O, özünəməxsus bir təbəssümlə: 
– O da onun yayaşığıdı, – deyə hamını güldürür. 
Böyükdüz, 2014 
 128 
 
Jarqon, arxaik  
və digər  sözlərin mənası 
 
 
slujebni  – xidməti 
advokat  – vəkil 
“ağ”  – heroin 
aşıra bilmirəm   – aydınlaşdıra bilmirəm 
atanşik  – dələduz, fırıldaqçı 
avariya  – yol qəzası 
bankrot  – müflisləşmə 
bariqa  – narkotik alverçisi 
“baş”  – bir çəkimlik nəşə 
“bayan”    – şpris 
bidar  – oyaq 
bozpört    – bozartma, ət xörəyi 
bu heyni   – bu vaxt, bu zaman 
çarıq     – göndən düzəldilən ayaqqabı 
çaxtuman    – imarət 
çəmçə  – palçıq yaymaq üçün bənna aləti   
(masterok) 
çerez  – vasitəsilə 
çet  – qramın dörddə biri 
cuvar     – su işlərinə baxan şəxs 
desil  – millilitrin onda biri 
dəstərxan    – süfrə 
dincəlməyə  – həbsxanaya 
“dorojka”    – buruna çəkmək üçün bir doza heroin 
düşürlər  – aludə olurlar 
Əshabü-Kəhf  – müqəddəs yer, pir  
 129 
girvənkə    – 400 qram 
handan-hana    – sonradan-sonraya 
heybə     – çiyinə salınan iki gözlü çanta 
ilişdim  – tutuldum 
işverən  – satqın, xəbərçi 
“it”lər  – burada: polislər 
iynəyə oturmuşdu  – iynə vuran narkoman idi 
kapremont  – əsaslı təmir 
kayf     – keyf 
kərdi     – lək 
kozyol    – “keçi”, divar hörmək üçün ayaqaltı 
“kristal mal”  – kristal heroin 
krovat  – çarpayı 
krupnı partiya  – böyük məbləğdə 
kruq  – əhatə, dairə, ətraf; burada: “dostlar” 
“ley-pey”  – tök-iç 
lezvalayırsan  – özünü həlak edirsən 
“list”  – 10 ədəd həb 
“lomka”   – narkotik olmayanda baş verən  
kəskin ağrılar 
“mal”     – narkotik, heroin 
mərküz    – kərdi, lək çəkmək üçün alət 
müf  – müftə 
“mürşüdü nəşə”  – tutumlu nəşə 
“narkoşa”  – narkoman 
Nikolay vaxtı    – çar II Nikolayın dövrü 
obyektdə    – tikinti sahəsində 
öddək  – qorxaq 
operasiya    – müdaxilə, əməliyyat 
otopleniya  – istilik sistemi 
paçka     – qutu 
patava    – dolaq 
 130 
pensiya  – təqaüd 
peraşki  – içi kartofdan olan qəlyanaltı 
peredoza    – artıq, ifrat doza 
pılesos  – tozsoran 
pioner  – burada: təzə başlayan 
piyan  – sərxoş 
podlı iş  – alçaq iş 
podyez  – binanın giriş qapısı 
poker  – kart oyun növü 
posledni  – axırıncı 
pritonda  – sığınacaqda 
pud I     – çəki vahidi, 1 pud = 16 kq 
pud II     – burada: bir sot 
qanıx verməz   – yanğımı söndürməz 
“qara”  – tiryək 
qavara  – yiyə 
“qırılmaq”  – aralanmaq 
“qızıl vuruş”  – ölümlə nəticələnən narkotik qəbulu 
qram  – burada: dəqiqə 
qulluq  – burada: iynə 
rubl  – rus pulu 
salofan  – sellofan paket 
sanatoriya  – burada: həbsxana 
şəpləyir  – iynə vurur 
sərrac    – yəhər, yüyən düzəldən usta 
“şey”  – nəşə, şeyxor – nəşəxor 
Sibir     – burada: həbsxana 
“şimon”  – axtarış 
sıxaq  – kart oynayaq 
skorı  – təcili yardım 
şörümək  – həddən artıq pul vermək 
sroka gedib  – həbs olunub 
 131 
stanok  – dəzgah 
sumka  – çanta 
“tiyan”   – heroin bişirmək üçün qab,  qaşıq 
toçkası  – kiçik satış yeri 
toğlu     – beş-altı aylıq quzu 
torbamızı tikib  – burada: evimizi yıxıb 
tramal  – ağrıkəsici dərman 
“trixat”  – titrəmə, əsmə 
türmə  – həbsxana, dustaqxana 
“tuxta mal”  – kustar, zay heroin 
uqolovnik  – polis əməliyyatçısı 
xalx     – özgə, özgə adam 
xorrayıb  – nəşə çəkib 
xosək  – sadə, kasıbyana ev 
“doma”   – burada: damara düşmüşəm 
zəbərdəst  – enlikürək, canlı-cüssəli adam 
zinalıq    – özgə qadınla cinsi əlaqə 
zloy  – qatı 
zoncuq  – təpik, şıllaq 
 132 
 
Sosial-psixosomatik test 
 
 
Mən, narkotik və ya alkoqol qəbulundan: 
 
Tam imtina etmişəm. İstifadə etmirəm.............. 1 
Cəmisi bir dəfə istifadə etmişəm........................ 2 
Hərdənbir qəbul edirəm..................................... 3 
Daima qəbul edirəm........................................... 4 
“Zapoy” yaxud “peredoza”ya düşmüşəm........... 5 
  
İşdə, vəzifədə yüksəlmişəm, yaxud 
işə düzəlmişəm. İşləyirəm.................................. 
 
1 
İşdə əvvəlki vəzifədə qalmışam ........................ 2 
İşdə aşağı vəzifəyə keçirilmişəm....................... 3 
İşdə cəza almışam, yaxud qəzaya səbəb 
olmuşam ............................................................ 
 
4 
İşdən çıxmışam. İşləmirəm................................ 5 
  
Ailədə və ətrafdakılarla münasibətim 
yaxşıdır, yainki yaxşılaşıb................................. 
 
1 
Ailədə və ətrafdakılara qarşı 
münasibətim dəyişməyib.................................... 
 
2 
Ailədə və ətrafdakılara qarşı 
münasibətim pisləşib.......................................... 
 
3 
Evdə dava-dalaş salıram, ətrafdakılarla 
yola getmirəm.................................................... 
 
4 
Alkoqol yaxud narkotik qəbulu zəminində 
inzibati cəza almışam......................................... 
 
5 
  
Özümü fiziki və psixi cəhətdən xeyli 
yaxşı hiss edirəm................................................ 
 
1 
Əvvəlki fiziki və psixi halımdayam................... 2 
 133 
Fiziki və psixi cəhətdən özümü 
pis hiss edirəm.................................................... 
 
3 
Alkoqol və ya narkotiki beynimdən çıxara 
bilmirəm, depressiyadayam............................... 
 
4 
Halım elə pisdir ki, bəzən özümü öldürmək 
istəyirəm, yaxud buna cəhd etmişəm................. 
 
5 
 
Qiymətləndirmə: 
 
4-8 bal – yaxşı 
9-10 bal – kafi 
11-12 bal – qeyri-kafi 
13-20 bal – SOS! 
 
Qeyd: 10 baldan çox toplayan şəxs yubanmadan mütləq 
narkoloqa müraciət etməlidir! 
 
 
 134 
 
 
Əlamətdar günlər 
 
 
1. 31 may – Siqaretsiz gün 
2. 26 iyun – Narkotik maddələrdən sui-istifadəyə və onun 
qanunsuz dövriyyəsinə qarşı beynəlxalq mübarizə günü 
3. Noyabrın II həftəsinin III günü – Siqaretdən imtina günü 
 135 
 
Anonim Narkoloji 
Müalicə-Məsləhət Kabineti 
 
Əgər Sizdə narkomaniya, toksikomaniya və ya alkoqolizmlə 
bağlı problem yaranıbsa, onda Anonim Narkoloji Kabinetə, təcrü-
bəli həkim-narkoloq Asif Kəngərliyə müraciət edin. 
Asif həkim xəstəni onun öz evində, anonimlik qorunmaqla mü-
alicə edir. Bu zaman şəxsiyyəti təsdiq edən heç bir sənəd tələb olun-
mur. Evdəki müalicə çox rahat və əlverişlidir, çünki hətta qohum və 
qonşular belə bundan xəbərsiz qalırlar. 
Müalicə detoksikasiya ilə başlayır, əvvəlcə daxili orqanlardakı 
patologiya və “lomka” ağrıları götürülür, xəstə yatızdırılır. Sonra 
pasiyentin əsəbləri, qara ciyəri və cinsi sferası müalicə olunur. Axır-
da aversion terapiya, yəni spirtli içkilərdən və narkotik maddələrdən 
iyrəndirici terapiya aparılır. Həmçinin meyilliyi götürən, depres-
siyanı aradan qaldıran preparatlar da təyin olunur. 
Anonim Narkoloji Kabinetdə narkotik maddələrə görə test qoy-
durmaq və dəyərli məsləhətlər də almaq olar. 
 
Ünvan:  Nizami rayonu, Şirin Mirzəyev küç., 108.        
(Qara Qarayev metrosunun yanı) 
 
Əlaqə telefonu:  (+99450)  303 44 45  mobil 
(+99412)  422 43 22  kabinet 
 
Kabinet bazar və bayram günləri də daxil olmaqla hər gün saat 
12.00-13.00 arası işləyir. Gələrkən mobil telefona zəng etməyi 
unutmayın. 
 136 
 
KİTABIN İÇİNDƏKİLƏR 
 
 
ÖN SÖZ ƏVƏZİ 
Məndən söyləməkdir, sizdən... ......................................................... 6 
Sizinlə söhbət .................................................................................. 10 
 
I Hissə. PYESLƏR 
Bəla ................................................................................................. 15 
Zəhrimar.......................................................................................... 64 
Tənəzzül .......................................................................................... 78 
 
II Hissə. HEKAYƏLƏR 
Zəhrimar.......................................................................................... 83 
Məntiq ........................................................................................... 100 
Şər suyu......................................................................................... 102 
Etiraf ............................................................................................. 104 
Qəlyan ........................................................................................... 107 
Ömürlük dərs ................................................................................ 109 
“Tələ” ............................................................................................ 112 
Allahın bəxşişi .............................................................................. 116 
 
III Hissə. ƏLAVƏLƏR 
Lətifələr ......................................................................................... 128 
Jarqon, arxaik və digər  sözlərin mənası ....................................... 128 
Sosial-psixosomatik test ............................................................... 132 
Əlamətdar günlər .......................................................................... 134 
Anonim Narkoloji Müalicə-Məsləhət Kabineti ............................ 135 
 
 
 137 
 
 
 
 
 
 
 
 
 
 
 
 
 
 
 
 
Asif Kəngərli (Məmmədli) 
 
BƏLA 
 
Pyes və hekayələr 
 
Bakı – «Mütərcim» – 2014 
 
*** 
 
Асиф Кенгерли (Мамедли) 
 
БЕДА 
 
Пьесы и рассказы 
 
Баку – «Мутарджим» – 2014  
 138 
 
 
 
 
 
 
 
 
 
 
 
 
 
 
 
 
Kitab müəllifin öz redaktəsi ilə çap olunur 
 
 
 
Rəssamlar: 
 
ямякдар ряссам, 
 
профессор Адил Рцстямов 
 
Arəstə Məmmədli 
 
 
Fotoqraf: 
 
Orxan Mustafayev 
 
 139 
 
 
 
 
 
 
 
 
 
 
 
Nəşriyyatın direktoru – prof. Telman Vəlixanlı 
Nəşriyyat redaktoru – Əliş Mirzallı 
Kompüter səhifələnməsi və üz qabığının işlənməsi –  
Mətanət Qaraxanlı 
 
 
Kitab «Mütərcim» Nəşriyyat-Poliqrafiya Mərkəzində 
səhifələnmiş və çap olunmuşdur.  
 
 
Çapa imzalanıb: 25.11.2014. 
Format: 60x84 1/16. Qarnitur: Times. 
Həcmi: 8,75 ç.v. Tiraj: 500. Sifariş № хх.  
Qiyməti müqavilə ilə. 
 
 
 
 
ТЯРЪЦМЯ 
ВЯ НЯШРИЙЙАТ-ПОЛИГ РАФИЙА 
МЯРКЯЗИ
Аз 1014, Бакы, Рясул Рза кцч., 125
596 21 44; 497 06 25; (055) 715 63 99 
e-mail: mutarjim@mail.ru  
www.mutercim.az 
  
