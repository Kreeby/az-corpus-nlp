1 
 
 
 
HƏSƏN HƏSƏNOV 
 
 
 
 
 
 
 
 
 
 
 
 
 
NƏRİMAN NƏRİMANOVUN  
MİLLİ DÖVLƏTÇİLİK  
BAXIŞLARI VƏ FƏALİYYƏTİ 
 
 
 
 
 
 
 
 
 
 
 
 
 
 
 
 
 
 
BAKI – 2005 
 
  
2 
 
Azərbaycan Milli Elmlər Akademiyası A.Bakıxanov adına 
Tarix İnstitutu nəzdində Birləşdirilmiş Dissertasiya 
Şurasının 1 iyun 2004-cü il qərarı ilə nəşr olunur 
 
 
 
Elmi redaktoru 
Q.M.Bayramov tarix elmləri doktoru, professor. 
 
 
 
Rəy 
T.H.Musayeva tarix elmləri doktoru, professor. 
F.F.Əhmədova tarix elmləri namizədi, dosent. 
 
 
 
Həsənov H.Ə. Nəriman Nərimanovun milli dövlətçilik baxışları və fəaliyyəti. 
Bakı: Elm, 2005. 248 səh.  
 
 
 
Mənsub olduğu siyasi rejimin sənədlərində adı “türk millətçisi” kimi 
qalmış, xalqımızın xatirəsində isə vətənpərvər bir dövlət xadimi kimi yaşayan 
Nəriman Nərimanovun Azərbaycan dövlətçiliyi qarşısında tarixi rolu, oxuculara 
Həsən Həsənovun bu kitabında yeni faktlarla təqdim olunur.  
 
 
 
0503020907        sifarişlə  
655 (07) 02005  
 
 
İSBN 5 – 8066 – 1718 – 1 
 
© Həsən Həsənov, 2005 
  
3 
 
İXTİSARLARIN SİYAHISI 
 
AXC – Azərbaycan Xalq Cümhuriyyəti 
AK(b)P – Azərbaycan Kommunist (bolşeviklər) Partiyası 
AKP – Azərbaycan Kommunist Partiyası 
AME – Azərbaycan Milli Ensiklopediyası 
AMEA – Azərbaycan Milli Elmlər Akademiyası 
DSİ -  Dövlət Siyasi İdarəsi 
XKS – Xalq Komissarları Soveti 
XKŞ – Xalq Komissarları Şurası 
KP – Kommunist Partiyası 
MİK -  Mərkəzi İcraiyyə Komitəsi 
MK – Mərkəzi Komitə 
RK(b)P – Rusiya Kommunist (bolşeviklər) Partiyası 
RKP – Rusiya Kommunist Partiyası 
RSFSR – Rusiya Sovet Federativ Sosialist Respublikası 
SƏ – Seçilmiş əsərlər 
Sov.İKP – Sovet İttifaqı Kommunist Partiyası 
SSR – Sovet Sosialist Partiyası 
SSRİ – Sovet Sosialist Respublikaları İttifaqı 
TBMM – Türkiyə Böyük Millət Məclisi 
  
4 
 
GİRİŞ 
 
SSRİ dağıldıqdan, Azərbaycan xalqı dövlət müstəqilliyini bərpa etdikdən, 
marksist-leninçi ideoloji stereotiplər, təsvirlər və məhdudiyyətlər aradan 
qaldırıldıqdan sonra sovet dövrü tarixinin və şəxsiyyətlərinin obyektiv öyrənilməsi 
üçün əlverişli şərait yaranmış, tarixi hadisə və prosesləri, siyasi və dövlət 
xadimlərinin baxışlarını, fəaliyyətlərini olduğu kimi öyrənmək və qiymətləndirmək 
problemi aktuallaşmışdır.  
Bu baxımdan Azərbaycan xalqının görkəmli ictimai, siyasi və dövlət 
xadimi, sovet hakimiyyəti dövründə özünəməxsus siyasi düşüncəyə malik,  
fəaliyyəti müxtəlif illərdə fərqli qiymətləndirilən, tariximizdə silinməz iz buraxan 
N.Nərimanovun həyat və fəaliyyətinə dair xeyli əsərlər yazılmışdırsa da, onun milli 
dövlətçilik baxışları və fəaliyyəti indiyədək tarixşünaslığın tədqiqat obyekti 
olmadığından araşdırılması zərurəti meydana çıxmışdır.  
Belə mövzunun seçilməsi öz növbəsində bir neçə problemin araşdırılmasını 
tələb edir. Bunlardan sovet hakimiyyətinin ilk illərində milli məsələlərin həllinin 
meydana çıxması; Rusiyada yaşayan türk xalqlarının dövlətçilik uğrunda 
mübarizəsi; müstəqil dövlət olmuş, lakin sovetləşən respublikaların öz 
müstəqilliklərini qorumaq yolunda apardıqları mübarizə; Rusiya imperiyası dağılıb 
xalqlar müstəqillik qazandıqları şəraitdə dövlətlərarası sərhədlər probleminin 
ortaya çıxması; inkişafda olan kommunist ideologiyasının hökmranlığı şəraitində 
xalqların milli düşüncə və adət-ənənələrinin qorunub saxlanılması problemlərinin 
araşdırılması aktuallaşmışdır. Bu səpkidə araşdırma SSRİ-də kommunist 
ideologiyası çərçivəsində formalaşıb fəaliyyət göstərən milli təmayülçülük hərəkatı 
və onun mahiyyətini, N.Nərimanovun bu hərəkatın yaradılmasında və fəaliyyətində 
rolunu, onun milli təmayülçü kommunist baxışlarının köklərinin araşdırılmasını, 
türk əsilli siyasətçilər və dövlət xadimləri arasında  onun yayılmasını, bu mübarizə 
yolunda əldə olunan uğurlar və baş verən itkiklərin araşdırılmasını aktuallaşdırır.  
Problemin məhz bu baxımdan kompleks şəkildə araşdırılması 
N.Nərimanovun milli dövlətçilik baxışlarının formalaşdığı mühitin öyrənilməsinə 
düzgün elmi-metodoloji yanaşmağa imkan verir. Bundan başqa, 1920-ci ilədək 
olan dövrdə N.Nərimanovun ədəbi və ictimai-siyasi fəaliyyətinin onun milli 
dövlətçilik baxışlarının formalaşmasına təsirini araşdırmaq da mühüm elmi-tarixi 
aktuallıq kəsb edir.  
N.Nərimanovun bolşevik rejimi şəraitində milli dövlətçilik baxışlarını və 
fəaliyyətini öyrənmək üçün iqtisadi inkişafa, xarici əlaqələrə, hərbi quruculuğa, 
milli-mədəni inkişafa, Azərbaycan dilinə münasibətini, ona dövlət dili statusu 
vermək uğrunda səylərini və din problemlərinə münasibətini araşdırmaq zəruridir. 
N.Nərimanovun milli ziyalılara diqqəti, onları ölüm təhlükəsindən və təqiblərdən 
qoruması məsələlərini olduğu kimi öyrənmək aktualdır. Dövrünün ideoloji 
cəhətdən bir-birinə zidd partiyalarının üzvləri olan ziyalıların N.Nərimanova böyük 
5 
 
hörmətlə yanaşmalarının, hətta onun rəhbərliyi altında işləməyi mümkün 
saymalarının səbəblərinin araşdırılması vacibdir.  
N.Nərimanovun Azərbaycanın ərazi bütövlüyü uğrunda fəaliyyətini, o 
dövrdə baş vermiş itkilərin əsl səbəblərini, dövrün tarixi reallığını araşdırmaq tarix 
və müasirlik baxımından aktualdır.  
Azərbaycan hökumətinin başçısı kimi N.Nərimanovun sovet Rusiyasının 
iddialarına qarşı siyasi xəttinin mahiyyətini öyrənmək vacibdir. Sovet sistemi 
dağılmış olsa da, bu problemi araşdırmaq istər tariximizi obyektiv öyrənmək, 
istərsə də müasir beynəlxalq əlaqələrimizin konsepsiyasını formalaşdırmaq 
baxımından aktuallıq kəsb edir.  
N.Nərimanovun hələ Moskvada çalışarkən Sovet Rusiyasının Türküstan 
siyasətinə fərqli baxışlarının olduğunu, bu siyasətə tənqidi yanaşmasının 
mahiyyətini, onun dövlətçilik fəaliyyətində türkçü mövqeyini, Türkiyənin, 
Türküstanın türk xalqları və xadimləri ilə bağlı siyasətinin mahiyyətini və 
məqsədlərini öyrənmək vacibdir. Ümumiyyətlə, XX əsrdə bir çox türk xalqlarının 
yaşadığı eyni tarixi taleyin araşdırılması həm tarixilik baxımından, həm də müasir 
dövrdə müstəqil Azərbaycanın Türkiyə, Özbəkistan, Qazaxıstan, Türkmənistan və 
Qırğızıstanla qurulub inkişaf etdirilən münasibətlərindən bəhrələnmək baxımından 
əhəmiyyətlidir.  
Sovet hakimiyyətinin ilk illərində bolşevik Rusiyasının və mərkəzi 
hökumətin öz mövqelərini möhkəmləndirmək üçün Bakıda qeyri-azərbaycanlıları 
dövlət və siyasi strukturlarda rəhbər vəzifələrdə yerləşdirmək siyasətinə 
N.Nərimanovun münasibətinin və bu işdə fəaliyyətinin araşdırılması, fəallıq 
dərəcəsinin və əldə etdiyi nəticələrin müəyyənləşdirilməsi həm tarixi gerçəkliyi, 
həm də müasir Ermənistan-Azərbaycan münaqişəsinin tarixi dinamikasını 
aydınlaşdırmaq baxımından aktualdır.  
Bolşevik hakimiyyəti şəraitində N.Nərimanovun milli-dövlətçilik 
baxışlarını və fəaliyyətini araşdırmaq həm də müasir dövlət quruculuğu 
baxımından əhəmiyyətlidir. Məlumdur ki, N.Nərimanovun istər kommunist 
ideologiyasının, istər də sosialist sisteminin formalaşması və həyata keçirilməsi 
prosesinə fərqli baxışı var idi. Bu məsələlərin mahiyyətinin araşdırılması tarix 
elminin aktual problemlərindəndir.  
Göstərilən problemlər indiyədək kompleks tədqiqat obyekti olmamışdır və 
xüsusi araşdırmaya ehtiyacı vardır. Bütün bunlar problemin araşdırılmasını elmi 
baxımdan aktual edir.  
N.Nərimanovun hökumət başçısı olduğu dövr 1920-1922-ci illərlə 
məhdudlaşırsa da, əsər daha geniş xronoloji hüdudları əhayə edir. Bu, ondan irəli 
gəlir ki, N.Nərimanovun milli dövlətçilik baxışlarının formalaşmasının və 
reallaşmasının təhlili kompleks aparıldığı üçün tədqiqatın xronoloji çərçivəsi 
N.Nərimanovun ədəbi, ictimai, siyasi və dövlətçilik fəaliyyətinin bütün dövrünü, 
6 
 
yəni XIX əsrin sonlarından XX əsrin birinci rübünün sonuna qədərki dövrü əhatə 
edir.  
N.Nərimanovun həyatı və ictimai, siyasi, dövlətçilik fəaliyyətinin müxtəlif 
cəhətlərinə dair Azərbaycanda çoxlu kitab, monoqrafiya, dissertasiya və elmi 
məqalə yazılmışdır.  
20-ci illərdə N.Nərimanovun  elmi-ictimai fəaliyyətinin 30 illiyi və ölümü 
münasibətilə xatirə-məqalələr çap olunmuşdur.  N.Nərimanovla dövlət işində birgə 
çalışan şəxslərin xatirələri onun milli-dövlətçilik baxışlarının tədqiqi baxımından 
çox səciyyəvidir (412, 22 mart 1925; 413, 22 mart 1925; 415, 28 mart 1925; 414, 
21 mart 1925; 416, 22 mart 1925; 80).  
N.Nərimanovun özünəməxsus baxışları və fəaliyyəti sağlığında olduğu 
kimi, ölümündən sonra da xüsusi vurğu ilə “millətçilik”, “milli-təmayülçülük”, 
“Nərimanovçuluq” adlandırılaraq burjua-millətçiliyi kimi qiymətləndirilərək 
pislənmişdir. Bunu əsas tutaraq, 20-ci illərin ortalarından 50-ci illərin ortalarınadək 
kommunist ideoloqları onun adının unutdurulmasına xüsusi səy göstərmişlər.  
Yalnız 1956-cı ilin fevralında Sov.İKP-nin XX qurultayında Stalinin şəxsiyyətinə 
pərəstiş pisləndikdən sonra cəmiyyətin həyatında yumşalma baş vermiş, 
N.Nərimanovun adının üzərindən qadağa nisbətən götürülmüş, demək olar ki, bir 
ay sonra onun haqqında məqalələr çap olunmağa başlanmışdır. Bu məqalələrdə 
N.Nərimanovu Mir Cəlal Paşayev və C.Xəndan ədib, C.Quliyev və H.Şahgəldiyev 
partiya və sovet dövlət xadimi kimi təqdim etmişlər. (53; 73; 335, 14 aprel 1956; 
76, 1956, № 5). Həmin il N.Nərimanov haqqında kitablar da nəşr olunmuşdur. 
M.Rəfilinin əsərində onun birinci dünya müharibəsinə qədərki dövrdə fəaliyyəti 
işıqlandırılmış, M.Qazıyevin əsərində həyat və yaradıcılığı haqqında ümumi 
şəkildə məlumat verilmişdir. V.Məmmədovun kitabında N.Nərimanovun həyat və 
fəaliyyəti öyrənilmiş və dövrünün ən geniş yayılmış əsəri olmuşdur. 50-ci illərin 
ikinci yarısında C.Quliyev tərəfindən zəngin arxiv materialları əsasında yazılmış 
geniş məqalədə N.Nərimanovun partiya və sovet dövlət xadimi kimi fəaliyyəti 
öyrənilmişdir. M.İbrahimovun məqaləsində o, inqilabçı və yazıçı kimi 
göstərilmişdir. P.Əzizbəyovanın məqaləsində onun V.İ.Leninə yazdığı və o 
vaxtadək çap olunmamış məktubu verilmişdir. 50-ci illərdə nəşr edilmiş bir sıra 
ümumiləşdirilmiş kitablarda N.Nərimaovun fəaliyyətinə müəyyən yer ayrılmışdır 
(132; 115; 49; 108, t.XX, 1957; 41; 92, 1959, № 5; 110, 1957 № 10; 39; 136).  Bu 
nəşrlər N.Nərimanovun həyat və fəaliyyətinin öyrənilməsində ilk addımlar kimi 
müsbət qiymətləndirilməlidir. Lakin 50-ci illərdə N.Nərimanova həsr edilmiş 
əsərlərin təhlili göstərir ki, bu zaman Nərimanovşünaslıq ilkin inkişafa başlamış və 
əsasən N.Nərimanov inqilabçı və yazıçı kimi öyrənilmiş, dövlətçilik fəaliyyəti 
haqqında isə ötəri qeydlər olunmuşdur.  
60-cı illərdə və 70-ci illərin əvvəllərində N.Nərimanovun fəaliyyətinin 
müxtəlif tərəflərinə həsr edilmiş əsərlər çoxalmağa başladı. Bu baxımdan 
F.Köçərlinin N.Nərimanovun həyatı və fəlsəfi baxışlarına həsr olunmuş 
7 
 
monoqrafiyası xüsusi qeyd olunmalıdır. Bu əsər dövrünün N.Nərimanova həsr 
edilmiş dəyərli işlərindən biri sayıla bilər. X.Əhmədovun kitabında sovetlərin 
yaradılması prosesində N.Nərimanovun xidmətlərinə diqqət yetirilmiş, 
M.Qazıyevin əsərində N.Nərimanovun həyat və fəaliyyətinin tarixi dövrləri, 
biblioqrafiyası, həyat yolu xronoloji ardıcıllıqla verilmiş, N.Mehdiyeva 
N.Nərimanovun həyatının Həştərxan dövrünü öyrənmişdir (44; 24; 115).  
70-ci illərdə 100 illik yubileyi ilə əlaqədar N.Nərimanovun haqqında ilk 
dəfə olaraq geniş rəsmi dövlət və partiya sənədləri qəbul olundu. Azərbaycan KP 
MK-nın birinci katibi vəzifəsində çalışan Heydər Əliyevin N.Nərimanovun 100 
illik yubileyi ilə əlaqədar geniş siyasi və təşkilatçılıq fəaliyyəti bu işdə həlledici rol 
oynadı. H.Əliyevin N.Nərimanovun 100 illiyinə həsr olunmuş təntənəli iclasdakı, 
Bakıda və Ulyanovskda heykəllərinin açılışındakı çıxışları N.Nərimanovun tarixi 
xidmətlərini qiymətləndirmək baxımından xüsusi qeyd olunmalıdır. Bu sənədlərin 
cəm şəklində nəşr olunması Nərimanovşünaslığa dəyərli töhfə idi (91). 
Bundan sonra N.Nərimanov irsinin dərindən elmi araşdırılması sahəsində 
yeni addımlar atılmış, zəngin arxiv materialları əsasında yazılmış əsərlər meydana 
çıxmışdır. Müəllif həmin əsərlərə diqqət yetirmişdir. M.Məmmədovun kitabı 
N.Nərimanovun ana dilinə münasibətinin mahiyyətini açmaqda ilk addımlardan 
biri kimi qiymətlidir. N.Nərimanovun anadan olmasının 100 illiyi münasibətilə 
F.Bayramovun hazırladığı biblioqrafik göstəricinin, Q.Bayramovun məqaləsinin, 
Q.Məmmədlinin N.Nərimanovun həyat və yaradıcılıq salnaməsinin (50; 4; 6, 1972,  
№ 3; 48) Nərimanovşünaslığın inkişaf etdirilməsində oynadıqları rol şəksizdir. 
Azərbaycan Sovet Ensiklopediyasının yeddinci cildində verilən məqaləni də qeyd 
etmək lazımdır. İ.Dubinskiy-Muxadze N.Nərimanovun həyat və fəaliyyətini 
publisistik şəkildə vermiş, V.Ağasıyev N.Nərimanovun həyatının Odessa dövrünü 
tədqiq etmişdir. H.Əhmədov N.Nərimanovun həyat və fəaliyyətini, təlim-tərbiyəyə 
və tibbə dair fikirlərini, məktəb və maarifə münasibətini, T.Əhmədov 
N.Nərimanovun həyat və fəaliyyətini, ədəbi və dramaturji yaradıcılığını zəngin 
faktiki materiallar əsasında geniş işıqlandırmış və bir neçə dəfə nəşr etdirmişlər. 
İ.Kərimov N.Nərimanovun teatr, N.Paşayev isə mədəniyyət sahəsindəki  
fəaliyyətini geniş araşdırmışlar. M.P.Gevorkova namizədlik dissertasiyasında 
N.Nərimanovun dövlət fəaliyyətini araşdırmışdırsa da, onun milli-dövlətçilik 
baxışlarını qiymətləndirməmişdir. T.Musayeva 1920-ci ildən sonrakı dövrdə 
Azərbaycanda xalq maarifinin inkişafını öyrənmiş və bu işdə N.Nərimanovun 
rolunu izah etmişdir (3, c.7, s.226-228; 112; 94; 25; 26; 27; 21; 22; 97; 46; 16; 106; 
125).  
Azərbaycan sovet tarix ədəbiyyatının öyrənilməsi göstərir ki, dövrün 
şərtlərinə uyğun olaraq N.Nərimanov yazıçı, maarifpərvər, ictimai-siyasi xadim və 
inqilabçı kimi təqdim olunmuş, onun dövlətçilik fəaliyyəti lazımınca tədqiq 
olunmamış, milli dövlətçilik baxışları və fəaliyyəti ilə bağlı məsələlərin üstündən 
sükutla keçilmişdir. Yuxarıda göstərdiyimiz 20-ci illərin xatirələrində, 30-cu illərin 
8 
 
siyasi sənədlərində və ensiklopedik nəşrlərində N.Nərimanov milli təmayülçü kimi 
qiymətləndirilərək unutdurulmağa çalışılırdı. 50-ci illərin ortalarından sonra nəşr 
olunan əsərlərin müəllifləri N.Nərimanovu əsasən marksist-leninçi ideoloji 
prinsiplərə sadiq bir şəxs kimi təhlil edərək onun öyrənilməsini labüd etməyə 
çalışmışlar.  
Maraqlıdır ki, N.Nərimanovu millətçilikdə ittiham edənlər də, onu müdafiə 
edənlər də marksist-leninçi mövqedən çıxış edirdilər. 80-ci illərin sonu – 90-cı 
illərin əvvəllərində yaranmış şəraitdə sovet sisteminin zəifləməsi ilə 
N.Nərimanovla bağlı aparılan araşdırmalar genişləndi və tarixin keçid dövrlərinə 
xas olan fikir ayrılığı ortalığa çıxdı. Yazı müəlliflərinin bir qismi, əsasən də 
N.Nərimanovun sovet dövründə nəşri qadağan olunmuş irsi ilə yaxşı tanış olanlar 
onun bu zamana qədər nəşr olunmayan əsərlərini üzə çıxarır, milli təmayülçü 
baxışlarına yeni dəyərlərə əsaslanan obyektiv qiymətlər verirdilər (335, 21 fevral 
1989; 350, 14 mart 1989; 309, 1990; 294, 13 aprel 1990; 364, 8 iyun 1990). Başqa 
bir qismi isə tarixi hadisə və prosesləri mövcud olduqları mühitdən ayıraraq, 
hissiyyatın tarixi gerçəkliyi üstələdiyi qəzet məqalələrində tarixi həqiqətlərin 
inkarını ön plana çəkib subyektiv mövqe tuturdular. Onlar N.Nərimanovu əsassız 
olaraq kommunist ideologiyasına münasibətdə və Rusiya ilə əlaqələrdə ən azı 
sadəlövhlükdə, milli maraqlara qarşı laqeydlikdə günahlandırırdılar. Bu 
müəlliflərdən A.Balayevin, H.Qəhrəmanovun, N.Kazımovun, N.Nəsibzadənin, 
Ə.Tahirzadənin (330, 20 iyun 1991; 101; 366, 1991, № 9-12; 366, 1991, № 6; 367, 
26 iyul 1991; 368, 7 sentyabr 1991; 369, 8 fevral 1996; 350, 6 iyul 1991; 370, 12 
iyul 1991) bolşevizmə olan nifrətləri, demək olar ki, haqsız və əsassız olaraq tam 
həcmdə N.Nərimanova ünvanlanırdı. Sonuncuların belə yanaşması keçid dövrünün 
təzadlarından irəli gəldiyindən, onlar obyektiv tarixi gerçəkliyi tam əks etdirməyə 
qadir olmayaraq, tarixi tədqiqatların dünyada qəbul olunmuş ümumi metodoloji 
prinsiplərinə zidd olmaqla ən kiçik tənqidə belə tab gətirmirlər. Bunların qeyri-
obyektivliklərinə cavab olaraq bir sıra tarixçilər məqalələrlə çıxış edirdilər. 
K.Rəhimovun məqaləsində Nərimanovun fəaliyyətinin birbaşa zamanla uzlaşması 
məsələləri qaldırılır və A.Balayev tərəfindən ona qarşı irəli sürülən ittihamlara 
kəsərli cavab verilir. F.Köçərlinin məqaləsində N.Nərimanov şəxsiyyəti geniş 
şəkildə elmi cəhətdən obyektiv təhlil edilmişdir. A.Hacıyeva “N.Nərimanovun 
nəzəri-fəlsəfi irsində dinə münasibət” mövzusunu ilk dəfə olaraq dissertasiya 
mövzusu kimi araşdırmış, B.Qəhrəmanov N.Nərimanovun ictimai-siyasi 
fəaliyyətini öyrənmişdir (56; 45; 65; 13).  
Mərhum prezidentimiz Heydər Əliyevin 1995-ci il dekabrın 18-də Nəriman 
Nərimanovun anadan olmasının 125 illiyi ilə əlaqədar imzaladığı fərmanda, 1993-
cü il sentyabrın 21-də və 1997-ci il yanvarın 31-də AMEA-dakı görüşlərindəki 
nitqlərində N.Nərimanovun Azərbaycan tarixində mövqeyi və xidmətləri 
işıqlandırılmışdır (1). T.Əhmədovun N.Nərimanovun 130 illiyi münasibətilə 
hazırladığı N.Nərimanovun “Seçilmiş əsərləri”nin başlanğıcında verilən yazıda 
9 
 
mərhum prezidentimiz Heydər Əliyevin N.Nərimanovu “görkəmli sima, böyük 
siyasi xadim” adlandırması, “N.Nərimanovu ittiham edən fikirlərlə heç cür 
razılaşmaq olmaz” fikri (288) epiqraf kimi verilmişdir. Beləliklə, N.Nərimanovla 
bağlı əsərlərin sayı artmış, onun irsinə ciddi elmi yanaşmanı əks etdirən yeni 
əsərlərin yaranmasına zəmin yaranmışdır.  
S.Rüstəmova-Tohidi N.Nərimanov və M.Ə.Rəsulzadənin, V.Quliyev 
N.Nərimanov və Əhməd Ağaoğlunun ictimai-siyasi fəaliyyətlərini, baxışlarını və 
tarixi missiyalarını müqayisəli təhlil edərək araşdırmışlar. M.Səttarov 
N.Nərimanovun islam dininə münasibətini, E.Fətullayev ictimai-siyasi fəaliyyətini 
araşdırmışlar. E.Etibarlı N.Nərimanovun şəxsiyyətinin təftişinə qarşı çıxır. 
C.Quliyevin məqaləsində N.Nərimanov şəxsiyyətinin həqiqətləri açılır, Elçin öz 
yazılarında insanları N.Nərimanovun xalqımız qarşısındakı böyük xidmətlərini 
qiymətləndirməyi bacarmağa çağırır. R.Xudiyev və T.Köçərli N.Nərimanovun 
Azərbaycanın ərazi bütövlüyü uğrundakı fəaliyyətini araşdırırlar. Ş.Qurbanovun 
kitabları ilk əvvəl N.Nərimanova qarşı irəli sürülən ittihamlara kəsərli cavab 
olaraq, onun ictimai-siyasi baxışlarının vətənpərvərlik aspektlərini açmağa kömək 
edir. Bu kitablara yüksək qiymət verən Q.Bayramovun yazdığı rəy tarixi 
şəxsiyyətlərə qiymət verməyi düzgün öyrənmək baxımından diqqəti cəlb edir (330, 
8 dekabr 1995; 14; 60; 137; 371; 13 aprel 1996; 372, 1996; № 6-7; 20; 373, 1999, 
№ 15; 43; 17; 18; 19; 371, 14 sentyabr 2003).  
F.İbrahimli öz əsərində Azərbaycan kəndində yeridilən sovetləşmə 
siyasətində, dini və milli adət-ənənələrə qarşı aparılan mübarizədə N.Nərimanovun 
sərt şəkildə milli maraqlardan çıxış etdiyini xüsusi qeyd edir. Əsərdə qeyd olunur 
ki, N.Nərimanov Azərbaycanın “xalqın azadlıq yolunu sosializmdə görən milli 
hissli və milli baxışlı kommunistlər” tərəfindən idarə olunmasını tələb edirdi (38).  
F.Əhmədovanın əsərlərində N.Nərimanovun ictimai-siyasi xadim kimi rolu 
hərtərəfli araşdırılmışdır (28-36). Onun namizədlik dissertasiyası da 
Nərimanovşünaslığa ciddi töhfə hesab edilə bilər. Müəllif belə nəticəyə gəlir ki, 
“N.Nərimanovun siyasi dünyagörüşü çarpaşıq sarsıntılar prosesində 
formalaşmışdır və belə bir məsuliyyətli zamanda o, passiv mövqe tutmamış, 
əksinə, sosial mühitə fəal təsir göstərmişdir”. R.Osmanova namizədlik 
dissertasiyasında rəhbərlikdə azlıq təşkil etməsinə baxmayaraq, xalqın 
müstəqilliyini düşünən, milli hissli, vətənpərvər, nicat yolunu yaranmış quruluşda 
görən azərbaycanlı qüvvələr arasında birinci olaraq N.Nərimanovu qeyd edir (35; 
36; 55). F.İbrahimli, F.Əhmədova, R.Osmanova haqlı olaraq qeyd edirlər ki, 
N.Nərimanov Azərbaycandan uzaqlaşdırıldıqdan sonra Azərbaycanda milli 
yönümlü siyasətin zəifləməsi müşahidə olunmuşdur. M.Sultanqaliyev bildirir ki, 
N.Nərimanovun ölümündən sonra onun Azərbaycandakı tərəfdarları 
əməkdaşlıqdan imtina edərək milli yönümlü siyasəti “yanlış” kimi 
qiymətləndirirdilər (84, s.223).  
10 
 
Monoqrafiya yazılarkən 90-cı illərdə çap edilmiş, Azərbaycanın daxili və 
beynəlxalq vəziyyətinə həsr edilmiş ümumiləşdirilmiş əsərlər də öyrənilmişdir. 
Bunlardan S.Qəndilovun, C.Həsənovun, P.Darabadinin, C.Quliyevin, 
A.İsgəndərovun, M.Qasımovun, T.Nəsirovun, B.Rəfiyevin, İ.Musayevin, 
X.Məmmədovun  (12; 72; 107; 111; 39; 9; 10; 54; 51; 128; 9) əsərlərinə, həmçinin 
ABŞ, macar, fransız, ərəb, qazax müəlliflərinin əsərlərinə  (61; 143; 121; 393; 401; 
403; 92) də müraciət edilmişdir.  
Müəllif Türkiyədə nəşr olunan, uzun illər Nərimanovşünaslar üçün əlçatmaz 
olan əsərlərə xüsusi diqqət yetirib. Bu səpkidə Rza Nurun xatirələri və bu 
xatirələrdə N.Nərimanova verilən qiymət çox dəyərlidir. Doğan Avçıoglunun 
əsərində Atatürk hökumətinə və Kazım Qarabəkir Paşaya N.Nərimanovun başçılıq 
etdiyi Azərbaycan sovet hökumətinin göndərdiyi maliyyə yardımı haqqında 
danışılır. Atatürk və müasiri olan xarici dövlət başçılarına həsr olunmuş topluda 
N.Nərimanovun da adı vardır (79; 80; 89). Türkiyə nəşrləri araşdırılarkən 
M.Sarayın, İ.Bozdağın, İ.Yükselin, V.İmanovun əsərlərində Azərbaycanda sovet 
hakimiyyəti qurularkən yaranmış şərait geniş təhlil olunur. Bu baxımdan 
B.Gökayın əsərini də qeyd etmək lazımdır. M.Sarayın “Atatürkün sovet politikası” 
əsəri bizi maraqlandıran mövzulardan bəhs edir (87; 86; 82; 88; 83; 90).  
Halit Kakıncın son zamanlar Türkiyədə nəşr olunan “Sultanqaliyev və Milli 
Kommunizm”, eləcə də “Destani Kuramçi Sultanqaliyev” adlı əsərlərində sovet 
dövründə müxtəlif vəzifələrdə çalışan kommunistlərin fəaliyyətinə yeni baxışla 
rastlaşırıq.  Əsərlərdə N.Nərimanovun sovet Rusiyasının başqa siyasətçiləri ilə 
birlikdə apardığı milli təmayülçülük fəaliyyəti haqqında geniş danışılır. Həmin 
əsərlər haqqında professor Emre Konqar deyir: “Bu əsərlər Türkiyənin həm 
düşüncə, həm də siyasi tarixindəki önəmli boşluqlardan birini doldurur,  Türkiyə 
Cümhuriyyətinin qurulması dövründəki təhlili baxımından böyük bir boşluğu 
doldurmaqdadır, sadəcə tariximizə deyil, bu günümüzə və gələcəyimizə işıq verən 
bir əsərdir”. Professor Toktamış Atəş isə Sultanqaliyevi və Sovet İttifaqının başqa 
türk kommunistlərini nəzərdə tutaraq qeyd edir ki, “onların kommunist olmalarını 
inkar edərək türkçülüklərini, yəni milli təmayülçü siyasətlərini irəli sürmələri çox 
vacibdir (84; 85).  
Müəllifin əsərləri N.Nərimanovun fəaliyyətinin indiyədək araşdırılmayan 
milli dövlətçilik baxışlarının öyrənilməsinə həsr edilmişdir (66; s.3-63; 66, 2003, 
№ 3, s.79-93; 69, 2003; 70, 2003, № 3). Bu əsərlərdə N.Nərimanov milli ruhlu bir 
şəxs kimi və milli dövlətçilik baxışları olan Azərbaycan dövlət xadimi kimi təqdim 
edilmişdir.   
Monoqrafiya yazılarkən internet materiallarından da istifadə edilmişdir 
(390-410).  
Monoqrafiya zəngin mənbə bazası əsasında yazılmışdır. İstifadə olunmuş 
mənbələri bir neçə qrupa bölmək olar. İlk növbədə, N.Nərimanovun nitq, məruzə 
və məqalələrini dərindən öyrənmədən problemin obyektiv araşdırılması mümkün 
11 
 
deyildir (284-288). N.Nərimanovun sovet hakimiyyətinin qadağalar dövründə çapa 
buraxılmayan əsərləri xüsusi maraq kəsb edir. Bunları vaxtaşırı Z.Bünyadov, 
İ.Əliyev, P.Əzizbəyova, T.Köçərli, F.Məmmədova, N.Cəfərov, D.Quliyev, 
T.Əhmədov, Ş.Qurbanov, H.Əhmədov, J.Qurbanova, M.Piriyev, A.Acaloğlu, 
A.Xəlilov və b. nəşr etdirmişlər (161; 288; 149; 317). Azərbaycan sovet 
hökumətinin sərəncam və dekretləri N.Nərimanovun şəxsi keyfiyyətləri və 
düşüncələri barədə fikir yürütməyə imkan verir.  
20-ci illərdəki siyasi hadisələr zamanı N.Nərimanovla əməkdaşlıq edən  və 
Azərbaycanın ilk kommunist tarixçilərindən olan, repressiyaya uğrayan Əhməd 
Əhmədovun ARSPİHDA-da saxlanılan əlyazmaları mövzunun açılması üçün 
böyük əhəmiyyət kəsb edir (264-269). Həmin əsərlərdə N.Nərimanovun 
bolşevizmə müxalif olan ictimai-siyasi, o cümlədən milli dövlətçilik baxışları əks 
olunmuşdur.  
Sovet dövlət və partiya xadimlərinin, xüsusən V.İ.Lenin, İ.V.Stalin və 
G.Çiçerinin nitq və məruzələri dövrün ümumi mənzərəsini öyrənmək baxımından 
əhəmiyyətlidir. Müəllif tərəfindən 1917-1920-ci illərdə sovet hakimiyyətinin  milli 
məsələyə dair siyasətinin mahiyyətindən bəhs edən ədəbiyyat da öyrənilmişdir 
(164).  
Azərbaycanın bolşevik xadimlərinin əsərləri problemi öyrənməkdə mühüm 
mənbə sayıla bilər. Bu baxımdan Ə.Qarayev, Q.Musabəyov və M.Bağırovun (117; 
124; 99) əsərlərini qeyd etmək lazımdır. Həmin əsərlər sovet hakimiyyətinin ilk 
illərində Azərbaycanda yaranmış ictimai-siyasi vəziyyəti və yeridilən siyasəti 
öyrənmək nöqteyi-nəzərindən əhəmiyyətlidir. 
Monoqrafiya yazılarkən bir sıra məsələləri müqayisəli təhlil etmək 
məqsədilə AXC xadimlərindən M.Ə.Rəsulzadə, Ə.Topçubaşov, 
M.Məmmədzadənin və H.Baykaranın əsərlərindən (58; 62; 166; 78; 7) istifadə 
edilmişdir. Azərbaycan Respublikası Siyasi Partiyalar və İctimai Hərəkatlar Dövlət 
Arxivinin (ARSPİHDA) fondlarının materiallarından geniş istifadə edilmişdir. Bu 
arxivdə dissertasiya mövzusuna dair “N.Nərimanov fondu” adlandırılan xüsusi 
fondda 200 iş qorunub saxlanılır. Fond N.Nərimanovun məktubları, teleqramları, 
məqalələri və qeydləri, eyni zamanda ona göndərilən məktub və teleqramlarla 
zəngindir. Arxivdə saxlanılan Azərbaycan Kommunist Partiyası Mərkəzi 
Komitəsinin materiallarından (f.1,2, 12, 64) geniş istifadə olunmuşdur.  
Monoqrafiyada Azərbaycan Respublikası Dövlət Arxivinin (ARDA) 
müxtəlif fondlarının materiallarından istifadə olumuşdur. Gəncə dairə 
məhkəməsinin (f.6), Azərbaycan SSR Xalq Daxili İşlər Komissarlığının (f.27), 
Azərbaycan SSR Xalq Xarici İşlər Komissarlığının (f.28), Azərbaycan SSR Xalq 
Maarif Komissarlığının (f.57), Azərbaycan Xalq Cümhuriyyəti Ədliyyə 
Nazirliyinin (f.100), Azərbaycan SSR Mərkəzi İcraiyyə Komitəsinin (f.379), 
Azərbaycan Dövlət Elmi-Tədqiqat İnstitutu nəzdində Azərbaycanı öyrənən və 
tədqiq edən cəmiyyətin (f.389), Azərbaycan İnqilab Komitəsinin (f.410), 
12 
 
Azərbaycan SSR Xalq Komissarları Sovetinin (f.411), Azərbaycan Xalq 
Cümhuriyyəti Daxili İşlər Nazirliyinin (f.894), Azərbaycan Xalq Cümhuriyyəti 
Xarici İşlər Nazirliyinin (f.970), Azərbaycan Xalq Cümhuriyyəti Fövqəladə 
İstintaq Komissiyasının (f.1061), Bakı Şəhər Soveti Xalq Maarif Şöbəsinin 
(f.1439), Azərbaycan Dövlət Neft Birliyinin (Azneft) (f.1610) və b.-nın 
materiallarından istifadə olunmuş, bir sıra sənədlər ilk dəfə elmi dövriyyəyə 
gətirilmişdir.  
Azərbaycan Respublikası Dövlət Ədəbiyyat və İncəsənət Arxivində 
(ARDƏİA) saxlanılan görkəmli elm, mədəniyyət və incəsənət adamlarının şəxsi 
fondlarından (f.84, 255, 517) və Azərbaycan Respublikası Dövlət Tarix Arxivinin  
(ARDTA) fondlarından (f.46, 389) istifadə edilmişdir.  
Müəllif Türkiyə arxivlərindən (433-483) və Böyük Britaniya Xarici İşlər 
Nazirliyinin arxivində (274-283) saxlanılan sənədlərdən istifadə edərək 
Azərbaycandakı vəziyyətə dair məlumatları toplayıb elmi dövriyyəyə gətirmişdir.  
Mənbələrin digər qrupuna xatirələri aid etmək olar. N.Nərimanov haqqında 
xatirələr onun xarakterini, düşüncələrini və fəaliyyətini başa düşməyə kömək edir. 
İlk növbədə, yuxarıda adı çəkilən hökumət üzvlərinin, eyni zamanda 
M.S.Ordubadi, A.Şəfiyev, İ.N.Smirnov, A.Tağızadə, Ə.Şıxlinski, Ə.Şərif, 
Ə.Hüseynzadə, H.Məmmədquluzadə, Asma Şaraf, X.Abuşayev, S.Krakovskinin 
(425, 13 aprel 1990; 402; 427; 428; 432; 429; 423; 396; 411; 119), N.Nərimanovun 
ailə üzvləri olan İ.Nərimanovanın, K.Hüseynovanın (424; 430) və bir sıra 
ziyalılarımızın şifahi xatirələri (418-421) o dövrdə Azərbaycanda baş verən 
ictimai-siyasi prosesləri dərk etmək nöqteyi-nəzərindən əhəmiyyətli hesab 
olunduğu üçün istifadə edilmişdir. 
Monoqrafiyada Rusiya və Azərbaycanda müxtəlif illərdə nəşr olunmuş 
qəzet və jurnalların materiallarından istifadə edilmişdir. XX əsrin əvvəllərində 
Azərbaycanda nəşr olunan “İrşad”, “Kaspi”, “Həyat”, “Baku”, “Tərcüman”, 
“Sədayi həqq”, “İqbal”, “Açıq söz”, “Hümmət”, “Azərbaycan”, mərkəzi sovet 
mətbuat orqanlarından olan “Pravda”, “İzvestiya ÇK KPSS”, “Voprosı istorii”, 
Azərbaycan sovet mətbuatının orqanları olan “Bakinskiy raboçiy”, “Aqitator”, 
“Kommunist”, Volqaboyu və Orta Asiyanın türk xalqlarının “Tormış”, “Kazan 
utları”, “Edil”, “Musulmanskaya qazeta”, “Astraxanskiy vestnik” və başqa qəzet və 
jurnallarda  N.Nərimanovun həyat və fəaliyyətinə həsr edilmiş məqalələrdən geniş 
istifadə olunmuşdur.  Monoqrafiyanın metodoloji əsasını ümumi elmi metodlar 
təşkil edir. Müəllif fakt və materialları toplayaraq ümumiləşdirmiş, müqayisəli 
təhlil üsulu ilə araşdırmış, nəzəri ümumiləşdirmələr aparmış, və müvafiq elmi 
nəticələr çıxarmışdır. Uzun illər boyu Nərimanovla bağlı mövzular araşdırılarkən 
tətbiq olunan marksizm-leninizm metod və baxışlarından imtina edərək, tədqiq 
olunan hadisələr, şəxslərin fəaliyyəti və baxışları tarixi konteksdən ayrılmadan 
araşdırılmış, istər ilk dəfə işıqlandırılan, istərsə də təkrar araşdırılan mənbələr 
obyektiv, ümumməntiqi baxımdan dəyərləndirilmişdir.  
13 
 
Monoqrafiyanın yazılmasında başlıca məqsəd N.Nərimanovun milli 
dövlətçilik baxışlarını və fəaliyyətini aydınlaşdırmaq, ümumiləşdirmək və 
sistemləşdirilmiş şəkildə elmi dövriyyəyə daxil etməkdir. Bu məqsədə nail 
olmaqdan ötrü aşağıdakı vəzifələrin həllinə səy göstərilmişdir:  
- 1917-ci il fevral inqilabından və Oktyabr çevrilişindən sonra və sovet 
hakimiyyətinin ilk illərində milli məsələni; 1918-ci ilin martında daşnak və 
bolşevik silahlı dəstələrinin Bakıda müsəlmanlara qarşı törətdikləri kütləvi 
qırğınlar zamanı N.Nərimanovun tutduğu mövqeyi, Aprel hadisələri ərəfəsində 
Azərbaycanda yaranmış vəziyyəti və N.Nərimanovun Azərbaycan Xalq 
Cümhuriyyətinə münasibətini aydınlaşdırmaq;  
- N.Nərimanovun 1920-ci ilin aprelinədək olan ictimai-siyasi fəaliyyətini 
ümumi şəkildə təhlil etmək, sovet dövründə onun milli təmayülçü kommunist 
ideologiyasının köklərini araşdırmaq; sovet Rusiyasının Türküstan siyasətinə onun 
baxışlarını, milli təmayülçülük hərəkatının əsas mahiyyətini və Nərimanovun bu 
siyasi hərəkatın yaranmasında və həyata keçirilməsində rolunu araşdırmaq;  
- Fevral inqilabından sonra Cənubi Qafqazda yaranmış ərazi münaqişələrini, 
1918-1920-ci illərdə, 1920-ci ilin aprelində və 1920-1923-cü illərdə yaranmış 
ümumi vəziyyəti və N.Nərimanovun Azərbaycanın ərazi bütövlüyü uğrunda 
mübarizəsini öyrənmək;  
- N.Nərimanovun sovet dövlət quruculuğu prosesində, milli dövlətçilik 
baxışlarında və fəaliyyətində olan xüsusiyyətlərini və bolşevik siyasəti ilə 
ziddiyyətlərinin mahiyyətini, kadr siyasətini, türkçülük mövqeyi və Türkiyəyə 
münasibətdə siyasətini, milli-mədəni inkişaf yolunda fəaliyyətini, milli düşüncəli 
ziyalılara qayğısını, Azərbaycan dilinə dövlət statusu verilməsi barədə siyasətini, 
İslam dininə olan münasibətini, sosial yönümlü iqtisadi sistemin yaradılmasında 
mövqeyini, sovet hakimiyyəti dövründə Azərbaycanın milli simasının itirilməsi 
cəhdlərinə qarşı siyasətini öyrənmək.  
Monoqrafiyada ilk dəfə olaraq N.Nərimanovun dövlətçilik baxışları və 
fəaliyyəti sistemli, hərtərəfli tədqiq olunmuş, bu baxışların və fəaliyyətin mahiyyəti 
müəyyənləşdirilmiş və sistemləşdirilmiş, nəzəri ümumiləşdirmələr aparılmış, 
tədqiqatın nəticəsi olaraq təqdim edilmişdir.  
Tarixin mühüm və ziddiyyətli dövründə N.Nərimanov bir müddət AXC-ni 
dəstəkləmiş, sonralar onun süqutunun labüd olduğunu görərək, vəziyyətdən daha 
az itkilərlə çıxmaq üçün yollar aramış, idealizmə qapılmamış, praqmatik siyasətçi 
olaraq bu vəziyyətə düşməyin səbəblərini sosialist sistemində, milli yönümlü 
kommunist ideologiyasında, sovet Rusiyası ilə müttəfiqlikdə, Türkiyə dövləti və 
Türküstan xalqları ilə sıx əlaqədə görmüş və məhz belə baxışla Azərbaycan 
taleyinin məsuliyyətini boynuna götürmüşdür. N.Nərimanovun bu addımı 
hakimiyyətə can atmaqdan daha çox yaranmış vəziyyətin zərərsizləşdirilməsi ilə 
səciyyələnir. O, hakimiyyətə gələrkən yaranmış ictimai-siyasi vəziyyəti doğru 
qiymətləndirərək, ölkədə yaranmaqda olan sosialist sistemindən öz xalqının 
14 
 
mənafeləri naminə maksimum istifadə etməyə çalışmış, xalqını bolşevik 
inqilabının faciələrindən qurtarmağa səy göstərmişdir. Onun bu vəzifənin 
öhdəsindən necə gəldiyi faktlar əsasında araşdırılmış və dəyərləndirilmişdir.  
N.Nərimanovun Azərbaycandakı sovet dövlət quruculuğu proseslərinə 
fərqli baxışlarının mahiyyəti, sovet sistemi və kommunist ideologiyasının 
qadağaları və təqibləri şəraitində N.Nərimanovun antiazərbaycan mövqeli 
siyasətçiləri vəzifələrindən uzaqlaşdırmağa nail olması, dövlətçilik işlərinə cəlb 
olunan milli kadrların hazırlanmasında, Azərbaycan xalqının milli-mədəni 
dəyərlərinin qorunmasında və milli düşüncəli ziyalıların sovet rejiminin ölüm 
pəncəsi və təqiblərindən xilas etməsində oynadığı müstəsna rol aşkar edilmişdir.  
Azərbaycanın ərazi bütövlüyü uğrunda mübarizə 1917-ci ilin fevralından 
1923-cü ilə qədərki dövrdə eyni siyasi və hərbi gərginlik, dünyanın aparıcı 
dövlətlərinin geopolitik maraqları, milli qarşıdurma, xarici təsirlər və 
bağışlanılmayan ərazi itkiləri (İrəvan və Dərbənd xanlıqlarının və Zəngəzur 
mahalının əraziləri) ilə səciyyələnir. Sovet Rusiyası tərəfindən Bakının 
Azərbaycanın paytaxtı, Zaqatalanın Azərbaycanın ərazisi olaraq tanınması, Dağlıq 
Qarabağ və Naxçıvanın Azərbaycan ərazisi olaraq beynəlxalq sənədlərlə 
rəsmiləşdirilməsi N.Nərimanovun xidməti kimi qiymətləndirilməlidir.  
XX əsrin 20-ci illərində kommunist ideologiyası çərçivəsində ortodoks-
bolşevik (solçular) və milli təmayülçülük (sağçılar) hərəkatlarının arasında 
mübarizə getmişdir. N.Nərimanov milli təmayülçülük hərəkatının ideoloqlarından 
və banilərindən biri olmuş, bu mübarizədə Sovet Rusiyasında və ümumiyyətlə, 
SSRİ-də fəaliyyət göstərən türkəsilli siyasətçilər arasında aparıcı şəxs olmuşdur.  
N.Nərimanov sovet Rusiyasında, yaranmaqda olan SSRİ hökumətində 
Azərbaycanın dövlətçiliyinə və milli maraqlarına qarşı çıxan qüvvələrlə açıq-aydın 
mübarizə aparmışdır. Bir çox uğurlar qazanmasına baxmayaraq, mübarizəsinin 
nəticələrindən razı qalmayan N.Nərimanov SSRİ rəhbərliyinə açıq şəkildə etirazını 
bildirmiş, hətta Azərbaycanın SSRİ ilə əlaqələrini pozacağını bəyan etmişdir. Onun 
gizli siyasi təşkilat yaratmaq səyi haqqında arxiv materialları mövcuddur.  O, milli 
dövlətçilik baxışlarını dinamik şəkildə inkişaf etdirərək Rusiyasayağı kommunist 
ideologiyasından (yəni milli maraqları dəyərləndirməyən və siniflərarası 
mübarizəni qanlı qarşıdurmada görən bolşevizmdən) və sosialist sistemindən (yəni 
xırda və orta burjuaziyanın maraqlarını nəzərə almamaqdan) imtina edərək, 
Azərbaycan milli dövlətçiliyinin inkişafını milli adət-ənənələrə əsaslanan 
ideologiyada və Avropasayağı sosialist sistemində görmüşdür.  
N.Nərimanovun baxışlarının və fəaliyyətinin öyrənilməsi sovet dövründə 
dövlətçiliyin, ictimai-siyasi həyatın, elmin, maarifin və mədəniyyətin müxtəlif 
sahələrində çalışan şəxslərin milli dövlətçilik baxışlarının, fəaliyyətinin tədqiqinə, 
çoxəsrlik tariximiz boyu xalqımıza və dövlətimizə başçılıq edən xadimlərin milli 
dövlətçilik baxışlarının və fəaliyyətlərinin araşdırılmasına xidmət edir.  
15 
 
I  F Ə S İ L 
 
SOVET HAKİMİYYƏTİ VƏ MİLLİ TƏMAYÜLÇÜLÜK 
 
1.1. Sovet hakimiyyətinin ilk illərində milli məsələ 
 
1917-1920-ci illərdə milli məsələlər. 1917-ci il oktyabr çevrilişindən sonra 
müstəmləkəçilik psixologiyası ilə barışmayan Rusiya xalqları bir növ gözləmə 
mövqeyinə keçdilər. Onlar hələ də Ümumrusiya Müəssislər Məclisinin 
toplanacağına və qərarlar qəbul edəcəyinə inanırdılar. 1918-ci ilin yanvarında 
toplaşan Müəssislər Məclisi Rusiyanı federativ respublika elan etdi. Xalqlar buna 
inansalar da bolşeviklər Müəssislər Məclisini dağıtdı. Nəticədə federativ 
demokratik respublikanın yaranmasına olan ümidlər heçə çıxdı. Bundan sonra 
xalqlar müstəqilliyə doğru getmək haqqında düşünməyə başladılar. Belorusiya 
Oktyabr çevrilişini anarxiya adlandırdı, Ukrayna 1918-ci ilin aprelində öz 
müstəqilliyini elan etdi. Cənubi Qafqaz xalqları 1918-ci ilin fevralında Zaqafqaziya 
Seyminin yaradıldığını, apreldə isə Cənubi Qafqazın Rusiyadan ayrıldığını bəyan 
etdilər. 1917-ci ilin noyabrında Şimali Qafqaz Dağlı xalqları Respublikası adlı 
dövlət qurumu yaratdılar. Rusiya müsəlmanlarının IV qurultayı 1917-ci ilin 
noyabrında paytaxtı Kokand olmaqla Türküstanın muxtariyyətini elan etdi. 
Qazaxlar Alaş-Orda adlı milli muxtariyyət yaratdılar. Bolşeviklərin başı öz 
hakimiyyətlərini möhkəmləndirmək işinə qarışdığından, hələ ki, bu “hərc-
mərcliyə” dözürdülər. 
Oktyabr çevrilişindən sonra bir sıra nəticələr əldə olundu. Birincisi, 
bolşeviklər artıq federativ demokratik respublika yaratmaq fikrində deyildilər. 
İkincisi, Rusiya xalqları artıq öz müqəddəratlarını Müəssislər Məclisindən 
gözləməli deyildilər. Üçüncüsü, siyasi qüvvələri belə bir sual düşündürürdü ki, 
hansı yönümlü dövlət yaratsınlar: sosialist yönümlü, yoxsa burjua yönümlü? 
Bolşeviklər 1917-ci ilin ortalarına qədər hər hansı federasiyanın əleyhinə 
olsalar da, sonralar öz mövqelərini dəyişdirdilər. Oktyabrda onlar “xalqların öz 
müqəddəratını təyin etmək hüququ” haqqında dekret qəbul etdilərsə də, sonralar 
Stalin bəyan etdi ki, bu məsələ ancaq “xalqın sosializmi seçməsi” şərtilə həyata 
keçirilə bilər. 
Bolşeviklərin yeni dövlətçilik sistemini yaratması prosesində çoxlu 
ziddiyyətlər meydana çıxdı. Bir tərəfdən, bolşeviklər proletar 
beynəlmiləlçiliyindən, sinfi həmrəylikdən danışır, o biri tərəfdən isə xalqlar öz 
milli-azadlıq yollarını milli dövlətçilikdə görürdülər. Stalinə görə yaradılmaqda 
olan muxtariyyətlər gələcək sosialist mərkəzçiliyinə və ya unitar dövlətçiliyə keçid 
üçün sadəcə bir vasitə idi (135, t.4, s.32; 92; 102; 115-117). Milli siyasətçilər də 
axtarışda idilər. Bəzi milli-siyasi qurumlar marksizmin yararsız olduğunu hiss 
etsələr də özlərinin milli-azadlıq yoluna çıxışlarını ancaq Leninlə, bolşeviklərlə 
16 
 
əməkdaşlıqda görürdülər. Bolşeviklər də öz növbələrində milli siyasətçilərlə 
əməkdaşlığa hazır idilər. Onlar hətta gələcək ateist siyasətlərini hələlik 
qabartmadan xalqları ələ almaq üçün onların din xadimləri ilə də əməkdaşlığa hazır 
idilər (105, s.21). Tərəflərin hər biri öz məqsədini güdürdü və iki tərəfin də 
praqmatik siyasəti göz qabağında idi. Milli siyasətçilər yaratdıqları mııxtariyyəti 
tanıtmaq üçün hər hansı güzəştlərə hazır idilər. O biri tərəfdən, xalqların öz 
müqəddəratını təyin etmək hüququnu elan edən bolşeviklər onların sovet 
hakimiyyətini qəbul etdikləri və bu hakimiyyətə tabe olduqları halda 
muxtariyyətlərinin tanınacağını bəyan edirdilər (92, s.36) . 
Bir sıra ərazilərdə sovet hakimiyyəti elan olundu. 1919-cu il iyunun 3-də 
Rusiya, Ukrayna, Latviya, Litva və Belorusiyanın nümunəsində sovet 
respublikalarının birləşməsi üçün ilk cəhd edildi. Bu, gələcək SSRİ-nin yaradılması 
üçün ilk təşəbbüs idi. Bu respublikalar hərbi işlərini, xalq təsərrüfatı sahələrini - 
iqtisadiyyatlarını, dəmiryolu idarəçiliyini, maliyyə məsələlərini və əmək 
problemlərini birləşdirdilər. Birləşmiş problemlərin idarəsi üçün xüsusi 
kollegiyalar yaradıldı. Bunlar isə gələcəkdə yaradılacaq ittifaq nazirliklərinin ilk 
nümunəsi idi (135, s. 11-12). Bu mərhələdə bolşeviklər üçün ən vacib olan məsələ 
Rusiya ərazisində sovet hakimiyyətinin qurulması idi. Onlara görə sovetləşmiş 
ərazilərin birləşməsi sonranın işi, həm də asan məsələ idi (135, s.12). 
Sovet hakimiyyəti, yarandığı ilk üç il ərzində milli məsələlərin həllini 
diqqət mərkəzinə gətirdi. Bolşeviklərin bəyan etdiyi sülh haqqında dekretdə “özgə 
ərazilərin ilhaqı və tutulması”, “hər hansı ərazinin birləşdirilməsi”, “güc tətbiqi ilə 
ərazi birləşdirilməsi” pislənir (164, s.5), “Rusiya xalqlarının hüquq 
bəyannaməsi”ndə xalqlara “öz müqəddəratını azad şəkildə təyin etmək və müstəqil 
dövlət yaratmaq hüququ verilirdi” (135, s.7). Zəhmətkeş və istismar olunan 
xalqların hüquq bəyannaməsində “xalqların öz müqəddəratını azad yolla təyin 
etmək” yolu ilə “demokratik sülhün əldə edilməsi” bəyan olunurdu (135, c.71). 
Müvəqqəti hökumətin bu məsələlərdə qeyri-müəyyən hərəkətləri fonunda belə 
qərarların qəbul edilməsi siyasətçilərin və geniş xalq kütlələrinin diqqətindən 
yayına bilməzdi. 
Müxtəlif xalqlara aid xüsusi dekretlər qəbul olundu. Sovet hakimiyyətinin 
ilk illərində ermənilər haqqında sənədlər qəbul olundu: “Xalq Millətlər 
Komissarlığının müraciəti; Türkiyə Ermənistanı haqqında Xalq Komissarları 
Sovetinin 3 yanvar 1918-ci il dekreti; Erməni Milli Şurasının, Müdafiə Şurasının, 
Hərbi-İnqilabi komitələrinin və ermənilərin başqa burjua təşkilatlarının 
buraxılması haqqında Xalq Komissarları Sovetinin Qərarı (19 iyul 1918-ci il); 
Moskvadakı Erməni İnstitutu haqqında Rusiya Xalq Komissarları Sovetinin 4 mart 
1919-cu il dekreti (institutun əsasnaməsi)”. Bu sənədlərin təhlili göstərir ki, 
bolşeviklərə ermənilər nə qədər yaxın olsalar da, sovet hakimiyyəti onlardan daha 
əziz idi. Bolşeviklər ermənilərin hər hansı problemlərini onların sovet 
hakimiyyətini qəbul etmələri şərti ilə həll etməyə hazır idi. Hətta “Türkiyə 
17 
 
Ermənistanı”nda da bolşeviklər ermənilərə bir şərtlə - orada sovet hakimiyyəti 
qurulacağı təqdirdə yardımçı ola bilərdilər (135. s.14-16). 1920-ci il fevralın 1-də 
Xalq Millətlər Komissarlığı Rusiyanın bütün əyalətlərinə müraciət edərək hansı 
xalqın öz milli qurumunu yaratmaq istədiyi barədə ictimai fikri öyrəndi (135, 
s.146). Aydın oldu ki, sovet hakimiyyətinin ilk illərində xalqların hüququnun 
bərpası bolşeviklər tərəfindən qabarıq şəkildə həyata keçirilirdi. Xalq Millətlər 
Komissarlığı nəzdində bir çox millətlərin işi üzrə xüsusi şöbələr yaradılmış, MİK 
nəzdində muxtariyyətlərin nümayəndəliyi təşkil olunmuşdu (135, s.150-151). 
Hərbi məsələlərdə də xalqların hüququ bərpa olunurdu: milli hərbi qurumların 
yaranmasına icazə verilirdi, hərbi çağırış məsələlərində qeyri-rus xalqlarının 
hüquqları rus xalqından hərbi xidmətə çağırılanların hüquqları ilə eyniləşirdi. Hətta 
Sultanqaliyevin sədrliyi ilə Mərkəzi Müsəlman hərbi kollegiyası yaradılmışdı (135, 
s.163-165). Bolşeviklər ilk illərdə xalqların, onların dillərinin inkişafına, dinin 
cəmiyyətdə yerinə böyük diqqət yetirirdilər. Rusiyada yaşayan xalqların dillərində 
təhsil sistemi yaradılırdı (135, s.153-162). Hətta yerli hakimiyyət orqanları milli 
dildə, məsələn, çuvaş dilində, qəzetlərin gizlədilməsində mərkəz tərəfindən ittiham 
olunurdular. Çünki belə olduqda bolşeviklərin vədləri və inqilabi çağırışları xalqa 
çatmırdı (135, s.31). Həmin illərdə S.Şaumyan rus dilini dövlət dili elan etməyi 
təklif etdiyi halda, Lenin buna etiraz edərək bildirirdi ki, bu, xalqları sovet 
hakimiyyətindən uzaqlaşdıra bilər (129, s.56-57). 
Çar generalları isə heç bir şəkildə hər hansı müstəqillik və hətta muxtariyyət 
haqqında düşünmək belə istəmir, Qərbin təzyiqi ilə bəzən şərti olaraq bu barədə 
bəyanatlar verirdilər. Antantanın təzyiqi ilə Kolçak 1919-cu ilin mayında 
Müəssislər Məclisinin toplantısını keçirmək, Finlandiyanın müstəqilliyini tanımaq 
fikrində idi. Bununla belə, o, Polşanın müstəqilliyini, Baltikyanı, Cənubi Qafqaz və 
Zakaspi ölkələrinin muxtariyyətinin tanınmasını sonraya saxlamaq istəyirdi (385, 
19 noyabr 1918; 388, 24 noyabr 1918). Avropa ölkələrində yerləşən rus 
nümayəndəlikləri isə vəziyyəti Avropa mövqeyindən qiymətləndirərək Kolçaka 
tövsiyə verməkdə davam edirdilər. Rus siyasi müşavirliyinin Parisdəki 
nümayəndəsi V.A.Maklakov Kolçakın Daxili İşlər Nazirliyinə yazırdı ki, 
Rusiyanın, ərazisində yaşayan xalqların hüququna hörmət etdiyinə dair bəyanat 
verməsi vacibdir (102, s.31). Maklakov Kolçakın Xarici İşlər Nazirliyinə yazdığı 
məktubunda öz fikrini daha açıq bildirərək yazırdı ki, biz Rusiyanın gələcəyini 
muxtariyyət və federalizm prinsipləri üzərində qurulmuş, xalqların azad, birgə 
yaşayışından başqa yolda görmürük. Bəzi hallarda razılaşmış saziş əsasında 
verilmiş müstəqillik də ola bilər (l 13, s.215). Bəzi tədqiqatçılar Kolçak 
hakimiyyətinin məğlubiyyətinin səbəblərini məhz yerli xüsusiyyətləri nəzərə 
almamaqda, yerli rəhbərlərlə dil tapmamaqda, bu sahədə duran problemləri həll 
edə bilməməkdə görürlər (118, s.50). Stalin qeyd edirdi ki, Kolçak, Denikin, 
Vrangel və Yudeniçin arxa cəbhəsində duran xalqlar öz bitərəfliyi ilə əslində 
bolşeviklərə qulluq edirlər. Onların milli maraqlarının mövcudluğu əslində çar 
18 
 
generallarının arxa cəbhəsini dağıdırdı. Çar generalları onlara “vahid və bölünməz 
Rusiya”, biz isə xalqlara və dinlərə azadlıq vəd edirdik (135, t.5, s.246). Beləliklə, 
bolşeviklər öz hakimiyyətlərini möhkəmlətmək məqsədi ilə xalqların milli 
maraqlarını təmin etmək fikirlərini istismar edirdilər. Çar generalları isə Rusiyanın 
birliyi və bölünməzliyi şüarı arxasında milli maraqları çox vaxt görmək 
istəmirdilərsə də, vaxtaşırı bu problemə aid bəyanatlar verirdilər. 
Araşdırmadan aydın olur ki, sovet hakimiyyətinin ilk illərində milli məsələ 
daim diqqət mərkəzində olmuş, xalqların milli dillərinin, mədəniyyətlərinin 
inkişafına xüsusi fikir verilmişdir. Bütün bunlar sovet hakimiyyətinin 
möhkəmləndirilməsi məqsədi daşısa da, hər halda xalqların maraqlarına uyğun 
gəlmişdir. 
1905-1907-ci illər, xüsusən də 1917-ci il Fevral inqilabı, Rusiyanın bütün 
xalqlarında olduğu kimi, Volqaboyu türk xalqlarında da dövlətçiliklərinin 
bərpasına ümid yaratdı. Volqaboyu türklərinin dövlətçilik ideyası müxtəlif şəkildə 
təcəssüm tapırdı. Yerlərdə müxtəlif yönümlü, lakin eyni məqsədli təşkilatlar 
yaranırdı. Görkəmli şəxsiyyətlər Rəşid İbrahim və Qayaz İsxaki hələ 1906-cı ildə 
muxtariyyətin yaradılması ideyasını irəli sürmüşdülər. 1915-ci ildə Yusif Akçura 
və Rəşid İbrahim Osmanlı imperatorluğunun protektoratlığı altında dövlət 
yaradılması tərəfdarı olmuşdular. 1917-1918-ci illərdə Volqaboyu türkləri 
muxtariyyət uğrunda mübarizələrini davam etdirdilər. Bu məsələdə iki mövqe 
hökm sürürdü: biri sadəcə milli muxtariyyət, o birisi isə milli-ərazi muxtariyyəti idi 
(407). 1917-ci il noyabrın 20-də Sədri Maksudi yeni yaranmış Milli Məclisin 
açılışındakı çıxışında Rusiya tərkibində yaranan dövlətlərin əhəmiyyətini xüsusi 
qeyd etdi (407). 
Volqaboyu türkləri tərəfindən yaradılmış Milli Məclis 1917-ci il dekabrın 4-
də İdil-Ural adlı dövlətin yaradılmasını elan etdi. Müxtəlif türkdilli xalqları 
birləşdirən bu dövlət hər hansı xalqın hökmranlığını yolverilməz sayırdı. Sədri 
Maksudinin başçılığı ilə hökumət də yaradıldı. Dövlətin tərkibinə Kazan və Ufa 
quberniyaları, Orenburq, Perm, Vyatka, Samara və Simbirsk quberniyalarının 
müəyyən əraziləri daxil ola bilərdi. Milli Məclis Rusiyadan ayrılmaq məqsədini 
güdmədiyini bildirdi. Buna baxmayaraq, bolşeviklər belə dövlətin yaranmasına yol 
verə bilməzdilər. Bu məqsədlə bolşeviklər milli təşkilatların başçılarını həbs 
etdilər. Bolşeviklərin belə hərəkəti bir çox milli ziyalıları və siyasətçiləri onlardan 
üz döndərməyə məcbur etdi. 
1918-ci il yanvarın 3-də Qalimcan Şərəf ərazi muxtariyyətinin tərəfdarı 
kimi çıxış etdi. O, dünyada artıq inkişaf tapmış “hər millətin öz dövləti” ideyasını 
irəli sürdü. O, öz fikrini təsdiq etmək üçün türk tarixindən hər türk xalqının öz 
dövlətinin olmasına dair misallar gətirdi (392, 5 yanvar 1918). 1918-ci il yanvarın 
4-də Qayaz İsxaki türkçülərin adından belə bir fikir irəli sürdü ki, yaradılacaq 
birləşmiş qurumun əsas həyat mənbəyi yerli iqtisadi imkanları olacaqdır. Bu 
səbəbdən, onun fikrincə, Volqa çayı bu yaradılacaq qurumun əsas arteriyası olmalı 
19 
 
idi. Dövlət qurumunun adı İtil-Ural ölkəsi təklif edildi. Kazan və Ufa quberniyaları 
tamamilə, Çuvaş və Mari əhalisinin məskunlaşdığı ərazilər, Samara və Həştərxan 
quberniyaları tamamilə, Orenburq, Simbirsk və Perm quberniyalarının bir qismi 
quruma daxil olmalı idi. Bu qurumun mütləq Xəzər dənizi, Qafqaz, Türküstan və 
Azərbaycanla sərhədi olmalı idi. Belə vəziyyət Türkiyəyə çıxmaq imkanı 
verəcəkdi. İştirakçılar bu təklifin çox əlverişli olduğu qədər qeyri-real olması 
fikirlərinə cavab olaraq bildirdilər ki, referendum keçirilməlidir və ancaq Samara 
və Həştərxan quberniyalarından imtina etmək olar. Xəzər dənizinə çıxış (392, 9 
yanvar 1918), Qafqaz, Azərbaycan və Türküstanla ümumi sərhədin olmasının 
vacibliyi bütün çıxış edənlər tərəfindən səsləndi. 1918-ci il yanvarın 5-də Əhməd 
Salikov Müəssislər Məclisinin müsəlman sosialist fraksiyası adından bəyanat verdi 
ki, Xalq Komissarları Soveti Rusiya xalqlarının azadlığını və milli inkişafını təmin 
etmək yolunda acizdir. Bəyanatda yaranmaqda olan Volqaboyu, Cənubi Ural, 
Türküstan qurumlarının tanınması və milli ordularının yaranma prosesinin 
qanuniləşdirilməsi tələb olunurdu (153, s.57-58). 
Volqaboyu türklərinin öz dövlətçiliklərini bərpa etməsi yolunda əsas 
ziddiyyət onun Vahid Türk Respublikası, yaxud ayrı-ayrı türk xalqlarının 
suverenliyi əsasında yaranan federasiyası olması məsələsi idi. Söhbət ilk əvvəl 
tatarların və başqırdların birgə, yaxud ayrı-ayrı dövlət yaratmaları haqqında 
gedirdi. Görkəmli ictimai xadim Z.V.Toğan ilə tatar siyasətçilərinin danışıqları heç 
bir nəticə vermədi. Validi Toğan birgə dövlətin əleyhinə çox sərt çıxış edərək 
ayrıca Başqırd dövlətinin yaradılması uğrunda çalışırdı. Qardaş xalqlar arasında 
baş vermiş bu qarşıdurma iki dövlətin yaradılması ilə nəticələndi. Özlərini 
türkçülər adlandıran və vahid dövlət yaratmaq fikrində olanlar vahid siyasi 
qurumun tərəfdarı idilər, ayrı dövlət yaratmaq istəyənlər isə müstəqil siyasi qurum 
yaratmaq fikrində idilər. Türkçülərin zəifliyi bu təkliflərin reallaşmasına mane oldu 
və lazımi təşkilati strukturun yaradılmasına gətirib çıxartmadı. Ayrı dövlət 
yaratmaq tərəfdarları təklif olunan dövlət qurumunu daha aydın görürdülər. 
Türkçülərin mövqeyində çox əhəmiyyətli bir məqam var idi. Bu da ondan ibarət idi 
ki, Rusiya tərkibində ancaq vahid türk dövləti və ya federasiyası bu qurumun 
geostrateji marağını təmin edə bilərdi. Yəni vahid qurum olsa, o, eyni vaxtda 
Şərqdə Çinlə, Cənubda Türkiyə, İran və Əfqanıstanla sərhəd əldə edib dünyanın 
aparıcı qüvvəsinə çevrilə bilərdi. Bu səbəbdən hətta artıq müsəlman əhalisi azlıq 
təşkil edən Samara və Həştərxan quberniyalarının da bu quruma daxil edilməsi 
nəzərdə tutulmuşdu (390, 27 dekabr 1917). 
1918-ci il martın 23-də, nəhayət, Sovet hökuməti təşəbbüsü ələ alaraq 
Tatar-Başqırd Sovet Respublikasının yaradılması haqqında dekret verdi. 
Çuvaşların və marilərin xahişi ilə onlar da həmin respublikanın tərkibinə daxil 
edildilər. Lakin bu respublika real həyatda yaranmadan, elə dekret olaraq qaldı. 
1920-ci ildə bu, “milli burjua” fikri kimi təqib edildi. 1919-cu ilin fevralında 
bolşeviklər müstəqil ordusu olan müttəfiq Başqırd respublikasını yaratmağa hazır 
20 
 
olduqlarını bildirərək başqırd millətçilərindən olub çar generalları tərəfində 
vuruşan Z.V.Toğanı və İlyas Alkini öz tərəflərinə çəkdilər. Validi Toğan 
qazaxların “Alaş-Orda” milli təşkilatlarının rəhbərləri ilə danışıqları birgə 
aparmağa vəd verdi. Bolşeviklər tərəfindən 1919-cu il martın 20-də paytaxtı Temas 
kəndi olmaqla başqırd muxtariyyəti, 1920-ci il iyunun 20-də isə Kazan şəhəri daxil 
olmadan Tatar Sovet Respublikasının yaradılması haqqında qərarlar verildisə də, 
sonralar qəbul olunan konstitusiyalarda bu, nəzərə alınmadı. Stalin belə ilkin qərarı 
vətəndaş müharibəsinin törətdiyi müvəqqəti, məcburi güzəşt kimi qiymətləndirdi. 
Ufanı Başqırdıstandan, Kazanı Tatarıstandan, Orenburqu Qazaxıstandan, Bakını 
Azərbaycandan kənarda saxlamaq bolşeviklərin ümumi siyasətinin tərkib hissəsi 
olmuşdur. 
Beləliklə, 1905-1907-ci il və 1917-ci il inqilablarından sonra Rusiyanın türk 
xalqlarının dövlətçilik uğrunda mübarizəsi üçün əlverişli şərait yarandı. Türk 
xalqlarının mütərəqqi xadimləri həmin prosesin önündə gedirdilər. Fikir ayrılığı 
əsasən bir məsələnin üstündə mövcud idi: vahid türk dövləti olmalıdır, yoxsa ayrı-
ayrı türkdilli xalqlar arasında parçalanmış dövlət? Bolşeviklər isə bu fikir 
ayrılığından istifadə edib onların müstəqillik məsələsini sınaqlardan keçirirdi. 
 
1.2. N.Nərimanov və SSRİ-də türk xalqları arasında milli təmayülçülük 
hərəkatı 
 
N.Nərimanovun kommunist baxışlarının məhz milli təmayülçülük 
prinsipləri üzərində qurulduğunu, biz onun hələ Moskvada, Rusiya hökumət 
təşkilatlarında çalışdığı dövrə nəzər saldıqda görə bilirik. 
N.Nərimanov Rusiyanın Türküstan siyasətinə öz müxalif mövqeyini 1919-
cu ildə Moskvada Xalq Xarici İşlər Komissarlığında Yaxın Şərq şöbəsinin müdiri 
və komissar müavini vəzifəsində çalışarkən təqdim etmişdir. Bu sənəddən biz 
N.Nərimanovun Şərq, xüsusən də Türküstan siyasətinə olan baxışlarını 
qiymətləndirə bilərik. Bu sənəd, demək olar ki, sovet Rusiyası tarixində milli 
təmayüllü mövqelərdən yazılmış ilk sənəd idi. G.Çiçerin bu təkliflərə diqqətsizlik 
göstərdiyindən N.Nərimanov fikir ayrılığı barədə partiyanın Mərkəzi Komitəsinə 
rəsmi müraciət etmişdir. O, təqdim etdiyi rəsmi sənəddə qeyd edirdi ki, “mən öz 
düzlüyümə ümidvar bir insanam və fikrim səhv olsa belə onun 
sənədləşdirilməsindən çəkinmirəm”. Mövqeyi nəzərə alınmadığı üçün 
N.Nərimanov öz vəzifəsindən istefa verdiyini bəyan etmişdir (294, t.2, s.253). Bir 
müddətdən sonra onun təqdim etdiyi “Türküstandakı siyasətimiz” sənədi nəşr 
olunmuşdur (302, s.231-236). 
Onun baxışları nədən ibarət idi və rəsmi bolşevik siyasətindən nə ilə 
fərqlənirdi? Nərimanov deyirdi: “Bolşeviklər Türküstana ciddi diqqət 
yetirməlidirlər. Çünki bolşeviklərin Şərqdəki gələcək işində Türküstan mərkəzi bir 
yer tutur. Şərqə silah ilə deyil, öz ideyalarımızı yaymaq yolu ilə getmək lazımdır. 
21 
 
Şərqdə buraxılan hər səhv imperialist dövlətləri tərəfindən fitnə-fəsad məqsədi ilə 
istifadə olunacaqdır. Müsəlmanların psixologiyası, mənəviyyat prinsipləri, adət-
ənənələri ilə hesablaşmaq lazımdır. Yerli əhaliyə qarşı şablon hərəkətlər etmək 
olmaz. Nəzərdə tutulan bir çox dekretlər yerli şəraitdə yararsız olduğundan onları 
ehtiyatla qəbul edib, ehtiyatla həyata keçirmək lazımdır. Türküstana gedərkən 
bolşeviklərin aparıcı şüarı “İşləməyən dişləməz” olmalıdır. Bu şüar altında öz 
əməklərinin hesabına yaşayanlarla, özgənin əməyinin hesabına yaşayanlar 
bilinəcəkdir. İşləyənin dövlət quruluşunda səsi olacaq, işləməyənin isə 
olmayacaqdır”. 
N.Nərimanov Şərqin ənənələrindən birinin insanın öz hüquqlarını 
bilməməsi olduğunu yazmışdır. O deyirdi ki, adama lazım olan qərarları ya yaşca 
böyük, ya nüfuzca daha hörmətli, ya da daha varlı insanlar qəbul etdirirlər. Bu da 
insanı taleyə, həyata, baş verən proseslərə daha laqeyd edir. Bolşeviklər isə sübut 
etməlidirlər ki, hərənin taleyi öz əlindədir. N.Nərimanov deyirdi ki, biz gərək 
insanlarda inamsızlığı öldürək, öz qüvvələrinə inamı artıraq. Bəziləri belə 
fikirdədirlər ki, Türküstan əhalisi savadsızdır, ictimai həyat üçün yararsızdır, bu 
səbəbdən onları idarəçiliyə cəlb etməyə ehtiyac yoxdur, işləri onlarsız da aparmaq 
olar. Belə baxış ilk əvvəl bizim inqilabın mahiyyətini başa düşməmək və 
müsəlman Şərqinin iqtisadi, siyasi və sosial şəraiti ilə, məişət və dini şərtləri ilə 
hesablaşmamaq deməkdir. Biz işə başlayarkən zəhmətkeş kütlələrini ictimai işə 
cəlb etməliyik. Əvvəllər buraxdığımız səhvlər bəzi dekretləri həyata keçirərkən 
ehtiyatlı olmağımıza vadar edir. İri istehsal milliləşdirilməli olduğu halda, xırda 
istehsal nəinki milliləşdirilməməlidir, hətta ona həvəs oyatmalıyıq. N.Nərimanov 
daha sonra yazırdı ki, nə qədər ki, əhalini ərzaqla tam təmin etmək üçün bizim 
özümüzün nizamlanmış ərzaq aparatımız yoxdur, biz xırda alverə dözməliyik. Biz 
bu məsələnin həllində ehtiyatlı və ləng tərpənməli olsaq da, torpaq məsələsini tez 
həll etməliyik. İri torpaq sahələrinin sahibkarlarına qarşı biz rəhmsiz olmalıyıq. 
Torpaq bütün əhali arasında bölüşdürülməlidir. Ümumiyyətlə, Türküstanda torpaq 
məsələsinə çox ciddi diqqət yetirməliyik. Çünki bu məsələdə uzun müddətdir 
qeyri-normallıq vardır. Qeyri-normallıq isə ondan ibarətdir ki, köçüb buraya 
gəlmiş rusların çoxunun 8 desyatin və daha artıq torpağı var; rusların arasında 
qolçomaq daha çoxdur, halbuki qırğızlar (qazaxlar və qırğızlar nəzərdə tutulur - 
H.H.) və ümumiyyətlə, yerlilərin torpağı heç yoxdur, ya da çox azdır. Yerli 
camaatla köçüb buraya gəlmiş ruslar arasında baş verən ixtilafın səbəbi budur. 
Torpağı böldükdə avadanlığı olan hazır təsərrüfatları dağıtmaq lazım deyil, əksinə, 
aqronomları və təcrübəli yerli adamları işə cəlb edərək inkişaf etdirmək lazımdır. 
N.Nərimanov Türküstanda dövlətlə məktəbin münasibətlərinin 
tənzimlənməsi məsələsinə də diqqət yetirmişdir. O, ehtiyatla və bacarıqla tətbiq 
edilməsi lazım gələn dekretlərdən, məsələn, kilsəni dövlətdən və təhsili, məktəbi 
kilsədən ayırmaq haqqında dekretləri qeyd edirdi. N.Nərimanov deyirdi ki, 
Marksın din haqqında fikri unudulmamalıdır: dini baxışlar cəmiyyətin maddi-
22 
 
iqtisadi bazisi ilə birlikdə dəyişilir. Bu səbəbdən İslamı naşı tənqid etməkdən 
çəkinilsin, söymək, təhqir etmək lazım deyil, ancaq tarixi dəlillərlə, iqtisadi-siyasi 
həyatın tələbləri ilə sübut etmək lazımdır. Burada sovet Rusiyasında olduğundan 
daha az maneəyə və ruhanilər tərəfindən daha az düşmənçiliyə rast gələcəyik. 
Lakin məktəbin, təhsilin kilsədən ayrılması məsələsi Şərqin din xadimlərini ilk 
zamanlar həqiqətən sovet hakimiyyəti əleyhinə qaldıracaq. N.Nərimanov yazırdı 
ki, bu məsələnin həllinə əvvəldən bacarıqla yanaşılsa, heç bir xüsusi çətinliyə rast 
gəlmərik. Problemin həlli yolu belədir: hökumət müəyyən proqramla öz 
məktəblərini açır, təhsili icbari və pulsuz edir. Hökumət ancaq müəyyən dərslərin 
keçilməsinə pul verir. Lakin uşaqlarına bu dərslərdən əlavə başqa elmləri də 
oxutmaq istəyənlər hökumət məktəblərinin məşğələlərindən kənar bir vaxtda öz 
pulları ilə oxuda bilərlər. Əgər uşaqlar nahardan sonra molla məktəbinə gedib 
Quran oxusalar, yaxud şəriət dərsi keçsələr, buna mane olmaq lazım deyildir. Əgər 
işçilər bilsələr ki, müsəlmanların nikahı mahiyyətcə məhz vətəndaş nikahıdır, onda 
vətəndaş nikahı məsələsi də asanlıqla həll edilmiş olar. 
N.Nərimanov belə hesab edirdi ki, sovet Rusiyası ilə Türküstanın 
əlaqələrinin mahiyyəti, Türküstanın nəyə ehtiyacı varsa onlarla mümkün qədər 
təchiz olunmaqdan ibarətdir. Burada haqq-hesab bilən əql yox, dövlət əqli 
lazımdır. Biz düşünməməliyik ki, Türküstan bizə nə verəcək və əvəzində biz ona 
nə verməliyik. Türküstanı elə təchiz etmək lazımdır ki, ətrafımızdakı dövlətlər 
bizim qüvvəmizi, məhsuldarlığımızı görüb, hiss etsinlər (302, s.231-236). Bu sənəd 
sovetlər ölkəsində milli təmayüllü siyasətin əsasını təşkil edir. Sonralar 
N.Nərimanovun Azərbaycanda keçirdiyi dövlətçilik siyasəti, Stalinə yazdığı 
məşhur məktubunun əsas müddəaları bu sənəddə artıq irəli sürülmüşdür. 
N.Nərimanov Türküstan məsələlərini dərindən bilmiş, öz tövsiyələri ilə 
sovet Rusiyası hökumətinin bu regionda düzgün siyasət yeritməsinə nail olmağa 
çalışmış, lakin onun tövsiyələri lazımınca nəzərə alınmamışdır. 
Sonralar Azərbaycanda məsul dövlət vəzifəsində çalışarkən də 
N.Nərimanov Türküstanı unutmamışdır. N.Nərimanov nəinki Azərbaycanda solçu 
kommunistlərlə mübarizə aparmış, o, hətta Türküstanda olan vəziyyətdən də 
narahat olaraq Stalinə “Türküstanda və Buxarada buraxılmış səhvləri aradan 
qaldırmağı”, “solçu kommunistləri tutduqları vəzifələrdən geri çağırmağı” və 
özünün tərəfdarları olan azərbaycanlıları oraya məsul işlərə göndərməyi təklif 
etmişdir. O, eyni zamanda Stalini Türküstan səfərində müşayiət etmək istədiyini də 
bildirmişdir (324, s.4). N.Nərimanov Sovet dövlətində yaşayan türk xalqlarının 
dirçəlişinə əlindən gələn köməyi etmişdir. 
N.Nərimanovun siyasi fəaliyyətində sovet Rusiyasının Türküstan və Rusiya 
türkləri siyasətinə baxışının öyrənilməsi müəyyən elmi maraq kəsb edir. 
Türküstanda türk xalqlarının dövlətçilik sisteminin tam təkmilləşməsi uzun müddət 
tələb etdisə də, bu nəticədə biz N.Nərimanovun rolunu görməyə bilmərik. Bu 
proses demək olar ki, 1918-ci ildən 1936-cı ilə qədər çəkmişdir (Buxara Xalq 
23 
 
Sovet Respublikası (1920-1924), Xivə Xalq Sovet Respublikası (1920-1924), 
Türküstan Muxtar Sovet Respublikası (30.04.1918-27.10.1924) mövcud olmuşdur. 
1924-cü il oktyabrın 27-də onun əsasında Türkmənistan SSR, Özbəkistan SSR 
(Buxara və Xivə Respublikaları daxil olmaqla) yaradıldı. Bunlardan başqa 
Özbəkistanın tərkibinə Tacikistan MSSR daxil oldu. 1920-ci il avqustun 26-da 
RSFSR tərkibində Qırğızıstan MSSR yaradıldı. 1925-ci il aprelin 19-da onun adı 
dəyişdirilib Qazaxıstan MSSR qoyuldu və 1936-cı il dekabrın 5-dən Qazaxıstan 
SSR statusunu aldı. 1924-cü il aprelin 10-da RSFSR tərkibində Qaraqırğız Muxtar 
Vilayəti yaradılır, 1925-ci il mayın 25-də adı dəyişdirilərək Qırğız Muxtar Vilayəti, 
1926-cı il fevralın 1-dən Qırğızıstan MSSR, 1936-cı il dekabrın 5-dən isə 
Qırğızıstan SSR statusu alır. 1925-ci ilə qədər olan hadisələrdə N.Nərimanov SSRİ 
MİK sədri kimi aktiv iştirak etmişdir. 
N.Nərimanov türk xalqları ictimai xadimləri ilə sıx əlaqə saxlamışdır. O, 
Odessada oxuyarkən bir qrup tələbə ilə Baxçasaraya gedərək orada teatr tamaşaları 
vermiş və böyük türkçü İsmayıl Qaspralı ilə görüşmüşdür. Bu barədə N.Nərimanov 
yazırdı ki, “bir-birimizin dərdindən və məqsədindən xəbərdar olduq” (289, c.2, 
s.30-33). İ.Qaspralının Baxçasaraydakı ev-muzeyində onun N.Nərimanovla sıx 
əlaqələri haqqında qeydlər saxlanılır (398). N.Nərimanov Rusiya türklərinin 
həmrəylik ideyasına ömrü boyu sadiq qalmışdır. 1914-cü ildə Bakıda Azərbaycan 
dilində nəşr edilən “Bəsirət” qəzetində N.Nərimanovun çap olunmuş (1999-cu ildə 
“Tanıtım” qəzetində çap olunmuşdur. - H.H.) məqaləsi N.Nərimanovun türk 
həmrəylik ideyasına sadiqliyini, ona ürəkdən yanaşdığını təsdiq edir. Bu məqalədə 
N.Nərimanov böyük türkçü, dünya türklərinin “dildə, fikirdə, işdə” birliyini 
gerçəkləşdirmək istəyən İsmayıl bəy Qaspralının ölümünə heyfsilənmiş, üzərində 
ona layiq sözlər yazılmış başdaşını ucaltmaq təklifini irəli sürmüş və nəhayət, 
türkçülüyün “baş komandana” ehtiyacı olduğunu vurğulamışdır. N.Nərimanov 
məqaləni ürək yanğısı ilə bitirərək deyirdi ki, İsmayıl bəy Qaspralını unudan xalqın 
özünə başdaşı qoyulmalı və o başdaşında yazılmalıdır: “Millət İsmayıl bəy kimi 
qəhrəmanını unutdu və özü də qeyb oldu” (355, 1999, 19 (26), 19-25 iyun). 
N.Nərimanov belə hesab edirdi ki, bir türk xalqının xadimini bütün başqa türk 
xalqları tanımalı və qiymətləndirməlidir. O, müsəlmanların bilgisizliyinə 
heyfsilənərək deyirdi: “Sabirimizi Rusiya müsəlmanları, Tukayımızı Qafqaz 
müsəlmanları bilməlidirlər” (312, 20 sentyabr 1914). İ.Qaspralının ölümü 
münasibətilə N.Nərimanovun yazdığı məqalə H.Kakınc tərəfindən onun türkçülüyə 
sadiqliyi kimi qiymətləndirilir (85, s.11). N.Nərimanov Həştərxanda yaşayarkən 
Rusiyanın müxtəlif yerlərində yaşayan türkdilli xadimlər ilə ünsiyyət yaratmışdır. 
1911-ci ilin aprelində böyük tatar şairi, maarifpərvəri və ədibi Q.Tukay Həştərxana 
gələrkən N.Nərimanovla görüşmüş və dostluq əlaqələri yaratmışdır. Sonralar 
N.Nərimanov Q.Tukay haqqında məruzə oxumaq üçün hökumətdən icazə almışdır 
(47, s.147-148,157). O, tatar teatr xadimi Sona Safiyulina ilə əməkdaşlıq etmişdir 
(47, s.156-157). N.Nərimanov türk ədiblərinə böyük rəğbət göstərirdi. Qriqori 
24 
 
Kizel N.Nərimanovun şəxsi kitabxanasında saxlanılan Menaqebe Seid Yattal Qazi 
adlı türk yazıçısının türk dilində nəşr olunan “Hekayələr” kitabının üzərindəki 
ekslibrisini tapmışdır. Ekslibrisdə N.Nərimanovun adı kiril qrafikası ilə rus dilində 
və ərəb qrafikası ilə Azərbaycan dilində həkk olunmuşdur. 
ARDA-da Qaraçay və Çərkəz muxtar vilayətinin İcraiyyə Komitəsinin sədri 
Kurciyevin Azərbaycan MİK-in sədri Ağamalıoğluna müraciəti saxlanılır. O, 
Azərbaycanın məktəblərində onlar üçün kadr hazırlanmasını xahiş edir. Məktub 
Bakıya Ağamalıoğlunun adına yazılsa da, dərkənarı N.Nərimanov qoymuşdur. 
Dərkənarda deyilir: “Bunu Qaraçay vilayəti üçün mütləq etmək lazımdır. 
Seminariyalarda, institutlarda və başqa xüsusi məktəblərdə yer vermək lazımdır”. 
Məktub 1925-ci il martın 6-da yazılmış, N.Nərimanov martın 7-nə qədər Tiflisdə 
olmuş, dərkənarı 1925-ci il martın 12-də (ölümünə 7 gün qalmış) qoymuşdur. 
Tatar və başqırd xalqlarının görkəmli din xadimi və alimi Rizaetdin 
Faxretdinovun qızı xatirələrində yazır ki, atası din xadimi olduğundan onun 
Zaynab və Saqit adlı qızlarını ali məktəbdən xaric edirlər. Atam N.Nərimanov 
haqqında xoş xəbərlər eşitdiyindən ona türk dilində məktub yazır. Bir müddət 
sonra xəbər gəlir ki, qızların ikisini də ali məktəbə bərpa ediblər. Onlar ali məktəbi 
uğurla bitirdilər və onların ailə üzvləri indiyə qədər N.Nərimanovun bu xidmətini 
unutmurlar (396). 
N.Nərimanov milli təmayüllü siyasətçilər ilə daim əlaqə saxlayırdı, onlar 
bir-biriləri ilə milli təmayüllü siyasətlərini əlaqələndirirdilər. Kommunist olsa da 
kommunist ideologiyasına zidd gedən, zəmanəsində türkçü kimi qiymətləndirilən 
N.Nərimanovla əməkdaşlıq edən və həmfikir olan siyasətçilərdən tatar xalqının 
dövlət xadimi Sultanqaliyevi birləşdirən milli təmayül ruhu, bir də ümumtürk 
həmrəyliyi idi. N.Nərimanovu həbs olunmuş Sultanqaliyevlə əməkdaşlıqda ittiham 
etsələr də o, bu əməkdaşlıqdan imtina etməmişdir. Sultanqaliyevin həmvətənləri 
onun ağır zamanlarda xalq yolunda göstərdiyi xidmətlərini unutmur, yüksək 
qiymətləndirir və dərindən öyrənib bu günkü nəslə çatdırırlar. 
Türkiyədə nəşr olunan kitabda Sultanqaliyevin arxivindən çıxmış 
“Azərbaycanlı kommunistlər” adlanan yazıda (84, s.222-224) qeyd olunur ki, o, 
N.Nərimanovla 1915-ci ildən şəxsən tanış idi və əməkdaşlıq edirdi. Bundan başqa 
o, Sultan Məcid Əfəndiyevlə, Tağı Şahbazovla, İsrafilbəyovla da tanışlığı və 
əməkdaşlığı haqda qeyd edir (84, s.222). Lakin sonuncularla əməkdaşlıq, demək 
olar ki, N.Nərimanovun ölümündən sonra bitmişdir. Sultan Məcid Əfəndiyevlə 
sonrakı görüşü haqda Sultanqaliyev belə deyir: “Əfəndiyev yoldaş müxalifətlə 
əlaqələrimiz haqda belə bir baxış ortaya qoydu: N.Nərimanovun zamanında 
mövcud olan və milli məsələdə Trotski ilə eyni mövqedən hərəkət etmək tezisinə 
(mövqeyinə) üstünlük verilməyin yanlışlığı ortaya çıxmışdır; bu fəaliyyət tərzini 
dəyişdirmək və partiyanın MK-sı ilə əlaqələrimizi zorlaşdırmamaq gərəkdir” (84, 
s.222-224). Bu yazı Azərbaycanda milli təmayülçülüyün məhz N.Nərimanovun adı 
ilə bağlılığını bütün açıqlığı ilə göstərir. 
25 
 
Sultanqaliyevin dediyinə görə, bəzən “sağçılar” adlanan milli təmayülçülər, 
özlərini “milliyyətçi deyil, sosialist kimi tanıdırdılar” (84, s.273) Sultanqaliyevin 
“sağçılar” (yəni milli təmayülçülər - H.H.) qrupunun məqsəd və hədəfləri, 
“Müstəmləkə və millətlər məsələsi” adlı yazısından da aydın olur ki, N.Nərimanov 
SSRİ üzrə bu qrupun aparıcı xadimlərindən idi. Sultanqaliyev xüsusi vurğulayır ki, 
SSRİ Sovetlərin X qurultayında çıxış etməzdən əvvəl o, məhz N.Nərimanovla 
millətlər məsələsi ilə əlaqədar partiyadaxili hərəkata başlamaq haqda razılığa 
gələrək Gürcüstanı bu işə cəlb etmişlər. Kommunist partiyasının XII qurultayında 
milli məsələlərə dair xüsusi platforma müzakirəyə çıxarılmışdır. Qurultayqabağı 
müzakirələrdə Sultanqaliyevin və N.Nərimanovun təqdim olunan platforma ilə 
bağlı fikir ayrılığı aşkarlanmışdır. Onların təşəbbüsü ilə “milli kadrolardan” ibarət 
fraksiya toplantısı keçirilmişdir. Tatarıstandan Muxtarovun, Gürcüstandan 
Maxaradze, Mdivani və Tsintsadzenin, Türküstandan Rıskulovun, Qazaxıstandan 
Mendişev və Mirzə-Qaliyevin iştirak etdikləri bu toplantı N.Nərimanovun və 
Sultanqaliyevin giriş sözü ilə başlandı. Toplantıda milli məsələlərin əsas prinsipləri 
üzrə fikir birliyi üzə çıxdı. Eyni platformadan çıxış etmək məqsədi ilə bir neçə 
komissiya yarandı. Siyasi komissiyaya N.Nərimanov, Maxaradze, Rıskulov, 
Muxtarov, Korkmazov daxil oldular. Bundan başqa İqtisadi, Hərbi, Sosial-
mədəniyyət komissiyaları da təşkil olunmuşdu (84, s.272-275). 
Halit Kakıncın “Sultanqaliyev və milli kommunizm” adlı əsərində 
Azərbaycan mövzusu geniş işıqlandırılır. Əsərin “Ön söz”ündə müəllif qeyd edir 
ki, “Azərbaycan lideri N.Nərimanovun məqalələrini topladım” (85, s. 13). 
“Calışma yöntemi” adlı giriş sözündə müəllif Sultanqaliyevin milli ruhlu 
siyasətinin formalaşmasında Ə.Hüseynzadənin “böyük rol oynadığını” vurğulayır 
(85, s.14). Əsərin ikinci bölməsində üç paraqraf – “Kazandan Azərbaycana 
Cedidçilik”, “Azərbaycan-Türküstan xətti və Cedidçilik”, “Əli bəy Hüseynzadənin 
görüşləri və Sultanqaliyevin düşüncəsinə etkiləri” birbaşa Azərbaycana həsr edilib 
(85, s.101-107, 116, 117). Bunlardan başqa, tədqiqata əlavə olaraq 
Ə.Hüseynzadənin “Sola, sola, sol tərəfə!” yazısının, N.Nərimanovun tərcümeyi-
halı və onun V.İ.Leninə “Dəhşətli bir durum yaranmışdır...” sözləri ilə başlanan 
məktubunun tam mətni verilib (85, s.290-293). Müəllif “Türkçülük-Turançılıq” 
haqda maraqlı fikir söyləyir: “Krımlı İsmail Qaspralı ilə başlayıb, Kazanlı Yusuf 
Akçura ilə sistemləşdirilən, azərbaycanlı Əlimərdan bəy Topçubaşov və Əli bəy 
Hüseynzadə ilə qabaqcıl fikirlərə bürünmüş Türkçülük Türkiyədə tamam başqa 
şəkildə qəbul edilmişdir. Ziya Gökalp ilə rəsmi dövlət fikri formasını almışdır. 
Nihal Atsız ilə romantik həmfikirlik xüsusiyyəti kəsb etmişdir” (85, s. 115-116). 
Bu sadalamadan aydın olur ki, qeyd olunan şəxslərin hər biri Türkçülük qarşısında 
duran vəzifələri öz dövrünə uyğun müəyyən etmişlər. İsmail Qaspralı “dildə, 
fikirdə və iştə birlik” təklif etdi. Yusuf Akçura isə bu birlik çağırışının reallaşma 
yolları kimi üç yol təklif etdi: Osmanlı, İslam, yaxud Türkçülük bayrağı altında 
birləşmək. Əli bəy Hüseynzadə türk xalqlarının inkişafını “türkləşmə, islamlaşma, 
26 
 
müasirləşmə”də gördü. Əlimərdan bəy Topçubaşov bu ideyaların reallaşmasını 
Rusiya müsəlmanlarının öz hüquqlarının təmin edilməsi məqsədi ilə vahid bir 
siyasi partiya tərkibində birləşməsində və bu yolda mübarizə aparmasında gördü. 
N.Nərimanov və M.Sultanqaliyev tarixi səhnəyə gəlmiş və getdikcə 
möhkəmlənməkdə olan rus-bolşevik dövlətçiliyi şəraitində Türkçülük ideyasının 
yaşamasını və inkişafını “kommunist ideologiyasının çərçivəsində milli 
təmayülçülük”də görürdülər. Sultanqaliyev qeyd edirdi ki, milli təmayülçülük 
siyasətinə görə SSRİ-nin yüksək rütbəli xadimi olan N.Nərimanov da daxil 
olmaqla Şərq respublikaları liderlərinin hamısı təqib olunurdular (85, s.225). 
Sovet hakimiyyəti qüvvətləndikcə bolşevik mərkəzindən müsəlman 
kommunistlərinə qarşı ideoloji mübarizə güclənirdi. Onlar proletar həmrəyliyinə 
zidd olan müxtəlif həmrəylik hərəkatlarında ittiham olundular. Pantürkizm, 
panturanizm və panislamizm kimi ittihamlar baş alıb gedirdi. Lakin istər 
pantürkizm, istər də panislamizm ideyalarına verilən mürtəce məna tam əsassız idi. 
Pantürkist və panislamist deyə ittiham edilən siyasətçilər o sözə verilən mürtəce 
mənadan çox uzaq idilər. Onlar sadəcə türk xalqları arasında həmrəyliyin tərəfdarı 
idilər. Hətta bolşevik ideyalarına sadiq qalan siyasətçilər də kommunizm, sosializm 
ideyalarını öz xalqlarının real həyatı ilə uzlaşdırmaq məqsədi güdürdülər. Onlar 
inqilabi həyata sinfi mübarizədən keçərək gəlməmişdilər, əksinə, inqilabi mübarizə 
onları milli azadlıq yolundan keçirərək sosializm ideyalarına gətirib çıxarmışdı. 
Müsəlman xalqları çox geridə qalmışdılar. Ona görə də pantürkizm və 
panislamizm ideyalarını daşıyan ziyalılar belə hesab edirdilər ki, ancaq dil və din 
həmrəyliyinin yaranacağı təqdirdə bu gerilik qısa müddətdə aradan qaldırıla bilər. 
Tanınmış sovetoloqlar olmuş A.Benniqsenin, Ş.Lemerse-Kelkejenin və S.Uimbişin 
də yazdıqlarına görə milli təmayüllü kommunistlər sadəcə sosializmə gedən “rus 
yolu” ilə “Şərq yolu”nun fərqlərini aydınlaşdırmağa və sosializmin prinsiplərini 
müsəlman xalqlarının iqtisadi, siyasi, tarixi, sosial və hətta dini şəraiti ilə 
uzlaşdırmağa çalışırdılar. A.Benniqsen və Ş.Lemerse-Kelkeje belə hesab edirlər ki, 
Sultanqaliyev və onun həmfikirləri bu vəzifələri yerinə yetirmək üçün 
müsəlmanların kommunist hərəkatının müstəqil inkişafını yaratmaq fikrində idilər 
(393, s.133; 348). 1918-ci ildə Rusiyanın müsəlman kommunistlərinin qurultayının 
keçirilməsində məqsəd müsəlman kommunistlərinin muxtar səlahiyyətli olması idi. 
Məqsəd Müsəlman Kommunist Partiyasını yaratmaq və onu Rusiya Kommunist 
Partiyası ilə federativ əsaslarla birləşdirmək idi. Qurultayın bir çox üzvü Rusiya 
Kommunist Partiyasının sıralarından çıxıb yeni təşkil olunan partiyanın üzvlüyünə 
daxil oldular. Qurultayın qərarları Sovet rəhbərləri tərəfindən ciddi narazılıqla 
qarşılandı. 
O dövrdə panislamizm və pantürkizm məfhumları daha çox müstəmləkə 
vəziyyətində olan, istismar olunan xalqların həmrəyliyi demək idi. Buna görə də 
Rusiyada fəaliyyət göstərməkdə olan müsəlman “milli təmayüllü kommunistlər” 
bir çox dünya alimləri tərəfindən sonralar inkişaf etməkdə olan üçüncü dünyanın 
27 
 
görkəmli xadimlərindən sayıldılar (393, ss. 641-659). Dünya proletariatının 
həmrəyliyi kommunistlərin aparıcı siyasi şüarı idi. Həmrəylik məfhumu burjua 
partiyalarına nisbətən sosialistlərdə daha geniş inkişaf etmiş fikir idi. 
Milli təmayüllü kommunistlərdə bəzən həmrəylik hissi elə kommunist 
ideyasının öz inkişafından doğurdu. Müsəlman kommunistləri həmrəylik fikrini 
əsas götürüb onu daha çox din və dil birliyində həmrəyliyə yönəldirdilər. Məsələn, 
Azərbaycanda Nəriman Nərimanovun başçılığı ilə sovet hakimiyyəti qurulandan 
sonra Sultanqaliyev dünya müsəlmanları arasında sosialist ideyalarının daha sürətlə 
yayılmasının reallığını qiymətləndirmişdir. Müsəlman kommunistlər, sosialist 
inqilabının Şərqə doğru inkişafına tərəfdar idilər. Onların fikrincə, inqilab Şərqə 
doğru inkişaf edərdisə, Rusiyanın müsəlman xalqları daha qüvvətli ola bilərdi. 
Sultanqaliyev müsəlman dünyasını kommunist ideologiyasına meylli sayırdı. Onun 
fikrincə, İslamın spesifik keyfiyyətləri bu ideologiyanın yayılması üçün zəmin 
yaradırdı (401, 1970, № 2, ss.75-83; 403,1998, № 3(20)). Müsəlman 
kommunistlərindən N.Nərimanov, M.Sultanqaliyev, T.Rıskulov, Narbutabekov və 
b. öz fikirlərini 1920-ci ilin iyununda Moskvada keçirilən Kominternin II 
konqresində və Bakıda keçirilən Şərq xalqlarının I qurultayında bildirdilər. Lakin 
bu fikirlər qurultaya rəhbərlik edən Kominternin başçıları Zinovyev, Radek və 
Bela Kun tərəfindən rədd olundu. Beləliklə, Rusiyanın milli təmayüllü 
kommunistlərinin əsas problemi onların mərkəz tərəfindən başa düşülməmələri idi. 
Sosializm ideyaları isə öz növbəsində Şərqə doğru inkişaf etməkdə idi. 
1920-ci ildə Türkiyə, İran, Misir, hətta Yava adasında (İndoneziya) sosialist 
yönümlü partiyalar yaransa da, dini, milli və digər yerli xüsusiyyətlər ucbatından 
bolşevizmə əsaslanan dövlətlər qurulmadı. Geniş xalq kütlələri bolşevizmi qəbul 
etmədilər. Moskvada yaranmış Şərq zəhmətkeşlərinin Kommunist Universitetində 
dərs deyən bir sıra şərqçi kommunistlərin - N.Nərimanov, T.Rıskulov, Əhməd 
Baytursun və hindli Mobendra Nat Royun səyləri nəticəsində bura “millətçi-
kommunistlərin” toplantı yerinə çevrilmişdi (393, ss.165-166, 107). Bütün 
maneələrə baxmayaraq, milli həmrəylik düşüncəsi bolşevik Rusiyasında inkişaf 
etməkdə idi. 
Müsəlman respublikalarında milli dilin inkişafına bolşeviklər tərəfindən 
verilən icazə bir çox hallarda milli maraqlardan daha çox siyasi maraqlardan irəli 
gəlirdi. Bolşeviklər yerlərdə fəhlələrlə kəndlilər arasında lazımi həmrəylik yarada 
bilmirdi. Kəndlilər sanki inqilabdan və inqilabi təbliğatdan kənarda qalmışdı. 
Şəhərlərdə yaşayan fəhlələr rus dilini zəif də olsa bilirdilər. Müsəlman kəndlilər isə 
bu bilikdən tam məhrum idilər. Kənd sovetləşəndən və torpaq məsələsi Stalinin 
istədiyi kimi həll olunandan sonra kəndlinin siyasəti bilib-bilməməyi yəqin 
boşeviklər üçün artıq heç bir məna kəsb etmirdi. Bu səbəbdən də milli dilin, milli 
kadrların geniş inkişafı öz siyasi əhəmiyyətini itirmişdi. Müqayisə üçün deyək ki, 
Krım-Tatar Respublikasının 1939-cu illərdə dövlət aparatlarında çalışan milli 
kadrlar 20-ci illərə nisbətən bir neçə dəfə azlıq təşkil edirdi. 
28 
 
Xalqı milli təmayüllü kommunistlərə qarşı qaldırmaq, əslində süni və 
uydurma olan “ümumxalq” mövqeyini formalaşdırmaq məqsədi ilə Stalin məşhur 
“Sultanqaliyev əksinqilab təşkilatı”nın fəaliyyəti haqqında sənədlərin toplanmasını 
tapşırdı. Araşdırma göstərir ki, həqiqətən də Sultanqaliyev milli təmayüllü 
kommunist olmuşdur. Onun milli maraqlar mövqeyindən irəli sürdüyü tələb 
Rusiyada mövcud olan türk xalqlarına muxtariyyət deyil, müttəfiq respublika 
statusunun verilməsi idi. O, Orta Asiya müsəlmanlarını əhatə edən Türküstanın 
muxtar deyil, müttəfiq respublika statusunda olmasını təklif edirdi. Sonralar o, 
SSRİ-də dörd türk respublikasının yaradılmasının tərəfdarı idi: Ural-Volqa 
respublikası, Qafqaz federasiyası, Turan respublikası və Qazax respublikası (389, 
1990, № 10, ss.76, 82). Bu fikir mənşəcə türk olan bir çox milli təmayüllü 
kommunistlərin düşüncələri ilə üst-üstə düşürdü. 1928-1929-cu illərdə 
Sultanqaliyevin tərəfdarları kimi bir qrup kommunist xarici pantürkist təşkilatları 
ilə əlaqədə təqsirləndirilərək həbs olundu (134, 4 noyabr 1929). 
Müsəlman milli təmayüllü kommunistlər ilə Rusiyanın başqa xalqlarından 
olan milli təmayüllü kommunistlərin arasında bir fərq var idi: ukrain, gürcü, 
erməni milli təmayüllü kommunistlər ancaq öz xalqlarının yollarını 
müəyyənləşdirərək azadlığı öz xalqları üçün görürdülər, müsəlman milli təmayüllü 
kommunistlər isə bütün müsəlman şərqinin azadlığını düşünürdülər. Müsəlman 
milli təmayüllü kommunistlərin Şərq inqilabı barədə formalaşmış mövqeləri var 
idi. Onların fikrincə, bu inqilab ilk əvvəl milli-azadlıq, yəni hər hansı xarici 
asılılıqdan azad olmaq məqsədi güdməli idi. Bu inqilab sosial xarakter daşımalı, 
yerli istismarçılara, xurafat meylli dindarlara qarşı yönəlməli idi. Əgər milli azadlıq 
inqilabı ilə sosialist inqilabı arasında ziddiyyət əmələ gələrdisə, milli təmayüllü 
kommunistlər milli azadlığı sosial azadlıqdan daha önəmli sayardılar. 
Bir çox respublikalarda kommunistlər arasında milli təmayülçülük kollektiv 
xarakter daşıyırdı. Kommunist Partiyasının VII Tatarıstan vilayət konfransında 
tatar kommunistləri tərəfindən kollektiv şəkildə milli təmayüllü qərarlar qəbul 
olundu. Bu qərarlarda icra aparatlarının yerli müsəlman əhalisi hesabına 
formalaşması və dövlət strukturlarının yerli qeyri-proletar ünsürlərdən 
təmizlənməsi haqqında mərkəzin göstərişlərinin rədd edilməsi tələb olunurdu (403, 
1998, № 3(70)). 1923-cü ildə partiyanın VIII konfransında mərkəzə qarşı siyasi 
müharibə elan edən Tatarıstan artıq 1924-cü ildə vilayət partiya təşkilatının IX 
konfransında barışdırıcı mövqedən çıxış etdi. Konfransda qəbul olunan qərarda 
deyilirdi ki, millətçi türklər öz mövqelərinə bəraət qazandırmaq üçün rus 
şovinizmini uydurmuşlar. Amma bu qərar da tatar milli təmayüllü 
kommunistlərinin qabağını saxlamadı. 20-ci illərin ikinci yarısında Tatarıstanın 10 
nəfər xalq komissarı Moskvaya gedərək Tatarıstanın mənşəcə rus olan vəzifəli 
adamlarını tatar xalqına zidd siyasətdə ittiham edən şikayətlər etdilər (403, 1998, 
№ 3(20)). Mərkəzi hökumət bu şikayəti özünəməxsus şəkildə həll etdi. Sonralar 
1929-cu ildə Tatarıstanda fəaliyyətdə olan “Tatarşünaslıq” mərkəzi ləğv olundu. 
29 
 
Qeyd edək ki, N.Nərimanov milli təmayüllü kommunist kimi Azərbaycanda belə 
fikir birliyinə kütləvi şəkildə nail ola bilməmişdi. Krımda da milli təmayülçülük 
mövcud idi. 20-ci illərdə Krım Muxtar Sovet Sosialist Respublikası bolşevik 
hakimiyyətinin ən qabaqcıl türkdilli respublikalarından idi. 1921-ci il oktyabrın 8-
də Ümumrusiya MİK “Krım Sovet Sosialist Respublikası haqqında” əsasnaməni 
təsdiq etdi. On gün sonra Krım MSSR yaradıldı. 1922-ci ildə Krım Mərkəzi 
İcraiyyə Komitəsi və Xalq Komissarları Soveti Krımın dövlət aparatının və dövlət 
dilinin “tatarlaşdırılması” haqqında xüsusi qərar qəbul etdi. Bu məqsədlə Qavenin 
Mərkəzi İcraiyyə Komitəsinin sədri, Firdevs, Memetov, İdrisovun üzv; Deren-
Ayerlının Xalq Komissarları Sovetinin sədri Ozenbaşlı, Buluşev, Noqayev, 
Kipçakskiy, Xattatov, Odabaş, Çapçıkçi, İsxakov, Ayvazov, Səttarov, Müslümov, 
Yaqyev, M.N.İbrahimov, V.İbrahimovun üzv olduqları bir vaxtda geniş 
səlahiyyətli xüsusi dövlət komissiyaları, büroları və komissarlıqların kollegiyaları 
təşkil olundu. Bu siyahıda Bəkir Çobanzadə də var idi. O, bir müddət Krım Muxtar 
Respublikasında Xalq Komissarları Soveti sədrinin müavini vəzifəsində çalışmışdı. 
Sonralar Azərbaycanda dilçilik elmi sahəsində fəaliyyət göstərmişdi. 30-cu illərdə 
isə Bakıda həbs olunaraq güllələnmişdi. Bu siyasətçilər tatar mənşəli şəxslərin 
vəzifələrə irəli çəkilməsini, dövlət sənədlərinin, möhür və blankların tatar dilində 
tərtib olunmasını, qanunlar toplusunun tatar dilinə tərcümə edilməsini, təbliğat və 
təşviqat sənədlərinin tatar dilində tərtib olunmasını, əhali tərəfindən göndərilən 
ərizələrin tatar dilində qəbul olunmasını şərt qoymuşdular. Qəbul olunan qərarlar 
arasında mərkəzdən Krıma yüksək vəzifələrə göndərilən şəxslərin geri çağırılması, 
vətəndaş müharibəsi dövründə Türkiyə və Balkanlara mühacirət edən Krım 
tatarlarının vətənə dəvət edilməsi, fəaliyyəti ancaq Krımla məhdudlaşan xüsusi 
hərbi bölmələrin yaradılması irəli sürülürdü. Komissiya üzvləri əhali ilə görüşür və 
xüsusi toplantılar keçirirdilər. Bu tədbirlərin bəziləri həyata keçirilsə də, çoxuna 
mərkəz razılıq vermədi. 
Milli təmayülçülərlə mübarizə o dövrdə sovet hakimiyyəti üçün çox 
səciyyəvi idi. Stalin bu hərəkata qarşı qəddarcasına mübarizəyə girişmişdi. Lenin 
isə deyirdi ki, yerli milli təmayüllü kommunist hərəkatı rus şovinizminin 
məhsuludur və hətta onu da qeyd edirdi ki, qeyri millətlərdən dönüb ruslaşanlar 
həmişə ruslardan daha ruspərəst olurlar (122, c.5, s.358). Lakin Leninin belə açıq-
aşkar verdiyi bəyanatlardan Stalin ibrət almırdı. Sonralar Stalin SSRİ-nin rəhbəri 
olarkən rus şovinizminə qarşı barışdırıcı mövqe tutdu, milli təmayülçülüyü isə 
milli burjuaziyaya qulluq edən kimi qiymətləndirərək ona qarşı barışmaz mövqe 
tutdu (135, c.12, s.371; c.13, s.361). Lenin Stalinə müraciət edərək deyirdi ki, 
başqalarını milli təmayülçülükdə ittiham edən kəs əslində Proletariatın sinfi 
həmrəylik maraqlarını kobud şəkildə pozur (122, s.45, s.357-361). 
“Təmayülçülük” məfhumunun mövcudluğu bir daha sübut edir ki, bu meyl məhz 
rus şovinistlərində vardır (122 c.45, s.607). 
30 
 
Sovet hakimiyyəti yaradılandan sonra milli məsələlər daha kəskin 
vəziyyətdə inkişaf etməyə başladı. Stalin hər iki tərəfə - “sağlara”, “sollara”, 
“şovinistlərə”, “yerli millətçilərə” qarşı eyni vaxtda mübarizə aparmağın 
vacibliyini qeyd etsə də, mübarizəni ancaq milli respublikalarla aparırdı (410). 
Frunze isə Stalinə müxalif mövqe tutaraq qeyd edirdi ki, əsas mübarizə problemi 
rus şovinizmi olduğu halda, yerli şovinizmə qarşı mübarizə şişirdilir (95,  1989, № 
1 s.82-104). Stalinin qəddarlığı tək milli məsələlərdə özünü göstərmirdi. Stalin 
özünü milli məsələlərdə mütləqi-hakim sayırdı. Ola bilsin ki, ətrafındakılar da onu 
belə hesab edirdilər. Yəqin bu ondan irəli gəlirdi ki, Stalin qeyri-rus millətinin 
nümayəndəsi kimi bu xalqların psixologiyasına yaxşı bələd olduğunu göstərmək 
istəyirdi. Şaumyan da özünü milli məsələlər üzrə mütəxəssis kimi qələmə verərək 
bolşeviklərin azərbaycanlılara və ermənilərə qarşı ikili standartlara əsaslanan 
siyasətini formalaşdırırdı. Stalini tez-tez milli məsələlərdə mütəxəssis kimi 
Şaumyanla müqayisə edirdilər. Stalin isə nə bu müqayisəni, nə də Şaumyanı 
sevirdi (121, s.81). Şaumyanın oğlu Suren Şaumyan Stalini Bakı Kommunasına 
yardım göstərməyi gecikdirdiyinə görə ittiham edirdi (15, s.29). 1918-ci ilin 
oktyabr ayında Stalin “Pravda” qəzetində çap edilmiş “Oktyabr çevrilişi və milli 
məsələ” adlı məqaləsində “Bütün hakimiyyət zəhmətkeş xalqa” şüarına verilən 
yeni mənanı xarici qüvvələrin Rusiyanın daxili işlərinə qarışması, Ukraynada və 
Cənubi Qafqazda yaranan milli hökumətlərin “əksinqilabi” mahiyyəti ilə izah 
edirdi (135, t.4, s.162). Stalinin sinfi mübarizədə başqalarından daha qəddar olduğu 
bütün problemlərin həllində özünü büruzə verirdi. Hələ 1919-cu ildə bolşeviklərin 
ordu quruculuğunun ən ağır vaxtlarında Trotski və Lenin (onların variantı “hərbi 
mütəxəssis” adlanırdı) çar zabitlərini ordu quruculuğuna cəlb etməyin tərəfdarları 
kimi, Stalin (onun variantı “hərbi müxalifət” adlanırdı) isə onun əleyhinə çıxış 
edirdi. Məsələ partiyanın VIII qurultayında müzakirə edildi. Nəticədə Lenin-
Trotski variantı qəbul olundu. 
Türk düşüncəsinə sadiq yüzlərlə siyasətçi xalqı qarşısında borcunu yerinə 
yetirməyi sovet hakimiyyəti ilə əməkdaşlıqda görürdü. Söhbət onların sovet 
hakimiyyətinə və kommunist ideyalarına inanıb-inanmamalarından, səmimi qulluq 
edib-etməmələrindən də getmir. Əsas odur ki, onlar yaranmış vəziyyətdə vətənə və 
xalqa dilin, dinin, milli mənliyin inkişafı üçün nə kimi xidmətlər etmişlər. Onlar bir 
çox hallarda bu fəaliyyətlərində təltif və tərif gözləməmişlər. Bu şəxslər ölümü və 
cəzanı öz gözləri önünə gətirərək kommunist hakimiyyəti ilə əməkdaşlığa 
girmişlər. Təqiblərə baxmayaraq, türk siyasətçiləri milli dövlətçilik ideyalarından 
çəkinmirdilər. Xalqlarının bolşevik hakimiyyəti şəraitində də milli maraqlarını 
qorumaq və onları həyata keçirmək vəzifələrinə sadiq olmuşlar. Bolşeviklərlə 
əməkdaşlıq edən təkcə N.Nərimanov deyildi. Rusiyanın başqa yerlərində fəaliyyət 
göstərən qabaqcıl türk ziyalıları və siyasətçiləri arasında da bolşeviklərlə 
əməkdaşlıq etmək, sovet hakimiyyəti şəraitində vəzifə tutmaq kimi taktiki üsullara 
yol verənlər çox olmuşdur. Düzdür, onların çoxu da bolşevik qəddarlığının və 
31 
 
məkrinin qurbanı olmuşlar, amma onların fəaliyyətini ancaq bununla 
qiymətləndirmək olmaz. Onların bir çoxu kommunist ideyasına səmimi inanmışlar, 
lakin onlar öz həyatlarını daşıdıqları ideya yolunda deyil, xalqlarını əzablı 
yollardan çıxarmaq yolunda qurban vermişlər. Z.V.Toğan bolşeviklərlə 
əməkdaşlığı xalqı üçün yeganə çıxış yolu sayan bolşevik olmuşdur. Lakin 
Başqırdıstan müttəfiq deyil, muxtar respublika statusu alandan sonra, qarşıdurma 
əmələ gələrkən o, vəzifələrdən imtina edərək xalqı silahlı üsyandan çəkindirmiş və 
mühacirətə getmişdir. Türküstana gedib türkdilli qardaşları olan basmaçılarla 
birlikdə sovet hakimiyyətinə qarşı vuruşmuşdur. Lakin bu vuruşun da bir nəticə 
verməyəcəyini gördükdə Z.V.Toğan xalqına bolşeviklərlə əməkdaşlığı kəsməməyi 
tövsiyə edərək Türkiyəyə mühacirətə getmişdi. O, başqırd xalqına yazdığı vida 
məktubunda bütün çətinliklərə baxmayaraq, siyasətçilərə tövsiyə etmişdir ki, 
Başqırdıstandan getməsinlər. Z.V.Toğan başqırdları bolşeviklərlə əməkdaşlıq 
etməyə, bolşevik dövlət strukturlarında və sosialist sənaye ocaqlarında çalışmağa 
çağırmışdır. O, məktubunda deyirdi ki, yeganə qorxu dili və dini itirməkdir, bunları 
qorumaq lazımdır, gec-tez azadlıq havası gələcək və başqırd xalqı bu gün üçün 
hazır olmalıdır. Lakin M.Sultanqaliyev Z.Validinin sovet hakimiyyətindən 
uzaqlaşmasını səhv sayırdı və onu sovet hakimiyyəti ilə əməkdaşlığa çağırırdı 
(84, s.78). Bununla yanaşı, M.Sultanqaliyev Z.Validinin və N.Nərimanovun 
dostluğu haqda xüsusi vurğulayır (84, s.80). Böyük türkçü M.Sultanqaliyev 
həyatının sonuna qədər bolşeviklərlə əməkdaşlıq etmişdir və xalqı tərəfindən məhz 
bu fəaliyyətinə görə yüksək qiymətləndirilmişdir. Tatar siyasətçisi S.Maksudi 
müstəqil tatar dövlətinin başçısı olaraq bolşeviklər gələrkən silahlı mübarizədən 
xalqını çəkindirərək hakimiyyətdən imtina edib Türkiyəyə mühacirət etmişdir. 
Sultanqaliyevin həbsi Krım tatarı olan Firdevsi bolşeviklərlə əməkdaşlıqdan 
çəkindirməmiş və “millətçilik siyasətinin” nəticəsi olaraq “ölüm sürgünü” adlanan 
Solovkiyə sürgün olunmuş və orada həlak olmuşdur. Əməkdaşlığın belə qanlı 
nəticələri qazax kommunisti T.Rıskulovun da yolunu kəsə bilməmişdir. O, 
bolşeviklərin hökumət strukturlarında fəaliyyətini davam etdirmiş və nəticədə qətlə 
yetirilmişdir. Bu qətllər Özbək kommunisti Feyzulla Xocayevin də qarşısını ala 
bilməmişdir. O, xalqına azadlıq gətirməkdə təqsirləndirilmiş və qətlə yetirilmişdir. 
Böyük türkçü alim və siyasətçi Bəkir Çobanzadə istər Azərbaycanda, istərsə də 
Krım-Tatar Respublikasında bolşeviklərlə əməkdaşlıq edərək, sovet hakimiyyəti 
dövründə türk xalqlarının dilini qorumaq yolunda yorulmaz fəaliyyət göstərmişdir. 
20-ci illərdə yaranmış Turan Sosialist Partiyası ilə əlaqədar Qırğızıstanda 
A.Sıdıkov və İ.Arabayev, Qazaxıstanda T.Rıskulov, S.Seyfullin və başqaları bu 
partiya ilə əlaqədə ittiham olundular. 
1925-1933-cü illərdə Qazaxıstana rəhbərlik edən F.İ.Qoloşşekin adlı 
bolşevik 1925-ci ildə bəyanat verərək Qazaxıstanda hələ də sovet hakimiyyətinin 
qurulmadığını, hər şeyi sıfırdan başlamağın vacibliyini bildirdi. O, bu bəyanatla 
əslində vətəndaş müharibəsini bərpa etmək ideyasını irəli sürürdü. Qoloşşekin yerli 
32 
 
sənayenin inkişafını, yerli kadrların irəli çəkilməsini təklif edənləri sovet 
hakimiyyətinə zidd gedənlər siyahısına salaraq təqib edirdi. O, milli təmayülçülük, 
pantürkizm, millətçilik bəhanələrindən mübarizəni genişləndirmək və 
şiddətləndirmək üçün istifadə edirdi. Qazaxıstanın görkəmli milli təmayülçü 
kommunistləri T.Rıskulov, S.Xocanov, S.Mendeşev, S.Sadvakosov, O.Candostov 
və başqaları Qazaxıstandan köçməyə məcbur oldular. Bəzi qazaxlar hətta Çin, 
Əfqanıstan və İrana köçdülər. Bu illərdə müsadirə faktları daha geniş vüsət aldı. 
SSRİ-də milli ziyalıların burjua millətçi damğası ilə həbs edilmələri Qazaxıstanda 
Qoloşşekin tərəfindən hələ 1928-ci ildə başlanmışdı. Vaxtilə azərbaycanlıların 
qənimi, N.Nərimanovun əsas siyasi rəqiblərindən olmuş Levon Mirzoyan 1925-
1929-ci illərdə Azərbaycan Kommunist Partiyasının katibi işlədikdən sonra 
Qazaxıstanda Kommunist Partiyasının birinci katibi vəzifəsində işləmişdi (382, 26 
sentyabr 2002). L.Mirzoyan Stalinin ünvanladığı məktubdan sonra Qazaxıstanda 
milli təmayülə qarşı qanlı mübarizəni daha da gücləndirdi (389, 1990, № 9, s.79). 
Məhz L.Mirzoyanın dövründə Qazaxıstanda Saken Seyfullin, Turar Rıskulov, 
Alixan Bukeyxanov kimi böyük şəxsiyyətlər həbs olunub qətlə yetirildiyi halda, 
sonralar ona yenə də bəraət qazandırırlar. Hələ 1936-1938-ci illərdə Qazaxıstanın 
ən böyük şəhərlərindən olan Taraz (1938-ci ildən sonra Cambul) Levon 
Mirzoyanın adını daşımışdır. Levon Mirzoyanın anadan olmasının 105-ci 
ildönümü Qazaxıstanda qeyd olunmuş, Alma-Atada onun yaşadığı evin üzərində 
xatirə lövhəsi asılmışdır. Taraz şəhərində onun heykəlinin ucaldılması haqqında 
təklif irəli sürülmüşdür. Qazaxıstanın bir neçə şəhərində onun adına küçələr indiyə 
qədər vardır. 
Milli azadlıq yolunda türk xalqları müxtəlif mövqeli xadimləri irəli 
çəkmişdir. Onların fəaliyyətinə nəzər salsaq, deyə bilərik ki, onlardan bəzisi daha 
düz, bəzisi səhv yolda olmuşlar. Hətta bəzən onların öz aralarında ölüm-dirim 
mübarizəsi də getmişdir. Lakin bir məsələ aydındır ki, onların bir qismi xalqını 
azadlığa aparmaq ideyası ilə yaşamışdır. Belə vəziyyət demək olar ki, Rusiya 
tərkibində olan bütün xalqlar üçün səciyyəvi olmuşdur. Təsadüfi deyildir ki, bəzi 
siyasətçilər sosialist kimi başlayıb, sonralar demokratik xəttə tərəf meyllənmişlər. 
Maraqlıdır ki, tatar xalqının o dövr tarixinin ən görkəmli sayılan şəxsiyyəti 
müstəqil dövlət qurmaq fikrində olan siyasətçilər deyil, sovet hakimiyyəti 
dövründə xalqının hüquqları uğrunda mübarizəyə başçılıq edən kommunist 
Sultanqaliyev sayılır. M.Sultanqaliyevlə birlikdə 76 nəfər ittiham olunaraq 
müxtəlif cəzalara məhkum edilmişdi. Sultanqaliyevlə mübarizə üsulları yerli 
əhalidə qorxu xofu yaradırdı. 1924-cü ilin mayında Tatar Vilayət Partiya 
təşkilatının IX konfransında qeyd olunurdu ki, “rus şovinizmi” “yerli millətçilər” 
tərəfindən uydurulan bir məfhumdur. Lakin ayrı-ayrı buna bənzər çıxışlar xalqın 
ümumi fikrini əks etdirmirdi. 
Zaman çox mürəkkəb idi. Ziyalılar da, siyasətçilər də axtarışda idilər. 
Onların axtarışları bəzən tarixi reallıq ilə hesablaşmalı idi. Əgər M.Ə.Rəsulzadə 
33 
 
sosial-demokrat mövqedən millətçi mövqeyə doğru inkişaf etmişdisə, qazax 
siyasətçisi və ziyalısı Əlixan Bukeyxanov və Krım tatarlarının Milli Firqə 
Partiyasının başçıları millətçi mövqedə qalaraq, öz müstəqil dövlətçilik 
iddialarından imtina edib, bolşeviklərlə əməkdaşlığa girərək milli dövlətçilik 
uğrunda mübarizələrini yeni şəraitdə davam etdirmişlər. N.Nərimanov isə elə 
əvvəldən xalqının inkişafını sosialist ideyaları zəminində həyata keçirmək 
haqqında düşünmüşdür. 
Bolşeviklər üçün hər hansı milli düşüncəli şəxs eyni dərəcədə qorxulu 
olmuşdur, xalq üçün isə əksinə, eyni dərəcədə əziz olmuşdur. Məsələn, qazax xalqı 
üçün köçəriliyi sovet təqiblərindən qoruyan T.Rıskulovun və köçəriliyin qazax 
xalqını geridə qoyduğunu israr edən S.Seyfulinin xatirələri eyni dərəcədə əzizdir. 
Qazax xalqı bəzi məsələlərə münasibətdə öz mövqeyində fərqli olsa da, bir-biriləri 
ilə sinfi mübarizə aparan Saken Seyfulin və Əlixan Bukeyxanovun, sovet 
hakimiyyətinin quruculuğunda fərqli baxışları olan Turar Rıskulovun və Saken 
Seyfulinin xatirəsini eyni dərəcədə qoruyur və hörmət edir. Hər siyasətçinin öz 
tarixi missiyası və tarixdə öz yeri vardır. 
Rusiya imperiyası dağılarkən Sədri Maksudi ilə Z.V.Toğan arasında siyasi 
mübahisə baş vermişdir. Z.V.Toğan ayrıca başqırd dövlətinin, Sədri Maksudi isə 
birləşmiş tatar-başqırd dövlətinin yaradılmasının tərəfdarı olmuşdur. Bununla 
yanaşı, Z.V.Toğan Rusiyada bütün türk xalqları və onlar tərəfindən yaradılacaq 
qurumlar arasında sıx əlaqələrin qurulmasının tərəfdarı idi. Z.V.Toğan XX əsrin 
20-ci illərində türk xalqlarının dirçəlişi üçün ən əlverişli variant kimi onların ilk 
əvvəl Rusiya tərkibində qurulacaq muxtariyyətini görmüşdür. Sədri Maksudi və 
Validi Toğan tarixə Rusiyada yaşayan türk xalqlarının oyanışında, 
siyasiləşməsində, milli özünəqayıdışında, dövlətləşməsində böyük xidmətləri olan 
türkçü kimi daxil olmuşlar. Bununla yanaşı, qeyd etməliyik ki, onların istər 
Rusiyada yaşadıqları, istərsə də Türkiyədə mühacirətdə olduqları dövrlərdə öz 
aralarında münasibətləri gərgin olaraq qalmışdır. Bu isə yeni nəslin onlara olan 
mövqeyində heç bir fərq yaratmamalıdır. 
1920-ci illərdə bolşeviklər Krıma gələrkən iqtidarda olan Milli Firqə 
Partiyası sovet hakimiyyətini qəbul edərək bolşeviklərlə əməkdaşlığa girmişdir. Bu 
partiyanın üzvləri sovet hakimiyyətinə loyal siyasətçilər kimi muxtar respublikada 
müxtəlif sahələrdə fəaliyyət göstərmişlər. Türkçülük meyli olan siyasətçilər isə bir-
birinin ardınca təqib olunmuşlar. Krım Xalq Komissarları Sovetinin sədri 
V.İbrahimov həbs olunaraq güllələnmişdir. 
“Alaş” təşkilatına rəhbərlik edən qazax muxtariyyətçiləri oktyabr 
çevrilişindən sonra bolşeviklərin hakimiyyətini tanımayaraq Leninlə muxtariyyətin 
şərtləri haqqında danışıqlara başladılar. Lakin bundan bir nəticə əldə etmədikdən 
sonra Leninə qarşı mübarizəyə girişdilər və nəhayət, daha sonra bolşeviklərlə 
əməkdaşlıq etdilər. Sonda bunların da çoxu bolşeviklər tərəfindən məhv edildilər. 
Qazaxıstanda 20-ci illərdə artıq əhalini köçərilik həyatından məcburi çəkindirmək 
34 
 
meylləri çox narazılıqlar yaratdığından minlərlə insan həlak olmuşdur. Bu 
hərəkatın qabağını almaq istəyənlərdən A.Bukeyxanov, M.Dulatov, A.Baytursun, 
T.Rıskulov, İ.Sadvokasov və b. cəzalandırılmışlar. Qazaxlardan milli 
təmayülçülüyə görə M.Qataullin, A.Asılbekov, S.Nurpeisov, K.Sarımuldaev, 
U.Kulumbetov, Q.Toqjanov, T.Rıskulov, N.Nurmakov, A.Bukeyxanov, 
S.Xodjanov və başqaları edam olunmuşlar. Türküstanda “millətçiliyə” qarşı 
mübarizə basmaçılığın üzərində qələbə çalınandan sonra geniş vüsət aldı. Qətlə 
yetirilənlər arasında görkəmli yazıçılarla yanaşı, Xalq Komissarları Sovetinin sədri 
F.Xocayev və Özbəkistan kommunistlərinin başçısı A.İkramov olmuşdur. Bunlarla 
yanaşı, rus şovinizmi üstündə bir nəfər də olsun siyasətçi və ziyalı 
cəzalandırılmamışdır. 
Azərbaycan tarixində də hər siyasətçimizin öz yeri vardır. Əgər Məmməd 
Əmin Rəsulzadə, Əlimərdan bəy Topçubaşov, Fətəli xan Xoyski, Nəsib bəy 
Usubbəyov və b. müstəqil dövlətimizi yaratmaqda əvəzsiz tarixi xidmətlər 
etmişdirlərsə, N.Nərimanov sovet rejiminin ən qəddar dövrü olan bolşevik 
dövründə xalqımızın tarixi maraqlarını qorumaqda əvəzsiz rol oynamışdır. 
N.Nərimanovun nəinki sağlığında, hətta ölümündən sonra da onun ətrafındakıları 
milli təmayüllü kommunist adlandıraraq təqib etməyə başlamışlar. N.Nərimanov 
hətta ölümündən sonra bolşeviklər, solçular tərəfindən “satqın”, “təxribatçı”, 
“agent”, “gələcək millətçi” kimi təqib olunmuşdur (408, 1998, № 3(20)). 1991-ci 
ildə Sovet İttifaqının asanlıqla dağılması da bir növ məhz belə siyasətçilərin və 
ziyalıların müəyyən fəaliyyətlərinin nəticəsi olmuşdur. İndi azadlığa çıxan xalqlar 
həmin övladlarına heykəllər ucaldırlar, şəhər, meydan və küçələrə onların adlarını 
qoyurlar. Onlar tarixin ən ağır dövrlərində xalqını başsız qoymamışlar, vəzifəni 
şəxsi mənafeləri üçün istifadə etməmişlər. Onlar üçün vəzifə, istər dövlət və 
partiya işlərinin icrası üçün, istərsə də ziyalı sözünü demək üçün ən səmərəli vasitə 
olmuşdur. 
Bəs, sovet hakimiyyətində milli təmayülçülük hərəkatının əsas mahiyyəti 
nədən ibarət olmuşdur? Bolşeviklər inqilablar dalğası üzərində hakimiyyətə 
gəlmişdilər. Onlar elə bilirdilər ki, əhalidə sinfi düşüncəni oyatmışlar. Amma 
əslində inqilab milli düşüncəni oyatdı. Bolşeviklərin fikrincə, inqilabın ortalığa 
qoyduğu əsas siyasi məsələ sinfi mübarizə və sinfi həmrəylik idi. Amma onlar 
hakimiyyətə gələrkən gördülər ki, əhalini narahat edən əsas məsələ milli həmrəylik 
və bu zəmində öz hüquqları uğrunda apardıqları mülətlərarası mübarizədir. 
Bolşeviklər hakimiyyətə gələrkən elə fikirləşirdilər ki, əhalidə proletarlaşmaq 
meylləri olacaqdır. Lakin həyat göstərdi ki, əhali daha çox millətləşməyə meyllidir. 
Bolşeviklər hakimiyyətə gələrkən proletariat diktaturasını həyata keçirmək 
istəyirdilər. Lakin həyat yerli əhalinin hakimiyyəti problemini ortalığa qoydu. 
Stalini yerli xalqların millətçiliyi narahat edirdi. Lakin onun fikrincə, 
bunların arasında ən ağırı və çətini Cənubi Qafqazdakı hadisələr idi. O, Tiflisdəki 
çıxışlarının birində etiraf edirdi ki, sovet hakimiyyəti şəraitində Cənubi Qafqazda 
35 
 
rast gəldiyi müxtəlif millətlərə mənsub fəhlələr arasında qarşıdurma onu sarsıdır. O 
belə fikir irəli sürürdü ki, inqilabi dövrdə, yəni 1905-1917-ci illərdə Cənubi Qafqaz 
xalqları arasında tam milli həmrəylik var idi. Stalin, sözsüz ki, o dövrü 
ideallaşdırırdı. Cənubi Qafqazda mövcud olan milli qarşıdurmanı o, burjua 
respublikalarının qoyduqları miras kimi qiymətləndirirdi. Əslində bu, 1918-1920-ci 
illərin mirası deyildi. 
SSRİ-nin bəzi türkəsilli siyasətçilərinin taleyinə qısa nəzər salaq. 
Vəli İbrahimov 20-ci illərin ikinci yarısında Krımda Mərkəzi İcraiyyə 
Komitəsinin sədri vəzifəsində çalışaraq milli təmayül proseslərində aktiv iştirak 
etmişdir. O, sovet hakimiyyəti tərəfindən Krım torpaqlarının türk əhalisinin əlindən 
alındığına qarşı etiraz səsini ucaltmışdır. Vəli İbrahimov Krımda nümunəvi 
türkdilli respublika yaratmaq niyyətində idi və hətta Türkiyəni Krım təcrübəsindən 
yararlanmağa çağırmışdır. Stalin bu təşəbbüsləri Türkiyə xeyrinə casusluq kimi 
qiymətləndirmişdir. 20-ci illərin sonunda Vəli İbrahimov millətçilikdə ittiham 
olundu və məhkəməsi keçirildi. Onun əsas günahı Krım üçün muxtar deyil, 
müttəfiq respublika statusu və daha geniş səlahiyyətlər istəməsi idi. 1928-ci ildə 
V.İbrahimov və onun müavini güllələndikdən sonra yüzlərlə siyasətçi, məmur, 
milli təmayüllü kommunist təqiblərə və cəzalara məruz qaldılar. 
Firdevs (Kerimcanov) İsmail Kerim (1888-1937) Krım tatarları arasında ilk 
olaraq 1917-ci ilin mayında bolşeviklər partiyasına daxil olmuşdur. Krımda bir 
neçə sahə (xarici işlər, milli məsələlər, xalq maarifi) üzrə vəzifələrdə və ədliyyə 
komissarı, respublika prokuroru vəzifələrində çalışmışdır. O, Sultanqaliyevlə bir 
sıra strateji məsələlərdə - müstəqil müsəlman kommunist partiyasının yaradılması, 
SSRİ-nin müsəlman xalqları arasında həmrəyliyin qüvvətləndirilməsi kimi 
problemlərdə həmfikir olmuşdur. Stalinin ittifaq toplantısında çıxışından belə 
məlum olur ki, Firdevs Sultanqaliyevin mənəvi rəhbəri olmuşdur. 1926-cı ildə 
Krımdan mərkəzə çağırılan Firdevs 1929-cu ildə partiyadan xaric edilmiş, 1937-ci 
ildə həbs olunmuş və Arxangelsk vilayətində yerləşən Solovki məşhur 
həbsxanasında həlak olmuşdur. 
Sədri Maksudi (1879-1957) Volqaboyu və Sibir türklərinin yaratdığı milli-
mədəni muxtariyyətin başçısı olmuşdur. O, 1906-cı ildən sonra Rusiyada 
yaranmaqda olan bir çox müsəlman təşkilatlarının ali orqanlarının üzvü olmuşdur. 
Dumaya üzv olarkən etirazlara baxmayaraq, Maksudinin təklifi ilə Türkiyə 
parlamentinə əməkdaşlıq məktubu göndərilmişdir. Onun Dövlət Dumasının 
tribunasından dediyi “Gec-tez mənim sizin qədər hüquqlarım olacaq. Bizim 
hüquqlarımızı tanımayınca siz Rusiyanı idarə edə bilməyəcəksiniz” sözləri ildırım 
kimi çaxmışdır. Daxil olduğu Kadet Partiyasının qurultayında o, Rusiyada yerlərə 
geniş səlahiyyət verilməsi haqqında məsələ qaldırmışdır. 
1917-cu il mayın 1-də keçirilən Ümumrusiya müsəlmanlarının birinci 
qurultayında Sədri Maksudi Rusiyada yaranan ümumtürk ideyasının daşıyıcısı 
olmuşdur. O, Rusiya müsəlmanlarının bir-biriləri ilə pozulmuş əlaqələrinin 
36 
 
bərpasını vacib hesab etmişdir. Həqiqətən də Qafqaz və Türküstandan başqa bütün 
Rusiya müsəlmanları və türkləri arasında nəinki mənəvi və siyasi, hətta coğrafi 
əlaqə pozulmuşdu, onlar bir-birilərindən xəbərsiz idilər. Maksudinin fikrincə, 
yaradılacaq qurumda məhz bu vəziyyət nəzərə alınmalı idi. Nəhayət, 
müsəlmanların qurultayı Rusiya üçün “ərazi muxtariyyətinə əsaslanan xalq 
federativ respublikası” təklifini qəbul etdi. Dörd aydan sonra, 1917-ci il noyabrın 
20-də Volqaboyu türkləri paytaxtı Ufada olmaqla Rusiya tərkibində yeni dövlətin 
yaradılmasını bəyan etdilər. Bu dövlətin Milli Şurasının sədri Sədri Maksudi 
seçilmişdir. Bu dövlətin təşkilatçıları gələcəkdə Rusiyanın tərkibində Krım, 
Türküstan, Qazaxıstan, İtil (Volqa)-Ural və Qafqaz daxil olmaqla Türk Federativ 
Respublikasının yaranmasını mümkün saydılar. Bolşeviklər bu respublikanı 
tanımış və Stalin onları əməkdaşlığa çağırmışdır. Sədri Maksudi buna etirazını 
bildirmişdir. 1918-ci ilin aprelində bolşeviklər silah yolu ilə bu respublikanı 
dağıtdılar. Qeyd edək ki, həmin dövrdə bolşevik-daşnak cütlüyü azərbaycanlılara 
qarşı da milli qırğını həyata keçirmişdi. Bu hadisələrdən sonra Sədri Maksudi 
silahlı mübarizədən və vəzifədən imtina edərək Türkiyəyə mühacirət etmişdir. 
Əlixan Bukeyxanov (1885-1937) qazax xalqının gələcəyini Qərbə və Qərb 
mədəniyyətinə doğru inkişafda görürdü (406). Sankt-Peterburq meşə texniki 
institutunu bitirərək 1903-cü ildə Peterburqda çıxan “Rossiya. Polnoe 
qeoqrafiçeskoe opisanie naşeqo kraya” adlı 18 cildlik toplunun Qazaxıstana aid 
hissəsinin müəlliflərindən biri olmuşdur. 1905-ci ildən Kadet Partiyasının və 
Dövlət Dumasının üzvü, bir neçə qəzetin redaktoru olmuşdur. 14 min 500 nəfərin 
imzaladığı çar idarə üsulundan narazılıq hissini bildirən və “Qarkala petisiyası” adı 
ilə məşhur olan petisiyanın təşkilatçılarından olmuşdur. Siyasi fəaliyyətinə görə bir 
neçə dəfə həbs edilmişdir. 1910-1914-cü illərdə “Müasir dövlətlərdə milli 
hərəkatın formaları” və “Qazaxlar” adlı topluda bir neçə məqalə çap etdirmişdir. 
Birinci ümumqırğız (ümumqazax) qurultayının tapşırığı ilə Alaş Partiyasının 
proqramını yazmışdır. Partiyanın proqramı Rusiyanı demokratik, federativ, bütün 
xalqlar üçün eyni seçki hüquqlu, milli-ərazi muxtariyyətli bir dövlət kimi nəzərdə 
tuturdu. Ə.Bukeyxanov Oktyabr çevrilişini tanımamışdır. 1917-ci ilin dekabrında 
milli qurultayda paytaxtı Orenburq olmaqla Alaş-orda adlı qazax muxtariyyəti elan 
olundu. 1919-cu ilin sonuna qədər A.Bukeyxanovun başçılığı ilə Alaş-ordalılar 
bolşeviklərlə mübarizə aparmışlar. 1918-ci il aprelin 2-də Ə.Bukeyxanov V.İ.Lenin 
və İ.V.Stalinlə Qazaxıstanın milli-ərazi muxtariyyətini tanımaq haqqında danışıqlar 
aparmışdır. Rədd cavabını alandan sonra da mübarizəsini davam etdirmişdir. 
Nəhayət, admiral Kolçakın məğlubiyyətindən sonra qüvvələrin bərabər olmadığını 
görən A.Bukeyxanov ideya və siyasi rəqibləri olan bolşeviklərlə danışığa girmiş və 
onlardan milli muxtariyyəti saxlamaq haqqında vədləri aldıqdan sonra mübarizəni 
dayandırmışdır. Ə.Bukeyxanov dövlət və siyasi fəaliyyətindən tamam imtina 
edərək Qazaxıstanda qalmış və elmi fəaliyyətə keçmişdir. 1920-ci ilin oktyabrında 
Qazax Muxtar Sovet Sosialist Respublikasının birinci təşkilat qurultayında iştirak 
37 
 
edərək sovet respublikasının yaradılmasına səs vermişdir. Lakin sovet 
hakimiyyətinə loyal siyasət belə Bukeyxanovu təqiblərdən qurtara bilməmişdir. 20-
30-cu illərdə o, üç dəfə həbs olunmuş və nəhayət, 1937-ci ildə güllələnmişdir. 
Əhməd Zəki Validi Toğan (10.12.1890-26.7.1970, İstanbul) siyasi 
fəaliyyətinə 1915-ci ildə Dövlət Dumasının müsəlman fraksiyasında başlamışdır. 
1917-ci ilin aprelində xalqının milli-azadlıq hərəkatına başçılıq etmişdir. O, 
başqırd xalq qurultaylarının ideologiyasını müəyyənləşdirmiş və işinə başçılıq 
etmişdir. Z.V.Toğan Rusiya inqilabına inanmış və bu inqilabın türk, müsəlman 
xalqlarına inkişaf gətirəcəyinə tam əmin olmuşdur. Sonralar Toğan Türküstanda da 
marksizmi öyrənməkdən çəkinməmişdir. O, başqırd milli hökuməti və milli 
ordusunun təşkili ilə bilavasitə məşğul olmuş, milli ordunu bolşeviklər tərəfinə 
keçirib A.V.Kolçakla mübarizəyə qaldırmışdır. Lakin onun bolşeviklərlə birgə 
fəaliyyəti uzun çəkməmişdir. Validi Toğan Başqırdıstanı müttəfiq respublika kimi 
gördüyü halda, bolşeviklər Başqırdıstana ancaq muxtariyyət statusu verməyə hazır 
olduqlarını bildirdikdə, o, bolşeviklərlə əməkdaşlıqdan imtina edərək 1920-ci il 
mayın 19-da vəzifələrindən istefa verib Başqırdıstandan getmişdir (408). 
Bolşeviklərdən qaçmaq marşrutu Bakıdan keçirdi. Z.V.Toğan türk həmrəyliyini 
rəhbər tutaraq yardım üçün Türküstana gəlmiş və Türküstan Milli Birliyinin 
rəhbəri seçilmişdir (405). Türküstanda olarkən Z.V.Toğan Axund Yusuf Talıbzadə 
ilə tanış olmuşdur. Y.Talıbzadə Azərbaycan ictimai fikir tarixində görkəmli yer 
tuturdu. Siyasi baxışları liberal idi. Z V.Toğanın dediyinə görə o, əsl panislamist və 
pantürkist idi. Axund Yusuf (Ziya) görkəmli ədibimiz Abdulla Şaiqin qardaşıdır. 
1920-ci ildə o, N.Nərimanovun xahişi ilə Azərbaycana gələrək Naxçıvanın xalq 
xarici işlər komissarı təyin olunmuşdur. Onun türk paşaları ilə yaxşı əlaqələri 
Naxçıvanın təhlükəsizliyini möhkəmlətməyə xidmət etmişdir. Bir müddət sonra 
Axund Yusuf (Ziya) Talıbzadə Naxçıvandan Türküstana köçərək Ənvər Paşa ilə 
birlikdə basmaçılar hərəkatına qoşulmuşdur. Həmin dövrdə o, Z.V.Toğan ilə tanış 
olaraq sıx əlaqələr saxlamışdır. 1922-ci ilin avqustunda döyüşdə həlak olmuşdur. 
Z.V.Toğan Türküstanda da sovet hakimiyyəti ilə hesablaşmağı üstün 
tutmuşdur. O, görkəmli türk hərbi xadimi Ənvər Paşa (1881-1922) ilə görüşərək 
onu sovet hakimiyyəti ilə açıq mübarizəyə girmədən kənardan basmaçılara yardım 
etməyə, inandırmağa çalışmışdır. Əks halda sovet hakimiyyətinin bütün hərəkatı 
qanına qəltan edəcəyini bildirmişdir (405). Z. V.Toğan Türküstanda dövlətçilik 
prinsiplərini müəyyənləşdirməkdə böyük iş görmüşdür. O, milli-azadlıq 
hərəkatının əsas prinsiplərini müəyyənləşdirmişdir. Yeddi prinsip haqqında qərar 
qəbul olunmuşdur: müstəqillik, demokratik respublika, milli ordu, müstəqil iqtisadi 
idarəçilik, geniş miqyaslı maariflənmə, Avropa mədəniyyəti ilə Rusiyanın 
vasitəçiliyi olmadan birbaşa əlaqənin yaradılması, dövlətdə mövcud olan bütün 
millətlərin maraqlarının qorunması, din azadlığı, dövlətin dinin, dinin isə dünyəvi 
məsələlərin işinə qarışmaması. Bu ideyaları inkişaf etdirmək məqsədi ilə 
Z.V.Toğan əvvəl Türküstan Sosialist Partiyasının, sonra isə Birləşmiş Müsəlman 
38 
 
Kommunist Partiyasının yaradılması ideyasını da həyata keçirməyə başlamışdır. 
Bu qərarlar mürəkkəb sosial bazaya malik Orta Asiya şəraitində Z.V.Toğanın 
böyük siyasi qələbəsi idi. Validi Toğan kommunist ideyalarına inanmaqda davam 
etmişdir. Onun münaqişəsi kommunist, sosialist ideyaları ilə deyil, konkret olaraq 
Stalinlə idi. O, müsəlmanları Qırmızı Orduya girməyə, sovet orqanlarında 
çalışmağa və partiya orqanlarına seçilməyə çağırmışdır. Tədqiqatçılar Z.V.Toğanın 
planlarının geniş, taktikasının isə çevik olduğunu qeyd edirlər. Toğan 
Başqırdıstandan getsə də, yüksək vəzifələrdən imtina etsə də, Türküstanda milli-
azadlıq hərəkatına rəhbərlik etdiyi zaman yenə də fikri o olmuşdur ki, 20-ci illərin 
real şəraitində yeganə çıxış yolu Rusiya tərkibində yaradılmış, amma öz milli 
ordusu olan Türküstan Respublikasıdır. Maraqlıdır ki, o əvvəllər Turan dövlətinin 
yaradılmasını qeyri-real sayırdısa da, Türküstandakı fəaliyyətindən və bu hərəkata 
Ənvər Paşa qatılandan sonra onu real saymağa başlamışdır. Türküstan Milli 
Birliyinin VII qurultayı Validi Toğana Avropaya mühacirət edib müsəlmanların 
sözünü oralara çatdırmağı tapşırmışdır. 
Avropaya gedən Validi Toğan bir neçə ünvana məktub yazmışdır. Onların 
arasında Leninə məktub (20 fevral 1923-cü il, Aşqabad) öz sərtliyi ilə seçilir. Bu 
məktub əslində onun növbəti dəfə Moskvaya dəvət edilməsinə cavab olaraq 
yazılmışdır. Məktubda Lenin və onun siyasəti kəskin tənqid atəşinə tutulmuşdur. 
O, məktubda xatırladırdı ki, 1919-cu il martın 20-də Lenin, Stalin və Toğan 
Başqırdıstanın respublika elan olunması haqqında saziş imzalamış, lakin qısa bir 
müddətdən sonra bu saziş bolşeviklər tərəfindən “kağız qırığı” adlandırılmışdır. 
Toğan məktubda Leninin milli siyasətini yalan və iftira üzərində qurulmuş siyasət 
adlandırmışdır. O deyirdi ki, rus xalqı başqa xalqlara qarşı öz hakim hüquqlarından 
əl çəkməmişdir. Qeyri-rus xalqlarının mədəniyyətləri ruslaşdırma yolu ilə getmək 
məcburiyyəti qarşısındadır. Toğan Leninin “inkişaf etmiş xalqlar geridə qalmış 
xalqlara kömək etməlidir” fikrinin əsl mahiyyətini açmışdır. Bu da ondan ibarət idi 
ki, hakim xalq öz hökmranlığını bu pərdə arxasında saxlamaq fikrindədir: 
“Xalqları tam ruslaşdırmasanız, əl çəkmək fikrində deyilsiniz”. Z.V.Toğan 
məktublarında bolşeviklərin yalan üzərində qurulmuş milli siyasətlərini tənqid 
atəşinə tutaraq vurğulayırdı ki, indi artıq Rusiyanın ərazisində yaşayan türk 
xalqlarına olan münasibət beynəlxalq problem olaraq qaldırılacaqdır. Məktubunda 
Z.V.Toğan dünya inqilabı və proletar diktaturasının əslində şovinist mahiyyət 
daşıdığını açıqlamışdır. Toğan Leninin xəstəliyinə işarə edərək qeyd edirdi ki, 
buraxdığınız səhvləri artıq düzəltmək imkanında deyilsiniz. 
Leninə məktubla yanaşı, Toğan “Başqırd xalqına” müraciət yazmışdır. O, 
xüsusi olaraq qeyd edirdi ki, hal-hazırda heç bir üsyana yol vermək olmaz. Toğan 
Süleyman Murzabulatovun silahlı mübarizəyə çağıran çıxışına bənzər hərəkatların 
xalqa ziyan verə biləcəyini yazırdı. O, xalqının qarşısında duran başlıca vəzifələri 
belə müəyyənləşdirmişdir: “Gəncləri savadlandırmalı və bütün sahələrdə 
mütəxəssis hazırlamalı; gənclərimiz şəxsi mülkiyyətə qapanmamalıdırlar, onlar 
39 
 
lazımi keyfiyyətləri inkişaf etdirib sosialist təsərrüfatında çalışaraq xalqına qulluq 
etməlidirlər; milli dili və dini saxlamaq üçün bütün vasitələr istifadə olunmalıdır, 
çünki əsas mübarizə bunlar ətrafında olacaqdır. Gələcəkdə bu problemlər 
millətlərarası xarakter daşıdığından onlara hazır olmaq lazımdır. 1917-ci ildən 
başlayaraq apardığımız mübarizə haqqında həqiqəti xalqa, gənclərə çatdırmaq 
lazımdır. Sonrakı hadisələr mübarizəmizi davam etdirməyə bizə imkan verəcəkdir. 
Əhalisinin əksəriyyəti müsəlman olan Türküstan bu imkanlardan istifadə edə 
biləcəkdir. Bu, böyük və müdrik şəxsiyyətin xalqına vəsiyyəti idi. Məktubun 
Başqırdıstana çatdığını və xalq arasında yayıldığını Validi Toğan yalnız 20 ildən 
sonra, 1943-cü ildə İkinci dünya müharibəsində əsir düşmüş bir başqırddan 
öyrəndi. 
Başqa bir məktubunda Z.V.Toğan yazırdı: “Ən düz qərar vətəndə qalmaq, 
dinimiz, dilimiz və xalqımızın yaşamağı üçün şərait yaratmaqdır. Vətəndən 
qaçmaq, deməli, sadəcə canını qurtarmaq deməkdir, yaxud da vətəndən ancaq 
diplomatik fəaliyyət aparmaq üçün getmək olar”. 
Z.V.Toğan İslamın türk üçün ən münasib din olduğunu və tarix boyu türkə 
dayaq olduğunu qeyd etmişdir. Başqa dinləri sınayandan sonra türk məhz öz 
seçimini İslam dini üzərində saxladı. Z.V.Toğan deyirdi: “Mən inanıram ki, 
gələcəkdə türk xalqları öz mövcudluğunu məhz İslam dininə əsaslanaraq inkişaf 
etdirəcəklər”. Bu fikrini sonralar Z.V.Toğan öz tədqiqatlarında yüzlərlə istinadlarla 
əsaslandırmışdır. 
Z.V.Toğan hesab edirdi ki, sosialist ideyaları yalnız müsəlman xalqları 
arasında milli ideya ilə vəhdət tapdığı halda uğurlu ola bilər. Z.V.Toğana görə 
sosializm ideyaları demokratiyanı əsas götürüb milli ideya və İslam dəyərləri ilə 
birləşdiyi zaman müsəlman xalqları üçün qiymətli olardı. O, qeyd edirdi ki, Şərqdə 
sosialist inqilabı sinfi qarşıdurma əsasında deyil, ancaq milli-azadlıq zəminində 
həyata keçirilə bilər. Z.V.Toğan bolşeviklərə xitabən yazırdı ki, siz real 
qarşıdurmanı görmürsünüz, ancaq süni şəkildə ziyalı dəstəsini xırda-burjua millətçi 
elementi adlandıraraq onlara qarşı mübarizə aparırsınız. Stalin Toğana SSRİ-yə 
qayıtmağı təklif etmiş, Lenin onun mühacirətindən heyfsiləndiyini bildirmişdir. 
Toğan yazdığı məktubda qeyd edirdi ki, sosializm ilə milli-azadlıq maraqları 
arasında tarazlıq tapılmalı, çoxsaylı millətlərlə azsaylı millətlərin maraqları 
arasında fərq aradan qaldırılmalıdır. Z.V.Toğan Stalin diktaturasının qanlı nəticə 
verəcəyini qabaqcadan görmüşdür.  
Z.V.Toğan Avropaya gələrək, ilk əvvəl, hələ 1916-cı ildən Dövlət 
Dumasında fəaliyyət göstərərkən tanıdığı Ə.Topçubaşovla və Azərbaycandan 
gəlmiş Kazımzadə ilə görüşmüşdür. Z.V.Toğan mühacirətdə elmi fəaliyyətlə 
məşğul olmuşdur. Onun yaradıcılığı türk tarixşünaslığında müstəsna rol oynayır. 
Z.V.Toğanın “İbn-Fadlanın səyahətləri” əsərini tapıb nəşrə hazırlamağı, 
“Ümumtürk tarixinə giriş” və “Tarixi araşdırmaların metodologiyası”na aid əsərləri 
onun böyük alim kimi tarixə daxil olduğuna dəlalət edir. Bundan başqa onun 
40 
 
“Türküstan bolşeviklərinin Şərq və müstəmləkə siyasəti”, “Türküstan ordusu 
haqqında” və b. əsərləri vardır. Z.V.Toğanın Azərbaycana aid əsərləri də vardır: 
“Azərbaycan etnoqrafiyası” və “Azərbaycanın tarixi coğrafiyası”. Bakıda keçirilən 
I Türkoloji qurultayda Qazizi Qubaydulin mühacirətdə olan Z.V.Toğanın elmi 
əsərlərinə yüksək qiymət vermişdir.  
Beləliklə, Z.V.Toğan Lenin və Stalinin siyasəti ilə razı olmasa da, sosialist 
ideyalarını qiymətləndirirdi. Onun həyatında çox mühüm hadisələr baş vermişdir, 
milli-azadlıq hərəkatına başçılıq edərək doğma başqırd xalqına dövlətçilik 
statusunu qazandırmaq, türk həmrəyliyinə əsaslanaraq Türküstanda basmaçılar 
tərəfindən aparılan milli-azadlıq hərəkatına başçılıq etmək, türk problemini 
Avropada yaymaq və nəhayət, türkçülük yolunda genişmiqyaslı elmi-ictimai 
fəaliyyət göstərmək.  
Tatar xalqının milli-azadlıq mübarizəsi tarixində Mirsaid Sultanqaliyev 
(13.7.1892 – 28.1.1940) xüsusi yer tutur. O, 1905-ci il inqilabi hadisələrindən 
sonra Bakıya köçmüşdür.  Burada o, inqilabi fəaliyyətlə məşğul olmuş, müəllimlik 
etmiş, kitabxanada işləmiş və dəfələrlə mətbuatda çıxış etmişdir. Onun fəaliyyəti 
N.Nərimanov tərəfindən yüksək qiymətləndirilmişdir (403. 1998, № 3(20)). 1917-
23-cü illərdə bolşeviklər partiyasının üzvü, Rusiya, Tatarıstan, Kazan quberniyası 
və Qırmızı Orduda bir sıra məsul siyasi və dövlət vəzifələrində çalışmışdır. 3-cü 
Ümumbaşqırd Sovetlər qurultayında dövlət aparatında başqırd dilindən və 
başqırdlardan lazımi qaydada istifadə olunmamasını aradan qaldırmaq haqqında 
qərar imzalamışdır.  
1917-ci ilin mayında Sultanqaliyev Ümumrusiya müsəlmanlarının 
qurultayının iştirakçısı olmuş və Müsəlman Sosialist Komitəsinin üzvü seçilmişdir. 
Sonuncuların siyasi proqramları bolşeviklərin proqramı ilə üst-üstə düşürdü. 1917-
ci ilin noyabrında o, bolşevik partiyasına daxil olmuşdur. Həmin dövrdə Rusiya 
Xalq Milli İşlər Komissarlığında müsəlman bölməsinə rəhbərlik etmək üçün 
Stalinin dəvətini almışdır. Bundan başqa, o bolşeviklərin hakimiyyətində bir sıra 
məsul vəzifələrdə çalışmışdır. Sultanqaliyev tatar silahlı dəstələrinin bolşeviklər 
tərəfindən Kolçaka qarşı vuruşmasının tərəfdarlarından olmuşdur.  
Sultanqaliyev türkçü olsa da, əsas məqsədi vahid Turan dövlətinin 
yaradılması deyildi. O, sadəcə türkdilli xalqların birlikdə mehriban ailə 
çərçivəsində inkişafının tərəfdarı olmuşdur (403, 1998, № 3 (20)). Sultanqaliyev 
həmfikri olan başqa türkçü kommunistə - Firdevsə yazdığı məktubunda Rusiyanın 
bütün müsəlman kommunistlərinin bolşevik mərkəzinə qarşı birləşməsini təklif 
etmişdir. Bu məktun Stalinin əlinə keçdikdən sonra Sultanqaliyev həbs 
olunmuşdur. Stalin rus şovinizminin və yerli milli təmayülün bolşevik ideyasına 
zidd olduğunu etiraf etsə də, yerli milli təmayülə qarşı mübarizəsini 
kəskinləşdirmişdir. “Sultanqaliyev işi” Stalin tərəfindən şişirdilmiş və yerlərdən 
dəvət olunanların iştirakı ilə 1923-cü ildə keçirilən məşhur RKP MK IV 
müşavirəsində bu məsələ xüsusi olaraq geniş müzakirə edilmişdir. Sultanqaliyevə 
41 
 
qarşı çıxış edənlərin arasında türk mənşəli kommunistlər çoxluq təşkil etmişdir. 
Sultanqaliyev həbs olunandan bir ay sonra Kazanda keçirilən toplantıların birində 
onun həmyerlilərindən olan R.Müslimov Sultanqaliyev ideologiyasını “faşizmə 
bənzər” adlandırmışdı (404, 1989, № 24, s. 163-173). Sultanqaliyevə qarşı irəli 
sürülən ittihamlar Rusiya müsəlman bolşeviklərinin Başqırdıstan, Tatarıstan, 
Türküstan, Kalmıkiyanın, çuvaşların torpaq hüquqlarını qorumaq və Z.V.Toğanla 
danışıqlara girmək idi. Sultanqaliyevin dövlətçilik fəaliyyətinin əsas mahiyyəti 
Tatarıstan statusunu muxtariyyətdən müttəfiq respublika səviyyəsinə qaldırmaq 
olmuşdur. 1930-cu ildə Sultanqaliyev həbs olunaraq güllələnməyə məhkum 
olunmuşdur. Sonralar bu hökm dəyişdirilmiş və o azad edilmişdir. 1937-ci ildə o, 
yenidən həbs olunmuş və 1940-cı ildə güllələnmişdir.  
Türk xalqlarının milli dövlətçilik uğrunda mübarizə aparan xadimlərindən 
biri də Fayzulla Ubaydulla oğlu Xocayev olmuşdur. O, 1896-cı ildə Buxarda tacir 
ailəsində doğulmuşdur. 1920-ci ildən bolşeviklər partiyasının üzvü, Buxara əmirinə 
qarşı hazırlanan üsyanın başçısı, 1920-23-cü illərdə Buxara Xalq Komissarları 
Sovetinin sədri, 1924-cü ildə Özbəkistan İnqilab Komitəsinin Müvəqqəti fəhlə-
kəndli hökumətinin sədri, 1925-ci ildən 1937-ci ilə qədər Özbəkistan Xalq 
Komissarları Sovetinin sədri olmuş və SSRİ MK sədrlərindən biri olmuşdur. 
F.Xocayev Özbəkistanda “üsuli-cədid” hərəkatının fəal iştirakçılarından olmuş və 
bu sahədə bir neçə əsərin müəllifi olmuşdur. F.Xocayevə qarşı irəli sürülən əsas 
ittiham, Özbəkistan və Azərbaycan daxil olmaqla, başqa türk xalqları yaşayan 
əraziləri SSRİ tərkibindən çıxarmaq yolunda gizli fəaliyyət göstərməsi olmuşdur. 
F.Xocayevin bəzi fəaliyyəti müasirləri olan bəzi bolşeviklər tərəfindən hətta “milli 
faşizm” kimi qiymətləndirilmişdir. Ona qarşı irəli sürülən ittihamlar bunlar 
olmuşdur: kənddə kolxoz quruluşuna maneə törətməsi, qolçomaqların antisovet 
dəstələrinin yaradılması, antisovet və millətçi ruhlu, silahlı qarşıdurmaya hazır olan 
kadrların tərbiyələndirilməsi, M.Sultanqaliyevlə əməkdaşlıq və s. O, 1937-ci ildə 
mühakimə olunmuş, 1938-ci ilin martında güllələnmişdir.  
İkramov Akmal İkram oğlu (1898-1938) 1921-22-ci illərdə Türküstan KP 
MK katibi, Özbəkistan Kommunist Partiyasının təşkilatçılarından, 1929-37-ci 
illərdə Özbəkistan KP MK-nın birinci katibi olmuşdur. A.İkramov 1918-ci ildə 
bolşevik partiyasına daxil olaraq Özbəkistanın sovetləşməsində aktiv iştirak 
etmişdir. 1922-ci ildə Moskvada N.Nərimanovun da tez-tez çıxış etdiyi 
Kommunist Universitetində təhsil almışdır. Sultanqaliyevi ifşa etmək üçün 
çağırılan toplantıda Özbəkistan Mərkəzi Komitəsinin katibi Akmal İkramov 
Mərkəzi həddindən çox “göstəriş” verməkdə ittiham etmişdir. Stalin İkramovun bu 
hərəkətini müstəqilliyə meylli olmaq kimi qiymətləndirmişdir (95, 1989, № 1, 
s.82-104). 1937-ci ildə o, həbs olunaraq güllələnmişdir. 
Qazax xalqının milli dövlətçilik uğrunda mübarizəsində Rıskulov Turar 
Rıskul oğlu (1894-08.02.1938) xüsusi yer tutur. Onun inqilabi fəaliyyəti 1916-cı 
ildə başlamışdır. 1926-cı ildə T.Rıskulov RSFSR XKŞ sədrinin müavini təyin 
42 
 
olunmuşdur. Qazax siyasətçilərini fərqləndirən xüsusiyyətlərdən biri onların fəhlə 
sinfi sıralarında “proletar həmrəyliyi” dərsini keçməmələri idi. T.Rıskulov hələ 
Aulie-Ata sovet təşkilatının sədri olarkən yazırdı: “Yerli əhali sovet hakimiyyəti nə 
deməkdirsə, başa düşmür (409). 1919-cu ildə Türküstana gələn Kuybışev 
Moskvaya yazırdı: “Sovet hakimiyyəti bizim düşündüyümüz şəkildə inkişaf etmir, 
kəndli ilə heç bir əlaqə yoxdur, əsl hakim ruslar, dəmiryolçulardır. Əhali arasında 
“müsəlman” və “avropalı” bölgüsü gözə çarpır”. Qazax xalqının aparıcı 
siyasətçiləri və ziyalıları T.Rıskulov, S.Asfendiyarov, S.Sadvakasov, S.Xocanov, 
J.Mınbayev və başqaları belə bir şəraitdə bolşevizm hakimiyyətindən istifadə 
edərək xalqının milli maraqlarını əks etdirən siyasət aparırdılar. N.Nərimanov, 
M.Sultanqaliyev və başqa müsəlman milli təmayüllü kommunistlərlə yanaşı, 
T.Rıskulov müsəlman şərqində inqilabi proseslərin milli-azadlıq istiqamətində 
yönəlməsinin tərəfdarı olmuşdur. Rıskulov Şərq inqilabının idarə olunmasını zəruri 
saymışdır. O deyirdi ki, düşünülməmiş, yerli vəziyyətlə uzlaşmamış kommunizm 
ideyalarının Şərqdə tətbiqi lazımi nəticə verə bilməz (393, s. 152-154, 307). 
T.Rıskulov N.Nərimanovla birlikdə Şərq zəhmətkeşlərinin Kommunist 
Universitetində dərs verərək Şərq inqilabının xüsusiyyətlərinin nəzərə alınmasını 
vurğulamışdır. “Sultanqaliyevin işi” Moskvada müzakirə olunarkən T.Rıskulov da 
çıxış etmişdir. Lakin o, Sultanqaliyevin ünvanına Stalinin ürəyincə olan sözləri 
demədiyi üçün çıxışı xoşa gəlməmişdir. Sultanqaliyevi ifşa edən müşavirədə də 
çıxış edən T.Rıskulov bolşeviklərin milli siyasətinin yerlərdə düzgün həyata 
keçirilməməsi barədə narahat olduğunu vurğulamışdır (95, 1980, № 1, s.82-104). 
Turar Rıskulovun milli dövlətçilik fəaliyyətinin əsas mahiyyəti müsəlman 
xalqlarının milli dəyərləri və xüsusiyyətləri ilə hesablaşmaq olmuşdur. T.Rıskulov 
Türküstan xalqları arasında həmrəyliyə böyük səy göstərmişdir. Onun bu yolda 
olan xidmətləri sonralar yüksək qiymətləndirilmişdir (399). Ümumtürk 
həmrəyliyinə üstünlük verən T.Rıskulov hələ 1920-ci ildə V.İ.Leninə yazdığı 
məktubunda Türküstanın milli zəmində bölgüsünü lüzumsuz saymışdır (120, 1994, 
№ 8, s.10-11) O, S.Seqizbaev və başqa qazax siyasətçiləri ilə birlikdə var gücü ilə 
Türküstanın vahid dövlət elan edilməsinin tərəfdarı olmuşdur. 
Sonralar SSRİ-nin xalq daxili işlər komissarı olan N.İ.Yejov 1923-cü ildə 
Qazaxıstanın Semipalatinsk quberniya partiya komitəsinə rəhbərlik edərkən sanki 
gələcəkdə törədəcəyi qətllərin məşqini burada keçmişdir. Qazaxıstanın ən məşhur 
siyasətçiləri və ziyalıları ya həbs olunur, ya da Qazaxıstandan qovulurdular. 1928-
ci ildə Qazaxıstanda milli təmayülçülüyə qarşı mübarizə həyatın bütün sahələrini 
əhatə edirdi. Qazaxları köçərilik həyat tərzindən məcburi çəkindirmək meyllərinə 
mane olanları da millətçi adlandıraraq məhkum edirdilər. On il köçəriliklə 
müharibə aparanları da müxtəlif cəzalara məhkum edirdilər. Onların arasında yerli 
siyasətçilər Ə.Bukeyxanov, M.Dulatov, A.Baytursun, T.Rıskulov, İ.Sadvakasov və 
b. var idi. T.Rıskulov öz həmfikirləri olan S.Xocanov, S.Mendeşev, S.Sadvakasov 
və O.Candosovla birlikdə qəddar şovinist olan Qazaxıstan partiya təşkilatının 
43 
 
rəhbəri F.İ.Qoloşşekinə qarşı mübarizəyə başladılar. Turar Rıskulov burjua 
millətçisi və pantürkist ideyalarında ittiham olunaraq qətlə yetirilmişdir. İttiham 
olunanlar sırasında 1931-1933-cü illərdə qazax əhalisinin kütləvi şəkildə qırğına 
məruz qalmasına narazılıq bildirənlər də olmuşdur. T.Rıskulova və onun bir neçə 
silahdaşına, MİK katibinin müavini N.Nurmakova, Qazaxıstan MİK sədri 
U.Kulumbetova və başqalarına qarşı irəli sürülən ittiham ondan ibarət olmuşdur ki, 
guya onlar Qazaxıstanı SSRİ tərkibindən çıxarıb Yaponiyanın himayəsinə vermək 
məqsədi güdürmüşlər. 
Qazaxıstanda Cambul vilayətinin rayonlarından, dövlət universitetlərindən 
birinə Rıskulovun adı verilmişdir. Luqovaya qəsəbəsində T.Rıskulova heykəl 
qoyulmuşdur. Qazaxıstanın müstəqilliyi elan edildikdən sonra T.Rıskulovun 
əsərləri nəşr olunmuşdur (133, t.3). 
Milli dövlətçilik uğrunda mübarizə aparan şəxslərdən biri də qazax yazıçısı 
və dövlət xadimi Saken Seyfullin (12.6.1894-1939) olmuşdur. Qazaxıstanda sovet 
hakimiyyətinin qurulmasının fəal iştirakçısı olmuşdur. 1918-ci ildən bolşeviklər 
partiyasının üzvü, 1922-ci ilin iyununda xalq maarif komissarının müavini, 1922-
1925-ci illərdə Qazax Muxtar Sovet Sosialist Respublikasının Xalq Komissarları 
Sovetinin sədri vəzifələrində çalışmışdır. Qazaxıstan Sovet Yazıçılar İttifaqının 
banilərindən olmuşdur. Saken Seyfullin kommunist olaraq qazaxların milli 
hökuməti olan Alaş-Orda və onun tərəfdarlarına qarşı mübarizə aparmışdır. Bir 
ədib kimi S.Seyfullin əsas əsərini Qazaxıstanın sovetləşməsinə həsr etmişdir. 
S.Seyfullin N.Nərimanovu özü üçün bir örnək saymış, onunla tez-tez 
məsləhətləşmişdir (116). S.Seyfullin Xalq Komissarları Sovetinin sədri olarkən ilk 
əvvəl xalqının savadlanmasını və qazax sənayesinin inkişafını diqqət mərkəzində 
saxlamışdır. Bir çox başqa qazax ziyalılarından fərqli olaraq o, köçəriliklə yanaşı, 
əkinçiliklə məşğul olmaq məsələsini cəsarətlə qaldırmışdır. O, qazaxların dövlət 
aparatına cəlb edilməsini ümdə vəzifə olaraq qoymuşdur. Baş nazir olarkən 
S.Seyfullinin ən vacib problemlərindən biri qazax dilini dövlət dili səviyyəsinə 
qaldırmaq olmuşdur. 1923-cü il iyunun 9-da o, qəzetlərin birində qazax dili 
haqqında məqaləsində “qazax dilinin dövlət strukturlarına daxil olması kənd və 
qəsəbələrdən başlanmalıdır” fikrini qaldırmışdır. O, cəsarətlə qazax dilinin rus dili 
ilə eyni hüquqda olmasını, əslində isə Qazaxıstanda dövlət dili olması məsələsini 
irəli sürmüşdür. Məqalə qəzetdə çıxandan bir gün sonra o, həmin məsələni 
hökumətin iclasında qaldırmış, bu işi sürətləndirmək və tənzimləmək məqsədi ilə 
xüsusi hökumət komissiyasını yaratmışdır. Qaldırılan məsələləri hökumətin xüsusi 
qərarı ilə rəsmiləşdirmişdir. Bakıda N.Nərimanovun “millətçilik fəaliyyətini” ifşa 
etmək məqsədi ilə çağırılan toplantının təşəbbüskarı olan Mərkəzin nümayəndəsi 
E.Yaroslavski Qazaxıstanda partiya toplantısında çıxış edərək yeni rəhbərlərə, ilk 
əvvəl S.Seyfullini nəzərdə tutaraq onların sinfi maraqlardan daha çox milli 
maraqlara diqqət yetirdiyini söyləmişdir. 1938-ci ildə S.Seyfullin həbs olunaraq 
44 
 
güllələnmişdir. Qazaxıstanda onun adına küçələr, kitabxanalar, universitetlər 
vardır. 1972-ci ildə ona heykəl ucaldılmışdır. 
Bolşeviklər və Stalin milli təmayülçülüyə qarşı repressiyaları aparsalar da, 
onun kökünü kəsə bilməmişdilər. Milli təmayülçülük sovet hakimiyyətinin 
Stalindən sonrakı dövründə, XX qurultaydan sonra dövlət siyasətinə müxalif deyil, 
təkamül yolu ilə liberal kommunist ideologiyası şəklində inkişaf etmiş və 80-90-cı 
illərdə özünü daha qabarıq şəkildə büruzə verərək xalqları müstəqilliyə 
çıxarmışdır. 
Beləliklə: 
- milli təmayülçülük bolşevik partiyası sıralarında daha çox xalqının 
çarizmin hökmranlığı dövründə tarixən keçirdikləri ədalətsizliklərə qarşı ədalətin 
bərpası cəhdi olmuşdur; 
- milli təmayülçülərin mövqeyi hakim xalqın şovinizminə və bolşevik 
hakimiyyətinin sinfi maraqları nəticəsində buraxılan əyintilərə qarşı inkişaf edən 
hərəkat olmuşdur; 
- milli təmayülçülər sinfi mübarizədənsə milli həmrəyliyə üstünlük 
vermişlər; 
- milli təmayülçülər milli dilin və sosialist mədəniyyətinin (formaca milli, 
məzmunca sosialist) çərçivəsində milli mədəniyyətin inkişafına üstünlük vermişlər; 
- milli təmayülçülər dinə qarşı daha dözümlü mövqe tutmuşlar; 
- milli təmayülçülər milli kadrları sinfi mövqedən daha çox milli maraq 
mövqeyindən qiymətləndirmişlər; 
- milli təmayülçülər tarixə sinfi baxışla yanaşı, milli özünüdərketmə 
mövqeyindən olan baxışa üstünlük vermişlər. 
1917-ci il Fevral inqilabı nəticəsində Rusiyada milli məsələlərin həlli 
zəruriliyi ön plana çıxmışdır. Bu məsələ oktyabr çevrilişindən sonra hakimiyyətə 
gələn bolşeviklərin siyasətinin başlıca istiqamətlərindən biri olmuşdur. Türk 
xalqları da milli dövlətçilik uğrunda mübarizəyə qoşulmuşlar. Milli təmayülçülük 
hərəkatı SSRİ-nin türk xalqları arasında da geniş yayılmışdır. Milli təmayüllü 
kommunistlərin əksəriyyəti sovet hakimiyyəti illərində repressiya edilmişlər. 
  
45 
 
II F Ə S İ L 
 
N.NƏRİMANOVUN İCTİMAİ VƏ SİYASİ FƏALİYYƏTİ 
(1920-ci İLİN APRELİNƏ QƏDƏR) 
 
2.1. N.Nərimanovun ictimai və siyasi fəaliyyətinin bəzi aspektləri 
 
N.Nərimanovun ictimai fəaliyyəti 1890-cı ildə müəllimliklə başlayır. O, 
Qori seminariyasını bitirərək əvvəl Tiflis qəzasının Qızılhacılı kəndində, sonra isə 
Bakıda müəllimlik edir. N.Nərimanov həmin dövrdə rus-tatar məktəbinin 
açılmasına cəhd edir, lakin buna nail ola bilmir. 
1894-cü ildə N.Nərimanovun ilk pyesi olan “Nadanlıq” pyesi tamaşaya 
qoyulmuşdur. 1899-cu ildə Azərbaycan dramaturgiyasında ilk tarixi dram olan 
“Nadir şah” pyesi çap olunsa da, səkkiz ildən sonra teatrda tamaşaya qoyulmasına 
icazə verilmişdir. Teatr haqqında ilk yazısını N.Nərimanov 1899-cu ildə Gəncədə 
teatrın açılması münasibətilə yazmışdır (285, t.1, s.46-48). O, çox vaxt tamaşanın 
biletlərini öz pulu ilə alıb camaata paylamışdır (424). Azərbaycan Xalq 
Cümhuriyyəti dövründə N.Nərimanov siyasi müxalifətdə olanda da onun pyesləri 
Azərbaycan teatrının səhnəsində oynanılmışdır. Ü.Hacıbəyov hələ 1917-ci ildə 
N.Nərimanovu “ustad dramaturq” adlandırırdı (103, 28 noyabr 1917, № 260, s.6). 
N.Nərimanov 1894-cü ildə Bakıda ayda təxminən 300 nəfər müsəlman 
oxucusu olan qiraətxana açmışdı. Bu qiraətxanaya Rusiyanın müxtəlif yerlərindən 
kitab, jurnal və qəzet gətirilirdi. Burada Azərbaycanda, Kazanda, Krımda, 
Türküstanda, Türkiyədə nəşr olunan kitablar toplanmışdı. Bu hadisə Rusiyanın 
bütün müsəlman əyalətlərində böyük xeyirxah iş kimi qiymətləndirilmişdir. O 
dövrün Rusiyada çıxan aparıcı türkçü qəzeti “Tərcüman” bu haqda dəfələrlə 
yazmışdı. “İrşad” qəzeti bu kitabxananın açılışını “millət bağçasında yeni açılmış 
qızılgül” adlandırır, kitabxananın bağlanmasını isə “millət dostlarının yaralı 
ürəyinin közünü qopartdı” deyə heyfsilənirdi (343, 14 mart 1906). 
N.Nərimanov 1896-cı ildə “Kaspiy” qəzetində Azərbaycan dilində qəzetin 
çap olunması haqqında məsələ qaldırmış, 1899-cu ildə dilə aid əsərlər çap etdirmiş 
və 1901-ci ildə Azərbaycan dili müəllimi işləmək hüququnu almışdır. 
N.Nərimanov 1908-ci il oktyabrın 20-də Odessanın Novorossiysk Universitetinin 
tibb fakültəsini bitirərək həkim diplomu almışdır. O, ömrünün sonuna qədər siyasi 
və dövlət fəaliyyəti ilə yanaşı, müəllimlik və həkimlik borcunu da unutmamışdır. 
N.Nərimanov siyasi fəaliyyətinə Odessada oxuyarkən tələbəlik illərində 
keçirdikləri tədbirlərdən başlamışdır (168, s.36). O, “Hümmət” siyasi təşkilatının 
təşkilatçılarından və fəallarından olaraq siyasi həyata daxil olmuş, 1905-ci ildə 
Odessada gizli bir toplantıda çarın devrilməsi haqqında siyasi məruzə ilə çıxış 
etmişdir. 1906-cı ildən başlayaraq N.Nərimanovun mətbuatdakı çıxışları açıq siyasi 
məna daşımışdır. O, ruslaşdırma siyasətinə qarşı çıxış etmiş (360, 30 mart 1906, № 
46 
 
116), çar qanunlarını rəhmsiz saymış, yalançı millətpərəstləri isə tənqid etmişdir 
(360, 2 iyun 1906, № 119). “Hürriyyət” məfhumu onun məqalələrinin əsas 
mövzusu olmuşdur. N.Nərimanov 1906-cı ildə yazırdı: “Ya hürr yaşamalı, ya 
hürriyyət yolunda getməli!.. Yoxsa bu yaşayış yaşayış deyildir” (360, 21 iyun 
1906, № 134). N.Nərimanovun siyasətinin əsas məqsədi yoxsulların, kasıbların, 
fəhlələrin və kəndlilərin güzəranının yaxşılaşdırılması idi. 
N.Nərimanov 1906-cı ildə Bakıda keçirilən müsəlman müəllimlərinin 
birinci qurultayının rəhbəri olduğu vaxt dilimizin məktəblərdə daha cəsarətlə 
inkişaf etdirilməsi haqqında H.Z.Tağıyevlə aralarında kiçik bir mübahisə 
yaranmışdır. Bu qarşıdurmaya baxmayaraq, onlar həmişə işgüzar münasibətdə 
olmuşlar. H.Z.Tağıyevin teatrında N.Nərimanovun əsərlərinin tamaşaları davam 
etdirilmişdir. N.Nərimanov hakimiyyətə gələrkən isə H.Z.Tağıyevə imkan 
dairəsində qayğı göstərmişdir. 
1908-ci ildə N.Nərimanov Tiflisə gələrək inqilabi fəaliyyətini davam 
etdirmişdir. O, bu məqsədlə Tiflis məscidində çıxış etmiş, ancaq burada bütün 
maraqlananlar üçün yer kifayət etmədiyindən ikinci görüşünü Tiflisin Şeytanbazar 
(Meydan) məhəlləsindəki müsəlman qəbiristanlığında keçirmişdir. Bu görüşdə 5 
min adam iştirak etmişdir (428, 14 aprel 1925, № 90). 
1909-cu ilin yanvar ayında onun evində jandarma idarəsi tərəfindən axtarış 
aparılmış, mart ayında N.Nərimanov həbs olunaraq Tiflisin Metex qalasındakı 
həbsxanaya salınmışdır. N.Nərimanova qarşı irəli sürülən ittiham ondan ibarət idi 
ki, o, İranın “Mücahidlər” təşkilatının üzvü olmuş, Səttarxanın və Bağırxanın 
dəstələrinə adam, silah və partlayıcı maddələr göndərmişdir. N.Nərimanovu həbs 
edərkən onun üstündən 1905-ci ildə yazılmış konstitusiyalı respublika üsul-
idarəsinin monarxiya üsul idarəsindən üstün olması haqqında referat tapılmışdır. 
Həmin ilin avqust-sentyabr aylarında Bakının bir qrup ziyalısı Dövlət Dumasının 
müsəlman fraksiyasını N.Nərimanovun işində yardımçı olmağa çağırmışdır (334, 
31 avqust 1906, № 38; 307, 30 avqust 1906, № 194). 
N.Nərimanov 1909-cu il sentyabrın 14-də Qafqazda yaşaması qadağan 
olunmaq şərtilə azad edilmişdir. N.Nərimanov yaşamaq üçün bir neçə şəhəri - 
Rostovu, Krım yarımadasında Simferopolu, Aşxabadı seçsə də oralarda yaşamağa 
qoymamışlar. Nəhayət, ona Həştərxanda yaşamağa (iki illik sürgün) icazəsi 
verilərkən oraya gedən zaman yolüstü Bakıda bir neçə gün qalmağa da icazə 
verilməmişdir (356, 6 oktyabr 1909, № 225). 
1909-cu il oktyabrın 6-dan N.Nərimanovun həyatının Həştərxan dövrü 
başlayır. Həmin ayın 7-də o, şəhərin “Dərülədəb” məktəbi və tatar dilində nəşr 
olunan “Burhani-tərəqqi” qəzeti ilə əməkdaşlığa hazır olduğunu bildirir. Bir neçə 
gün sonra həmin qəzet öz səhifələrində yazırdı: “Nəriman bəy cənabları! Heç bir 
vaxt xatırlamayın ki, bəli, mən məhbusam və həm də qəribəm! Xeyr, belə xəyalları 
xatirinizə belə gətirməyəcəksiniz. Çünki ərbabi-maarif üçün küreyi-ərzin hər bir 
yeri Vətəndir, Vətən. Siz millətin cövhərisiniz. Cövhər nerəyə düşsə, haman 
47 
 
cövhərdir ki, cövhər. Cövhərin yerində qədri olmaz. Cövhər aləmi-qürbətə 
düşdümü, qədrü-qiyməti artar. Hər kəs də o cövhər ilə kəsbi-iftixar edər. İndi sizin 
kimi zati-alilərlə Həştərxan müsəlmanları nə qədər iftixar etsələr azdır. Yaşasın 
sizin kimi xadimi-millətimiz. Yerə batsın millət xadimlərini donos edən dinsizlər” 
(338, 11 oktyabr 1909, № 98). Bu məqalə Həştərxan qubernatorunun diqqətindən 
yayınmadı. Oktyabrın 12-də qəzetin ya “200 rubli iştiraf” verməsi, ya da 
redaktorun iki aylıq həbs olunması barədə qərar verildi (338, 16 oktyabr 1909, № 
99). Həmin günlər N.Nərimanovun “Nadir şah” pyesi Baxçasarayda oynanılmışdı. 
Bu zaman “Tərcüman” qəzeti N.Nərimanovun ünvanını axtardığını bəyan etmişdi 
(357, 16 oktyabr 1909, № 47). 
N.Nərimanov Həştərxanda həkim, jurnalist, teatr və etnoqraf fəaliyyətini 
geniş şəkildə həyata keçirmiş və Qafqazla əlaqələrini kəsməmişdir. 
N.Nərimanovun Həştərxanda həkimlik fəaliyyəti haqqında çoxlu məlumatlar 
vardır. 1911-ci il aprelin 15-də Həştərxanda həkimlərin ikinci quberniya 
qurultayında “Şurayi-İslam” cəmiyyəti adından N.Nərimanov çıxış etmişdir. 
N.Nərimanov 1913-cü ildə Həştərxanda keçirilən Novruz bayramının aktiv 
iştirakçılarından olmuşdur. O, görkəmli aktyor Cahangir Zeynalovun 25 illik 
yubileyi münasibəti ilə ona göndərdiyi təbrik məktubunu yerli qəzetdə çap etdirmiş 
(338, 5 dekabr 1910, № 123), Mirzə Ələkbər Sabirin vəfatı münasibəti ilə 
Həştərxandan başsağlığı teleqramı vurmuş (309, t.1, s.171), M.F.Axundovun 
yubileyinə təbrik məktubu göndərmişdir (336, 4 dekabr 1910, № 273). Xəzər 
Dənizçilik idarəsindəki qulluq ilə əlaqədar Həştərxanda bir il yaşayan 
Ə.Haqverdiyev bu dövrdə N.Nərimanovla tez-tez ünsiyyətdə olmuşdur (49, s.91-
92). 
X.Abuşayev öz xatirələrində N.Nərimanovun Həştərxanda onunla qonşu 
olduğunu və yerli qəzetdə mürəttib işlədiyindən onunla tez-tez görüşdüyünü 
yazırdı. Xatirələrdə qeyd olunduğuna görə bir gün N.Nərimanov sevinərək gəlib 
X.Abuşayevə xəbər verir ki, Tiflisdə Cəlil əfəndiyə (Cəlil Məmmədquluzadə - 
H.H.) jurnal buraxmaq üçün mürəttib lazımdır və təklif etmişdir ki, o Tiflisə gedib 
jurnalda çalışsın. Abuşayev razılıq verdiyindən N.Nərimanov onun yol pulunu 
verib Tiflisə yola salmışdır (411, noyabr 1960, № 14, s.30).  
1913-cü ildə N.Nərimanov Həştərxanda Şəhər Dumasına qlasnı və məktəb 
komissiyasına üzv seçilmiş, Uprava (şəhər idarəsi - H.H.) üzvlüyünə seçilmək 
üçün ictimaiyyət tərəfindən dəstək almış (357, 12 yanvar 1913, № 10), 
Həştərxanda yerləşən “Narodnıy dom-universitet”ə (Xalq Universrteti) sədr 
seçilmişdir (353, 4 aprel 1913, №  375). 1912-ci ilin fevralında N.Nərimanova 
Həştərxandan Qafqaza dönməyə icazə verilsə də o, 1913-cü ilin iyuluna qədər 
orada qalmışdır. 
N.Nərimanovun Həştərxandan getməyi münasibəti ilə şəhərdə bir neçə 
toplantı keçirilmiş, ona vida sözləri deyilmiş və qəzetlərdə onun haqqında xoş 
məramlı məqalələr çap edilmişdir. Məqalələrin birində yazılırdı: “Yerli şəhər 
48 
 
özünüidarə təşkilatında müsəlmanlardan 2 nəfər seçilmiş üzv var idi. Bunlardan 
lazımlısı və savadlısı doktor Nəriman bəy Nərimanov idi. O, bu yaxınlarda Bakıya 
getmişdir. Yerdə qalanların çoxusu rusca ancaq öz imzasını çəkməyə qadirdir. 
Buna görə də onlar heç bir işə qarışa bilmir və iclaslarda danışmağı bacarmırlar. 
İclaslar qurtardıqdan sonra dalda-bucaqda uzun-uzadı danışırlar” (73, 25 sentyabr 
1913, № 24). Onun getməyi münasibətilə “Edil” qəzeti yazırdı: “Həştərxan 
müsəlmanlarının milli və ictimai işlərinə rəhbərlik edən möhtərəm doktor 
Nərimanov həzrətlərinin Həştərxandan getməsi Həştərxan müsəlmanlarını çox 
məhzun etmişdir...” (47, s.161). N.Nərimanovun Həştərxandakı fəaliyyətinin əks-
sədası Avropaya gedib çatmışdır. Parisdə çıxan qəzetlərin birində yazılmışdı: 
“Həştərxan, Kazan və Ufa şəhərlərində mətbuat vasitəsilə müsəlman millətçiliyi 
qızğın təbliğ edilir. Bu münasibətlə “Xalq Universitetləri cəmiyyəti”nin sədri 
N.Nərimanov görkəmli rol oynamışdır. Həştərxan quberniyasında yaşayan 
müsəlman əhalisi arasında onun təbliğatı böyük müvəffəqiyyət qazanmışdır. Rus 
siyasətindən incik olan qırğızlar (bu terminin arxasında o zamanlar iki xalq - 
qazaxlar və qırğızlar nəzərdə tutulurdu. - H.H.) təbliğ edilən ideyaya xüsusi 
həssaslıq göstərmişlər” (47, s. 161). Onun haqqında yerli “Edil” qəzetində verilən 
yazılar “Tərcüman”, “İqbal”, “Kaspi”, “Musulmanskaya qazeta” qəzetlərində də 
çap edilmişdir. “Bolşoy Moskovskiy otel”də verilən qəbul haqqında məlumatda 
deyilirdi: “Onun ictihadi və daimi iştirakı sayəsində idi ki, Həştərxanın teatr 
səhnəsinin işi genişləndi və böyük bir ciddiyyət qazandı. Teatr sənətinə xalqın 
hörmət və məhəbbəti cəlb olundu...” (47, s.161). “Nərimanov cənabları 
Həştərxanda olarkən rus və müsəlman ümumşəhər xalqının məhəbbətini 
qazandığından şəhərdən ayrılması ümumun təəssüfünə səbəb olmuş və onu böyük 
alqışlarla yola salmışlar” (357, 24 iyul 1913, № 164). “Edil” qəzeti yazırdı: 
“Nəriman bəy bütün Həştərxanlıların (həm rusların, həm müsəlmanların) böyük 
etimadını qazanmış, etibarlı bir doktorumuz idi. Həştərxanlılara tibb fənninə aid 
çox fədalar göstərdiyi kimi, Həştərxan mətbuatı vasitəsilə o, xalqımızın tibb elminə 
çox xidmətlər etdi. Nəriman, yuxarıda dediyimiz camaata xidmət dənizində 
boyundan yuxarı qərq olduğu halda, o, Həştərxanda sənaye və ədəbiyyatı-nəfisə, 
həm də teatr və səhnəni sevən gənclərə heç yorulmadan xidmət edirdi... Onu 
Bakıya yola saldılar... Müşayiət edənlərin “Yaxşı yol, sağ ol!” səsləri bütün 
Volqaboyuna əks-səda salmışdı” (341, 21 iyul 1913, № 410). Sonralar da 
N.Nərimanov tez-tez Həştərxanlıları yada salmış və oraya müxtəlif hadisələrlə 
əlaqədar məktublar yazmışdır. Həştərxan qəzetləri isə “Tezliklə Bakıda sakin olan 
doktor Nərimanov Həştərxana övdət edilib, orada daimi sakin olacaqdır” deyə 
nisgilli yazılar çap etmişlər (341, 15 dekabr 1913, № 529). 
N.Nərimanov 1913-cü il iyulun 14-də Bakıya köçərək maarifçilik sahəsində 
fəaliyyət göstərmiş, ictimai və tibbi mövzularda məruzələrlə çıxış etmiş, bu sahədə 
çalışan cəmiyyətlərə daxil olmuşdur. 1914-cü ilin yanvarında Mövlud bayramını 
49 
 
Bibiheybət və Bayıl məscidlərində, “Səfa” məktəbində fəhlələrlə birlikdə 
keçirmişdir (336, 28 fevral 1914, № 22). 
N.Nərimanovun o dövrdə şəxsiyyətini səciyyələndirən çoxlu yazılar dərc 
edilmişdir. 1900-cü ildə Rusiya Daxili İşlər Nazirliyinin polis departamentinə daxil 
olan yazıların birində “Nərimanovun müsəlmanlar arasında şöhrət və hörməti var” 
deyilirdi (22 s.59). Sonralar qəzetlər onu belə qələmə vermişlər: “məmləkətin 
qeyrətli və hünərvər şəxslərindən” (380, 27 mart 1897, № 3), “məşhur müsəlman 
pedaqoqu və publisisti” (349, 1 noyabr 1907, № 178), “məşhur və məruf 
tərəqqipərvər və insanpərəst” (356, 7 noyabr 1909, № 225), “möhtərəm insan, 
maarifin dostu, vətəni sevən, insaniyyət dünyasına xidmət etməkdə əsrimizin 
birinci mücahidi” (377, 6 oktyabr 1909, № 225), “camaat fəalı” (346, 20 fevral 
1912, № 41), “Nərimanın nə dərəcədə ali şəxs olması bütün Qafqazın 
maarifpərvərlərinə və tərəqqixallarına məlumdur” (348, 3 fevral 1911, № 12), “bir 
ictimai xadim, publisist və həkim kimi xalq arasında böyük hörmət və şöhrət 
qazanmış” (52, 14 iyul 1913, № 156), “müsəlmanların ehtiramını qazanmış” (357, 
18 iyul 1913, № 159). “Mən Nərimanovun həmişə millətə etdiyi xidmətini yada 
salıb Əncumənə doktor təyin olunmasını səmimi qəlbdən təbrik etdim” (348, 9 
fevral 1911, № 15) deyə bir ruhani bildirmişdir. 
1917-ci ilin yanvarından başlayaraq Bakıda siyasi təşkilat olan “Hümmət” 
təşkilatının və ictimai təşkilatlar olan “Xalq yurdu”, “Ədəb yurdu”, “Xalq evi”, “El 
yurdu”, “Qənaət”, “Nicat” adlı cəmiyyətlərin fəaliyyətlərini genişləndirdilər. 
N.Nərimanov bu təşkilat və cəmiyyətlərin fəal təşkilatçılarından və siyasi 
mövzularda mühazirəçilərindən biri olmuşdur. O, mühazirələrində Rusiyada baş 
verən inqilabi proseslər haqqında mütəmadi məlumatlar vermişdir (333, 2 yanvar 
1917, № 366; 24 yanvar, № 385; 27 fevral, № 413; 17 mart, № 426; 19 iyun, № 
501, 620). 
1917-ci il martın 27-də Bakıda “müsəlman işlərində yolbaşçılıq (rəhbərlik - 
H.H.) etmək üçün bir büro seçildi”. Büronun tərkibinə Ə.M.Topçubaşov, F.Xoyski, 
N.Nərimanov və Ə.Əmircanov seçildilər (333, 29 mart 1917, № 436). 
N.Nərimanov 1917-ci ilin aprelində Bakıda başlayan Qafqaz müsəlmanlarının 
birinci qurultayında iştirak etmiş, Ə.Topçubaşov, F.Xoyski, N.Usubbəyov və 
M.Hacınski ilə birlikdə qurultayın rəyasət heyətinə seçilmiş və orada çıxış etmişdir 
(354, 16 aprel 1917, № 15). 
Qars vilayətinin hərbi əməliyyatdan zərər çəkmiş müsəlmanlarına yardım 
göstərən komitənin iclasında (284, c.1, s.119), Rusiyanın Edilboyu  (Volqa çayının  
adlarından biri) müsəlmanları qarşısında (345, 4 mart 1917, №596; 335, may 1917, 
№ 4, 7), Tiflis və Bakı fəhlələri qarşısında dəfələrlə nitq söyləmiş (336, 17, 23 may 
1917), “Hümmət”in işinə başçılıq etmiş və qəzetdə dəfələrlə məqalələr yazmışdır 
(358, 1921, № 3, s.65-66). Milli Şuranın işində iştirak etmiş (333, 7 sentyabr 1917, 
№ 561), məscidlərdə çıxış etmiş (361, 19 sentyabr 1917, № 12), Bakı Dumasına 
qlasnı seçilmişdir (333, 3 noyabr 1917, № 605; 337, 4 noyabr 1917, № 175). 
50 
 
N.Nərimanov Birinci dünya müharibəsi illərində Bakıda olan türk əsirlərinə 
qayğı göstərmişdir. Nargin adasında saxlanılan türk əsirlərinin ağır və dəhşətli 
vəziyyəti haqqında dəfələrlə mətbuatda (361, 28 noyabr 1917) və Şəhər 
Dumasında çıxış etmiş (361, 12 dekabr 1912, № 23), onlara yardım etməyə çağıran 
müraciətlər etmiş (333, 7 dekabr 1917), nəticədə onların vəziyyətlərinin 
yaxşılaşmasına nail olmuş və Nargin adasında saxlanılan türk əsirləri adından 
Hafiz Feyzulla və Mustafa Həmdini tərəfindən imzalanmış “təşəkkür məktubu 
almışdır” (361, 31 mart 1918, № 378). N.Nərimanov Həştərxanda fəaliyyət 
göstərdiyi dövrdə orada yaşayan türk əsirlərinin birinci qurultayını keçirmiş (47, 
s.320), 1918-ci il qırğını nəticəsində didərgin düşən Şamaxı, Quba, Muğan 
qaçqınlarına qayğı göstərmişdir (361, 25 aprel 1918, № 42). O, “Fikir” və “El 
həyatı” adlı jurnalların nəşri haqqında rəsmi şəxslərə müraciət etmişdir (167, v.8; 
363, 31 dekabr 1917, № 222). Məşhur gürcü ictimai-siyasi xadimi və inqilabçısı 
Noy Jordaniya onu Tiflisə qurultaya (379, 16 iyun 1917), müsəlman kütlələri isə 
siyasi vəziyyət haqqında çıxış etmək üçün Həştərxana dəvət etmişlər (340, 24 iyun 
1917, № 155). 
1918-ci ilin mart hadisələrinə N.Nərimanovun münasibəti. Birinci dünya 
müharibəsində Qafqaz cəbhəsindən qayıdan silahlı erməni və rus əsgərləri Bakıda 
toplanmışdılar. Bakı-Tiflis dəmiryolunda isə təxribatçılar tətil elan etmişdilər. Bu 
tətil xarici görünüşünə görə guya azərbaycanlıların xeyrinə olduğu halda, ermənilər 
tərəfindən ikibaşlı istismar olunurdu. Bir tərəfdən, ermənilər öz narazılıqlarını 
bildirirdilər ki, dəmiryolu işləmədiyindən “yazıq ermənilər evlərinə qayıda 
bilmirlər”, o biri tərəfdən isə vəziyyətin belə inkişafı onları tam qane edirdi. Çünki 
Bakıda silahlı erməni əsgərlərinin toplanması onların potensialını daha qüvvətli 
edirdi. Beləliklə, Bakıda silahlı dəstələrin potensialı dönmədən ermənilərin və 
bolşeviklərin xeyrinə inkişaf edirdi. Qarşıdurma sadəcə hakimiyyət naminə başlasa 
da, milli qırğınla nəticələndi. Ssenari üzrə ilk atəşlər azərbaycanlıların ayağına 
yazıldı və silahlı qarşıdurmanın təşəbbüskarı azərbaycanlılar sayıldılar. 
Bu hadisələrdə N.Nərimanov bir bolşevik olaraq hakimiyyətə gəlməkdə 
maraqlı olsa da, milli marağını bu dəfə də üstün tutaraq, yaranmış vəziyyəti 
zərərsizləşdirmək yolunda fəaliyyət göstərmişdir. O, özünü hakimiyyətə gəlməkdə 
maraqlı olan siyasi partiyanın nümayəndəsindən daha çox ictimai xadim kimi 
aparmışdır. Onun tarixin bu anında atdığı bəzi addımlar haqqında tarixi sənədlər 
indi də saxlanılır. 
1918-ci il fevralın 24-də başda general Talışinski olmaqla müsəlman 
diviziyasının qərargahı Bakıya gəldi. Yeri gəlmişkən, qeyd etmək lazımdır ki, 
Talışinski bu qərargahda yeganə müsəlman idi. Qərargah tam tərkibdə həbs 
olundu. Eser M.Vəzirov və N.Nərimanovun təkidi ilə Talışinski azad olundu. Bir 
neçə gündən sonra Vəzirov öz xahişindən imtina etsə də N.Nərimanov mövqeyini 
dəyişdirmədi. Silahlı qarşıdurmaya bir gün qalmış N.Nərimanov yenə də tərəflərə 
müraciət etdi. O, S.Şaumyandan xüsusi iclas çağırıb baş verə biləcək 
51 
 
qarşıdurmanın qarşısını almağı tələb etmişdir. Bu iclas keçirilmişdir, ancaq 
S.Şaumyan vəd versə də, gözlənildiyi kimi vədinə naxələf çıxmışdır (131, s.144-
154). 
K.Hüseynova N.Nərimanovla bağlı xatirələrində yazır: “1918-ci il martın 
14-ü, ya 15-də N.Nərimanovu aparmaq məqsədi ilə silahlı ermənilər onun evinə 
gəlirlər. O özü bu zaman evdə deyildi. Onların bəd məqsədlərini anlayaraq 
N.Nərimanovun qardaşı oğlu Rizvan özünü Nəriman kimi qələmə verir. Ermənilər 
tərəfindən şəhərin kənarında yüzə yaxın başqa müsəlmanlarla birlikdə gülləyə 
tutulan Rizvan təsadüfən xoşbəxtlikdən sağ qalır. Rizvan Tiflisdə yaşayarkən 
erməni dilini öyrənmişdi. O, qaranlıqda ayılanda özünü meyitlərin arasında görür, 
erməni dilini yaxşı bildiyinə görə keşikçi postlarından keçə bilir” (430). 
Hələ martın 19-da Bakıda atışmalar eşidiləndə N.Nərimanovun təşəbbüsü 
ilə bolşeviklərlə müsavatçılar arasında danışıqlar aparılmışdır. Bolşeviklərin 
şərtləri çox sərt olsa da, müsavatçılar bütün şərtləri qəbul etmişlər (131, s.447). 
Amma bu güzəştlər də qarşıdurmanın qarşısını ala bilməmişdir. N.Nərimanov öz 
evində M.Rəsulzadə ilə S.Şaumyanın görüşünü təşkil etmişdir. Burada 
qarşıdurmanın qarşısının alınması barədə qərar qəbul olunsa da, atəşkəsə nail ola 
bilmədilər (131, s.149). Belə olduqda N.Nərimanov “Hümmət” qəzetində məqalə 
ilə çıxış etmişdir. Bu məqalədə N.Nərimanovun S.Şaumyana məktubla müraciət 
etdiyi barədə ictimaiyyət məlumatlandırılmışdır (131, s. 150). 
S.Şaumyanın qəddarlığı və erməniçilik xəstəliyinə tutulduğu ondan 
görünürdü ki, o, “ancaq sovet hakimiyyətini qəbul edən müsəlmanların 
təhlükəsizliyini təmin edə biləcəyini” bəyan edirdi. Caparidzenin dedikləri də çox 
səciyyəvi idi. O söyləyirdi ki, “əgər müsəlmanların mənə inandığına əmin 
olsaydım onlara yardım edərdim” (131, s.151). Bu mövqe, əslində daşnak-bolşevik 
cütlüyünü dəstəkləyən müsəlmanların axtarışı idi. Belələri isə yox idi. Bolşeviklər 
yaxşı anlayırdılar ki, istər Rusiyanın inkişafı, istərsə də rus inqilabının taleyi Bakı 
nefti olmadan acınacaqlı nəticələnə bilər. Bu, əslində bolşevik və erməni cütlüyü 
tərəfindən hakimiyyətə gəlmək, Azərbaycanın ərazisinə və neftinə yiyələnmək, 
azərbaycanlıların Azərbaycanda kökünü kəsmək məqsədi güdürdü. 
Beləliklə, 1918-ci ilin mart-aprel hadisələrindən N.Nərimanov da nəticə 
çıxarmışdı. Nəticənin mahiyyəti ondan ibarət idi ki, bolşeviklər istənilən vasitə ilə 
Bakını və onun neftini ələ keçirəcəklər, hakimiyyətə gəlmək üçün hər hansı bir 
vasitəyə əl atacaqlar, azərbaycanlılara qarşı milli qırğına da gedəcəklər, hər hansı 
erməni və xüsusən də daşnaklar bolşeviklərin müttəfiqi olacaqlar, ermənilərə və 
ruslara xüsusi imtiyazlar verəcəklər və i.a. Bunlardan başqa nəticə o idi ki, 
bolşeviklərin Azərbaycanda hakimiyyətə gəlmək cəhdinin qarşısını alan bir qüvvə 
yox idi. 
1918-ci il mart-aprel hadisələrinin ola biləcəyini Azərbaycan milli 
qüvvələri, xüsusən də müsavatçılar bilirdilər, əhali ilə milli-azadlıq qüvvələri 
arasında həmrəylik də var idi və milli qüvvələr müəyyən dərəcədə təşəkkül 
52 
 
tapmışdılar. Amma bunların hamısı bir müsbət nəticə vermədi. Nəticələrdən biri də 
o idi ki, Bakıda sovet hakimiyyətinin yıxılmasını yalnız yerli siyasətçilərin, yaxud 
yerli silahlı qüvvələrin təkbaşına fəaliyyətinin nəticəsi kimi qiymətləndirmək 
düzgün deyildir. N.Nərimanov bütün bu hadisələrdən nəticə çıxararaq rus 
bolşeviklərinin səmimiyyətinə inanmasa da, sosialist ideyalarına səmimi inanırdı. 
O tam inanırdı ki, istər öz xalqı, istərsə də bütün Şərq yaranmış acınacaqlı 
vəziyyətdən məhz o zamanlar dünyanı bürümüş sosialist ideyalarının reallaşması 
vasitəsi ilə çıxa bilər. 
1918-ci il mart hadisələrinin müsəlman əhalisini bolşeviklərdən 
uzaqlaşdırdığını hətta A.Mikoyan da etiraf etmişdir. Amma buna baxmayaraq, 
əhali 1920-ci ilin aprelində Bakıda qurulan hakimiyyəti müəyyən qədər barışıqla 
qarşıladı. Bunun səbəblərinin biri də AXC hakimiyyəti tərəfindən verilən bəzi 
vədlərin yerinə yetirilməməsi, daxili və xarici siyasətdə müəyyən problemlərin həll 
edilməməsi ilə bağlı idi. Bəzi tədqiqatçılar bunun səbəbini onların hakimiyyətdə 
olduqları vaxtın məhdud olması ilə də izah edirlər (128, s.118). 
Bu hadisələrin nəticəsində N.Nərimanovun vəziyyəti haqqında “Hümmət” 
qəzeti 1918-ci il 10 iyun tarixli nömrəsində yazırdı: “Mart ayının facieyi-
əliməsindən qabaq müxtəlif məclislərdə və yığıncaqlarda müsəlman füqarayi-
kasibəsinin halına qalıb, onları həmişə ayıq olmağa dəvət edən və məzkur 
hadisələrdən sonra da küçələrdə, künclərdə və bucaqlarda boyunları çiyinlərində 
qalıb, orda-burda acından ölənlərin qabağını almaq üçün yorulmaqsızın iş 
görməkdə olan möhtərəm yoldaşımız N.Nərimanov neçə gündür ki, azarlayıbdır. 
Həkimlərin məsləhətinə bina əvvəlcə evindən xəstəxanaya aparıldı. İndi də 
Həştərxana göndərilərək müalicə etdirməyi məsləhət görüldüyünə cəhət yenə də 
evinə gətirilibdir. Eşitdiyimizə görə Həştərxana göndəriləcəkdir. Belə ciddi fəal 
insanın tezcə şəfayıb olub yenə də səlamat övdət etməsini rica edirik” (361, 10 
iyun 1918, № 86). 
1920-ci ilin aprelində 1918-ci ilin qanlı-qadalı hadisələri, milli və sinfi 
qarşıdurma təkrar oluna bilərdi. Azərbaycan xalqı yenə də təklənmişdi və heç bir 
yerdən ümidi yox idi. Əgər 1918-ci ildə Rusiyanın təcavüzünün qarşısını almaq 
üçün Azərbaycanın köməyinə əvvəl Türkiyə, sonra isə Avropa dövlətləri 
gəlmişdilərsə, 1920-ci ildə bu amillər artıq əvvəlki əhəmiyyəti kəsb etmirdi. Bunu 
hakimiyyətdə olan hökumət də, xalq da, N.Nərimanov da bilirdi. Rus bolşevikləri 
ilə ermənilər də belə düşünməkdə davam edirdilər. Bakıda bolşevikləşmə prosesi 
qansız keçsə də, Gəncədə üsyanın nə dərəcədə qəddarlıqla boğulduğu yaxşı məlum 
idi. N.Nərimanovun hakimiyyətə gəlməsini tarixi şərait zəruri etmişdir. Onun 
Azərbaycan hökumətinə başçı vəzifəsinə gəlmək qərarı mürəkkəb, ziddiyyətli, 
çıxılmaz, qan qoxusu gələn tarixi şəraitdə qəbul olunmuşdur. 
1918-ci il iyunun 10-da N.Nərimanov xəstələnərək Həştərxana köçmüş və 
siyasi fəaliyyətini orada davam etdirmişdir. Burada o, siyasi qurumların tərkibinə 
seçilmiş, quberniya maarif şöbəsinin müdiri təyin edilmişdir. 1919-cu il mayın 27-
53 
 
dən iyunun 6-na qədər Urda şəhərində III Qırğız qurultayında iştirak və çıxış 
etməklə yerli əhalinin böyük rəğbətini qazanmışdır. 
N.Nərimanov Qafqazdakı siyasi vəziyyət haqqında məruzələrlə çıxış 
etmişdir. 1918-ci ilin noyabrında V.İ.Lenin onunla Azərbaycanın gələcək taleyi 
haqqında məsləhətləşmələr aparmışdır. Bu məsələ barəsində Azərbaycan 
kommunistləri arasında ciddi fikir ayrılığı əmələ gəlmişdir. Bəziləri Azərbaycanı 
Rusiya tərkibində muxtariyyət statusunda görürdülərsə, N.Nərimanov birmənalı 
olaraq “müstəqil sovet Azərbaycanı” ideyasının tərəfdarı olmuşdur. Azərbaycan 
bolşevik xadimlərindən D.Bünyadzadə etiraf edirdi ki, 1918-ci ildə hələ 
Həştərxanda olarkən N.Nərimanov Leninin adına Cənubi Qafqaz sovetləşdikdən 
sonra müstəqil dövlətlərin yaradılması haqqında xüsusi məruzə hazırlamışdır. 
D.Bünyadzadə xüsusi vurğulayırdı ki, “o zaman bəzi yoldaşlar bu xətlə 
razılaşmırdılar. N.Nərimanov öz təklifi ilə Moskvaya Leninin yanına getdi. 
Nəticəsi göz qabağındadır. Lenin çevrilişin elə birinci günü sovet Azərbaycanının 
müstəqilliyini tanıdı” (413, 25 mart 1925, № 63). 
1919-cu il iyulun 18-də Rusiya Sosial-Demokrat Fəhlə Partiyasının Mərkəzi 
Komitəsi N.Nərimanova Həştərxandan Qafqaza getməyi təklif etmişdisə də, 
N.Nərimanov Qafqaza deyil, Rusiya Xalq Xarici İşlər Komissarlığında Yaxın Şərq 
şöbəsinə rəhbərlik etmək üçün Moskvaya dəvət olunduğuna görə oraya getdi (40, 
s.352). N.Nərimanovun Qafqaza getməməyinin səbəbini onun öz əsərlərindən 
öyrənmək olar. 1919-cu ilin fevralında Moskvaya yazdığı məruzədə N.Nərimanov 
Azərbaycanda sovet hakimiyyətinin qurulmağına hərb yolu ilə deyil, təbliğatı 
qüvvətləndirərək nail olmağı təklif edir (291, s. 195-196). O, 1919-cu il iyulun 16-
da yazdığı məktubda da N.Usubbəyova hakimiyyətin dinc yolla təhvil verilməsini 
təklif edir (306, s.202-206). Moskvada işləyərkən N.Nərimanov Leninlə tez-tez 
görüşmüş, Azərbaycanın sovetləşməsi şərtlərini və Rusiya xarici siyasətinin Şərqə 
doğru meylini daha da inkişaf etdirmiş və Şərqin xüsusiyyətlərini nəzərə almağı 
tövsiyə etmişdir. 
N.Nərimanovun siyasi fəaliyyətində Azərbaycan Xalq Cümhuriyyətinə 
münasibəti xüsusi yer tutmuşdur. O, Azərbaycan Xalq Cümhuriyyəti dövründə 
Azərbaycanda yaranmış vəziyyət haqqında baş nazir N.Usubbəyova məktub 
yazmış, bundan başqa bir neçə məqalə çap etdirsə də çox məhdud siyasi 
mübarizədən o yana keçməmişdir. N.Nərimanov AXC-nin süqutu yolunda heç bir 
fəaliyyət göstərməmişdir. AXC-nin yıxılmasını, bolşeviklərin Azərbaycanda 
hakimiyyətə gəlməyini N.Nərimanovun fəaliyyətinin nəticəsi kimi 
qiymətləndirmək tarixi həqiqətə uyğun deyildir, qeyri-elmidir. N.Nərimanovun 
Azərbaycan Xalq Cümhuriyyətinə münasibətini Həştərxanda olarkən hazırladığı 
“Qafqazın işğalına baxış” məruzəsindən öyrənmək olar. Bu məruzə 
N.Nərimanovun siyasi cəsarətini səciyyələndirir. O deyirdi ki, “əgər 1918-ci ilin 
sentyabrında, yaxud oktyabrında mənə desəydilər ki, fəaliyyət dairəmizi 
genişləndirmək üçün Qafqaza gedəkmi? Deyərdim ki, yox! Çünki sovet 
54 
 
hakimiyyətinin təbliği bizim üçün nə mənəvi, nə hüquqi, nə də siyasi nöqteyi-
nəzərdən məqsədəuyğun deyildi... Biz gərək etiraf edək ki, bizim (yəni 
bolşeviklərin - H.H.) Cənubi Qafqazdan getməyimiz heç kimdə heyfsilənmə hissi 
doğurmadı. Çünki biz yerli əhalinin milli-tarixi düşüncələrini, sosial-məişət 
ənənəsini, mənəvi tələblərini, psixologiyasını nəzərə almayan bir siyasət həyata 
keçirirdik. Biz onlara qarşı yad tərəfin siyasətini həyata keçirirdik”. 
N.Nərimanovun bolşeviklərin aparıcı şüarına çox maraqlı baxışı var idi: “Bütün 
dünya proletarları birləşin, deyərək, biz gərək ilk əvvəl millətlərin bir-biri ilə 
yaxınlaşmasını, hətta birliyini təmin edəydik”. O, bu fikrini davam etdirərək 
deyirdi ki, “bunun üçün gərək müsəlmanlardan olan fəhlələrin, xüsusən Gəncədə, 
Tiflisdə, Yerevanda çalışanların səviyyəsini erməni, rus fəhləsi səviyyəsinə 
qaldırmağı bacaraydıq”. N.Nərimanov bolşeviklərin ikinci səhvini onda görürdü ki, 
onlar Cənubi Qafqaz kəndlisinin güzəranı ilə heç məşğul olmurdular. 1918-ci ildə 
Bakıda sovet hakimiyyəti çox vaxtsız və heç bir zəmin olmadan qurulmuşdu. O, 
cəsarətlə qeyd edirdi ki, “19 martda vətəndaş müharibəsi sovet hakimiyyətinin 
qələbəsi ilə bitdikdən sonra onu millətlərarası qırğına çevirdilər. Kim cəsarət edib 
ermənilərin silahlı dəstələri tərəfindən müsəlman əhalisinin qırğınını vətəndaş 
müharibəsi adlandıra bilər?” Bunun ardınca N.Nərimanov fikrini təsdiqləyən 
misallar gətirir: “Mən bu vəziyyəti o zamanlar da açıqlayırdım, amma mənim 
sözlərimə baxan olmadı. Mən o zamanlar tam inandım ki, Bakıdakı sovet 
hakimiyyəti daşnakların əlindədir” (291, t.2, s. 185-189). Aydındır ki, 
N.Nərimanov Azərbaycanda sovet hakimiyyəti deyil, qeyri sovet dövlətinin 
qurulmasını labüd sayır və sözlərindən belə çıxır ki, AXC iqtidarına vaxt 
verilmişdir ki, öz hakimiyyətini təsdiqləsin. Amma 1919-cu ilin fevralında 
N.Nərimanov artıq sovet hakimiyyətinin Cənubi Qafqazda hakim olmaq vaxtının 
çatdığını bildirirdi. Niyə məhz bu zaman? sualına N.Nərimanov birbaşa cavab 
vermir, lakin N.Usubbəyova yazdığı məktubdan bu sualın cavabı bir növ 
aydınlaşır. 1918-ci ilin sentyabrından 1919-cu ilin fevralına qədərki dövrdə 
Azərbaycanın siyasi durumunda müəyyən aydınlaşma baş verdi. Məhz bu dövrdə 
Böyük Britaniya qoşunları Azərbaycana gəldi; Ermənistan və Gürcüstan sovet 
Rusiyası ilə birbaşa əlaqələr yarada bildikləri halda, Azərbaycanla sovet Rusiyası 
arasında gərginlik qalmaqda idi; Azərbaycanda kütlənin sosial durumunda ciddi 
dəyişikliklər baş verməmişdi (286).  
N.Nərimanov sonralar Azərbaycana gedərkən bolşeviklərin qarşısında 
duran vəzifələrdən danışaraq bildirirdi ki, bu vəzifələr geniş və əhatəlidir. O 
deyirdi: “Biz Bakıya gedərkən ancaq neft haqqında düşünməməliyik... İdarəçilik 
orqanları və Qırmızı ordu yerli əhalinin hesabına təşkil olunmalıdır... Biz elə 
etməliyik ki, yerli əhali daha deməsin ki, yenə də ruslar bizim müstəqilliyimizi və 
torpağımızı almaq məqsədi güdürlər... Biz heç bir şərtlə sovetləşmə işində erməni 
dəstələrinin və erməni başçılarının iştirakına yol verməməliyik, çünki artıq bir 
təcrübəmiz olub. Bizi bir dəfə aldadıblar, ikinci dəfə aldanmamalıyıq”. 
55 
 
N.Nərimanov yenə də Azərbaycanda sovet hakimiyyətinin qurulmasını sinfi 
qırğında deyil, siniflər arasında sırf siyasi mübarizədə görmüşdür. O bu haqda 
demişdir: “Sovetlər inqilabi komitələr tərəfindən təşkil olunmamalıdır, onları xalq 
seçməlidir. Ola bilər ki, bəzi lazım olmayan şəxslər də seçilsin, eybi yox, həyat özü 
bunların fəaliyyətini tənzimləyər” (291, t.2,  s.189-194). N.Nərimanovun Nəsib 
bəy Usubbəyova yazdığı məktubundan və başqa yazılarından da görünür ki, 
N.Nərimanovun məqsədi silahlı, qanlı mübarizə deyil, hakimiyyətin dinc yolla 
fəhlə-kəndlilərin əlinə keçməsi olmuşdur (286, t.2, s.202-206, 217, 230). 
1919-cu il mayın 28-də Azərbaycanın dövlət müstəqilliyinin birinci 
ildönümündə Bakı kommunistləri də hökumətin təşkil etdiyi mitinqdə iştirak 
etmişdir. Amma bunu hökumətin dəstəyi kimi deyil, müstəqillik ideyasına 
həmrəylik kimi qiymətləndirmək lazımdır (117, s.19-20). 
N.Nərimanovun Müsavat partiyasına qarşı münasibəti sərt olsa da, uzun 
müddət onlarla həmfikir olduğunu gizlətməmişdir. Bolşeviklərin siyasi proqramları 
o dərəcədə cəlbedici idi ki, “müsəlman jurnalistləri, rus qəzetlərində and-aman 
edirlər ki, müsavatın proqramı bolşeviklərin proqramına tam uyğundur” (286, t.2, 
s.93). N.Nərimanov yazılarının birində qeyd edirdi ki, Bakıda 1918-ci il mart 
hadisələrinə qədər “müsavatçılar bizimlə birlikdə əhalini sovet hakimiyyəti ilə 
həmrəyliyə çağırırdı” (286, t.2, s.194). 
 
2.2. N.Nərimanovun milli təmayülçü kommunist ideologiyasının kökləri 
 
N.Nərimanov ictimai həyatını axtarışlarla başlamışdır. O, böyük 
maarifpərvər, yazıçı-dramarurq, publisist, alim-müəllim, Azərbaycanda ilk ali 
təhsilli həkimlərdən biri, görkəmli ictimai və siyasi xadim olaraq çox keşməkeşli 
həyat yaşamışdır. N.Nərimanov xalqın savadlanması üçün bütün sahələrdə xalqına 
qulluq etməyə hazır olmuş və həmişə xalq arasında maarifçiliyin yayılmasını 
düşünmüşdür. Bu məqsədlə “Nadanlıq” pyesini və dinin cəmiyyətdə yerinə yeni 
baxış naminə “Pir” əsərini yazmışdır. 1924-cü ilin fevralında Moskvada 
Şərqşünaslıq İnstitutunda keçirilən toplantıda “bir fransız yoldaş öz dilində yoldaş 
Nərimanovun Fransa klassik ədiblərinə musavi bir mühərrir olduğunu qeyd etmiş 
və onun “Pir” adlı əsərini məşhur Emil Zolyanın “Lord” əsərilə müqayisə etmişdir” 
(378, 21 fevral 1924, № 43). Bakının imkansız fəhlələri üçün açdığı xəstəxana 
N.Nərimanova ömürlük olaraq xalq tərəfindən “Bizim doktor” adını 
qazandırmışdır. Bakıda açdığı kütləvi milli qiraətxana “Nərimanov qiraətxanası” 
adı ilə bütün Rusiya və Şərq ölkələrində rəğbətlə qarşılanmışdır. Onun yazdığı 
kitablar minlərlə gəncin savadlanmasına yol açmışdır. Siyasətə qoşularkən xalqının 
dövlətçilik şüurunun formalaşmasını düşünmüş və bu məqsədlə “Nadir şah” 
pyesini yazmışdır. O, “Bahadır və Sona” əsərini yazarkən ümid etmişdir ki, bu əsər 
azərbaycanlılarla ermənilərin mehriban yaşamalarına kömək edər. Amma həyat 
onun bu ümidini heçə çıxarmışdır. N.Nərimanov azərbaycanlıları yeni yaranmaqda 
56 
 
olan sosial yönümlü ideologiyaya cəlb etmək məqsədi ilə “Hümmət” təşkilatının 
yaradılmasını vacib bilmiş və bu təşkilatın fəallarından olmuşdur. 
N.Nərimanovun milli təmayüllü düşüncəsinin güclənməsi XX əsrin 
əvvəllərində dəbdə olan millətçiliyin ikili təbiətindən irəli gəlmişdir. Bir var, 
istismar edən xalqın millətçiliyi, bir də var, istismar olunan xalqın millətçiliyi. 
İstismar edən xalqın millətçiliyinin mahiyyəti daim istismar etdiyi xalqı dilindən, 
dinindən və tarixindən uzaqlaşdırmaqdır. İstismar olunan xalqın millətçiliyi isə öz 
dilini, dinini və tarixi yaddaşını qoruyub saxlamaqdan ibarətdir. Onun kökləri ilk 
əvvəl XIX əsrin ortalarından başlanmışdır. XX əsrin əvvəllərinə qədər inkişaf edən 
milli maarifçilik, milli düşüncə və milli azadlıq ideyasının inkişafı kimi 
proseslərdən doğan bir ideologiya yaranmışdı. N.Nərimanovun özü də kommunist-
bolşevik ideologiyasından daha çox bu proseslərdən doğulan bir ictimai xadim 
olmuşdur. Məhz milli problemlərin həllinin tələbləri onu bolşevizmə gətirmişdir. O 
bu ideologiyada millətin qarşısında duran problemlərin daha sürətlə həllinə 
inanmışdır. 
N.Nərimanovun milli təmayüllü kommunist ideologiyası təsadüfdən, 
səbatsızlıqdan deyil, milli məfkurənin inkişafı cərəyanından doğulan bir ideologiya 
idi. Milli təmayüllü kommunist məfhumunu məhz N.Nərimanovun anlayışında 
qəbul etmək lazımdır, yəni azərbaycanlılar başqa xalqların hüququna toxunmadan 
Azərbaycanda tam milli inkişaf və hakimlik hüququna malik olmalıdırlar. 
N.Nərimanovun çox aydın amalı var idi ki, bu da azərbaycançılıq, türkçülük, 
millətsevərlik idi. O, insanın insan tərəfindən əsarətinin əleyhinə idi, bəşəriyyətin 
tezliklə nadanlıqdan və köləlikdən azad olması üçün yollar axtarırdı (315, s.446). 
Amma onun yaşadığı dövrdə bu amallar hələ formalaşmaqda olan dünyagörüş idi. 
Fikrimizcə, N.Nərimanovun siyasi mövqeyinin daim axtarışda olmasını da elə 
bununla izah etmək olar. Onun həyatda və siyasi fəaliyyətində nümunə götürə 
biləcəyi bir şəxs yox idi, çünki o da bir çox XIX-XX əsr Azərbaycan siyasətçiləri 
və ziyalıları kimi xalqımızın tarixində ilk cığır açanlardan idi. 
N.Nərimanov hələ 1896-cı ildə müsəlmanların maariflənməyə doğru 
getməsini, bunun üçün isə ana dilində qəzet nəşr olunmasını vacib bilmişdir (349, 1 
fevral 1896). 1899-cu ildə “Dilimiz haqqında” yazıda milli dilə münasibətin 
konsepsiyasını belə vermişdir: “Dilin qrammatikası müəyyənləşməli və dilin 
yayılması üçün qrammatikası və leksikası sadələşdirilməlidir. Azərbaycan dilini 
çətinləşdirən yazı qrafikamızda saitlərin olmamasıdır. N.Nərimanov belə 
fikirləşirdi ki, Azərbaycan dilini çətinliyə salan ərəb mənşəli sözlərdir. O deyirdi: 
“Savadlılarımız mollalardır, onların da əksəriyyəti ana dilində yaza bilmirlər. Onlar 
fars dilində savad alıblar və ərəb dilini çox aşağı səviyyədə bilirlər. Ayıb deyilmi? 
Belə halda biz özümüzə niyə türk deyirik, elə fars deyək, farslaşaq, ya da 
azərbaycanlı qalaraq öz ana dilimizi öyrənək”. O qeyd edirdi ki, “rus dilində də 
çoxlu yunan mənşəli sözlər vardır. Lakin ruslar yunan sözlərini öz milli qrafikaları 
ilə yazırlar və öz dillərinin qanunlarına tabe edirlər. Biz isə ərəb mənşəli sözləri 
57 
 
ərəb qrafikasına əsasən yazırıq, lakin türkcə ifa edirik. Bu da səhvlərə gətirib 
çıxarır”. 
N.Nərimanov məktəblərdə ana dilinin tədrisini çox vacib sayırdı (290, t.1, 
s.98). O, bir məqaləsində dilimizə hörmətin əsas təzahürü kimi sözlərin düzgün 
ifadə olunmasını qeyd edirdi (285, t.1, s.76). 1906-cı ildə “Həyat” qəzetində çıxmış 
“Bu gün” adlı məqaləsi onun milli ədəbiyyatımızda ana dilində ifadə olunmuş ən 
ali hissləridir (284, I c, s.98-101). N.Nərimanov 1916-cı ildə deyirdi: “Bir millət 
özünü tanımayınca hüququnu düşünməz. Tanımaq üçün də milli dil, milli məktəb, 
milli mətbuat, milli ədəbiyyat lazımdır. Bunların da meydana gəlməsi və tərəqqisi 
bizim üçün hürriyyətə bağlıdır...” (345, 20 yanvar 1916; 247). N.Nərimanov hələ 
çarizm dövründə türkdilli xalqlara qarşı yönəlmiş “assimilyasiya”, “ruslaşdırma”, 
“xristianlaşdırma” siyasətini açıq-aydın tənqid etmişdir. 1905-ci il inqilabının 
gətirdiyi dəyişikliklər arasında Rusiyanın türkdilli xalqlarının öz milli 
düşüncələrinə qayıdışını xüsusi vurğulamışdır: “1905-ci ildə “bahar” gəldi. 
İlminskilərin qələmləri sındı, ağızları yumuldu, illərlə bəslədikləri acı, zəhərli, 
vicdansız fikirləri məhv oldu”. Rusiyada türkdilli xalqlara rus dilində təhsil 
verməklə və onları xristianlaşdırmaqla məşğul olan ruslaşdırma siyasətinin 
ideoloqu və təşkilatçısı (345; 26 fevral 1916, № 243) İlminskinin tələbələrindən 
Smirnovun Qori seminariyasının inspektoru vəzifəsinə təyin olunmasına qarşı 
N.Nərimanov öz etirazını bildirmişdi (360, 14 iyun 1906). O, “Həyat” qəzetində 
silsilə məqalələrlə çıxış edərək Qori seminariyasının Azərbaycan bölməsini 
azərbaycanlılar yaşayan ərazilərə keçirmək məsələsini qaldırmışdır. Odessada 
universitet tələbəsi olarkən etdiyi çıxışların birində demişdir ki, millətinin 
maariflənməsi yolunda çalışmayan şəxs xalqının vicdansız və qeyrətsiz düşməni 
sayılmalıdır (298, t.1, s.58-59). N.Nərimanov ardıcıl olaraq məktəblərimizdə ana 
dilinin tədrisini, dərsliklərin hamısının ana dilində tərtib olunmasını tələb etmişdir. 
O, 1906-cı ildə “İrşad” və “Həyat” qəzetlərində silsilə məqalələrlə çıxış edərək fəal 
siyasi-publisistik fəaliyyətini davam etdirmişdir. Kommunist ideologiyasında 
N.Nərimanovun milli təmayülünün mənbələrindən biri də 1904-cü ildə yaradılmış 
“Hümmət” təşkilatında aktiv fəaliyyəti olmuşdur. Düzdür, “Hümmət” təşkilatı 
milliyyətcə azərbaycanlı fəhlələrin arasında kommunist ideologiyasını yaymaq və 
onları bu siyasi cərəyana cəlb etmək üçün yaradılmışdı. Amma bununla yanaşı, 
başqa sosial-demokrat təşkilatlarından fərqli olaraq bu təşkilatın məqsədi həm də 
kommunist təbliğatında və siyasətində Azərbaycanın milli və dini adət-ənənələrini 
qorumaq idi. 1905-ci il hadisələri Rusiyada demokratikləşmə proseslərinə, 1917-ci 
ildə baş verən fevral inqilabı isə milli hərəkatlara böyük təkan verdi. Maraqlıdır ki, 
hümmətçi bolşeviklər nəinki Cənubi Qafqaz müsəlmanlarının milli komitəsinə üzv 
oldular, hətta sədrliyə də bolşevik Sultan Məcid Əfəndiyev seçildi. Daha bir amil 
də N.Nərimanovun milli təmayülçü kommunist kimi formalaşmağında böyük rol 
oynamışdır. O da 1918-ci ildə Bakıda milli qarşıdurma hadisələri olmuşdur. 
N.Nərimanovun fikrini cəlb edən hadisələrin ən vaciblərindən biri erməni və rus 
58 
 
bolşeviklərinin erməni daşnakları ilə türklərə və müsəlmanlara qarşı ittifaq 
yaratmaları, yəni birgə cəbhə təşkil etmələri idi. N.Nərimanov bu hadisələrdə 
özünü sadəcə sovet hakimiyyəti uğrunda mübarizə aparan bir bolşevik kimi deyil, 
milli təəssübkeş olan bir siyasətçi kimi göstərmişdir. Bu haqda onun müasirləri 
konkret olaraq yazırdılar ki, N.Nərimanov həbs olunmuş Azərbaycan zabitlərindən 
əksinqilabçı kimi qiymətləndirilən general Talışinskinin və polkovnik Səlimovun 
bolşeviklərin həbsindən azad olunmalarına cəsarətlə nail olmuşdur. Sonralar 
N.Nərimanov mərkəzlə və solçu kommunistlərlə mübahisələrində Azərbaycanın 
milli maraqlarını qoruyarkən tez-tez xatırlayırdı ki, bizim siyasətimiz 1918-ci il 
hadisələrinin bir daha baş verməməsinə yönəldilmişdir. 1918-ci ilin mart qırğını 
bütün Azərbaycan ziyalılarında olduğu kimi, hümmətçi kommunistlərdə də milli 
təmayüllü ruhu inkişaf etdirmişdir. Ə.Əhmədovun fikrincə, 1917-ci ilə qədər 
Azərbaycan fəhlələrində milli həmrəylik sinfi həmrəylikdən, 1918-ci il 
hadisələrindən sonra isə milli həmrəylik partiya həmrəyliyindən üstün idi. 20-ci 
illərə qədər isə hümmətçi bolşeviklər bir çox hallarda Azərbaycanın liberal-
demokratik burjua partiyaları ilə birgə cəbhədən çıxış etməyə üstünlük verirdilər 
(265, v.16). Belə ənənələrə əsaslanan N.Nərimanov hakimiyyətə gəlmiş və milli 
təmayülçü adı ilə tarixdə qalan siyasətini həyata keçirmişdir. 
Bu bir tarixi həqiqətdir ki, N.Nərimanov kommunist ideologiyasına, 
sosialist sisteminə, Rusiyada baş vermiş 1917-ci il oktyabr hadisələrinin vədlərinə 
inanmış və bunların nəticəsi olaraq Leninlə əməkdaşlığa girmişdir. Sonrakı siyasi 
proseslər N.Nərimanovun siyasi baxışlarını dəyişmişdir. 
Avropada yaranmış sosial yönümlü kommunizm ideyası və onun real 
təcəssümü olan sosialist sisteması nəzəriyyə şəklində yayıldıqca N.Nərimanov 
bunlara inanmış və Azərbaycan xalqının mənafeləri naminə istifadə etməyi 
düşünmüşdür. Rusiya bolşevikləri tərəfindən bu ideyalar ilk əvvəl Türküstanda, 
sonra isə Azərbaycanda reallaşmağa başladıqda N.Nərimanov onlarla yollarının 
ayrıldığını görərək öz yolunu müəyyənləşdirməyə çalışmış və bunu rəsmi bəyan 
etmişdir. Beləliklə, N.Nərimanov sovet hakimiyyətinin və bolşevizmin mənfi 
keyfiyyətlərini tez üzə çıxararaq mübarizəsinə başlamışdır. Azərbaycanda 
yaranmaqda olan sovet hakimiyyətinə başçılıq etməyə razılaşarkən o, xalqını baş 
verə biləcək qanlı-qadalı hadisələrdən qurtarmağı və dövlətçiliyin dönməzliyini 
düşünmüşdür. 
Bəs, N.Nərimanov nəyə əsaslanaraq Leninə inanmış və onunla əməkdaşlığa 
girmişdir? N.Nərimanov vəziyyəti bütün dərinliyi ilə qiymətləndirmişdir. Tarixi 
sənədlərin araşdırılması sübut edir ki, N.Nərimanov bolşeviklərin hiylələrindən də 
xəbərdar olmuşdur. Bəs, onda N.Nərimanovun inamı nə üzərində qurulmuşdu? 
N.Nərimanovun əsas məqsədi, imkan daxilində Azərbaycanı bolşevik inqilabının 
qanlı-qadalı hadisələrindən xilas etmək, Rusiyada yaranmış sinfi mübarizədən 
doğan vətəndaş müharibəsinin Azərbaycanda təkrarlanmasına yol verməmək, sovet 
sistemini dinc yolla qurmaq, Azərbaycan neftinə sahib olmaq, Rusiya ilə ittifaq 
59 
 
bağlayıb Azərbaycanın müstəqilliyini qorumaq, Azərbaycanın xarici dövlətlərlə, 
xüsusilə də Türkiyə ilə əlaqələrini yaratmaq olmuşdur. Bütün bunları həyata 
keçirmək üçün N.Nərimanov özünə güvənir, hökumətə daxil olan həmkarlarına və 
xalqının iradəsinə inanırdı. Aparılan təhlil göstərir ki, hakimiyyətə gəldiyi ilk 
gündən N.Nərimanovun əsas məqsədi Azərbaycan xalqında geniş təfəkkür, vətənə 
sahiblik, milli özünüdərketmə kimi keyfiyyətləri tərbiyələndirmək olmuşdur. 
Hakimiyyətin dəyişməsinə baxmayaraq, N.Nərimanov Azərbaycanın müstəqil 
olaraq qalacağına ümidini itirməmişdir. 
N.Nərimanovun tarixi missiyasını o dövrdə Azərbaycanda və dünyada 
mövcud olan iqtisadi, siyasi və hərbi vəziyyəti nəzərə almadan qiymətləndirmək 
mümkün deyildir. M.Qasımov şəraiti təhlil edərək yazır ki, bu zaman 
Azərbaycanın beynəlxalq vəziyyəti bütövlükdə beynəlxalq vəziyyətin tərkib hissəsi 
idi (9, s.29). Belə bir tarixi şəraitdə dünyanın aparıcı dövlətlərinin dəstəyinə 
baxmayaraq Azərbaycan Xalq Cümhuriyyətinin çıxılmaz vəziyyətə düşdüyünü 
nəzərə almadan N.Nərimanovu bolşeviklərlə razılaşıb hakimiyyətə gəldiyinə görə 
günahlandırmaq tarixi gerçəkliyi özündə əks etdirmir. Sual olunur: O, hakimiyyətə 
gəlməsəydi rus qoşunu Azərbaycana gəlməyəcəkdimi, yaxud bolşeviklər 
Azərbaycanı bolşevikləşdirmək fikrindən və ya Azərbaycan neftinə sahib olmaq 
arzusundan əl çəkəcəkdilərmi? Ə.Qarayev, M.Hüseynov, yaxud hər hansı başqa 
azərbaycanlı bolşevik-kommunist hakimiyyətə gəlsəydi, Azərbaycan xalqı üçün 
dahamı münasib olacaqdı, yaxud qan tökülməyəcəkdimi? Həmin məqamda kimsə 
tarixi məsuliyyəti öz boynuna götürməli və xalqını, vətənini daha ağır bəlalardan 
qorumalı idi. Bütün bunları bilərək N.Nərimanov ağır və ziddiyyətli bir missiyanı 
öz boynuna götürmüşdür. 
Həm N.Nərimanov, həm də AXC rəhbərləri belə düşünürdülər ki, söhbət 
müstəqil Azərbaycan Xalq Cümhuriyyətinin dağılmasından deyil, sadəcə bir 
hökumətin o biri hökumətlə əvəz olunmasından gedir. Elə bu səbəbdən AXC 
rəhbərləri öz hökumətlərini mübarizəsiz və qan tökmədən təhvil verdilər. Onlar 
siyasi fəaliyyətlərini müxalifətdə qalaraq davam etdirmək fikrində idilər, lakin real 
həyat buna imkan vermədi. AXC rəhbərlərinin bəziləri - F.Xoyski, N.Usubbəyov, 
H.Ağayev elə 1920-ci ildə, bəziləri isə bir qədər sonra qətlə yetirildilər. 
N.Nərimanov İnqilabi Komitənin sədri olaraq hakimiyyətə gəlsə də tam 
səlahiyyətlərə malik deyildi. O, əslində bolşeviklərin içində müxalifətə çevrildi. 
Azərbaycanda N.Nərimanovun rahat fəaliyyət dövrü çox qısa olmuşdur. Sovet 
Azərbaycanında hakimiyyətdə N.Nərimanovun başçılıq etdiyi Müvəqqəti İnqilab 
Komitəsi və Xalq Komissarları Soveti olsa da, qısa bir müddətdən sonra 
hökmranlıq Azərbaycan Kommunist Partiyası Mərkəzi Komitəsinin əlinə 
keçmişdir. Lenin və Stalinin yaratdıqları sosialist dövlətinin xüsusiyyəti ondan 
ibarət idi ki, bu, qanunlardan daha çox partiya iradəsinə əsaslanırdı. Azərbaycanda 
da məhz Kommunist Partiyası 1920-ci ildən 1930-cu illərin ortalarına qədər 
rusların və ermənilərin əlində idi. 1920-ci il fevralın 11-də keçirilən Azərbaycan 
60 
 
Kommunist Partiyasının təsis qurultayında M.Hüseynov partiyaya rəhbər seçildi. 
Lakin qurultaydan sonra partiyanın fəaliyyət strukturları yaranmadı. Bu iş 
Azərbaycanda sovet hakimiyyəti qurulandan sonra baş verdi. Partiyaya isə 
M.Hüseynov deyil, başqaları rəhbərlik etdilər. Partiya rəhbərləri içərisində 
azərbaycanlılar, demək olar ki, yox idi. ARSPİHDA-nın məsul işçilərinin 
topladıqları sənədlərə görə, Azərbaycan Kommunist Partiyasına M.C.Bağırova 
qədər aşağıdakı şəxslər rəhbərlik etmişlər - V.İ.Naneyşvili (23 iyul - 8 sentyabr 
1920), E.D.Stasova (9 sentyabr - 15 sentyabr 1920), V.E.Dumbadze (15 sentyabr - 
24 oktyabr 1920), Q.N.Kaminski (24 oktyabr 1920 - 24 iyul 1921), S.M.Kirov (24 
iyul 1921 - 20 yanvar 1926), L.İ.Mirzoyan (21 yanvar 1926 - 11 iyul 1929), 
N.F.Qikalo (11 iyul 1929 - 4 avqust 1930), V.İ.Polonski (18 avqust 1930 - 6 fevral 
1933), R.Q.Ruben (6 fevral 1933 - 10 dekabr 1933) (261). 
N.Nərimanov üçün Azərbaycanda çıxılmaz vəziyyət yaranmışdı. 
Azərbaycan Kommunist Partiyası Mərkəzi Komitəsinin səlahiyyətləri gündən-günə 
artır, onunku isə azalırdı. Xalqla N.Nərimanov arasında süni sədlər yaranırdı. 
Kommunist Partiyasının müxtəlif səviyyəli toplantılarında onun ünvanına müsbət 
bir söz demək, hətta adının çəkilməsi belə qadağan idi. N.Nərimanovun Xalq 
Komissarları Sovetinin sədri vəzifəsindəki fəaliyyəti hələ o, sağ olarkən də 
bolşevik ideologiyasına zidd və qeyri-məqbul hesab olunurdu. Ortodoks-
bolşeviklərin təşəbbüsü ilə N.Nərimanovun Kommunist Partiyasının sıralarından 
xaric olunması məsələsi qaldırılmışdı. Öz həmvətənləri olan kommunistlərdən 
Ağazadə qardaşları hətta N.Nərimanovu güllələməyi təklif etmişdilər. 
N.Nərimanov isə özünün tarixi missiyası haqqında oğlu Nəcəfə məktubunda 
yazırdı: “Mənim qəlbim ona görə narahat idi ki, bəşəriyyətə heç olmasa müəyyən 
bir fayda vermək istəyirdim və ona cəhd göstərirdim”. 
Xalq Komissarları Sovetinin sədri vəzifəsində işləyərkən mübarizə edərək 
lazımi nəticə əldə edə bilməməyi haqda N.Nərimanovun etirafları var. Bu da ondan 
irəli gəlirdi ki, o zaman Azərbaycanda və xüsusən də Bakıda baş verən hadisələrə 
təsir edə biləcək bir neçə güc mərkəzi mövcud idi. Bunlar Moskvanın mərkəzi 
orqanları (Stalin, Çiçerin, Yaroslavski), Kommunist Partiyasının Cənubi Qafqaz 
Komitəsi (Orconikidze), Azərbaycan Kommunist Partiyasının Mərkəzi Komitəsi, 
Bakı şəhər və rayon partiya komitələri (S.Kirov [Yazılarda, arxiv materiallarında 
Kirovla Nərimanov arasında birbaşa münaqişəyə az rast gəlinir. Bu o deməkdirmi 
ki, bunların arasında tam əmin-amanlıq hökm sürürdü? - Yox! Sadəcə o zamanlar 
partiyanın direktivlərindən biri o idi ki, yerli millətçiliyə qarşı məhz yerli millətə 
aid olan kommunistlər mübarizə aparmalı idilər. Bunlardan istifadə etmək 
Kommunist Partiyasının aparıcı üsullarından idi. Bu mövqeyini Stalin qətiyyən 
gizlətmirdi.] (135, t.5, s.266-268), Lominadze, Stasova, Mirzoyan (onun haqqında 
N.Nərimanov Stalinə demişdi ki, “cəsusu olan və ancaq xəbərçiliklə məşğul olan, 
onun fəaliyyətini tənqid edənlərə qarşı vəzifəsindən intiqam silahı kimi istifadə 
edir” (316, s.401), Sarkis Danelyan, Artak Stamboltsyan, Şatunovskaya), 
61 
 
Azərbaycanda çıxan rəsmi mətbu orqanlar (R.Axundov, Lipşits), XI Qırmızı 
ordunun Siyasi İdarəsinin xüsusi şöbəsi (Pankratov), Mərkəzdə və Azərbaycanda 
fəaliyyət göstərən bir çox ermənilər və ermənipərəst qüvvələr (A.Mikoyan başda 
olmaqla), Azneft birliyi (Serebrovski) və nəhayət, N.Nərimanov hökumətinin 
üzvləri, 1920-ci ilin aprelində Azərbaycan Xalq Cümhuriyyəti parlamentinin üzvü 
olmuş Ə.Qarayev, M.Hüseynov, R.Axundov və başqaları idilər. 
Lenin, Stalin, Orconikidze, Kirov, Mikoyan, Mirzoyan, Sarkis, Çiçerin, 
Lominadze və başqaları ilə yanaşı, ilk əvvəl, elə hökumətə daxil olan həmkarları, 
öz soydaşları N.Nərimanovun əleyhinə olmuşlar. Nərimanovun bu soydaşları öz 
şəxsi siyasi maraqlarını milli maraqlardan, partiyaya sədaqətlərini isə milli 
dövlətçiliyə sədaqətdən üstün tutmuşlar. Tarixi sənədlər sübut edir ki, 
Azərbaycanda sovet hakimiyyəti qurular-qurulmaz N.Nərimanovla bolşevik 
həmkarları arasında fikir ayrılığı yaranmışdır. Əliheydər Qarayev, Mirzədavud 
Hüseynov sovetlərə zidd gedənləri mühakiməsiz güllələməyi tələb etdikləri halda, 
N.Nərimanov onlar haqqında yalnız araşdırma apardıqdan sonra hökm çıxarmağı 
qərara almışdır. N.Nərimanov Azərbaycanın müstəqilliyinin, onlar isə 
Azərbaycanın “sovet Rusiyasına birləşdirilməsinin” tərəfdarı olmuşlar. 
N.Nərimanov əleyhdarları tərəfindən mühasirəyə alınmışdı. Anastas 
Mikoyan deyirdi: “Biz N.Nərimanovu elə mühasirəyə almalıyıq ki, o, bizim 
təsirimiz altında olsun..., çox da öz nüfuzundan istifadə edə bilməsin” (316, s.408). 
Azərbaycandan gedərkən N.Nərimanov heyfsilənmişdir ki, Azərbaycan bu 
vicdansız fırıldaqçıların əlində oyuncağa çevriləcəkdir (316, s.441). Bütün 
çətinliklərə baxmayaraq, N.Nərimanov öz mövqeyini gizlətməmiş, ətrafına 
tərəfdarlarını toplamışdır. Hətta o dövrdə “Nərimançılıq” adı ilə tanınan milli 
təmayülçü bir qrupun mövcudluğu haqqında söz-söhbət gəzmişdir. Rafael 
Hüseynov özünün “Üç baş nazir” əsərində yazır: “F.Xoyski də, N.Nərimanov da 
başçılıq etdikləri hökumətlərin, təşəbbüsçüsü olduqları dövlətin modelini 
quruculuq işlərini görə-görə axtarırdılar. Onların həyata keçirmək üçün hazır 
modelləri yox idi. Onlar üçün yeni dövlətin nəzəri və təcrübi modeli paralel 
doğulurdu”. 
Azərbaycanda sovet hakimiyyəti bəyan ediləndən az sonra Bakıya gələn 
N.Nərimanovun ilk qərarı respublikada ayaq tutub yeriyən qanlı-qadalı “talan 
həftəsinin” kökünü kəsmək olmuşdur. Bir müddət sonra o, “öz hakimiyyət 
hüququ”ndan istifadə edərək, müsadirəni dayandırmış və hər kəsin könüllü sürətdə 
artıq şeyini təhvil verməyini elan etmişdir. Bu, böyük nəticə verdi. Əhali dəfələrlə 
qəbul vaxtının uzadılmasını xahiş edirdi. N.Nərimanov xüsusi əmrlə müsadirə 
komissiyasının zor işlədən üzvlərini məhkəməyə vermişdir. 
O dövrdə güc mərkəzlərinin hərəsinin öz marağı var idi. Amma 
N.Nərimanova qarşı yönələn məsələlərdə və bu məsələlərin həllində bu şəxsləri 
açıq-aydın “antinərimanov” mövqeyi birləşdirirdi. Başqa bir güc mərkəzi də 
62 
 
mövcud idi ki, bu da N.Nərimanovun özü və onun şəxsiyyəti idi. Xalq 
N.Nərimanovu sevir, hörmət edir və dəstəkləyirdi. 
N.Nərimanovun bacarıqlı dövlət xadimi kimi qiymətləndirilməsinə əsas 
verən tarixi sənədlər vardır. 1921-ci il fevralın 7-də Türkiyə Böyük Millət Məclisi 
N.Nərimanovu Azərbaycan Xalq Komissarları Sovetinin sədri vəzifəsində 
fəaliyyətinə və xüsusən də Azərbaycan-Türkiyə əlaqələrinin möhkəmlənməsi 
işində xidmətlərinə görə “Fəxri qılınc”la təltif etmiş və bunun üçün Azərbaycana 
xüsusi bir heyət göndərilməsini qərara almışdır (331, 10 fevral 1921, № 32). 1921-
ci il aprelin 28-də N.Nərimanov Atatürkü Antanta üzərində böyük qələbə 
münasibətilə təbrik etmişdir (350, 28 aprel 1921, № 70). Mustafa Kamal Atatürk 
N.Nərimanova TBMM adından türk xalqının milli istiqlal uğrunda mübarizəsində 
verdiyi dəstəyə görə minnətdarlıq hissi ilə dolu teleqram göndərmişdir (335, 10 
iyul 1921, № 153). 1921-ci ilin oktyabrında Azərbaycanın Ankarada səlahiyyətli 
nümayəndəsi İ.Əbilov öz diplomatik etimadnaməsini Atatürkə təhvil verərkən, 
N.Nərimanovun adından üzərində “Türk inqilabının qəhrəmanı Mustafa Kamal 
Paşaya” yazılmış “Qızıl Qafqaz qılıncı”nı təqdim etmişdir (344, 23 oktyabr 1921). 
V.Quliyev “Nəriman Nərimanov və Əhməd Ağaoğlu” adlı məqaləsində 
haqlı olaraq yazır ki, “ziyalılarımızın “bolşevik” N.Nərimanova üz tutması 
sonuncunun siyasi mənsubluğundan və ideya yönümündən asılı olmayaraq 
Azərbaycan ziyalıları arasında populyarlığından, millətin lideri və ağsaqqalı kimi 
tanınmasından irəli gəlirdi” (14, s.285). V.Quliyevin fikrincə, görkəmli şərqşünas, 
ictimai xadim 1920-ci ilə qədərki dövrdə “Həyat”, “İrşad”, “Tərəqqi” qəzetlərinin 
redaktoru olmuş “Əhməd Ağaoğlu sovet Azərbaycanında “bolşevik” 
N.Nərimanovun rəhbərliyi altında vətən və millət üçün işləməyi gərəkli və 
mümkün sayırdı” (14, s.289). Ömrünün ən məhsuldar illərini Türkiyədə keçirmiş 
və Atatürklə geniş əlaqədə olmuş böyük mütəfəkkir Əhməd Ağaoğlu 
N.Nərimanova yazdığı məktubunda deyirdi: “Sizin kimi doğru və səmimi bir 
şəxsin, bütün türk aləminin və xüsusən də türk mühitinin keçirməkdə olduğu bu 
günkü fəci böhran zamanı Azərbaycanın başında olması bütün türk aləmi üçün 
xeyirli bir əlamətdir. Siz orada qüvvətli bir məqam sahibi kimi iş başındasınız, mən 
də Ankara rəislərinin qulluğundayam və ikimiz də daşıdığımız fikir və qənaətlər 
içində hər şeydən üstün olan türklüyə xidmətdəyik. Budur, məsafələrin uzaqlığına 
baxmayaraq, bizi birləşdirəcək və təmin edəcək qayə!” (21, 19 iyun 1921, № 109). 
1997-ci ildə Türkiyədə nəşr olunan kitabda qeyd olunur ki, “Türk Ocağının” 
Ankarada açılışı ilə ilgili olaraq bir konuşma yapan Mətbuat Müdürü Ahmed 
Aqayev, Marks ve Lenin teorilerinin öneminden söz ettikden sonra sözlerini şöyle 
bitirdi: “Rusiyda bolşevizmin hayata uyğulanması Marks ve Lenin teorilerinin 
doğruluğunu ispatladı” (81, s.209-210). N.Nərimanovun dövlətçilik qabiliyyəti əsər 
boyu açılır. 
XI Qırmızı ordunun Azərbaycana yeridilməsində N.Nərimanovun rolu 
olmuşdurmu? Mənbələrin araşdırılması göstərir ki, Nərimanov milli hökumətə 
63 
 
qarşı üsyan qaldırmamışdır. Ümumiyyətlə, AXC-yə qarşı üsyan baş verməmişdir. 
N.Nərimanov hakimiyyətə gəlsəydi də, gəlməsəydi də sovet ordusu Azərbaycana 
gəlməli idi. AXC rəhbərliyinə belə məlumat verilmişdi ki, XI Qırmızı ordu guya 
Anadoluya doğru getməlidir. Hətta XI Qırmızı ordunun tərkibində türk zabitləri də 
çalışırdı. Tarixi gerçəklik isə ondan ibarət idi ki, bu ordu Anadoluya getmək 
fikrində deyildi. Xalqı yalnız belə sözlərlə sakitləşdirməklə əsas məqsəddən diqqəti 
yayındırmaq olardı. Bu, əsl mənada təcavüzkar ordu idi. Bolşeviklər tərəfindən 
hədəf düz seçilmişdi. Rusiya hökuməti yaxşı başa düşürdü ki, Türkiyəyə yardım 
adı altında Azərbaycana maneəsiz daxil olmaq mümkündür. M.Qasımov yazır ki, 
“ingilislərin bolşevizmi beşiyində boğmaq, türk torpaqlarına sahib olmaq istəkləri 
Ankara ilə Moskvanı müttəfiqə çevirirdi. Türkiyəni sevən Azərbaycan xalqında 
ictimai rəyi ingilislərin əleyhinə yönəldirdi, bolşeviklərin Azərbaycanda nüfuzunu 
artırırdı” (9, s.61). Azərbaycan xalqı Türkiyəyə qarşı hər hansı təcavüzkarlığı ağrılı 
qəbul edirdi və ona yardım etməyə hazır idi, “Əsrimizin Səyavuşu” əsərində 
M.Rəsulzadə də bunu etiraf edirdi (57, s.55). O dövrə aid Böyük Britaniya Xarici 
İşlər Nazirliyinin məlumatları da təsdiq edir ki, rus sovet rəhbərliyinin Azərbaycan 
ərazisi üzərindən göndərilən rus qoşununun türk qoşunu ilə birləşib Ermənistanla 
müharibəyə başlaması fikri də mövcud olmuşdur (280). Sual olunur: AXC 
rəhbərliyi XI Qırmızı ordu qarşısına nədən qoşun çıxarmadı? Dövrün arxiv və 
rəsmi sənədlərinin öyrənilməsi bunun bir neçə səbəbi olduğunu təsdiq edir. Əsas 
səbəbi isə Azərbaycan milli ordusunun Qarabağda və Zəngəzurda döyüş 
vəziyyətində olması idi. F.Xoyski bildirirdi ki, “şimaldan təhlükə və ölkənin 
vəziyyətinin ağır olmasına baxmayaraq” onlar ordunu Qarabağdan çıxara 
bilməzlər, çünki Zəngəzur istiqamətindən yeni hücum olmayacağına əmin 
deyildirlər (238, v 29). Sözsüz ki, Azərbaycan milli ordusunu Qarabağ cəbhəsindən 
çıxarıb rus ordusuna qarşı qoymaq olardı. Amma bu halda Azərbaycan Qarabağı 
birmənalı itirmiş olardı. Deməli, tarixi sənədlər sübut edir ki, AXC rəhbərliyi haqlı 
olaraq hakimiyyətlərini deyil, Qarabağı qorumağa üstünlük vermişdir. Həm 
beynəlxalq, həm də daxili vəziyyət elə idi ki, XI Qırmızı ordu hökmən 
Azərbaycana daxil olacaqdı. Azərbaycanın müstəqilliyini tanıyan Paris 
konfransının iştirakçıları olan dövlətlər Azərbaycanı qorumaq üçün heç bir əməli 
hərbi tədbir görmək fikrində deyildilər. Onlar düşünürdülər ki, Azərbaycanın 
müstəqilliyini tanımaqla onun müdafiəsi üçün lazımi hüquqi tədbirlər görmüşlər, 
xalq özü öz müstəqilliyini müdafiə etməlidir. Bu dövlətlərin xalqları müharibədən 
bezmişdilər. Azərbaycan Xalq Cümhuriyyəti isə düşmüş olduğu ağır böhran 
şəraitində, həm hərb, həm də sülh yolu ilə öz iqtidarını qorumaq imkanında deyildi. 
Azərbaycanın müstəqilliyini qorumaq üçün əlverişli beynəlxalq şərait yox idi. 
Cənubi Qafqazda mövcud olan üç dövlət arasında yekdillik hökm sürmürdü. 
Ermənistan ilə Azərbaycan arasında ərazi problemləri üstündə müharibə gedirdi. 
N.Usubbəyov ingilis diplomatı Q.Uordropla 1919-cu ilin sentyabrında olan 
görüşündə deyirdi ki, Ermənistanın Azərbaycan ərazilərinə iddialarını Azərbaycan 
64 
 
təkbaşına həll edə bilmir, bu səbəbdən o, Böyük Britaniya, yaxud Amerikanın 
vasitəçiliyini məmnuniyyətlə qəbul edərdi (282). Belə bir vəziyyətdən Azərbaycan 
üçün yeganə çıxış yolu yarana biləcək ziyanı azaltmaq və yaranmaqda olan 
vəziyyəti nəzarət altına alaraq mümkün qədər qansız-qadasız ötüşmək idi. 
N.Nərimanov məhz bu istəklə vəziyyətə müdaxilə etmiş və məsuliyyəti boynuna 
götürmüşdür. 
N.Nərimanovun AXC xadimlərinə münasibəti səciyyəvidir. N.Nərimanov 
Azərbaycan Xalq Cümhuriyyətinin hərbi rəhbərləri olan generalları - Ə.Şıxlinskini 
və S.Mehmandarovu özü zaminə götürərək ölümdən qurtarmışdır. Əliağa Şıxlinski 
xatirələrində yazırdı ki, nəinki onları, hətta “bütün zabitləri” azad edib ailələri ilə 
birlikdə Moskvaya göndərdilər (432, s.189). 1921-ci ilin yayında Ə.Şıxlinski 
Azərbaycan hökumətinin xahişi ilə Azərbaycan Hərbi Komissarlığının 
sərəncamına çağırılır. O, Baş Qərargaha, sonra isə, komandir heyəti hazırlayan 
məktəbə rəis təyin olunur. Azərbaycan Xalq Cümhuriyyəti ordusunda qulluq etmiş 
Abdulla Şəfiyevin xatirələrindən məlum olur ki, N.Nərimanov ancaq AXC 
generallarına deyil, aşağı rütbəli zabitlərə də qayğı göstərmişdir. A.Şəfiyevin 
yazdığına görə N.Nərimanov milli alay təşkil etdiyi zaman oraya siyasi 
mənsubiyyətindən asılı olmayaraq Azərbaycan zabitlərini toplamışdır. Bu alay 
sovet hissəsi olsa da, Müsavat mahnıları oxuyurdu. A.Şəfiyev xatirələrində yazır 
ki, N.Nərimanov Azərbaycandan uzaqlaşdırılandan sonra bu alay tamam ruslaşdı. 
Komandir heyəti rus, erməni və b. millətlərin nümayəndələrindən təşkil edildi 
(402). 
N.Nərimanov gənclik illərində dostluq etdiyi, sonralar fərqli siyasi 
əqidələrinə görə yolları ayrıldığı M.Rəsulzadənin millətimiz qarşısında 
xidmətlərini nəzərə alaraq onu həbsdən azad etdirib, şəxsən özü Moskvaya yola 
salmışdır (bu hadisədə Stalinin də müsbət rolu olmuşdur). M.Rəsulzadə həbsdə 
olarkən təsadüfən əlinə düşən qəzetdəki bir məqalə haqqında yazırdı: “Azərbaycan 
sovet hökumətinin sədri dr. N.Nərimanovun imzası ilə ilk səhifədə rəsmi bir 
məlumat vardı. Məlumatın xatirimdə qalan mətnini əslinə yaxın bir şəkildə burada 
nəql edirəm: M.Rəsulzadəni vilayətlərdə hər cür təhlükədən qorumaq məqsədilə 
sovet hökuməti onun paytaxta gətirilməsinə qərar vermişdir. Burada isə həyatı 
əmniyyət altındadır, əhalinin bu xüsusda əmin olmasını və həyəcana düşməməsini 
tövsiyə edirik” (58, s.23). Bu məlumat, bir tərəfdən, N.Nərimanovun böyüklüyünü, 
M.Rəsulzadəyə olan hörmətini, digər tərəfdən, xalqın Rəsulzadə sevgisini özündə 
əks etdirir. Qəzetdəki bu məlumatla N.Nərimanovun guya H.Əmioğlunun 
ultimatumuna cavab verdiyi ehtimal olunur. Tarixi gerçəklik bu ehtimalın tam 
əsassız olduğunu sübut edir. Birincisi, bu, ona cavab kimi verilsəydi elə özünün 
nəzərinə çatdırılardı, qəzetə verilməzdi. İkincisi, N.Nərimanovun bu bəyanatı hələ 
Stalinin M.Rəsulzadəyə göstərdiyi qayğıdan əvvəl verilmişdir. Deməli, bu, tam 
mənada N.Nərimanovun M.Rəsulzadəyə şəxsi münasibətinin təzahürüdür. 
Məlumatın qəzetə verilməyinin səbəbi isə N.Nərimanovun mürəkkəb dövrdə 
65 
 
M.Rəsulzadəyə olan münasibətini, öz iradəsilə etmək istədiyini xalqın tələbi 
pərdəsi altında təqdim etməsi ilə əlaqədardır. Digər tərəfdən yenicə qurulmuş sovet 
hakimiyyətinin H.Əmioğlunun tələbi ilə təşvişə düşməsi o qədər də inandırıcı 
deyildir. 
Bolşevik inqilabının ilk dövründən Moskvada güclü dəstəyi olan erməni 
siyasətçilərinin Bakını Azərbaycandan ayırmaq və ən azı erməniləşmiş müstəqil bir 
vilayət şəklində Rusiya tərkibinə daxil etmək barədə məkrli planları var idi. 
Bolşeviklərin ermənilərlə birgə siyasəti, hələ Şaumyanın rəhbərliyi altında təşkil 
olunmuş Bakı Kommunası dövründə mahiyyətcə üç vəzifəyə xidmət edirdi: 
Bakının milliyyətcə azərbaycanlı əhalisini qırıb tükətmək və didərgin salmaq yolu 
ilə yox etmək; Bakını faktiki və hüquqi olaraq Azərbaycandan ayırmaq; Bakını 
erməniləşdirmək. Almaniyanın İstanbuldakı səfiri Bensdorf o dövrdə Bakıda baş 
verən hadisələr haqqında deyirdi ki, onlar “daha çox erməni hərəkatıdır, nəinki 
bolşevik hərəkatı” (214, v.2). Hətta Şaumyan belə vurğulayırdı ki, Bakı 
Azərbaycanın paytaxtı elan olunsa, “Zaqafqaziya Rusiya üçün itirilmiş olar” (139, 
s.260). Şaumyan məqsədini gizlətmədən deyirdi ki, biz 1918-ci ildə düşünülmüş 
şəkildə milli qırğına getdik, “əgər müsavat qalib gəlsəydi, Bakı Azərbaycanın 
paytaxtı elan olunacaqdı” (147, s.246). Şaumyan başda olmaqla ermənilərin və 
bolşeviklərin bu birgə cəhdləri o dövrdə uğursuzluğa düçar olsa da, bolşeviklər 
hələlik bu fikirlərindən dönmədilər. 1918-ci ildə G.V.Çiçerin rəsmi bir toplantıda 
“Bakı qəzasının həmişəlik olaraq Rusiyada qaldığını” hətta bəyan etmişdi (157, t.1, 
s.465). Bu, Azərbaycanın Xəzər sahillərindən tamamən məhrum olması demək idi. 
Sovet hakimiyyəti qurulandan sonra Azərbaycanın sərhədləri sənədləşmiş və Bakı 
paytaxt elan olunmuşdursa da, nə ermənilər, nə də onları dəstəkləyən bolşeviklər 
öz iddialarından əl çəkməmişdilər. N.Nərimanov bu plandan yaxşı xəbərdar 
olduğundan onlara qarşı açıq-aşkar mübarizə aparmışdır. Bakıya gəlməzdən əvvəl 
Bakı və Azərbaycanın vahid siyasi qurum olmağı haqda məsələni V.Leninin 
qarşısında çox sərt şəkildə qoymuş və “düz bir saat bu haqda danışmışdır”. Burada 
ən maraqlı cəhət bu olmuşdur ki, N.Nərimanov Bakının və Azərbaycanın vahid 
siyasi qurumda birləşməsinin vacibliyini V.Leninə bildirərkən 1918-ci ilin acı 
nəticələrinə istinad etmişdi. Nəhayət, V.Lenin onunla razılaşmışdı. Sonralar Stalin 
də N.Nərimanovun bu fikri ilə razılaşdığını bildirmişdi (329, v.158). 
N.Nərimanov 1923-cü ildə Stalinə yazdığı məktubda 1919-cu ildə olduğu 
kimi öz qəti mövqeyini bildirərək Bakı şəhərinin Azərbaycansız yaşaya 
bilməyəcəyini, bu şəhərin Azərbaycanın ayrılmaz bölgəsi olduğunu vurğulamış və 
məktubunda belə cümlə işlətmişdir: “Biz bütöv Azərbaycanı Bakısız saxlamaq 
iqtidarında deyilik” (316, v.430). N.Nərimanov bildirirdi ki, Azərbaycana və o 
cümlədən Bakıya ermənilər deyil, azərbaycanlılar rəhbərlik etməli idilər. O həmin 
mövqedən çıxış edərək çevrilişin lap əvvəlindən Bakı Komitəsinin Mikoyan, 
Sarkis, Mirzoyan tərəfindən qəsdən tutulduğunu qeyd etmişdir. Ermənilərin 
siyasətinə dəstək verənlərdən biri də Orconikidze idi. N.Nərimanov onunla da ciddi 
66 
 
mübarizə aparmışdır və Orconikidze haqqında demişdir: “Orconikidzenin 
nəzəriyyəsinə görə, əlbəttə, azsaylı Azərbaycan əhalisini müntəzəm olaraq qırıb 
məhv etmək olar, lakin respublika kimdən ibarət olacaqdır?”. Azərbaycanın milli 
və dövlətçilik maraqlarını qoruyan Nərimanovun sərt siyasətini Orconikidze 
“panislamizm siyasəti”nin təzahürü kimi qiymətləndirmişdir. Belə ittihamlar 
N.Nərimanovu öz yolundan heç bir vəchlə çəkindirməmişdir. O deyirdi: “Mənim 
zərrə qədər şübhəm yoxdur ki, Serqo və Stalinin simasında Rusiya Kommunist 
Partiyasının Mərkəzi Komitəsi biz türklərə etibar etmir və Azərbaycanın taleyini 
erməni daşnaklarına tapşırır. Bunun nə kimi nəticələr verəcəyini demək çətindir, 
lakin bu baş tutsa, bütün məsuliyyət Serqo və Stalinin üzərinə düşəcəkdir” (316, 
s.441).  
N.Nərimanovun Azərbaycanda Sovet hakimiyyətinin qurulmasında rolu 
aparıcı bolşeviklər tərəfindən müəmmalı kimi qiymətləndirilib. N.Nərimanovun 
həmkarları olan Ə.Qarayev, M.Hüseynov, M.Bağırov, Q.Musabəyov onu 
Azərbaycanda nə bolşevik çevrilişinin başçısı, nə də sovet hakimiyyətinin 
qurucusu sayırdılar. Məsələn, 1928-ci il fevralın 15-də Azərbaycan DSİ tərəfindən 
həbs olunmuş Ə.Əhmədov verdiyi yazılı ifadələrində bildirirdi ki, N.Nərimanovun 
Azərbaycanda fəaliyyəti dövründə Mircəfər Bağırov onun tərəfdarı, yəni milli 
təmayüllü kommunist idi. 1921-ci ildə M.Bağırov hətta əlində qılınc Mirzədavud 
Hüseynovun üstünə hücum edərək N.Nərimanovun şəxsiyyətini qoruyurdu. 
Sonralar partiya rəhbərliyi tərəfindən N.Nərimanovun siyasəti pisləndikdə o, bu 
yoldan çəkindi (231, v. 134). 1924-cü ildə Eyyub Xanbudaqovun başçılığı və 
M.Bağırov, Həsən Rəhmanov, Mirbəşir Qasımov, Hacıbaba Ələsgərov və b. 
iştirakı ilə Azərbaycanda yeni bir milli təmayülçülər hərəkatı yarandı. Lakin 
E.Xanbudaqovun məğlubiyyətini hiss edərək M.Bağırov ondan uzaqlaşdı (231, 
v.142). M.Bağırov Azərbaycan KP MK-ya yazdığı məktubda özünü deyilənlərdən 
kənara çəkir və Ə.Əhmədov “müsavatçı” olduğundan ona inanmamağa çağırır 
(231, v.131). N.Nərimanov o illərin azərbaycanlısı üçün bolşevizmin təzahürü kimi 
deyil, milli təmayüllü şəxsiyyət kimi inam qazanmışdır. N.Nərimanov 
azərbaycanlıların bolşevikləşməsi yolunda xidməti ən az olanların siyahısındadır. 
Ə.Qarayevin etirafı bu baxımdan çox səciyyəvidir. O deyirdi: 1919-cu ilə qədər 
“bolşeviklər türk (azərbaycan) xalqının düşməni sayılırdı. 1919-cu ilin fevralında 
Bakı Fəhlə Konfransında Levon Mirzoyanın çıxışından sonra türklər 
(azərbaycanlılar) bolşeviklər tərəfə keçirdilər”. Sonra Ə.Qarayev fikrini davam 
etdirərək yazırdı ki, dərhal bu hadisələrdən sonra “bizim təşkilatın ən yaxşı 
işçilərindən olan” Anastas Mikoyan Bakıya gələrək, hətta “Hümmət”ə rəhbərlik 
etdi (117, s.11-13). N.Nərimanovun həmkarları olan siyasətçilərin heç biri onun 
Azərbaycanda sovet hakimiyyətinin qurulmasında xidmətlərini qeyd etmirlər. Buna 
baxmayaraq, onlar İ.Stalin, L.Mirzoyan, A.Mikoyan, S.Kirov, hətta L.Beriyanın və 
bir çox başqa erməni və rus bolşeviklərinin adlarını fərəhlə çəkirlər (117, 99). 
Bütün bunlar tarixi sənədlərə və gerçəkliyə uyğundur. N.Nərimanov Azərbaycan 
67 
 
Xalq Cümhuriyyətinin yıxılmasında və dağılmasında fəaliyyət göstərməmişdir. 
Azərbaycanın bolşevikləşməsini qəti surətdə N.Nərimanovun fəaliyyətinin nəticəsi 
kimi qiymətləndirmək olmaz. 1920-ci ilin fevral-mart aylarından xalqın həmrəylik 
duyğuları millətçi partiyalardan sosialist partiyalara doğru yönəlmişdi (117, s.103). 
Onun “silahdaşları” hətta N.Nərimanovu Azərbaycanın 
bolşevikləşdirilməsində maneə hesab edirdilər. Bu nöqteyi-nəzərdən Azərbaycan 
Kommunist Partiyasının 1921-ci il iyulun 27-də keçirilən büro iclasını misal 
gətirmək olar. Mərkəzi Komitənin bürosunda qəflətən Kaminskinin öz 
vəzifəsindən azad olunması barədə məsələ qaldırılır. Müzakirədən aydın olur ki, 
onun yararsızlığı N.Nərimanovla fikir yaxınlığından və sağçılarla, yəni milli-
təmayüllü kommunistlərlə mübarizə aparmamasından ibarətdir. N.Nərimanov 
bütün bunlara aydınlıq gətirərək demişdir ki, “danışanlar vəziyyəti olduğu kimi 
demək istəmirlər, bunun günahı Kaminskidə deyil, məndədir”. Stenoqramdan bəzi 
çıxışlara diqqət yetirilməsi məsələnin mahiyyətini tamamilə açır: 
“Nərimanov: Vəziyyəti gərginləşdirən Kaminski deyil, Hüseynovdur, o, 
“bir şey deyir, başqa şey görür”. Moskvaya donosdan (Hüseynov xüsusi olaraq 
Moskvaya gedib və N.Nərimanovun milli təmayülçü siyasəti haqqında şikayət 
edərək əşyayi-dəlillər aparmışdır) sonra o, iki dəfə mənim yanıma gəlmiş və 
demişdir: “Doktor, mən sizinəm, siz nə əmr etsəniz, mən onu edəcəyəm. Mən isə 
ona dedim ki, rica edirəm, elə işləyin, Azərbaycana xeyri olsun, mənə isə şəxsən 
sizdən heç bir şey lazım deyil. Olub, ya olmayıb?” 
Hüseynov: Mən sözlərimi geri götürürəm və buna cavabdehəm. 
Nərimanov: İşə Kaminski deyil, Hüseynov mane olur. Sadəcə onda cəsarət 
çatmır, desin ki, onlara Nərimanov mane olur. 
Cəbiyev: Kaminskinin mövcudluğu işə mane olur. O, dedi-qodu yaradır. 
Kaminski olmasa Nərimanovla daha tez razılığa gəlmək olar. 
Nərimanov: Birləşmək mümkün deyildir.”  
Bununla da səs çoxluğu ilə Kaminski vəzifəsindən kənarlaşdırılmış və onun 
yerinə S.M.Kirov seçilmişdir. N.Nərimanov da onun seçilməsinin tərəfdarlarından 
olmuşdur (226, v.102-102a). N.Nərimanov ictimai, siyasi, dövlətçilik 
fəaliyyətində, tutduğu vəzifələrdə əxlaqi normaları daim nəzərə almışdır. 
N.Nərimanovun fikrincə, insanın üç ünsiyyət xətti vardır: özünün özü qarşısında 
məsuliyyəti, insanın Allahla ünsiyyəti və insanın başqa insanlarla ünsiyyəti (295, 
t.1, s.141). Ona görə də bu ünsiyyətlər sistemi bir-biri ilə tarazlaşmalı və əlaqədə 
olmalıdır. İnsan ilk əvvəl gərək öz şəxsiyyətindəki ziddiyyətləri aradan qaldırsın. 
Onda onun başqa ünsiyyət xətləri də səmimi olar. 
N.Nərimanovun “Oğlum Nəcəfə məktub”u 1925-ci il yanvarın 25-də 
yazılmışdır (277, s.445-448). Bu məktub, güman ki, daha geniş olmalı imiş, amma 
N.Nərimanovun ölümü nəticəsində bu məktub yarımçıq qalmışdır. N.Nərimanovun 
hakimiyyətin fəlsəfəsinə dair baxışları bu məktubda daha aydın görünür. Məktubun 
əsl dəyəri də bundadır. Məktubdakı fikirlərə nəzər salmaqla bir çox siyasi hadisə 
68 
 
və məqamlara aydınlıq gətirmək olar. Konkret olaraq Stalini və onun yaxın 
silahdaşlarını nəzərdə tutaraq N.Nərimanov belə fikirlər söyləyirdi: “Hakimiyyətdə 
lovğalanmaq olmaz”, “Hakimin başı boş-boş işlərə, dedi-qoduya qarışmamalıdır”, 
Stalini və tərəfdarlarını düşünərək, “nəhəng dövlətin taleyini əllərinə alaraq və 
hesabat vermədən diktatorluq etmək qərarına gəldilər”, “Nöqsanlarımız barədə bir-
biri ilə danışa bilmirlər...” (315, s.446). N.Nərimanov bu düşüncələrini 
yekunlaşdıraraq bolşevizmin süqutu haqqında açıq-aydın fikirlər söyləmişdir: 
“Bəlkə də sən bu sətirləri oxuyarkən bolşevizm heç olmayacaq”, “Belə rəhbərlik 
bolşevizmin süqutunu yaxınlaşdırmaq deməkdir”, “Bunları sən mənim Mərkəzi 
Komitədəki geniş məruzəmdən öyrənəcəksən, həmin məruzə sənə bütün bunlardan 
baş çıxarmağa imkan yaradacaq və elə bu məruzədən də öyrənəcəksən ki, çoxları 
öz vəzifə mənsəblərini itirə biləcəkləri qorxusundan dinmədikləri halda, sənin atan 
bu barədə cəsarətlə danışdı” (315, s.446-447). Axırıncı cümlə bir neçə məqamdan 
xəbər verir. Bu sözlərin siyasi mənasından başqa sırf tarixi mahiyyəti də vardır. 
Ola bilər ki, burada onun Stalinə yazdığı məlum məktubundan söhbət gedir. 
N.Nərimanov vəzifənin əxlaqi normaları haqqında düşüncələrini də oğluna 
açıqlamışdır. Onun bu fikirləri rəsmi vəzifə haqqında ümumi dünyagörüşünü 
aydınlaşdırmaqdan başqa özünün Azərbaycan sovet respublikasının hökumət 
başçısı vəzifəsinə gəlməyinin səbəbini də anladır. Həmin vəzifəyə gələrkən onun 
vəzifə haqqında dünyagörüşünün necə olduğunu məktubdakı bu cümlələrdən 
görmək olar: “Əgər bir adamı yaxşı tanımaq, onun bütün daxili aləminə bələd 
olmaq istəyirsənsə, onu bir müddətə vəzifə başına qoy. Tezliklə həmin adamın 
müsbət və mənfi cəhətləri üzə çıxacaq. Bu baxımdan əgər sən kütlələri hiyləsiz-
yalansız öz arxanca aparmağa hazır deyilsənsə, yaxşısı budur, ondan imtina et. 
Əgər kütlə səni dəyərləndirərsə, hakimiyyətdə iştirakını zəruri hesab edərsə, sənə 
etibar edərsə və sən bu etibara əsasən ümumi işə müəyyən fayda verəcəyinə əmin 
olarsansa, onda imtina etmə” (315, s.447). N.Nərimanovun yazısında onun 
Azərbaycana hökumət başçısı gəlməsinin fəlsəfəsi də üzə çıxır. N.Nərimanov bu 
vəzifədən ona görə “imtina etmədi” ki, gələrkən müəyyən fayda verəcəyinə əmin 
idi. Hakimiyyətə gələndən sonra onun şəxsiyyətində yeni müsbət cəhətlər üzə 
çıxdı, o, xalqı hiyləsiz-yalansız öz dalınca apardı, kütlə onu dəyərləndirdi, 
hakimiyyətdə iştirakını zəruri bildi və ona etibar etdi. 
Beləliklə, N.Nərimanovun milli təmayülçü kommunist baxışlarının kökləri 
həyatı, yaradıcılığı, xalqın həyatını və problemlərini dərindən bilməsi, fəaliyyətinin 
məqsədi isə Azorbaycana qarşı hazırlanan məkrli planlara qarşı durması olmuşdur. 
O, milli təəssübkeş bir siyasətçi kimi özünü təsdiq etmiş, vəzifədə işləyən hər bir 
kəsin Azərbaycan xalqının əxlaqi dəyərlərinə riayət etməsini zəruri saymışdır. 
N.Nərimanovun ictimai-siyasi fəaliyyətinin başlıca qayəsi Azərbaycan xalqına 
xidmət etmək olmuşdur. O, müəllim, publisist, həkim və siyasətçi olaraq xalqının 
həyatında müstəsna rol oynamışdır. 
69 
 
N.Nərimanov sovet Rusiyasının Türküstanda törətdiyi yanlış siyasətin 
əleyhinə çıxmış, yerli milli və dini xüsusiyyətləri nəzərə almağı tövsiyə etmişdir. 
Həm çar Rusiyası, həm də onun müstəmləkəçilik siyasətini yeni üsullarla 
davam etdirən bolşeviklər N.Nərimanovu özlərinə müxalif sayırdı. Çar Rusiyası 
onu həbs edərək Metex qalasında saxlayırdı və Sibirə sürgünə göndərmək barədə 
qərar qəbul etmişdi. Hətta AXC daxili işlər naziri sərəncam vermişdi ki, 
N.Nərimanov görünən kimi həbs edilsin. Üzv olduğu partiyadan olan ortodoks 
bolşeviklər (solçular) isə onu, açıq-aydın təqib edir, xalqdan uzaqlaşdırır, xalqa 
qulluğunu “millətçilik” kimi qiymətləndirərək qəbahət hesab edirdilər. 
Sovet hakimiyyəti, bolşevik ideoloqları N.Nərimanovun vətənpərvərliyini, 
cəsarətini, xalqına ürək yanğısını və müstəqil dövlətçilik iddiasını bağışlamadı. O, 
1925-ci ildə müəmmalı bir vəziyyətdə vəfat etdi. N.Nərimanov vəfat etdikdən 
sonra onun siyasi fəaliyyəti tam unudulmağa başladı. 
Beləliklə, N.Nərimanov 30 ildən çox bir müddət ərzində tarixdə sadəcə 
ədəbiyyat xadimi kimi qalmağa məhkum edilmişdir. N.Nərimanovun vəfatından 
sonra həyat yoldaşı Gülsüm xanım azyaşlı oğlu Nəcəf ilə Bakıya köçmək fikrinə 
düşür. Lakin onların “həyatı təhlükə qarşısında ola biləcəyindən” bu fikirdən 
çəkinir. N.Nərimanovun qardaşı qızı İltifat xanım dəfələrlə Kommunist Partiyasına 
daxil olmaq istəyini bildirsə də ona “olmaz” cavabı verilir. Səbəbi isə 
N.Nərimanovla qohumluğu olmuşdur. 1957-ci ildə SSRİ-də baş verən bəraətlərdən 
sonra ona partiyaya daxil olmaq təklif olunsa da, o, artıq bu təklifdən imtina 
etmişdir (430). 
Səciyyəvi haldır ki, 20-30-cu illərdə kommunistlər arasında milli təmayül 
ideologiyası ancaq Azərbaycana və N.Nərimanova məxsus deyildi. Müxtəlif 
vaxtlarda, miqyas və dərəcəsinə görə Azərbaycan kommunistlərindən 
Ə.Məmmədzadə, A.Əliyev, M.Əliyev, A.Yusifzadə, Y.Məlikov, D.Bünyadzadə, 
S.M.Əfəndiyev, H.Sultanov, Qazı Məmməd, H.Terequlov, Qədirli, B.Şahtaxtinski, 
Şirvani, Xanbudaqov, A.Kazımov, Ə.Əhmədov və başqaları da bu ideologiyaya 
malik idi. N.Nərimanov isə bunların sırasında həmin ideologiyanı daşıyan ən 
cəsarətli və parlaq bir siyasi xadim idi. N.Nərimanovun ölümündən sonra milli 
təmayüllü kommunist hərəkatı Azərbaycanda xeyli zəiflədi. Məhz N.Nərimanovun 
siyasətindən bəhrələnərək, 1924-cü ildə E.Xanbudaqov və 1927-ci ildə H.Cəbiyev 
milli təmayül siyasətini davam etdirməyə cəhd göstərməyə çalışsalar da, 
N.Nərimanovun məqsədyönlü xətti ilə gedə bilmədilər. Həm N.Nərimanovun 
xəttinə zidd gedənlərin, həm də onun tərəfdarlarının bəziləri öz aralarında yola 
getmədiklərinə görə, bəziləri millətçilik siyasətinə görə, bəziləri isə trotskiçi və 
başqa təmayüllü siyasətə uğradıqlarına görə 30-cu illər repressiyasının qurbanları 
oldular. N.Nərimanovun apardığı milli təmayüllü siyasət sovet hakimiyyətinin 
sonrakı dövründə müxtəlif şəkildə özünü büruzə vermişdir. 30-cu illərdə 
“Nərimanovçuluq” adlı cərəyana bağlılığı üstündə bir çox siyasətçilər ittiham 
edildilər. Həmin illərin qanlı repressiyaları da bir növ N.Nərimanovun 
70 
 
millətsevərlik fəaliyyətinin kölgəsi altında aparılırdı. Heç bir şübhə yoxdur ki, XX 
əsrin 80-90-cı illərində sovet hakimiyyətinin mövcudluğu şəraitində tarix xalqımızı 
müstəqillik yolunda imtahana çəkərkən N.Nərimanovun 20-ci illərdə qoyduğu 
miras da öz həlledici rolunu oynamışdır. 
 
2.3. Sovetləşmə ərəfəsində Azərbaycanda yaranmış vəziyyətin ümumi 
mənzərəsi 
 
Azərbaycanda bolşevik çevrilişi ərəfəsində sosial, iqtisadi və siyasi 
vəziyyətin mürəkkəb olduğu xarici sənədlərdə də konkret faktlarla göstərilmişdir 
(274-283). Qeyd edilir ki, eyni zamanda Azərbaycan Xalq Cümhuriyyəti 
hökumətinin də beynəlxalq vəziyyəti çətin və mürəkkəb olmuşdur (242, v.188). 
Bolşeviklərin qurulmaqda olan cəmiyyətlərinə və onların Azərbaycanda 
hakimiyyətə gəlmək ehtimalına baxışlar da müxtəlif idi. Azərbaycanın görkəmli 
ictimai xadimi Əhməd Ağaoğlu sovet Rusiyasında yaranmaqda olan yeni 
hakimiyyəti “hökmfərma olan ideal” adlandıraraq onun prinsiplərini “Təyini-
müqəddərati-milli, millətlərin federasyonu və daxili işlərdə millətlərin ixtiyaratı 
prinsipləri” kimi qiymətləndirirdi (350, 19 iyun 1921, № 109). XX əsrin 30-cu 
illərində İstanbulda nəşr olunan “Azərbaycan yurd bilgisi” jurnalında Şəfi bəy 
Rüstəmbəyovun çap olunmuş xatirələrindən belə çıxır ki, AXC-nin bir sıra dövlət 
xadimləri hakimiyyəti bolşeviklərə təslim etmək üçün münbit şərait yaradırdılar və 
“öz vəzifələrinin yüksəkliyindən və səlahiyyətlərindən istifadə edərək daim buna 
sövq və təhrik edirdilər” (20, s.17-18). Bolşeviklər 1920-ci ilin aprelində 1918-ci 
ildə baş verən hadisələrin təkrarını istəmədiklərindən K.Nərimanovu seçdilər və 
bəzən onun apardığı siyasətlə hesablaşmaq məcburiyyəti qarşısında qaldılar. 
Yaranmış şəraitdə Bakıya və müsəlmanlara yaxşı bələd olan, böyük nüfuza malik 
olan N.Nərimanov bolşeviklər üçün yeganə uyğun namizəd idi. 
Türkiyə tarixşünaslığında AXC-nin süqutunun və Azərbaycanın 
sovetləşməsinin səbəbləri aktual mövzu olaraq qalır. Mehmet Sarayın fikrincə  
süqutun bir neçə səbəbi var idi. Bu səbəblərdən biri olaraq o, müharibə nəticəsində 
iqtisadi sıxıntılar keçirən insanların sovet təbliğatına meyl etmələrini göstərir. 
Sovet təbliğatının təsirli olmasının digər bir səbəbi kimi, Azərbaycana “xaricdən” 
heç bir yardımın olmamasından yaranmış “mənəvi düşkünlük və ümidsizliyi”ni 
qeyd edir. Hökumətin vəd etdiyi torpaq islahatını və iqtisadiyyatın inkişafının 
gerçəkləşməməsini o, ölkənin düşdüyü böhranın səbəblərindən biri kimi göstərir. 
Səbəblər sırasında erməni silahlı qüvvələrinin milli hökumətin əleyhinə Qarabağda 
başladıqları hərbi separatçı əməliyyatları və bu səbəbdən Azərbaycan ordusunun 
Bakının köməyinə gələ bilməməsini də göstərir (87, s.48). İbrahim Yüksel AXC 
süqutunun səbəblərini Azərbaycanda olan və bolşeviklərə rəğbət bəsləyən bir dəstə 
Osmanlı zabitləri ilə digər azərbaycanlı bolşeviklərin hökumət əleyhinə olan 
fəaliyyətində və bir neçə yerdə Azərbaycan dövlətçiliyinə qarşı qaldırılan silahlı 
71 
 
separatçı hərəkatda görür və qeyd edir ki, milli hökumətə müxalif olanlar da bir 
yandan Qırmızı ordunun Azərbaycandan keçərək Qərb imperialistlərinə qarşı 
istiqlal mücadiləsi aparan Türkiyəyə yardıma gedəcəyi təbliğatını yayaraq işğala 
zəmin yaradırdılar (88, s.157). V.İmanov həmin dövrü belə qiymətləndirir: 
“Bolşeviklərin və bir neçə “marjinal təşkilatlarının” fəaliyyəti bir neçə ay içində 
genişlənmişdi. Türkiyə milliyyətçiləri, vaxtaşırı Xəlil və Nuri Paşa kimi əski 
Osmanlı paşaları və subayları bunları təşviq edirdilər. Eyni zamanda ermənilər də 
Azərbaycana qarşı silahlı döyüş hərəkətinə gəlmişdilər” (83, s.199). Bu baxımdan 
B.Gökayın əsərini də qeyd etmək lazımdır. Əsərdə deyilir ki, “daha böyük çaplı bir 
savaşa girişmədən bolşevikləri yenmək mümkün deyildi. Bölgədən (Rusiyadan) 
gələn bütün hesabatlar bolşeviklərin əsgəri yöndən güclü olduqlarını və cənub, 
qərb, şərq cəbhələrində, Qafqazda irəliləmə etdiklərini göstərirdi”. Bu əsərdə 
Türkiyə hökumətinin həmin problemə münasibəti də açıqlanır (90, s.60). 
Bizi maraqlandıran bir sıra məlumatları H.Baykaranın əsərində tapırıq. 
Əsərdən aydın olur ki, Noy Jordaniyanın dediyinə görə “Çiçerinin ağzından 
qaçırmış” olduğundan Rusiyanı Cənubi Qafqazı işğal etməyə “İngiltərə və onun 
baş naziri Lloyd Corc təşviq edirdi”. 1920-cı il aprelin 23-də Orconikidzenin 
Rostovdan Moskvaya göndərdiyi teleqramda deyilirdi: “Mustafa Kamal Paşa 
Azərbaycandan xahiş edir ki, sovet qoşunlarını öz ərazisindən buraxsın, onlar 
Türkiyənin müdafiəsi üçün Türkiyə sərhədlərinə gəlsinlər” (242, v.188). Xəlil 
Paşanın Atatürkə yazdığı məktub bizim mövzu üçün çox vacibdir. O yazır: “Mən 
buradan Bakıya, oradan da İrana hərəkət edəcəyəm”. H.Baykara bu məktubu 
dəyərləndirərək bizim üçün çox vacib olan əlavə edir: “Həqiqətdə isə nə ordu, nə 
baş komandanlıq, nə də bir hərəkat vardı”. Başqa bir mənbəyə istinadən H.Baykara 
qeyd edir ki, “Xəlil Paşa Qızıl orduya rəhbərlik edərək” Anadoluya doğru hərəkət 
etməkdə “Ənvər Paşanın milli mübarizəyə rəhbərlik etməsini təmin etmək” 
məqsədi güdürdü. Kazım Qarabəkir Paşanın 1920-ci il aprelin 13-də Atatürkə 
məktubunda deyilir ki, bolşeviklərin sosial yönümlü siyasətinin nəticəsidir ki, 
“müsəlmanlar bolşevikliyi asan və munis qəbul edir və qarşılayır”. Aprelin 23-də 
Kazım Qarabəkir Paşa “İslam dünyasının gələcəyi üçün Azərbaycanın 
bolşevikləşməsini gərəkli” sayır. Azərbaycan parlamentinin sonuncu iclasının 
iştirakçısı olan Əhməd Cavad Əmrə vəziyyəti belə dəyərləndirir: “Hürriyyətə, 
müstəqilliyə aşiq kiçik məmləkətin ümidsizlik içində qıvrılmasının ülvi bir 
lövhəsidir” (8, s.275, 264, 265, 276). 
Deyilənləri düzgün qiymətləndirmək üçün qeyd etməliyik ki, o zamanlar 
bolşevik Rusiyası ilə kamalçı Türkiyə eyni düşmənə qarşı vuruşurdu. Bu 
dövlətlərin maraqları bir çox hallarda üst-üstə düşürdü və dostluqları da bu zəmin 
üzərində qurulurdu. Atatürkün sovet dövlətinə münasibətdə yeritdiyi siyasət tarixi 
reallığa əsaslanırdı. Onun Sovet İttifaqı tərkibində yaşayan türkdilli xalqların 
çağdaş və gələcək taleyinə aid siyasəti də, fikri də uzaqgörənliyi ilə seçilir. İlk 
əvvəl biz bunu Türkiyənin, Azərbaycanın ərazi bütövlüyü uğrunda aktiv 
72 
 
mövqeyində və xüsusən Naxçıvan məsələsinin həllində uğurlu siyasətində görürük. 
H.Baykara xüsusi vurğulayır ki, Atatürk Kazım Qarabəkir Paşa kimi “bolşevizm 
haqqında romantizmə və vəcdə, ideologiya çaşqınlığına məruz qalmamışdır” (8, 
s.266). Mehmet Saray “Atatürkün Sovet politikası” əsərində o zamanlar Xarici 
İşlər Naziri olan Əhməd Muxtar bəyin 13 fevral 1921-ci ildə TBMM-dəki çıxışını 
vermişdir. Əhməd bəy çıxışında Rusiyada Türkiyənin laqeyd qala bilmədiyi 
xalqların yaşadığını göstərərək deyir: “Rusiyaya qarşı göstərdiyimiz təmayülün 
bəlkə də mühüm bir səbəbi o millətlərə aid olan alaka-i kaviədir. Onların səadətini, 
onların istiqlalını təmin etməkdir. Bu məqsədi ixtilafa meydan vermədən həll edə 
bilsək, böyük bir müvəffəqiyyət olur” (86, s.4). Atatürkün dediyi “bizim bu 
dostumuzun (SSRİ-nin - H.H.) yönətimində dil bir, inanc bir, öz bir qardaşlarımız 
vardır. Onlara arxa durmağa hazır olmalıyıq! “Hazır olmaq” yalnız o günü susub 
gözləmək deyildir, hazırlaşmaq lazımdır... Mənəvi körpüləri sağlam tutaraq. 
Onların bizə yaxınlaşmasını gözləməli deyilik, bizim onlara yaxınlaşmamız 
gərəkdir” (86, s.31) fikri XX əsrin 90-cı illərində Türkiyə-Azərbaycan əlaqələrinin 
yeni müstəvidə qurulmasının əsasını təşkil etdi və Azərbaycanın müstəqilliyinin 
tanınması ilə nəticələndi. 
N.Nərimanovun milli dövlətçilik baxışlarının formalaşmasına, heç şübhəsiz, 
Rusiyada Xalq Millətlər Komissarlığında topladığı təcrübə, Azərbaycan Xalq 
Cümhuriyyətinin təcrübəsi və 1920-ci ilin apreli ərəfəsində Azərbaycanda 
yaranmış ictimai-siyasi və iqtisadi vəziyyət ciddi təsir göstərmişdi. 
1920-ci ilin aprel ayı ərəfəsində Azərbaycanda ümumi vəziyyət necə idi? 
Ona qısa olaraq nəzər yetirək. 
Azərbaycan müstəqillik yoluna çıxdıqda Rusiya ilə münasibətləri bir çox 
maneəyə rast gəldi. Rusiyanın Azərbaycandakı maraqları müstəqilliyin tanınmasını 
şübhə altına alırdı. Bu maraqlar ermənilərin maraqları ilə üst-üstə düşdüyündən 
erməni-rus alyansının siyasəti müxtəlif yollarla və üsullarla həyata keçirilməkdə 
idi. Bu maraqlar silsiləsinin əsas ideoloqları daha çox ermənilər və ermənipərəst 
rus alimləri idi. Onların birgə maraqları nədən ibarət idi? 
Azərbaycan dövlətçiliyinin düşmənləri onun bir hissəsinin Rusiyanın əyaləti 
olaraq qalmasını, digər bir qismi isə yaranmaqda olan Ermənistan dövlətinə 
birləşdirilməsini istəyirdilər. Bildirirdilər ki, azərbaycanlılar dövlət yarada bilsələr 
və o tanınsa, gərək bu dövlət üç “məhrum” üstündə qurulmuş bir dövlət olsun, yəni 
aktiv geopolitik vəziyyətdən məhrum olsun; Türkiyə ilə sərhədi və Xəzər dənizinə 
çıxışı olmasın; maddi nemətlərdən, Bakı neftindən, müstəqil milli-siyasi idarəçilik 
hüququndan məhrum olaraq müştərək bir dövlət yaransın, yəni yaranacaq dövlətdə 
azərbaycanlılarla yanaşı rus və ermənilərin tam hakimlik hüququ olsun. 
Belə bir vəziyyətdə Azərbaycanda türk ordusunun başçısı Nuru Paşa 
Azərbaycan hökumətinin təkidi ilə ölkəni tərk etmək məcburiyyətində qaldı. Türk 
inqilabçılarına həmrəylik Azərbaycan Xalq Cümhuriyyəti tərəfindən deyil, 
Azərbaycan kommunistləri tərəfindən göstərildi. Türkiyədə baş verən milli-azadlıq 
73 
 
hərəkatı bolşeviklərin təbliğatının daha kəsərli olmağında böyük rol oynadı. 
Ankara məhz Denikini özünə ən təhlükəli rəqib kimi qiymətləndirərək Azərbaycan 
hökumətini buna inandırmaq üçün öz nümayəndələrini Bakıya göndərmişdi. 
Ə.Qarayevin dediyinə görə Ankara hökuməti Azərbaycana silah vermək təklifini 
irəli sürdüsə də, Azərbaycan hökuməti Tomson başda olmaqla ingilis 
komandanlığından çəkinərək bu təklifdən imtina etdi. Türkiyəyə meylli 
Azərbaycan ziyalılarının kommunistlərə müsbət meyli də bu zəmində formalaşırdı. 
Azərbaycanda olan türk zabitləri də Türkiyəyə ikili münasibəti görərək 
kommunistlərə meyl edirdilər (117, s.59-60, 88). Ə.Qarayevin yazdığına görə, 
hətta ittihadçılar da türk xalqlarının inkişafını və panislamizmin mütəşəkkilliyini 
bolşevizmdə görür (117, s.91), öz qurultaylarında müsavat əleyhinə və 
bolşeviklərin tərəfini saxlayan şüarlar səsləndirirdilər (117, s.100). 
Mikoyan xatirələrində qeyd edirdi ki, Bakıda bolşeviklər 1918-ci ilin 
sentyabrından dekabrına qədər olan dövr istisna olmaqla daim fəaliyyətdə olmuşlar 
(422). Böyük Britaniyanın xarici işlər nazirliyinə İstanbuldan verilən 1919-cu il 27 
iyul tarixli məlumatda deyilirdi ki, Azərbaycanda “hələlik közərən, amma ciddi 
şəkildə alovlanacaq həcmdə bolşevik imkanları var”. Xarici diplomatların Bakıdan 
verdikləri xəbərlərdən də Azərbaycanda bolşevizmin xüsusən çoxsaylı rus fəhlələri 
arasında mövcud olduğu aydın olur. Azərbaycanda yaranan siyasi və iqtisadi 
vəziyyət də buna zəmin yaradırdı. 1918-1920-ci illərdə Azərbaycandakı siyasi və 
iqtisadi durum haqqında ətraflı məlumat bilavasitə hadisələrin iştirakçısı olan 20-ci 
illərin bolşevik strukturlarında çalışan müsavat-yönümlü tədqiqatçı Ə.Əhmədovun 
yazılarında mövcuddur. O yazırdı ki, 1919-cu ilin mayında kommunistlər 
ümumbakı fəhlə tətili elan etdilər. Müsəlman fəhlələri bu tətildə iştirak etmirdilər. 
Tətil iştirakçıları heç bir nəticə əldə edə bilmədilər. Ə.Əhmədovun fikrincə, bu 
uğursuzluqdan çıxarılan əsas nəticə o idi ki, artıq istər Azərbaycanda, istərsə də 
Bakıda müsəlman fəhlələrinin iradəsi olmadan uğur qazanmaq olmazdı. Odur ki, 
kommunistlər təbliğatı və milli hökumət daxilində intriqaları gücləndirərək bu işə 
müsəlman fəhlələrini cəlb edirlər. 
1920-ci ilin yanvarında Azərbaycanın müstəqilliyi bəyənildi və bir neçə gün 
sonra böhranı başladı. Azərbaycan Xalq Cümhuriyyətinin mübarizəsiz bolşeviklərə 
təslim olunmağının səbəblərindən ən ümdəsi də bu idi. Rusiyanın Azərbaycana 
münasibətdə yeritdiyi siyasətin çox səciyyəvi nümunəsi Çiçerinlə Xoyskinin 1920-
ci ildə nota mübadiləsi və bunların ətrafında baş verən hadisələr oldu. 1920-ci ilin 
yanvar-aprel aylarında bir-birinin ardınca Çiçerinlə F.Xoyski arasında sərt 
diplomatik mübarizə davam etdi. Azərbaycan rəhbərliyində isə böhran 
dərinləşməkdə idi. Belə şəraitdə ittihadçılar, sosialistlər və başqaları 
N.Usubbəyovun hökumətinin tərkibindən çıxmışdı. Artıq hökumət ancaq 
müsavatçılardan ibarət idi. 
Rusiyanın Xalq Xarici İşlər Komissarlığında hazırlanan bir sənəddə 
deyilirdi ki, Bakıda iqtisadiyyat dayanmışdır, sahibkarların maaş verməyə pulu 
74 
 
yoxdur, maaşın 50%-i hökumətin büdcəsindən verilir, Rusiya ilə iqtisadi əlaqələrin 
tam pozulması Bakıda iqtisadiyyatın bərpasına imkan vermir, qiymətlər günbəgün 
artmaqdadır, kəndliyə torpağı vermək yolunda heç bir addımlar atılmır, siyasi 
partiyalar nəinki fəhlələrin, hətta ziyalıların və xırda sahibkarların yanında 
nüfuzdan düşürlər, çörək qıtlığının qarşısını almaq üçün hökumətin qərarı ilə bütün 
şirniyyat bişirən müəssisələr bağlanaraq çörək bişirməyə yönəlmişlər (182, v. 16). 
Bakıda kütləvi qırğınlar və tətillər hazırlandığı haqda  şayiələr yayılmaqdadır (182, 
v.16). Bakı polisində siyasi əyintilər aşkar olduğundan orada islahatlar aparmaq 
qərarı qəbul olundu (182, v.17). R.Osmanova da qeyd edir ki, Azərbaycanda 
sosial-iqtisadi vəziyyət xeyli ağır idi, sənayedə və aqrar sahədə xeyli səhvlər 
yaranmışdı (55, s. 16). Dağıstanda kommunistlər dirçəlməkdədirlər və türk 
qoşunları ilə qarşıdurma artmaqdadır (182, s. 17). Gürcüstanda tez-tez üsyanlar baş 
verir, aclıqdır (211, v.248). Ermənistanla müharibə dayanmadan davam edir, 
fevralda Ermənistanın nizami qoşunları Qars vilayətinə hücum edərək 
müsəlmanlara qarşı qırğın törətdilər, aprel ayında daşnaklar Naxçıvan və Ordubada 
hücum etdilər (184, v.23). Ermənilər guya Türkiyə ilə Azərbaycan arasında Qərb 
üçün qorxulu, gizli, hərbi sövdələşmə hazırlandığı haqda öz təxribatlı təbliğini 
Avropada davam etdirirlər. Türkiyə hökuməti bunu təkzib edən bəyanatlarla çıxış 
edir (182, v.17). Sovet Rusiyası AXC-yə qarşı çox mürəkkəb bir siyasət yeridirdi. 
Azərbaycana XI Qırmızı ordunun gəlişinin məqsədi birmənalı işğal olsa da, tarixi 
sənədlərdən aydın olur ki, ordunun məqsədi əvvəl ancaq Bakı quberniyasını işğal 
edərək, buranı Azərbaycandan ayırıb sovet ərazisi elan etmək idi. Lakin sonralar, 
lap yəqin ki, N.Nərimanovla görüşdən sonra, Lenin fikrini dəyişdi. Qafqaz 
cəbhəsinin komandanı Tuxaçevskinin XI Qırmızı ordunun komandanı 
Levandovskiyə göndərdiyi 1920-ci il 23 aprel tarixli teleqramında deyilirdi: “490 
№-li göstərişimizə dəyişiklik olaraq əmr edirəm ki, ordunun son məqsədi ancaq 
Bakı quberniyasına deyil, bütün Azərbaycana yiyələnməkdir” (242, v.146). 
Deməli, Rusiya bolşevikləri Bakını Azərbaycandan ayırıb Rusiyanın tərkibində bir 
qurum yaratmaq fikrində idilər. Ancaq N.Nərimanovun “Bakısız Azərbaycanın 
mövcudluğundan söz gedə bilməz” kimi sərt mövqeyindən sonra bolşeviklər və 
Lenin fikrini dəyişdi. Onlar Nərimanovla hesablaşmaya bilmirdilər. Bu faktı 
sonralar M.Rəsulzadə ilə söhbətində Stalin də etiraf etmişdi. Bu da Azərbaycanın 
taleyinin strateji məsələlərində, yəni Bakının paytaxt olması şərtilə Azərbaycanın 
müstəqil respublika kimi Rusiya tərəfindən tanınması işində həlledici rol 
oynamışdı. Həmin gün Orconikidze də Nərimanovla hesablaşmağın vacibliyi 
haqqında mərkəzə teleqram vuraraq qeyd edirdi ki, ordunun Azərbaycana 
müdaxiləsi üçün çox əlverişli vəziyyət yaranmışdır. 
Belə vəziyyətdə AXC hökuməti heç bir müqavimət göstərmədən 
hakimiyyəti təhvil verdi. XI Qırmızı ordunun əldə etdiyi kəşfiyyat məlumatlarına 
görə milli Azərbaycan ordusu 30 min əsgərdən ibarət olsa da AXC-nin hərbi naziri 
S.Mehmandarov sovet hakimiyyəti legitim sayıldığından orduya da müqavimət 
75 
 
göstərməmək əmrini verdi. Əmrdə deyilirdi: “Azərbaycan parlamentinin qərarı ilə 
sovet hakimiyyəti tanınmışdır” (242, v. 146). 
Ə.Əhmədovun fikrincə, Müsavat hökumətinin süqutunun bir çox səbəbləri 
var idi. O, əsas səbəb kimi Ermənistanla müharibəni və 1920-ci ilin mart-aprel 
aylarında Gəncə və Qazax qəzalarında baş verən iki üsyanı göstərir. Başqa səbəblər 
sırasında hökumətdaxili çəkişmələri qeyd edir. Müsavat, İttihad, Əhrar, sosialistlər, 
bitərəflər arasında daim hakimiyyət uğrunda mübarizə gedir, “permanent” hökumət 
böhranı yaranırdı. Ə.Əhmədovun fikrincə, Müsavat hökumətinə daim müxalifətdə 
olan ittihadçılar sovet Rusiyasına və Qırmızı orduya daha çox meyl edirdilər. Onlar 
Müsavat hökumətindən açıq tələb edirdilər ki, bolşeviklərlə, sovet Rusiyası ilə 
saziş bağlansın və Qırmızı ordu Azərbaycana gələrək Türkiyənin köməyinə 
yollansın. Azərbaycan hökuməti yanında işləyən türk hərbi məsləhətçiləri Xəlil 
Paşa, Rüfat bəy, Yaqub bəy, Fuad bəy də həmin fikirdə idilər. İttihadçılar 
kommunistlərə qarşı təqib siyasətinin əleyhinə idilər. Müsavat partiyasının 
daxilindəki solçular da hökumətin daxili və xarici siyasətini tənqid edirdilər. 
Sonralar erməni terrorçusu Toplaqyan tərəfindən İstanbulda “Pera-Palas” otelinin 
qarşısında qətlə yetirilmiş daxili işlər naziri Behbud xan Cavanşirin başçılığı ilə 
fəaliyyətdə olan bitərəflər qrupu və Müsavat Partiyasından uzaqlaşan 
M.H.Hacınski də bolşeviklərlə dostluq sazişinin bağlanmasının tərəfdarları idi. Və 
nəhayət, Ə.Əhmədovun yazdığına görə AXC hökumətinin dövlətçilik təcrübəsinin 
olmaması məğlubiyyətin başlıca səbəblərindən biri oldu (270). C.Həsənli bu 
məsələyə münasibətdə haqlı olaraq birmənalı nəticəyə gəlir: “Sovet Rusiyasının 
bütün Azərbaycanı işğal etmək niyyətinin qarşısını yalnız xarici qüvvə ilə almaq 
olardı” (71, s.78-79). 1918-ci ildə Bakıda sovet hakimiyyətini S.Şaumyana tapşıran 
Rusiya bolşevikləri hakimiyyətin asanlıqla alınmayacağına əmin olduğundan, 
məhz bu səbəbdən müsəlmanların içində nüfuza malik bir siyasətçi ilə əlaqəyə 
girmək məcburiyyətində qaldı. F.Əhmədova yazır ki, konkret tarixi şəraitdə Bakıya 
və müsəlmanlara yaxşı bələd olan Nərimanov yeganə uyğun namizəd idi. Onun 
Azərbaycana gəlməsi üçün təkidli tələblər bu mülahizəni təsdiqləyir (35, s.17). 
K.Rəhimov Azərbaycanın bolşevikləşməsində N.Nərimanovun rolundan 
danışarkən haqlı olaraq belə bir nəticəyə gəlir: “Bu və ya digər hadisəyə o vaxt 
obyektiv qiymət vermək, onun siyasi anatomiyasını o vaxt düzgün açmaq olar ki, 
onu o dövrdən, o dövrdə baş verən hadisələrdən təcrid etməyəsən, hadisələri 
qarşılıqlı dialektik vəhdətdə götürəsən” (56, s.107). 
Beləliklə, Azərbaycanda sosialist cəmiyyətinin qurulmasının yeganə və 
hətta aparıcı carçısı N.Nərimanov deyildi. Bu cəmiyyətin bərqərar olması üçün o 
zamanlar burada müəyyən qədər zəmin mövcud ıdi Bu zəmini ilk əvvəl Bakıda 
fövqəladə güclü olan və imkansızlıqlar içində çarpışan fəhlə sinfi və Bakının 
çoxmillətliliyi yaradırdı. N.Nərimanov ya xalqın taleyini öz taleyi kimi qəbul edib 
bu yükün altına girməli idi, ya da xalqın taleyinə biganə qalaraq siyasi meydanı 
tərk etməli idi. 
76 
 
III FƏSİL 
 
N.NƏRİMANOVUN AZƏRBAYCANDA MİLLİ DÖVLƏTÇİLİK 
BAXIŞLARINI HƏYATA KEÇİRMƏK UĞRUNDA MÜBARİZƏSİ 
(1920-ci il aprel – 1925-ci il mart) 
 
3.1. N.Nərimanovun milli-mədəni inkişaf və din məsələlərinə münasibəti 
 
Nərimanovun dövlətçilik fəaliyyətində Azərbaycan xalqının milli-mədəni 
inkişafı, İslam dini problemləri, milli-mənəvi dəyərlərin qorunması, inkişafı və 
zənginləşdirilməsi xüsusi yer tutmuşdur. Azərbaycan xalqının dini, dili və milli 
adət-ənənələri Nərimanov üçün müqəddəs amillər olmuşdur. Sinfi mübarizə 
kəskinləşən zaman Nərimanov çıxışlarının birində xüsusi qeyd edirdi ki, hökumət 
indiyə qədər yazılan əsərlərdə yalnız əqidə cəhətini nəzərə alırdısa, bundan sonra 
əxlaq tərəfini də nəzərə alacaqdır (301, 26 dekabr 1921, № 263). Aparılan 
araşdırma onun bu sahədə gərgin fəaliyyətinin müxtəlif cəhətlərini üzə çıxarmağa 
imkan verir.  
Azərbaycan xalqının milli-mədəni inkişafında N.Nərimanov müstəsna rol 
oynamışdır. O, ətrafdakıların etirazına, anlaşılmazlığına baxmayaraq Mirzə 
Ələkbər Sabirə heykəl qoydurmuşdur. Abidənin açılışında çıxış edərək 
vurğulamışdır ki, indiki və gələcək türk şairləri Sabir yaradıcılığından 
ruhlanmalıdırlar. Universitet müəllimlərini və aparıcı elmi işçiləri (211, v. 121), 
teatr işçilərini və İranlı tələbələri hərbi çağırışdan azad etmişdir. Bakıda “Şərq 
xalqları” jurnalının nəşri barədə qərar qəbul etmiş, müəllimlərin və qadınların 
qurultaylarını keçirərək orada çıxış etmişdir. Bütün teatr kollektivlərini və 
məktəbləri hökumət himayəsi altına almış, universitetin əməkdaşlarının maaşını 
qaldırmış, tələbə qəbulunun sayını artırmışdır. “Azərbaycan Tədqiq və Tətəbbö 
Cəmiyyəti”ni yaratmaqla Elmlər Akademiyasının təməlini qoymuşdur. Bu 
cəmiyyətə o zaman SSRİ-nin görkəmli alimləri cəlb olunmuşdular.  
N.Nərimanovun şəxsi təşəbbüsü ilə Azərbaycan Dövlət Muzeyi, Dövlət 
Teatrı və Tənqid-təbliğ teatrı təşkil olunmuşdur (220, v.50a). Dövlət simfonik və 
xalq çalğı alətləri orkestrləri yaranmış, Tağıyev teatrının, Nuxa (Şəki) və Şuşa xan 
saraylarının təmirinə başlanılmışdır. Baki Ali Pedaqoji İnstitutunun banisi və 
hamisi olmuşdur. Politexnik texnikumunu, Ali Musiqi Akademiyasını təşkil etmiş 
və musiqi alətlərinin milliləşdirilməsi barədə dekret qəbul etmişdir. Müsəlman 
fəhlələri üçün türk dram truppasının yaradılmasına və truppanın fəaliyyətinə nail 
olmuşdur (156).  
N.Nərimanovun milli-mədəni inkişafımıza göstərdiyi qayğı SSRİ alimləri 
tərəfindən də yüksək qiymətləndirilmişdir. 1925-ci ildə “İskusstvo trudyaşixsya” 
jurnalında Nərimanovun ölümü ilə əlaqədar Sergey Qarodetski adlı bir şəxs 
yazırdı: “Sovet Azərbaycanında bədii təbliğat və keçmişin mədəni abidələrini 
77 
 
mühafizə etmək sahəsində işimlə əlaqədar olaraq mən tez-tez Nərimanovla 
görüşməli olurdum... Azərbaycanda sovet hakimiyyətinin çətin dövrlərində onun 
Bakıda müsəlman sənət abidəsi olan Xan sarayının mühafizəsi işinə nə qədər 
diqqət yetirməsi, ona təşkilati yardım göstərməsi, bizim Bakı təbliğ-tənqid 
teatrımızla necə yaxından maraqlanması yadımdadır...” (387, 1925, № 18, s.3). 
N.Nərimanov Novruz bayramının ümumxalq bayramı şəklində qeyd olunması 
haqqında qərar qəbul etmişdir (156).  
1920-ci il mayın 15-də Xalq Maarif Komissarlığı bütün qəza komitələrinin 
nəzdində maarif şöbələrinin təşkili haqqında 2 nömrəli dekret qəbul etmişdir (191, 
v.15). Bundan sonra məktəblərin təşkilində, onların tikintisində, dərslik və başqa 
dərs vəsaitləri ilə təchiz olunmalarında, müəllimlərin toplanması və 
hazırlanmasında silsilə tədbirlər görülmüşdür. Azərbaycan dilli mütəxəssislərin 
hazırlanmasına xüsusi diqqət yetirilmişdir (193, v.910). Bir-birinin ardınca ali və 
orta ixtisas məktəbləri yaradılmışdır. Bakı Dövlət Universitetinin 1920-ci il aprel 
çevrilişi ərəfəsində iki fakültəsi (tibb və tarix-filologiya fakültələri) var idi. 
N.Nərimanovun səyləri nəticəsində universitetdə 1921-ci ildə fizika-riyaziyyat 
fakültəsi, 1923-ci ildə ictimai elmlər fakültəsi, 1924-cü ildə isə pedaqoji fakültə 
təşkil olunmuşdur. 1920-ci ildə Politexnik institutu, 1922-ci ildə Teatr məktəbi 
(209, v.107) yaradılmışdır. Azərbaycanlı tələbələr Rusiyanın bir çox 
universitetlərinə oxumağa göndərilmişlər (177, v.380). Avropada oxuyanlara 
xüsusi qayğı göstərilmişdir (177, v.212). N.Nərimanov həmin gənclərə daim diqqət 
göstərmişdir. 
N.Nərimanovun milli-mədəni inkişafa xüsusi qayğı göstərməsini 
Azərbaycan İnqilab Komitəsinin dekretləri də təsdiq edir. Azərbaycanın incəsənət 
abidələrinin qorunması (156, s.96), universitet müəllimlərinin (156, s.406) və 
tələbələrinin sosial təminatı (156, s.105), Azərbaycan dilinin məktəblərdə tədrisi 
(156, s.208), Azərbaycan dilində dərsliklərin yazılması (156, s.322), universitetə 
qəbul olunacaq tələbələrin sayının təxminən iki-üç dəfə artırılması (156, s.365), 
ümumi məcburi ibtidai təhsil (156, s.302) və texniki peşə təhsili (156, s.184) və s. 
haqqında dekretlər qəbul olunmuşdur. 
1920-ci ilin ilk tədris ili başlayarkən artıq Azərbaycanda 79,4 min şagird 
təhsil almağa başladı. 965 ümumtəhsil məktəbi açıldı. 107 klub və 61 kitabxana 
mövcud idi (42, s.164-181). Bakı Universitetinə 1430 nəfərin qəbuluna dair qərar 
verildi. Onlardan 500 nəfəri tibb fakültəsinə qəbul edilməli idi (12. s.54). 1923-cü 
ildə Azərbaycanda ən azı 951 məktəb açıldı (201, v.43) və bu məktəblərə 80 minə 
yaxın şagird cəlb olundu. Onlardan 40 mini milliyyətcə azərbaycanlı idi (213, 
v.190). 
N.Nərimanovun təşəbbüsü ilə Azərbaycan təhsilinin inkişafı üçün və ali 
məktəblərdə milliyyətcə azərbaycanlı müəllimlər çatışmadığı üçün, Azərbaycan ali 
məktəblərində dərs deməyə və tədqiqat işləri aparmağa başqa nüfuzlu ali 
məktəblərin ən görkəmli müəllimləri və elm adamları dəvət olunmuşlar. 
78 
 
Azərbaycanda çalışan professor P.K.Juze Azərbaycanda tədrisin və elmin inkişafı 
üçün görkəmli professorları, alimləri dəvət etmək məqsədilə Xalq Maarif 
Komissarlığı tərəfindən Moskva, Petroqrad, Simbirsk şəhərlərinə xüsusi ezam 
olunmuşdur. Həmin illərdə Azərbaycana gələrək fəaliyyət göstərənlərdən tarixçi 
L.A.İşkov, kimyaçı P.İ.Kuznesov, geoloq P.P.Pyatniski, hidravlika sahəsində 
İ.Q.Esman, mühəndislik sahəsində K.V.Pokrovskiy, həkim İ.İ.Şirokoqorov, 
şərqşünas A.N.Samoyloviç, türkoloq N.İ.Aşmarin, şərqşünas V.V.Bartold, dilçi 
N.N.Marr, tarixçi A.S.Qubaydulin, fizik E.B.Lopuxin, şərqşünas P.K.Juze, 
şərqşünas A.O.Makovelskiy, filosof A.D.Qulyayev, həkim N.Q.Uşinskiy, geoloq 
İ.M.Qubkin, kristaloqraf-mineraloq S.M.Romanov, elektrotexnik Z.B.Glyaşeviç, 
tarixçi L.İ.Baybakov, sənətşünas V.M.Zummer, tarixçi akademik Meşşaninov, 
E.A.Paxomov, türkoloq alimlər Bəkir Çobanzadə, Miller, A.R.Zifeldt, R.O.Şor və 
başqalarının adlarını çəkmək olar (148, s.219-226). Konservatoriyaya gələrək 
çalışanlardan isə Presman, Borisenko, Kozolupov, Konyus, Berlin, Samuelsoqn, 
Barabeyçik, Tarnovskiy və başqalarını göstərmək olar (198, v.220). 
N.Nərimanovun qayğısı sahəsində Azərbaycan kitabxanaları dünyanın ən dəyərli 
əsərləri ilə zənginləşdirilmişdir (198, v.126). 
1924-cü il martın 20-də Moskvada partiyanın siyasi bürosunda 
N.Nərimanovun təklifi ilə məsələ müzakirə olunmuşdur. O, Feliks Dzerjinskinin 
fikrinin əleyhinə gedərək neftdən gələn gəlirin böyük bir hissəsinin Azərbaycanda 
maarifin və səhiyyənin inkişafına xərclənməsi məsələsini qoymuşdur. 
N.Nərimanov buna nail olmuş və öz tövsiyələrini Xalq Komissarları Sovetinin 
sədri Q.Musabəyova yazmışdır (328). 
N.Nərimanovun fəal iştirakı ilə Bakıda misilsiz bir tədbir - Şərq xalqlarının 
birinci qurultayı keçirilmişdir. O, qurultayda Təbliğat və Fəaliyyət Şurasına rəhbər 
seçilməyə namizəd olmuşdur. Amma Orconikidzenin təklifi ilə N.Nərimanov bu 
işdən uzaqlaşdırılmışdır. 
1920-ci ilin sentyabrında Azərbaycan maarif və mədəniyyət işçilərinin ilk 
qurultayı keçirildi. Bu qurultayın sənədləri ilə tanış olarkən N.Nərimanovun və 
onun hökumətinin gördüyü əzəmətli işin əhəmiyyəti bir daha aydın olur (350, 30 
sentyabr 1920, № 64; 3 oktyabr, № 66; 11 oktyabr, № 73; 12 oktyabr, № 14). 
1921-ci il mayın 6-9-da I Ümumazərbaycan sovetlər qurultayında 
N.Nərimanov hökumətin fəaliyyəti haqqında, D.Bünyadzadə isə maarif sahəsində 
hesabat vermişlər. Hesabatlar, N.Nərimanov başda olmaqla, hökumətin 
Azərbaycanda mədəniyyətin inkişafında xüsusi rol oynadığını sübut edir. 
N.Nərimanovun SSRİ Mərkəzi İcraiyyə Komitəsinin sədri vəzifəsində 
gördüyü işlərin hamısını sadalamaq və təhlil etmək mümkün olmasa da, bir 
neçəsini qeyd etmək lazımdır. O.Y.Şmidtin redaktorluğu ilə nəşr olunan “Böyük 
sovet ensiklopediyası”nın yaradılması haqqında qərarı N.Nərimanov vermişdir. 
N.Nərimanovun təşəbbüsü ilə SSRİ MİK-in müzakirəsinə Azərbaycan Politexnik 
İnstitutunun vəziyyəti haqqında məsələ çıxarılmış və Rusiyanın maarif ocaqlarının 
79 
 
hesabına instituta yardım edilməsi qərara alınmışdır. N.Nərimanov Azərbaycanın 
tarixi yerlərinin bərpası və qorunmasına xüsusi diqqət yetirmişdir. Azərbaycandan 
edilən müraciətə əsasən N.Nərimanovun imzası ilə 1924-cü ilin mayında Anneno 
şəhərinin adı dəyişdirilərək Şamxor qoyulmuşdur (252, v.7). N.Nərimanov RSFSR 
Səhiyyə Komissarı N.Semaşkoya və Rusiyanın Qırmızı Xaç cəmiyyətinin sədri 
Z.Solovyevə müraciət edərək Azərbaycana dava-dərman göndərilməsini xahiş 
etmişdir (253, v. 1,2). 
1925-ci ildə N.Nərimanovun ölümü ilə əlaqədar onun xatirəsinə həsr 
edilmiş məqalədə M.Quliyev N.Nərimanovu “Azərbaycan maarifinin ən parlaq 
ilhamçısı” və “ilk və əsl xalq müəllimi” adlandırmışdır (17, 22 mart 1925, № 63). 
Beləliklə, N.Nərimanov Azərbaycan xalqının milli mədəni inkişafına milli 
dövlətçiliyin tərkib hissəsi kimi baxmış, ona xüsusi diqqət yetirmiş, milli ziyalılara 
və təhsilə önəm vermişdir. Onun fəaliyyəti Azərbaycan xalqının mədəniyyətinin 
inkişafına təkan vermişdir. 
N.Nərimanovun dövlətçilik siyasətində milli ziyalı amili xüsusi yer 
tutmuşdur. N.Nərimanov hökumət başçısı olarkən xalqımızın görkəmli ziyalıları 
onunla əməkdaşlıq edirdi. N.Nərimanov, sovet hakimiyyətinin Gəncə üsyanını 
qəddarlıqla yatırmasına baxmayaraq, S.Mehmandarovu və Ə.Şıxlinskini ölümdən 
qurtarmış, onların sovet hakimiyyəti ilə əməkdaşlığına zəmanət vermiş, 
F.Köçərlinin faciəli ölümündən xəbərsiz olduğundan çox heyfsilənmiş, onun 
əlyazmasının qorunmasına göstəriş vermişdir (202, v. 11). N.Nərimanov Hacı 
Zeynalabdin Tağıyevi gözlənilən qətl və təhqirlərdən xilas etmişdir. 
N.Nərimanov AXC-nin orqanı olan “Azərbaycan” qəzetinin redaktoru 
olmuş Üzeyir Hacıbəyovu öldürüləcək adamların siyahısından çıxarmış (2, s.15) və 
onun öz fəaliyyətini davam etdirməsi üçün lazım olan bütün şəraiti yaratmışdır. 
1920-ci il aprel hadisələrindən sonra mədəniyyətdə yenilik baş vermişdir. Həmin il 
mayın 3-də hökumət teatrında Üzeyir Hacıbəyovun “O olmasın, bu olsun” 
operettası oynanılmışdır. 1920-ci il iyunun 10-da Saşa Oqanezaşvili (milliyyətcə 
ermənidir, əsl familiyası Oqanesyandır - H.H.) “Əxbar” qəzetində məqalə ilə çıxış 
edərək Ü.Hacıbəyovun və M.Maqomayevin məlumatlı musiqişünas bəstəkar 
olduqlarını inkar etmişdir. Həmin qəzetin 24 iyun tarixli nömrəsində Zülfüqar və 
Üzeyir Hacıbəyovları, Müslüm Maqomayevi “Azərbaycan musiqisinin inkişafına 
çalışmamaqda” ittiham etmişdir. Bu ittiham heç də Azərbaycan hökumətinin 
Üzeyir Hacıbəyova olan müsbət münasibətinə təsir etməmişdir. 1920-ci il iyulun 9-
da Azərbaycan SSR Xalq Maarif Komissarlığının kollegiyası Üzeyir Hacıbəyovu 
incəsənətə yardım şöbəsi yanında musiqi bölməsinin müdiri təyin etmişdir (192, 
v.320). Bu hadisədən sonra Azərbaycanda musiqinin inkişafı və təşkili (həmçinin 
1921-ci ildə Üzeyir Hacıbəyovun məruzəsi əsasında konservatoriya haqqında qərar 
qəbul olunmuşdur), dərsliklərin yazılması, yeniləşməkdə olan Azərbaycan 
musiqisinin Şərq, yaxud Qərb yolu ilə, yaxud da bu iki yolun sintezi ilə getməsinin 
bütün təşəbbüsü Üzeyir Hacıbəyova keçmişdir. N.Nərimanov hələ 1916-cı ildə 
80 
 
gənc Üzeyir Hacıbəyovun istedadına və yaradıcılığına yüksək qiymət vermişdi. 
“Yeni iqbal” qəzetinin 1916-cı il 16 mart tarixli 257-ci nömrəsində N.Nərimanov 
yazırdı: “Üzeyir bəy oxuduğu elmin səbəbinə daha gözəl operalar meydana 
gətirəcəkdir. Hər halda qeyri əsərlərə nisbət hal-hazırda Üzeyir bəyin əsərləri 
böyük yol açır. Bu yolda Üzeyir bəyin daha artıq tərəqqi etməyini səmimi qəlbdən 
istəyirik”. Məhz 20-ci ildən sonra Ü.Hacıbəyov Azərbaycan musiqisinin inkişaf 
yollarını elmi araşdırmağa başlamışdır. Bu araşdırmanın mahiyyəti o idi ki, 
Azərbaycan musiqisi özünə qapanmalıdır, yoxsa Qərb musiqisi ilə 
zənginləşməlidir? Ü.Hacıbəyov belə qənaətə gəlmişdir ki, Azərbaycan musiqisinə 
“Ümumavropa musiqi nəzəriyyəsi tətbiq olunsun”. 1945-ci ildə onun “Azərbaycan 
xalq musiqisinin əsasları” monoqrafiyası nəşr olundu və bununla Azərbaycan 
musiqisinin inkişaf yollarının elmi əsasları qoyuldu. 
N.Nərimanov məşhur din xadimi Molla Məhəmməd Axund Pişnamazzadəni 
həbsdən azad etmişdir. A.F.Pişnamazzadənin nəticəsi Leyla Əliyevanın müəllifə 
təqdim etdiyi sənəd “İttiham işi, № 163” adlanır. Bu sənədə əsasən XI Qırmızı 
ordunun hərbi-inqilabi tribunalı üç nəfərdən ibarət idi: milliyyətcə rus olan Volkov 
Dmitri, Kovalyov Boris və milliyyətcə erməni olan Petrosov Sergey. Həmin 
“İttiham”a əsasən həbs olunanların arasında 3 nəfər İslam din xadimi var idi: 
Axund Fərəculla Pişnamazzadə, Nurməmməd Əfəndi İmamzadə, Molla Əhməd 
Hacı Nəbi oğlu. Bunların üçü də bəraət qazanmışlar. A.F.Pişnamazzadənin qızı 
Məğbulə Pişnamazzadənin söylədiyindən məlum olur ki, onların bəraət alması 
xahişi ilə A.F.Pişnamazzadə öz bacısı oğlu Əlinin vasitəsilə N.Nərimanova məktub 
göndərmişdir. O, məktubu corabın içində gizlədərək Bakıya N.Nərimanovun 
yanına gəlmişdir. Məktubda Pişnamazzadə etiraf edir ki, o, həqiqətən də İslam 
dininin təbliği ilə məşğul olmuşdur və bunu günah bilmədiyindən özünün azad 
olunmağını xahiş edir. N.Nərimanov dərhal D.Volkova məktub yazaraq 
Pişnamazzadənin azad olunması məsələsini qoymuş və buna nail olmuşdur. Qeyd 
etmək lazımdır ki, həmin “İttiham”a görə qaçqınlara işgəncə verdiyinə və onların 
əmlakını mənimsədiklərinə görə iki erməni də cəza almışdı. Onlardan Ambarsum 
Simonyans 5 il müddətinə, Arşak Navasartyans isə 15 il müddətinə həbs 
olunmuşdu (352, iyun 1990). Bəzi mənbələrdə N.Nərimanovla 
A.F.Pişnamazzadənin görüşü haqda da məlumatlar vardır (63, 24 fevral 1995, № 
5). 
N.Nərimanov Əziz Şərifi həbsdən azad etdirmişdir (259, 431). Əziz Şərif 
Gürcüstan Sosial-Demokrat (menşeviklər) Partiyası Mərkəzi Komitəsinin üzvü 
kimi Əliheydər Qarayevin göstərişi ilə həbs edilərək Bakıya gətirilmişdi. Məsələ 
haqqında N.Nərimanova məruzə edilmiş və onun göstərişi ilə Əziz Şərif azad 
edilmişdir (259, v.52). Xatirələrində Ə.Şərif inqilabi fəaliyyətdən yaxşı tanıdığı 
Ə.Qarayevə və M.Hüseynova mənfi xasiyyətnamə verir (259, v.51). Sonralar Əziz 
Şərif SSRİ-nin görkəmli alimi rütbəsinə qalxır, filologiya elmləri doktoru, 
professor olaraq ölkənin ən nüfuzlu ali məktəbi olan Moskva Dövlət 
81 
 
Universitetində uzun illər çalışır. Onun arxivində N.Nərimanov haqqında yazdığı 
“Doktor Nərimanov” adlı xatirələri saxlanılır. Xatirələrində onun N.Nərimanova 
böyük hörmət və məhəbbəti hiss olunur. O, N.Nərimanovu “böyük, çox böyük bir 
sima” adlandırır. Bu xatirələrdə Mirzə İbrahimovun öz çıxışlarının birində 
N.Nərimanov haqqında dediyi fikir də verilir: “Nərimanovun sözü hər hansı bir 
məclisin idrakına yol tapırdı. O, hər kəsi faktlarla, məntiqlə inandırırdı”. 
N.Nərimanovun Əbdürrəhim bəy Haqverdiyevlə dostluq münasibətləri 
olmuşdur. Məlum olduğu kimi, Əbdürrəhim bəy Haqverdiyev AXC-nin görkəmli 
xadimi olmuşdur. O, AXC dövründə Dağlı Xalqları İttifaqında (Şimali Qafqazın 
böyük bir hissəsini əhatə edirdi) Azərbaycanın diplomatik nümayəndəsi 
vəzifəsində çalışırdı. Bütün bunlara baxmayaraq, N.Nərimanovla şəxsi dostluq 
əlaqələri də saxlayırdı. O, N.Nərimanovun hökumətində Xalq Maarif 
Komissarlığında müxtəlif vəzifələrdə çalışmış və müxtəlif vaxtlarda ədəbiyyat 
şöbəsinin və teatr şöbəsinin müdiri olmuşdur. N.Nərimanov Azərbaycan teatrının 
50 illik yubiley komitəsinə rəhbərlik etmiş və Ə.Haqverdiyevin ədəbi fəaliyyətinin 
30 illiyi münasibəti ilə təşkil olunmuş komissiyanın fəxri sədri seçilmişdir. O 
dövrdə Maarif Komissarlığında M.Mahmudbəyov və Rza Təhmasib çalışırdılar. 
N.Nərimanov Mirəsədulla Mirqasımovla hələ Odessada tələbə ikən tanış 
olmuşlar (419). M.Mirqasımov 1916-cı ildə Bakıya qayıtmış, 1920-ci ildə 
Mixaylovski xəstəxanasının (indi Əzizbəyov adına doğum evi) cərrahiyyə 
şöbəsində baş ordinator işləmiş, 1923-cü ildə ADU-nun tibb fakültəsinə dəvət 
olunmuş və ömrünü cərrahiyyə praktikasına və elminə həsr etmişdir. O, 1945-ci 
ildə Azərbaycan Elmlər Akademiyasının ilk prezidenti seçilmişdir. 
N.Nərimanovun 1920-ci il 11 iyun tarixli sərəncamı ilə Süleyman Sani 
Axundov İnqilab Komitəsi tərəfindən Qarabağa göndərilən nümayəndə heyətinin 
səlahiyyətli üzvü seçilmişdır (272). 1920-ci il avqustun 12-də Süleyman Sani 
Axundov Qarabağ İnqilab Komitəsi tərəfindən Qarabağ əyalətinin xalq maarif 
komissarı təyin edilmişdir. 
Hüseyn Cavidin ədəbi fəaliyyəti N.Nərimanovun hökumət başçısı işlədiyi 
dövrdə inkişaf etməkdə idi. 1920-ci il aprel hadisələrindən sonra H.Cavidin “İblis” 
adlı pyesini başa çatdırması barədə məlumat yayılır. Əsərin Bakıda ilk tamaşası 
həmin ilin dekabrında olur. Bundan əvvəl oktyabr ayında “Kommunist” qəzeti 
H.Cavidi “müqtədir və məşhur şair” adlandırırdı. Orta məktəb dərsliklərində 
H.Cavidin tərcümeyi-halı verilirdi. Xalq Maarif Komissarlığı H.Cavidin pyeslərini 
bəyənib almışdır və onu “Azərbaycan ədəbiyyatını bərpa edəcək komissiya” 
heyətinə daxil etmişdir. H.Cavid bir çox ictimai tədbirlərə dəvət olunmuş və orada 
iştirak etmişdır. 1921-ci ildə H.Cavidin “Şeyx-Sənan” və “Afət” pyesləri tamaşaya 
qoyulmuş, 1923-cü ilin yanvarında o, “Peyğəmbər” pyesini yazıb başa 
çatdırmışdır. “Yeni fikir” qəzetində D.Bünyadzadə 1923-cü il dekabrın 18-də çap 
olunmuş “Müsavatçılara cavab” adlı məqaləsində H.Cavid haqqında deyirdi: 
“Ədəbiyyat aləmində böyük simalardan olan Hüseyn Cavid kimi şəxsdən xəbəriniz 
82 
 
yox idi. Siz onun əsərlərini vəzi-səhnə etmədiniz. Çünki həmin əsərlər din, zülmət 
və zülmə qarşı yazılmış əsərlər idi. Biz bu kimi ədiblərin fəaliyyətini tövsi edərək, 
ən yaxın zamanda ümum qarşısında onlara rəsmi-təzim edəcəyik” (378, 18 dekabr 
1923). N.Nərimanovun şəxsi təşəbbüsü ilə 1922-ci il martın 21-də Bakıda 3 №-li 
məktəbdə “Cavid gecəsi” təşkil olunmuşdur (48, s.124-126). Bu hadisədən bir ay 
sonra 1922-ci il aprelin 20-də Azərbaycan Xalq Maarif Komissarlığına Mir Fəttah 
Seyidəliyev başda olmaqla bir neçə gənc müraciət edirlər ki, Bakının Təzəpir 
rayonunun sakinlərinin ümumi iclasında “Məşhur Azərbaycan şairi Hüseyn Cavid 
ocağı” adlı mədəni-maarif təşkilatı yaratmışlar. Məqsəd Azərbaycan əhalisi 
arasında mədəni-maarif ideyalarını yaymaqdır. Onlar dövlət vəsaitinə ehtiyac 
duymadıqlarını, xeyriyyə konsertlərinin və dram tamaşalarının hesabına xərclərini 
ödəyəcəklərini bildirirlər. Ocağın nəzdində üç dərnək təşkil olunmuşdu: dram və 
xor dərnəyi (tamaşalar və konsertlərin təşkili üçün), elmi-ədəbi dərnək 
(mühazirələr və ədəbi müzakirələr üçün) və idman dərnəyi (idman yarışları üçün). 
“Cavid ocağı”nın təşkilatçıları 6 qrupa bölünmüşdü: fəhlələr, müəllimlər, dövlət 
məmurları, ali məktəb tələbələri, kommunistlər və komsomolçular (cəmi 59 nəfər). 
1922-ci il aprelin 25-də xalq komissarı D.Bünyadzadə onlara dərnəyin 
təsdiqləndiyi haqqında vəsiqə təqdim etmişdir. 1922-ci ilin aprelindən 1923-cü ilin 
mayına qədər onların fəaliyyəti haqqında məlumat verilmişdir. Arxivlərdə bu 
“Ocağın” bir illik fəaliyyəti haqqında müəyyən məlumatlar saxlanılır. Amma bıı 
bir illik fəaliyyət gənclər arasında milli maarifçilik ideyalarının yayılmasında 
N.Nərimanovun xüsusi rol oynadığını göstərir (197, v.95-122). Bu müddətdə 
“Hüseyn Cavid ocağı” bir sıra tədbirlər keçirmişdir. Kitabxana təşkil olunmuş, 
kitablarla təchiz olunmuş, savadsızlığı aradan qaldırmaq üçün xüsusi kurslar 
açılmış, idman yarışları keçirilmişdir. Musiqi dərnəyində Şərq musiqisinin həm 
nəzəriyyəsini öyrənirdilər, həm də tar və kamança üzrə ifaçılıq sənətinə 
yiyələnirdilər. Peşəkar xonneysterlərin rəhbərliyi altında isə müğənnilik sənətinə 
yiyələnirdilər. “Hüseyn Cavid ocağı”nın sonrakı taleyi haqqında bir xəbər yoxdur. 
Ola bilsin ki, axtarışlar bir nəticə verər. Heç şübhə yoxdur ki, 30-cu illərin 
qurbanları arasında Hüseyn Cavid ocağı”nın üzvləri də olmuşdur. Bu məlumatlar 
20-ci illərdə Azərbaycanda hökm sürən milli-mədəni maarifçilik hərəkatının və bu 
hərəkatda yaranmaqda olan yeni ziyalı gənclərin fəaliyyətinin bir təcəssümüdür. 
Hüseyn Cavidin bu “Ocağın” təşkilində və fəaliyyətində iştirakı haqqında 
sənədlərdə heç bir məlumat yoxdur. Cavidin qızı Turan xanım Cavidin dediyinə 
görə N.Nərimanovla Cavid arasında çox səmimi münasibət var idi. N.Nərimanov 
dəfələrlə onların evində olmuş, Cavidlə ədəbiyyatın vəziyyəti haqqında söhbətlər 
aparmışdır. 
Bununla yanaşı, qeyd etmək lazımdır ki, Azərbaycanda başqa mədəni-
maarif dərnəkləri də fəaliyyət göstərirdi (197, v.116-117) və N.Nərimanov onların 
normal işləməsinə xüsusi diqqət yetirirdi. 
83 
 
Qafqaz Vilayət Partiya Komitəsinin Plenumunda N.Nərimanovun təklifi ilə, 
Ömər Faiq Nemanzadənin başçılığı ilə Gürcüstanda müsəlmanlar arasında iş 
aparmaq üçün xüsusi təşkilat yaradılır (225, 16). 20-ci illərdə hökumət tərəfindən 
Abdulla Şaiqə Azərbaycan ədəbiyyatı tarixinin yazılmağı sifariş edilmiş və o, bu 
tapşırığı uğurla yerinə yetirmişdir. 1923-cü ildə N.Nərimanov Abdulla Şaiqin 
müəllimliyinin 40 illik yubileyində iştirak etmiş və orada çıxış etmişdir (418). 
Cəfər Cabbarlı Müsavat partiyasının gizli təşkilatının katibi olduğuna baxmayaraq 
N.Nərimanov onunla əməkdaşlıq etmişdir. İlk azərbaycanlı opera müğənnisi, vokal 
sənətçisi, İtaliyada təhsil alan Şövkət Məmmədova 1922-ci ildə Xalq Maarif 
Komissarlığının qərarı ilə ilk Azərbaycan teatr məktəbinə müdir təyin edilmişdir. 
20-ci illərdə Xavər xanım Qayıbova Xalq Maarif Komissarlığı nəzdində müsəlman 
qadınlarının musiqi studiyasına rəhbərlik etmişdir. 
Azərbaycanın görkəmli maarifçisi, publisisti, yazıçı və müəllimi Şəfiqə 
xanım Əfəndizadə 1920-1926-cı illərdə Azərbaycan Darülmüəllimatda dərs 
deməyə cəlb olunmuşdur. Eyni zamanda 1923-1927-ci illərdə Azərbaycan partiya 
və sovet məktəbində dərs vermişdir. 1923-cü ildən Azərbaycan MİK-ə üzv 
seçilmişdir. O, N.Nərimanovun Gülsüm xanımla ailə qurması üçün elçilik etmişdir 
(421). 
Fevral inqilabından sonra Səməd bəy Acalovun maarifpərvər fəaliyyəti 
ictimai məna kəsb etmişdir. O, Ə.Topçubaşov, M.Rəsulzadə və b. ilə əməkdaşlıq 
etmişdir (349, 6 oktyabr 1917, № 199; 7 sentyabr, № 200; 26 sentyabr, № 214; 28 
aprel, № 93). 1920-ci ildən Azərbaycanda yeni tipli, ana dili əsasında qurulmalı 
olan məktəbin yaranması yolunda S.Acalov ön sıralarda gedənlərdən biri 
olmuşdur. N.Nərimanovun təşəbbüsü ilə Abdulla Şaiq, M.Mahmudbəyov və 
başqaları ilə yanaşı, o da dərslik komissiyasının üzvü olmuşdur. S.Acalov 
coğrafiya, təbiət dərsliklərini Azərbaycan dilinə tərcümə etmişdir. Şifahi xalq 
ədəbiyyatının toplanıb nəşr olunmasında iştirak etmişdir (3, c. 1, s.392). 1920-ci 
ildən N.Nərimanovun təşəbbüsü ilə müəllim kadrlarının, yeni proqram və 
dərsliklərin hazırlanmasında (xüsusən də riyaziyyat sahəsində) yorulmadan 
fəaliyyət göstərmişdir. 
Səməd Mənsur N.Nərimanovla Moskvada SSRİ MİK rəyasət heyətinin 
ümumi şöbəsində işləmişdir. N.Nərimanovun qərarı ilə Nəcəf bəy Vəzirov 
Azərbaycan İnqilab Komitəsinin Qarabağ nümayəndə heyətinin üzvü təyin 
olunmuşdur. Bundan başqa ona professor maaşı təyin olunmuşdur. Süleyman 
Məlikovun məqaləsində deyilir: “Nəcəf bəy Vəzirov şairanə bir məcazi misal 
gətirib. Türk (Azərbaycan) teatrının başlanğıcını bir xarabazarlıqda əkilən ağaca 
bənzədir və haman ağacı əkən şəxsiyyət ixtiyar yaşında haman xarabazarlığa 
qayıtdığı zaman oraya xarabazarlıq əvəzinə abad, gözəl və müəttər bir bağ 
görməklə daxil olaraq, kürəyi çiynində birinci bağban Nərimanovu, qayçısı əlində 
ikinci bağban Sultanməcid Qənizadəni, daha sonra əlində mişarı ilə Əbdürrəhim 
bəy Haqverdiyevi, arxların yolunu açan Molla Nəsrəddini, ən nəhayət, bu bağçada 
84 
 
tar və kamançaları ilə Hacıbəyovları... görərək şadlandığını təsvir edır” (350, 8 
aprel 1923, № 77). 
Mustafa Mərdanov xatirələrində N.Nərimanovun teatr xadimlərinə 
göstərdiyi diqqəti xüsusi qeyd etmişdir (417, 1956, 14 aprel, № 90). 20-ci illərin 
əvəllərində Salman Mümtaz tif xəstəliyinə tutulur və N.Nərimanov ona həkim 
təyin edir, müalicəsinə də şəxsən özü nəzarət edir. Onun göstərişi ilə Salman 
Mümtazın evinə gündəlik əlaqə üçün o zamanlar az-az təsadüf edilən telefon 
çəkilir. Elə o illərdə Salman Mümtaz “Kommunist” qəzetində klassik irsimizə aid 
“Unudulmuş yarpaqlar” adlı silsilə məqalələrlə çıxış edir (420). 
Əzim Əzimzadə Xalq Maarif Komissarlığı ilə sıx əlaqədə olmuşdur. Onıın 
təklifi ilə Azərbaycanın tarixi və müasir geyimləri haqqında albom hökumət 
tərəfindən nəşr olunmuşdur (196, v.35).  
N.Nərimanov Həştərxana sürgün olunduqda görkəmli jurnalist və alim 
Fərhad Ağazadə bir neçə dəfə onun yanına getmişdir. O, hələ 1906-cı ildə 
Azərbaycan dili üçün latın qrafikası əsasında “Yeni əlifba layihəsi” hazırlamışdır. 
F.Ağazadə N.Nərimanovun tövsiyəsi ilə əlifba islahatı ilə məşğul olmuşdur. Vəli 
Xuluflu, Məmmədhəsən Baharlı, Bəkir Çobanzadə N.Nərimanovun tam mənada 
əqidə yoldaşları idilər. Bəkir Çobanzadə Bakıya N.Nərimanovun şəxsi müraciəti 
ilə 1920-ci ildə gəlmişdir. Vəli Xuluflu, Məmmədhəsən Baharlı, Bəkir Çobanzadə 
N.Nərimanovıın təşəbbüsü ilə yaradılan “Tədqiq” cəmiyyətində çalışmışlar. 
Əbülqasım Hüseynzadə N.Nərimanovla görüşləri haqqında xüsusi xatirələr 
yazmışdır. N.Nərimanovun 1920-ci il 6 iyun tarixli sərəncamı ilə görkəmli ziyalı, 
teatr xadimi Cəlil Bağdadbəyov Şamaxıya sovet işlərində çalışmaq üçün fövqəladə 
komissarın sərəncamına göndərilmişdir (272). N.Nərimanov görkəmli ictimai 
xadim, AXC dövründə aktiv fəaliyyətdə olan A.Divanbəyoğluna 
(Sübhanverdixanov) sovet dövründə pedaqoji fəaliyyətlə məşğul olmağa zəmanət 
vermişdir. N.Nərimanov Moskvaya Xalq Maarif Komissarlığına Kolesnikova 
göndərdiyi məktubda yazırdı: “Sübhanverdixanovun pedaqoji fəaliyyətinə zəmanət 
verirəm. N.Nərimanov” (260, v.3). Sübhanverdixanov Maarif Komissarlığında 
məsul vəzifədə çalışmışdır. O, N.Nərimanovun təşəbbüsü ilə yaranan Azərbaycan 
dilində dərslik hazırlamaq üçün xüsusi komissiyanın üzvü olmuşdur. 
Rza Təhmasib 1921-ci il oktyabrın 12-də İ.Əbilovun rəhbərliyi altında 
Azərbaycandan Türkiyəyə gedən ilk rəsmi nümayəndə heyətinin üzvü olmuşdur. 
M.Vəkilov, Tağı Şahbazi, Böyükağa Talıblı N.Nərimanovun Azərbaycan 
hökumətinə başçılıq etdiyi dövrdə bir neçə yüksək rütbəli vəzifələr tutmuşlar 
(424). N.Nərimanov Hacağa Abbasov, Abbas Mirzə Şərifzadə, H.Sarabski və 
bütün teatr ictimaiyyəti ilə əməkdaşlıq edib şəxsi dostluq əlaqələri saxlamış, onlara 
qayğı göstərmişdir. Bunlardan başqa o, Bəhram Axundov, Əbülfəz Qarayevlə də 
dostluq əlaqələri saxlamışdır. 
Cəlil Məmmədquluzadənin həyatının çox ağır bir dövründə N.Nərimanov 
ona əlindən gələn köməyi etmişdir. 1920-ci ilin aprel hadisələri baş verdikdən 
85 
 
sonra “Molla Nəsrəddin” jurnalı artıq bir neçə müddət idi ki, nəşr olunmurdu. 
Həmin ilin iyun ayının ilk günlərində qardaşı Ələkbər C.Məmədquluzadəyə 
müvəqqəti olaraq İrana köçməyi məsləhət edir. Onun yaxın bir tanışı Hüseynağa 
Cavanşir isə getməməyi məsləhət görür. Mirzə Cəlil tərəddüd içərisində qalır, 
amma qardaşının təkidi ilə İrana getməyə məcbur olur. Elə həmin günlərdə yeni 
hakimiyyət sanki Mirzə Cəlilə müsbət münasibət göstərərək onun “Ölülər” 
pyesinin müzakirəsini təşkil edir. “Ölülər” pyesi tamaşaya qoyulur və teatr 
səhnələrindən düşmür. 
İyulun 18-də Azərbaycan sovet hökuməti Əliheydər Qarayevin başçılığı ilə 
“Balta” adlı jurnal buraxmaq fikrinə düşür və “Molla Nəsrəddin” jurnalının müəllif 
kollektivini bu jurnalın ətrafına toplamaq qərarına gəlir. 1921-ci ilin may ayında 
Birinci Ümumazərbaycan Sovetlər qurultayında Dadaş Bünyadzadə öz çıxışında 
xüsusi olaraq qeyd edirdi ki, hökumət Mirzə Cəlilin Bakıya qayıtması üçün əlindən 
gələni edir. Bu çıxışdan bir neçə gün sonra Təbrizdə erməni dilində çıxan 
“Minaret” qəzeti uydurma bir xəbər verir ki, guya “fevralın 27-də Təbrizdə 16 
adam həbs edilmişdir və onlar gizli təşkilatda iştirak etməkdə təqsirləndirilirlər. 
“Molla Nəsrəddin” jurnalının redaktoru Mirzə Cəlil də onların arasındadır”. Bu 
xəbərdən 6 gün sonra Təbrizdə “Molla Nəsrəddin” jurnalının 2-ci nömrəsi çıxır və 
ermənilərin xəbərinin növbəti yalan olduğu təsdiqlənir. Martın 25-də Bakıda qonaq 
olan Türkiyə nümayəndə heyəti “Ölülər” pyesinin tamaşasına gedir. Aprelin 30-da 
Naxçıvan İnqilab Komitəsinin sədri Qədimovun vasitəsilə Mirzə Cəlil rəsmi olaraq 
Bakıya dəvət olunur. 
İyunun 14-də Mirzə Cəlil artıq Bakıya gəlir, Maarif Komissarlığının məsul 
işçisi olur və Azərbaycanın mədəniyyət həyatına fəal surətdə qovuşur. O, Şuşada 
kitabxana açır, Bakıda açılmış Tənqid-təbliğ teatrını “Molla Nəsrəddin teatrı” 
adlandırır. Həyat yoldaşı Həmidə xanım Kəhrizlidə xalçaçılıq emalatxanasını bərpa 
etdirir. 1922-ci il aprelin 17-də “Molla Nəsrəddin” jurnalının bərpası haqqında 
xəbər yayılır. Mirzə Cəlilin yeni yazdığı “Anamın kitabı” adlı əsəri səhnəyə 
qoyulur. Hələ 1916-cı ildə “Açıq söz” qəzetində N.Nərimanovun Mirzə Cəlilin 
“Ölülər” pyesi haqqında “İdeyası inqilabi bu drama müsəlmanların həyatında 
böyük rollar oynayacaqdır” fikri dərc olunmuşdur. Həmidə xanım 
C.Məmmədquluzadə haqqında xatirələrində yazır: “Dadaş Bünyadzadə, Əliheydər 
Qarayev Mirzə Cəlilin görüşünə gəldilər. Onlar bizə yaxşı mənzil və mükəlləfiyyət 
vəd etdilər. Bir həftə keçdi, ancaq heç bir xəbər çıxmadı. Mirzə Ələkbər (Mirzə 
Cəlilin qardaşı) xəstə idi, utanır və əsəbiləşirdi. Mirzə Cəlil çox həyəcan keçirirdi. 
Nəhayət, o, N.Nərimanovun yanına getməyi qərara aldı. Nərimanov vəziyyətdən 
hali olan kimi Mirzə Cəlili haman saat Staropoçtovi küçəsindəki 64 nömrəli (indiki 
56 nömrəli) evə aparıb, onun sərəncamına beş otaqlı münasib bir mənzil verdi” 
(423, s.109). 
“Yeni fikir” qəzeti o illərdə yazırdı: “A.Şaiq, Ə.Haqverdiyev, S.S.Axundov 
kimi Azərbaycanın məşhur ədiblərinə gəlincə, bunlar da çox məsul mövqelərdə 
86 
 
şuralar idarətinin zəhmətkeş hakimiyyəti uğrunda çalışır... Əgər “Molla Nəsrəddin” 
məcmuəsinin müdiri Mirzə Cəlildən bəhs edilərsə, müsavat zamanında nəşr 
edilməyən bu məcmuə müntəzəm çıxır” (378). 1920-ci ildə Tənqid-təbliğ teatrında 
faciə və komediyaların qəbulu üçün tərkibində Mirzə Cəlil, Məmməd Səid 
Ordubadi, Abdulla Şaiq, Süleyman Sani Axundov, Hüseyn Cavid olan xüsusi ədəbi 
komissiya təşkil olunmuşdur. 
N.Nərimanov ziyalılara öz diqqətini əsirgəməmişdir. O zamanın sovet 
respublikaları arasında Azərbaycan yaşlı nəsildən olan bu qədər ziyalının 
hökumətlə əməkdaşlığa girib xalqına xidmət etdiyi müstəsna bir respublika idi. Bu, 
sözsüz ki, N.Nərimanovun şəxsi nüfuzu və milli ruhu hesabına olmuşdur. 
Araşdırmalar göstərir ki, N.Nərimanovun bu sahədəki fəaliyyəti xüsusi tədqiq 
olunmalıdır. 
N.Nərimanov və İslam dini problemləri. İslam dininə münasibət 
N.Nərimanov siyasətinin ən ümdə məsələlərindən olmuş və milli dövlətçilik 
baxışlarında önəmli yer tutmuşdur. O, bu məsələni dəfələrlə işıqlandırmağa 
çalışmışdır (308, t.2, s.164-167, 168-176). 
1920-ci il mayın 26-da N.Nərimanovun verdiyi ilk göstərişlərdən birində 
yerli əhalinin milli adət-ənənələrinə və dini hisslərinə hörmətlə yanaşılması tələb 
olunurdu (160, s.52). Bu məsələdə N.Nərimanovla XI Qırmızı ordu komandanlığı 
arasında xeyli ixtilaf baş vermişdir. N.Nərimanov hətta ənənəvi “cümə axşamı”nı 
müqəddəs sayaraq, həmin gün qəbul etdiyi xəstələri pulsuz müalicə etmişdir (424). 
O, milli dəyərləri yaranmaqda olan beynəlmiləl dəyərlərdən üstün tutaraq bir neçə 
məsciddə nitq söyləmiş, dindarlara qarşı repressiyaların tətbiqinə qəti etiraz 
etmişdir (156). N.Nərimanov çadranın atılmasında məcburiyyətə qarşı olmuşdur. 
Onun fikrincə, bu prosesi məntiqi şəkildə həyat özü tənzimləməli idi (424). 
Məhərrəmlik günlərində N.Nərimanov məscidə ərzaq göndərmişdir (424). 
1921-cı ilin aprelində N.Nərimanov Təzəpir məscidinin bərpası, təmiri üçün 
xüsusi sərəncam vermişdir və bu işin icrasını hərbçilərə tapşırmışdır (211, v.100). 
O, Şəkidə şiələrlə sünnilər arasında ola biləcək toqquşmanın qarşısını almışdır 
(211, v.100a). Novruz bayramını və müsəlman dini bayramları olan Ramazan 
bayramını, Qurban bayramını, Mövlud (Məhəmməd Peyğəmbərin doğum günü) 
bayramını, Aşura gününü istirahət günü elan etmişdir (211, v.146). Bu münasibətlə 
məsul işçiləri xalq tərəfindən keçirilən tədbirlərdə iştirak etmələri üçün yerlərə 
ezam etmişdir (178, v.42). 
Çiçerin Leninə məktubunda yazırdı ki, N.Nərimanovun “mollalar üçün nitqi 
müsəlman camaatına nəzakətlə yanaşmağın nümunəsidir” (122, t.52, s.430). 
N.Nərimanov 1920-ci ilin sentyabr ayında XI Qırmızı ordunun rəhbərliyindən ordu 
bölmələrinin yerləşdikləri məscidlərin binasını boşaltmasını tələb etmişdir. 
N.Nərimanov məscidlərə ərzaq malları ayırmış və din xadimlərinin ərizələrinin 
baxılmasına çox həssaslıqla yanaşmışdır (60, s. 29-35). 
87 
 
M.S.Ordubadi N.Nərimanov haqqında xatirələrində yazırdı ki, “onun 
nəzəriyyəsində kommunizm ilə islamiyyəti barışdırmaq fikri mühüm bir yer 
tuturdu”. N.Nərimanov din xadimləri ilə birbaşa ünsiyyətə girmiş, onları öz iş 
otağında qəbul etmişdır. M.S.Ordubadi buzovnalı Molla Mirzə Əli ilə 
N.Nərimanovun mehriban və dostcasına görüşünün şahidi olmuşdur. 
M.S.Ordubadinin dediyinə görə, “partiya bu nəzəriyyəni məhv etmək üçün bütün 
qüvvəsini sərf edirdi” (424, 1990, 13 aprel). Hətta Mirzəbala Məmmədzadənin 
etirafına görə, N.Nərimanov sovet respublikalarında dinlə aparılan mübarizənin 
Şərqə heç bir xeyir vermədiyini təkidlə irəli sürmüşdür (78, 1 avqust 1924, № 21, 
s.11). 
N.Nərimanovun İslam dini və dövlət arasında münasibətinə aid maraqlı 
fikirləri Çiçerinə yazdığı məktubdan aydın olur. Məktubda xüsusi qeyd olunur ki, 
sovet hakimiyyəti dövründə solçu kommunistlərin səyi nəticəsində müsəlman din 
xadimləri ilə hökumət arasında müəyyən qarşıdurma əmələ gəlmişdir. Bu 
qarşıdurmanı aradan qaldırmaq üçün N.Nərimanov bir neçə təklif irəli sürmüşdür. 
Onun təkliflərinin əsas mahiyyəti ondan ibarət olmuşdur ki, sosializm və İslam bir-
birinə qarşı durmadan fəaliyyət göstərə bilərlər. N.Nərimanov din məsələləri ilə 
əlaqədar Məhəmməd Peyğəmbərin kəlamlarını da xatırlatmışdır: “Cənnət anaların 
ayağı altındadır”, “Elmin arxasınca get, hətta o, Çində olsa da”. Bu fikirlər nəinki 
bizim qanunlara zidd deyil, hətta uyğundur. N.Nərimanov Azərbaycan 
cəmiyyətində hökm sürən daha bir kəskin problem haqqında da danışmışdır. O 
deyirdi ki, çoxarvadlılığın aradan qaldırılması nəinki Qurana zidd deyil, hətta onun 
tələbləri ilə səsləşir. N.Nərimanov Avropada ruhanilərlə sıx əlaqədə olan 
dövlətlərin fəaliyyətini xüsusi qeyd etmişdir. O, misal gətirirdi ki, Avropa din 
xadimləri xüsusi dövlət məktəblərini bitirirlər və fəaliyyət dövründə dövlətdən 
maaş alırlar. İslam din xadimləri isə ancaq əhalidən aldıqları pul hesabına 
dolanırlar. Bizim hakimiyyət İslam din xadimlərinin fəaliyyətinə məhdudiyyət 
qoyaraq əslində onların gəlirini kəsir, bu da onlarda narazılıq yaratmaya bilməz. 
Biz İslam din xadimlərini inandırmalıyıq ki, onlar bizim hakimiyyətimiz dövründə 
heç bir təqibə məruz qalmayacaqlar. N.Nərimanov yazırdı ki, sovet hökuməti 
onlara yas mərasimlərində iştirak etməyi, məsciddə dua etməyi, kiminsə xahişi ilə 
Quran oxumağı qadağan etməməlidir. Biz hər bir şəxsə icazə verməliyik ki, 
məktəbdən kənarda öz övladına Quranı və dinin əsaslarını öyrətsin. Biz icazə 
verməliyik ki, yeni evlənənlər dövlət qeydiyyatından sonra məscidə gedib kəbin 
kəsdirsinlər. Kəbinin bir üstünlüyü var, o da ondan ibarətdir ki, ailə pozularsa, kişi 
qadın qarşısında maliyyə öhdəliyi götürür. Belə bir öhdəliyin dövlət tərəfindən də 
bir qayda olaraq qəbul olunmasını biz fikirləşməliyik. 
N.Nərimanovun mövqeyinə görə hökumət çoxpilləli dini şuralar yaratmalı, 
hər məscidin dindarları öz mollasını seçki yolu ilə müəyyənləşdirməli, hər milli 
respublikanın ali ruhanisi ruhanilər tərəfindən seçilməli, hər bir ərazidə Ali dini 
şura yaradılmalıdır. 
88 
 
N.Nərimanov dinin məktəbdə öyrənilməsi məsələsini yolverilməz hesab 
etmiş və bunu hər hansı ruhani-müəllimin öz dinini başqasından daha üstün kimi 
qələmə verəcəyi və hətta ola bilsin, digər dini pisləyəcəyi ehtimalı ilə izah etmişdir. 
N.Nərimanov insanları panislamizmdən qorxmamağa çağırmışdır. Onun 
fikrincə, panislamizm dini düşüncənin deyil, ziyalı düşüncəsinin məhsuludur. 
N.Nərimanov deyirdi ki, bu yolda bizim əsas vəzifəmiz siyasətimizin mahiyyətinin 
aydın olmasıdır. O, müsəlman dövlətlərinin ilk növbədə müstəmləkəçilikdən azad 
olunmasının tərəfdarı olmuşdur. N.Nərimanov belə fikirləşirdi ki, müsəlman 
dövlətləri olan Türkiyə, İran, Əfqanıstan öz milli hökumətlərindən başqa heç kim 
tərəfindən idarə olunmamalıdır. 
N.Nərimanov açıqca deyirdi ki, biz gərək bəzi müsəlman ərazilərində 
(Kazan, Krım və Bakı) İslam din xadimlərinin qurultaylarını keçirək və 
qaldırdığım bütün məsələləri, xüsusən də “azad məscid”, “sovet hakimiyyətinin 
İslam dövlətlərinə yönəlik siyasəti” kimi vacib problemləri oralarda müzakirə edək 
(321, v.49-58). 
Beləliklə, N.Nərimanov sovet dövlət sistemi şəraitində yaşamasına 
baxmayaraq, İslam dini problemlərinin həllinə, din xadimlərinə, dini ocaqlara, 
müqəddəs yerlərə, dini bayramlara və günlərə xüsusi hörmətlə yanaşmış, 
islamiyyəti kommunizmlə barışdırmağa səy göstərmiş, dini baxımdan müqəddəs 
sayılan yerlərin qorunması üçün əlindən gələni etmişdir. 
N.Nərimanovun Azərbaycan dilinin dövlət dili statusu alması uğrunda 
apardığı siyasət. N.Nərimanovun milli dövlətçilik baxışlarında Azərbaycan dilinə 
qayğı başlıca yer tutmuşdur. Onun maarifçilik fəaliyyətində ana dili bir problem 
kimi daim ön planda olmuşdur. 
N.Nərimanov hələ 1899-cu ildə Bakıda “Türk-Azərbaycan dilinin müxtəsər 
sərf-nəhfi” əsərini çap etdirmişdir. Sonralar N.Nərimanov yazırdı: “Mən bu sərf və 
nəhvi o vaxtlar yazmışam ki, “millətçilər” o vaxt hələ türk (Azərbaycan) dilinin 
sərf və nəhfi olduğunu bilmirdilər” (361, aprel 1917, № 18). 
1919-cu ildə Moskvada çalışarkən ona Əfqanıstanın sovet Rusiyasındakı 
səfirini qəbul etmək tapşırılmışdır. N.Nərimanov onunla Rusiya hökumətinin 
adından danışsa da, Azərbaycan dilində söhbət aparmışdır (307, t.2, s.231). 
Hakimiyyətə gələndən sonra N.Nərimanovun ana dilinə sədaqəti qüvvədə 
qalmışdır. Azərbaycan dili N.Nərimanovun fərmanı ilə dövlət dili statusu almışdır. 
N.Nərimanov bütün idarələrdə yazı işinin rus dili ilə yanaşı, Azərbaycan dilində də 
aparılması barədə sərəncam vermişdir. 1920-ci ilin avqustunda İnqilab Komitəsinin 
xüsusi dekreti ilə məktəblərdə “Ana dili”nin tədris olunması qərara alınmışdır. 
Kadr çatışmazlığı ilə əlaqədar olaraq, bəzən məktəblərdə Azərbaycan dilini 
bilməyənlər bu dilin tədrisi ilə məşğul olurdular (204, v.54; 232, v. 1). 1921-ci ilin 
avqustunda İnqilab Komitəsinin qərarı ilə bütün dövlət idarələrində kargüzarlığın 
Azərbaycan dilində aparılması haqqında qərar qəbul olunmuşdur. Azərbaycan 
dilində savadlı məmurlar hazırlamaq üçün xüsusi dərnəklər təşkil edilmişdir (211, 
89 
 
v.158). 1922-ci ilin yanvar ayında dövlət idarələrində məmurların ixtisarı haqqında 
qərar qəbul olundu. N.Nərimanov ixtisar aparılarkən Azərbaycan dilini bilənlərə 
xüsusi qayğı göstərilməsi barədə qərar qəbul etmişdir (211, v.158). Amma bu işi 
həyata keçirmək yolunda xeyli maneələr var idi. K.Nərimanov Genuya konfransına 
gedərkən, Bakıda Azərbaycan dili dərslərinin sayını ixtisar etmək, Azərbaycan dilli 
teatr truppası tamaşalarının sayının azaldılaraq, rus dilli teatr truppasının 
tamaşalarının sayını artırmaq haqqında açıq fitnəkar məqalələr və fikirlər irəli 
sürülmüşdür. N.Nərimanov qayıdan kimi bu məsələyə müdaxilə etdikdə məsələnin 
əks-sədası Moskvaya gedib çıxmışdır. 
N.Nərimanov “Bakinski raboçiy” qəzetində “Bəzi yoldaşlara cavab” 
sərlövhəsi ilə ana dilimizin Azərbaycanda mövqeyi haqqında sərt bir məqalə ilə 
çıxış etmişdir (305, 5 iyun 1922, № 130). O, məqalədə yazırdı: “Türk 
(Azərbaycan) dili Azərbaycanda dövlət dili elan edilmişdir və Azərbaycanda bu 
dilin hüquqlarından və üstünlüklərindən tam şəkildə istifadə olunmalıdır. Heç kim 
bunu ləğv edə bilməz. Azərbaycan öz ana dilindən imtina edə bilməz və heç kimə 
də imkan verməz ki, Azərbaycanda bu dilin mənasını, rolunu azaltsın”. Qeyd 
etmək lazımdır ki, bu məqalə sovet dövründə də tədqiqat obyekti olmuşdur (50). 
N.Nərimanov bu məsələlər barədə ürək ağrısı ilə yazırdı ki, əhalinin üçdə 
iki hissəsi yoxsul və savadsız azərbaycanlılar, əhalinin üçdə bir hissəsi isə nisbətən 
savadlı rusdilli əhalidir. O, məqaləsində bundan irəli gələn məsələləri qaldırırdı: 
“Kimə daha çox savadlanmaq lazımdır, lazımınca savadlı olan rus dillilərə, yoxsa 
savadsız azərbaycanlılara?” Bu sualı cavablayaraq N.Nərimanov deyirdi: “Biz 
gərək dövlət vəsaitinin 2/3 hissəsini türklərin (azərbaycanlıların) savadlanmasına 
və maariflənməsinə xərcləyək, partiyanın diqqətinin 2/3 hissəsini və ümumiyyətlə, 
bütün enerjimizin 2/3 hissəsini gərək türklərə (azərbaycanlılara) sərf edək”. O, 
fikrini bu sözlərlə bitirirdi: “Kim ki, Azərbaycanı sevir, onunla ruhən bağlıdır, 
“bütün dünya proletarları birləşin” şüarına sadiqdir, fəaliyyətini məhz belə 
qursun”. N.Nərimanov ruspərəst şovinistlərin mövqeyini belə təsvir etmişdir: “Rus 
dili mənim xoşuma gəlir, rus dilində mənə hər şey asan və aydın gəlir. Puşkinin 
gözəl şerləri rus dilində yazılıb. Mən istəyirəm ki, türk (azərbaycanlı) uşaqları 
bunları bilsinlər”. N.Nərimanov rus şovinistlərinin bu mövqeyinə qarşı öz 
mövqeyini də izah edərək deyirdi: “Türk (azərbaycanlı) uşaqları tək Puşkini deyil, 
həm də Şekspiri, Şilleri bilməlidir. Ancaq türk (azərbaycanlı) uşağı özünə doğma 
olan əsl proletar şairi Sabirin odlu-alovlu şeirlərini, xalq şairləri Vaqifin, Zakirin, 
Vidadinin şeirlərini biləndən sonra bunları bilməlidir”. N.Nərimanovun tövsiyəsi 
bu idi ki, “türk (Azərbaycan) dilinin tədrisini azaltmaq təklifini irəli sürənlər özləri 
bu dili öyrənsinlər ki, Sabiri anlasınlar” (50). 
N.Nərimanov Azərbaycan dilini sıxışdıran kommunistlərin mövqeyinin çar 
Nikolayın mövqeyi ilə üst-üstə düşdüyünü vurğulayaraq onları çəkinmədən 
şovinist adlandırmışdır. Şovinistlər ancaq Azərbaycan dilini sıxışdırmaqla 
kifayətlənmirdilər, onların irəli sürdükləri mülahizələr arasında belə bir fikir də var 
90 
 
idi ki, sovetlərin Azərbaycana gəlməyi “rus torpaqlarının toplanması” ideyasının 
reallaşmasıdır. N.Nərimanov bunlara da cavab verərək deyirdi: “Bu, rus 
torpaqlarının toplanması deyil, sadəcə müxtəlif millətlərə mənsub fəhlələrin 
toplanmasıdır” (50). 
N.Nərimanovun bu sahədəki fəaliyyəti Azərbaycan xalqının düşmənləri və 
bir sıra bədxahlar tərəfindən qəzəblə qarşılanmışdır. İlk əvvəl ermənilər və özlərini 
beynəlmiləlçi kimi qələmə verən azərbaycanlılar hərəkətə gəlmişlər. Nəhayət, 
onlar N.Nərimanova qarşı açıq mübarizəyə keçmişlər. Levon Mirzoyan Mərkəzə 
məktub göndərərək bu yazının “əsassız yazıldığını” bildirmişdir (316, s.422). Bir 
neçə gün sonra Azərbaycan K(b)P MK Rəyasət Heyətinin iclasında 
N.Nərimanovıın məqaləsi “antipartiya” məzmunda qiymətləndirilərək ifşa 
olunmuşdur. Burada ifşaçıların cəmi biri erməni idi, o da Levon Mirzoyan idi. 
Qalanları isə azərbaycanlılar idi. Bu müzakirə də N.Nərimanovu mövqeyindən 
çəkindirməmişdir. O, ana dili uğrunda mübarizəsini davam etdirmişdir. Yeri 
gəlmişkən, onu da qeyd etmək lazımdır ki, N.Nərimanov hətta Moskvada 
işləyərkən bəzi rəsmi toplantılarda Azərbaycan dilində çıxış etmişdir. 
N.Nərimanov Azərbaycan dilinin saflığı uğrunda daim çalışmışdır. O 
zamanlar qeyri-slavyan dillərinə rus sözlərinin keçməsi dəb düşmüşdü. 1924-cü 
ilin mayında “Elmləri yeni tamam etmiş müəllimlərə açıq məktub”unda 
N.Nərimanov yazırdı: “Dilimizi lüzumsuz, qeyrisinin dilinin təsiri altına salmaq 
işimizi təxirə salar. Bu səbəblərə görə biz dilimizi müstəqil bir şəklə salmaq üçün 
ən çox müəllimlərə ümid bağlayırıq” (362, 2 mart 1924, s.39). 
N.Nərimanovun təşəbbüsü və sədrliyi ilə latın qrafikasına keçmək, yaxud 
islah etmək məsələsi geniş şəkildə müzakirə olunmuşdur. 1922-ci ildə 
S.Ağamalıoğlu yazırdı: “1922-ci ilin əvvəllərində Nərimanov yoldaş tərəfindən 
qurulmuş yığıncaqda məruzə üzərində iki günlük mübahisədən sonra iki 
komissiyon seçildi. Bunlardan biri ərəb əlifbası yerinə latın əlifbasının keçirilməsi 
üçün materiallar hazırlayacaq, digəri ərəb əlifbasını islah edəcəkdir. İkinci 
komissiyon... fəaliyyətsiz göründü və çox yaşamadı. Birinci isə indi də fəaliyyətdə 
olan Yeni Türk Əlifba Komitəsinə çevrildi”. 
1920-ci il iyulun 3-də Xalq Maarif Komissarlığı latın qrafikasına keçid 
haqqında qərar qəbul etdi (195, v.28). Həmin ilin noyabr ayında Juzenin sədrliyi ilə 
Türk Əlifba Komitəsi təşkil olundu (191). Xalq Maarif Komissarlığının 1921-ci il 
5 yanvar tarixli əmri ilə artıq bu keçidin yolu müəyyənləşdirildi (194, v.192). Yazı 
qrafikasının dəyişdirilməsi ideyasını xalq arasında yaymaq məqsədi ilə qəzalarda 
şöbələr təşkil olundu... ( 347, 1925, № 65). 
N.Nərimanov bu ideyasını Türkiyə vəkilləri ilə də müzakirə edərək belə 
nəticəyə gəlmişdir: “Onlar bu fikrə şərikdirlər. İstanbul yox, Ankara. Çünki Ankara 
solu sevir” (332, 1 yanvar 1922). 
N.Nərimanovun bu təşəbbüsü Azərbaycan ziyalıları tərəfindən 
alqışlanmışdır. Təşəbbüsə tərəfdar çıxanlardan ən birincisi C.Cabbarlı olmuşdur. 
91 
 
O, qəzetdə xüsusi məqalə yazaraq ziyalıları bu işdə iştirak etməyə çağırmışdır (75, 
27 dekabr 1971). 
1921-ci il dekabrın 30-da Darülmüəllimin binasında qrafikaya həsr edilmiş 
xüsusi birinci konfrans oldu. Konfransda “bütün Bakı ziyalıları, mühərrirləri, 
müəllimləri və bundan başqa nüfuzlu hökumət adamları hazır idilər. Salon başdan-
başa dolu idi”. Konfransı N.Nərimanov giriş sözü ilə açdı. Onun təklifi ilə “Hüseyn 
Cavid sədarətə və Abdulla Şaiq də katibliyə intixab olundular”. Bundan sonra 
məruzə üçün söz N.Nərimanova verildi. Məruzəsinin sonunda N.Nərimanov 
demişdi: “İndi ixtiyar özümüzdədir. Hərgah biz indi bu əlifbaya keçməsək, o 
zaman on ildən sonra bu əlifba özü-özünə itəcək. Odur ki, indi keçməli və elə 
etməli ki, on ildən sonra olacaq ədəbiyyatı zəhmətkeş balaları oxuya bilsinlər” 
(332, 1 yanvar 1922). 
N.Nərimanov 1922-ci il dekabrın 3-də Tiflisdə Türk dram teatrının 
binasında yeni qrafika haqqında məruzə ilə çıxış edərək onun dəyişdirilməsi 
haqqında daha cəsarətli olmağa çağırmışdır. Bu nitq haqqında Tiflisdə çıxan 
“Zarya Vostoka” qəzetinin 6 dekabr tarixli nömrəsində Əziz Şərif N.Nərimanovun 
mövqeyini alqışlayan məqalə ilə çıxış edərək onun nitqindən parçalar vermişdir: 
“Biz ləngiyə bilmərik, bir ətrafa baxın! Bütün xalqlar irəli gedirlər! Bir dəqiqə də 
gözləmək olmaz!” (384, 13 dekabr 1922, № 143). 
1923-cü il oktyabrın 6-da Azərbaycan Kommunist Partiyası Mərkəzi 
Komitəsi plenumunun qərarı ilə latın qrafikasına vətəndaşlıq hüququ verildi. 
Birinci siniflərdə tədrisin bu qrafika əsasında aparılması qərara alındı (234). 1924-
cü ilin yayında Azərbaycan MİK müvafiq qərar qəbul etdi. 1924-cü il iyulun 1-dən 
yeni türk əlifbası rəsmi dövlət qrafikası sayıldı (200, v.l). 
Yeni türk əlifbasına keçid, heç şübhəsiz, Azərbaycan xalqının 
maariflənməsində, müasir dünya ilə əlaqələrinin genişlənməsində mühüm hadisə 
idi. Bu hadisəni milli ziyalılar da müsbət hal kimi qiymətləndirmişlər. 
20-ci illərdə N.Nərimanovun təşəbbüsü ilə yaradılan “Azərbaycanı Tədqiq 
və Tətəbbö” cəmiyyətində hər cildi 10-15 çap vərəqi həcmində olmaqla təxminən 
100 çap vərəqi həcmində “Azərbaycan dilinin izahlı lüğəti”  hazırlanıb buraxılmaq 
üzrə idi. Bunun nəşrinə o dövrün Aşmarin, Qubaydulin, Meşşaninov və 
Samoyloviç kimi görkəmli dilçi alimləri cəlb olunmuşdılar. N.Nərimanovun 
vəfatından sonra “Lüğət”in nəşri dayandırılmış və taleyi naməlum qalmışdır (203, 
v. 10). 
Beləliklə, N.Nərimanovun milli dövlətçilik baxışlarında Azərbaycan 
xalqının milli-mədəni inkişafı, İslam dini problemləri və Azərbaycan dilinə dövlət 
dili statusu verilməsi xüsusi yer tutmuşdur. 
N.Nərimanov Azərbaycan adət-ənənələrinin qoruyucusu və elm, təhsil, 
mədəniyyətin inkişafına qayğı göstərən başlıca şəxs olmuşdur. Bu sahələrdə milli 
kadrların hazırlanması üçün müvafiq sənədlər imzalamışdır. N.Nərimanov İslam 
dəyərlərinin qorunmasına və dindarlara xüsusi qayğı göstərmişdir. Onun milli-
92 
 
mədəniyyət quruculuğu sahəsindəki fəaliyyəti Azərbaycan xalqının düşmənlərinin 
və bir sıra məhdud düşüncəli Azərbaycan bolşeviklərinin qəzəbinə tuş gəlmiş və 
onun əleyhinə geniş kampaniya başlamışlar. 
 
3.2. Azərbaycanın ərazi bütövlüyü uğrunda mübarizə və N.Nərimanovun 
fəaliyyəti 
 
N.Nərimanovun milli dövlətçilik baxışlarında Azərbaycanın ərazi bütövlüyü 
uğrunda fəaliyyəti mühüm yer tutmuşdur. Tarixi dövrə ümumi qiymət vermədən, 
varislik baxımından N.Nərimanovun ərazi siyasətini obyektiv və elmi cəhətdən 
qiymətləndirmək mümkün deyildir. Ona görə də dövrün ümumi mənzərəsinə qısa 
da olsa diqqət yetirək. Birinci dünya müharibəsinin əsl mahiyyəti hər vuruşan 
ölkənin dünya xəritəsini öz xeyrinə dəyişdirmək planlarının mövcud olmasında idi. 
Regionda bu xəritə dəyişməsində ən aktual məsələlərdən biri Rusiya və Osmanlı 
dövlətinin torpaqlarının hesabına ermənilər üçün dövlət, heç olmasa, muxtariyyət 
yaradılması və sərhədlərinin müəyyənləşdirilməsi idi. 
Heç şübhəsiz, müharibə illərində Azərbaycan ziyalılarının müstəqil 
Azərbaycan dövləti yaratmaq planları da mövcud idi. Amma öz qonşuları ilə 
müqayisədə Azərbaycanın vəziyyəti xeyli ağır idi. Yaranacaq dövlətin sərhədləri 
məsələsi sadəcə ayrı-ayrı qeyri-rəsmi şəxslər tərəfindən müzakirə olunurdu. Ömər 
Nacinin variantında Cənubi və Şimali Azərbaycan birləşməli idi, Aslan xan 
Xoyskinin variantında isə Bakı, Yelizavetpol, İrəvan quberniyaları, habelə 
Dağıstan və Terek buraya daxil olmalı idi. 
Oktyabr çevrilişindən sonra ərazi problemləri ən vacib məsələ kimi ortalığa 
çıxdı. Sovet hakimiyyəti Finlandiya, Polşa və Baltikyanı ölkələrin müstəqilliyini 
tanıdı. 1917-ci il dekabrın 17-də isə Rusiya Xalq Komissarları Soveti “Türkiyə 
Ermənistanı haqqında qərar” qəbul etdi. Bu qərarla uydurma “Qərbi Ermənistan”a 
öz müqəddəratını təyin etmə hüququ verildi. Bununla yanaşı, bolşeviklərin planına 
görə müstəqil Azərbaycan dövləti yaranacağı təqdirdə Bakı onun paytaxtı 
olmamalı, Xəzərsahili ərazilər isə ona daxil edilməməli idi. Onlar 1917-ci il 
Oktyabr çevrilişindən bir neçə gün sonra milli sərhədləri müəyyənləşdirmədən 
azərbaycanlı, gürcü və erməni nümayəndələrinin daxil olduğu vahid bir hökumət - 
Transqafqaz Komissarlığını yaratdılar. Sonralar fevral ayının 23-də (martın 10-da) 
Transqafqaz (Cənubi Qafqaz, Zaqafqaziya) Seymi (parlamenti) də yaradıldı. 
Azərbaycanlı və gürcü fraksiyaları bunun lehinə, ermənilər isə əleyhinə idilər. 
Bolşeviklər hakimiyyətə gələrkən çar Rusiyasının əksər qərarlarını tanımasalar da, 
devirdikləri çar Nikolay tərəfindən qəbul olunmuş “Türkiyə Ermənistanı haqqında” 
dekreti 1917-ci il dekabrın 27-də tanıdılar. S.Şaumyanın tarixi missiyası da 
Azərbaycanın ola biləcək hər hansı muxtariyyətinə və ya müstəqilliyinə mane 
olmaqdan, bolşeviklərin “Türkiyə Ermənistanı dekreti”ni yenidən qüvvəyə 
mindirməkdən ibarət idi. Amma Brest-Litovsk sazişindən sonra bolşeviklərin 
93 
 
Qarsı, Batumu, Ərdahanı Türkiyə torpaqları olaraq qəbul etmələri bu dekretin 
tətbiq olunduğu ərazini dəyişirdi. Qeyd edək ki, sonralar 1947-ci il oktyabrın 27-də 
SSRİ xarici işlər naziri Vışinski BMT-də çıxış edərək Qars və Ərdahanı Gürcüstan 
ərazisi adlandırmışdır. Buna cavab olaraq Türkiyə nümayəndəsi onun iddialarını 
rədd etmişdir. Erməniləri isə işin tamam başqa tərəfi narahat edirdi: Niyə Vışinski 
bu torpaqları Ermənistanın deyil, Gürcüstanın olduğunu bəyan etmişdir? Bu 
problem o zamanlar aktiv müzakirə mövzusu olmuşdur. Bu xəbər Tehranda çıxan 
“Alik” erməni qəzetində çap olunmuşdur (235, v.39). Osmanlı dövləti “Müstəqil 
Qafqaz hökumətini” tanımağa və onunla əməkdaşlığa cəhd edirdi. Amma Seymin 
azərbaycanlı fraksiyası bu əməkdaşlığın lehinə, gürcü, xüsusilə erməni fraksiyası 
isə qəti əleyhinə idi. Nəhayət, 1918-ci il martın 1-də Seym Türkiyə ilə danışıqlara 
başlamağın şərtlərini müəyyənləşdirən qərar qəbul etdi. Bu şərtlərdən birində 
deyilirdi: “Transqafqaz nümayəndələri Şərqi Anadolunun təyini-müqəddəratına və 
Türkiyə dövləti daxilində Türk Ermənistanına muxtariyyət verilməsinə 
çalışacaqlar”. Bundan əlavə Transqafqaz nümayəndələri Brest-Litovsk barışığının 
Qafqaza aid olan maddələrinə etiraz etdilər. Bu da ilk əvvəl Ermənistanın 
maraqlarından irəli gəlirdi. Qəbul edilən sənəddə Qars, Batum və Ərdahan 
Türkiyənin deyil, Transqafqazın ərazisi hesab olunurdu. Bir neçə müsəlman 
siyasətçisi Batumun Osmanlıya deyil, Transqafqaza daxil edilməsinin tərəfdarı 
olduqlarını açıq-aşkar bildirdilər. Sonralar azərbaycanlı fraksiyasının üzvləri siyasi 
durumdan asılı olaraq Brest müqaviləsinə münasibətlərini dəyişdirdilər. Bunun 
səbəbi azərbaycanlı fraksiyasının türklərlə milli həmrəyliyə, erməni və gürcülərin 
isə torpaq iddialarının öz xeyirlərinə həll olunmasına üstünlük vermələri idi. 
Transqafqaz Seymi 1918-ci il aprelin 13-də Osmanlı dövləti ilə müharibə haqqında 
bəyanat verdi. Müharibə cəmi səkkiz gün davam etdi. 1918-ci il aprelin 22-də 
Seym Transqafqazı müstəqil Demokratik Federativ Respublika (Mavərayi-Qafqaz 
Cümhuriyyəti-Müttəhidəsi) elan etdi. Osmanlı dövləti ilə müharibə dayandırıldı. 
Brest müqaviləsinin prinsipləri qəbul olundu. Aprelin 28-də Transqafqaz 
Respublikası Osmanlı dövləti tərəfindən tanındı. Ermənilər bu qərarlara tabe 
olsalar da, barışmadılar. Onların silahlı dəstələri Ermənistan muxtariyyəti yaratmaq 
məqsədi ilə İrəvan quberniyasında 211 müsəlman kəndini yandırdılar. Əhalidən 
qırılan-qırıldı, qırılmayan 80 min nəfər isə didərgin düşdü. Aprelin 25-də 
S.Şaumyan başda olmaqla Bakı XKS yaradıldı. Əslində bununla Şaumyan İrəvan 
quberniyasında baş vermiş qırğınlardan sonra Bakı və onun ətrafında qırğınlar 
törətməyi bir daha davam etdirdi. Belə şəraitdə Transqafqaz respublikasında artıq 
sakitlik pozulmuşdu, onu bərpa etmək çətin idi. Yaranmaqda olan üç dövlət 
arasında sərhəd münaqişələrini həll etmək yolları axtarılırdı. Bir neçə variant 
müzakirə olunurdu. Daha doğrusu, Rusiya işğalı zamanı mövcud olan sərhədlərin 
əsas götürülməsi daha düzgün olardı. Amma Rusiya istilasından sonra buraya çox 
sayda köçürülən ermənilər əsrlərlə formalaşan etnik xəritəni öz xeyirlərinə 
pozmuşdular. Belə bir vəziyyətdə Avropada daha çox ermənilər tərəfindən 
94 
 
uydurulmuş xəritələr və siyasi oyunlar əsas götürülürdü. Azərbaycan hökuməti də 
sərhədlərin mübahisəsiz və kompromis həllinin yollarını axtarırdı. Alimlərin cəlbi 
ilə sərhədləri müəyyənləşdirmək üçün müxtəlif üsullar təhlil olunurdu: mono-
dövlət qurmaqla, ayrı-ayrı ərazilərin milli çoxluğu ilə, dağ suayrıcısı ilə, çayların 
sahili ilə, dağla aran arasında və i.a. (183, v.19-21). Azərbaycanda sovet 
hakimiyyəti qurulandan sonra yenə də sərhədlərin optimal və mübahisəsiz 
variantları axtarılırdı (173, v. 19-65). 
Transqafqaz respublikasında milli zəmində ixtilaflar özünü açıq-aydın 
büruzə verirdi. Seymin Bakı bolşeviklərinə qarşı ordu göndərmək qərarını erməni 
fraksiyası dəstəkləmədi. Batum danışıqlarında Azərbaycan tərəfi konfederasiya 
yaratmağın tərəfdarı kimi çıxış edirdi. Çünki bu, yaradılacaq Azərbaycan milli 
hökumətinə Cənubi Qafqazda daha geniş ərazilərə nəzarət etmək imkanı verirdi. 
Ermənilərin hər hansı rus hakimiyyəti ilə ittifaqı açıq-aşkar görünürdü. Bir çox 
azərbaycanlı siyasətçilər, o cümlədən N.Usubbəyov Osmanlı dövlətini köməyə 
çağırmaq fikrini irəli sürdü. Gürcü Milli Şurası mayın 14-də qəyyumluq üçün 
Almaniya dövlətinə müraciət etmək qərarına gəldi. Maraqlar ayrı olduğu kimi, 
qəyyumlar da fərqlənirdi. Beləliklə, gürcülər qəyyumlarını Almaniyada, 
azərbaycanlılar Türkiyədə, ermənilər isə Rusiyada axtarırdı. 
Qeyd etmək lazımdır ki, çar Rusiyası Azərbaycanın ayrı-ayrı xanlıqlarını 
işğal edərkən heç də konkret sərhəd siyasətini yürütmürdü və sərhədləri qeydiyyata 
almırdı. Elə bu səbəbdən də AXC yaranarkən sərhəd problemləri ilə üzləşməli 
oldu. 1918-ci ildə xalqımızın başbilən siyasətçiləri, milli dövlətlər yaradıldıqda 
qədim Azərbaycan torpaqlarına və xalqımızın Cənubi Qafqaza səpələnmiş 
nümayəndələrinə nəzarət hüququnu itirmək qorxusunu hiss edərək, Cənubi 
Qafqazda ayrı-ayrı milli dövlətlər deyil, konfederativ dövlət yaratmağa çalışırdılar. 
Lakin həmin tarixi şəraitdə bu istəyi yerinə yetirmək mümkün deyildi. Tarixin 
hökmü ilə milli dövlətlər yaranmalı idi. 
Belə şəraitdə mayın 26-da Gürcüstan, 28-də isə Azərbaycan və Ermənistan 
öz dövlət müstəqilliklərini bəyan etdilər. 
AXC-nin sərhəd siyasətinə qısa da olsa nəzər yetirmək vacibdir. İlk əvvəl 
onu qeyd etmək lazımdır ki, “İstiqlal bəyannaməsi”ndə Azərbaycan Xalq 
Cümhuriyyətinin sərhədləri dəqiq göstərilməmişdir. Bəyanatda sərhədlər mücərrəd 
şəkildə “Cənub-Şərqi Cənubi Qafqaz” kimi verilmişdir (217, v.l-2). Müstəqilliyin 
elə ilk günü ərazi məsələsi ilə bağlı qərar qəbul olundu. F.Xoyski may ayının 29-da 
Milli Şuranın toplantısında məsələ qaldırdı ki, “Ermənistan federasiyası 
yaratmaqdan ötrü onlara siyasi mərkəz lazımdır. Aleksandropol türklər tərəfindən 
tutulduğundan belə bir siyasi mərkəz ancaq Yerevan şəhəri ola bilər, ona görə bu 
şəhərin ermənilərə güzəştə gedilməsi labüddür” (216, v.5). Paris sülh konfransında 
Erməni Milli Şurasının sədri, Erməni nümayəndə heyətinin başçısı A.Aqaronyan 
Ə.Topçubaşovla İstanbuldakı 1919-cu il 16 yanvar tarixli söhbətində deyirdi ki, nə 
qədər Azərbaycan hökumətinin başında F.Xoyskidir, ermənilərin Azərbaycana 
95 
 
münasibəti anormal olacaq, çünki ermənilər məhz F.Xoyskini sentyabrda Bakı 
alınarkən baş verən erməni qırğınlarında günahkar sayırlar (166, s.130). Bu, 
səmimi bir bəyanat deyildi. Söhbət heç də F.Xoyskinin şəxsiyyətindən getmirdi. 
Problem daha geniş idi. Ermənilərin əsas məqsədi bütün vasitələrlə Azərbaycanda 
sabitliyi pozmaq, Azərbaycan siyasətçilərinə qarşı xalqda inamsızlıq yaratmaq, 
onları uğursuzluqların səbəbkarı kimi qələmə vermək idi. Bu məsələ müzakirədən 
sonra səs çoxluğu ilə qəbul olundu. İrəvan Türk Milli Şurasının üzvləri buna etiraz 
etdilərsə də, Azərbaycan Milli Şurası bu qərarı qəbul etdi. Ətraf əraziləri ilə 
birlikdə İrəvan şəhəri Ermənistana verildi. Müzakirələrdə Xasməmmədov, 
Cəfərov, Şeyxülislamov, Məhərrəmov etiraf etdilər ki, “İrəvanın ermənilərə 
güzəştə gedilməsi qaçılmaz bəladır” (147, s.14). F.Xoyskinin bu qərardan sonrakı 
iki teleqramı da məsələnin mahiyyətini açmağa kömək edir. Birinci teleqramında, 
o, xarici işlər naziri M.Hacınskiyə yazırdı ki, “ermənilərlə bütün mübahisələri 
qurtardıq”, “onlar bizim ultimatumu qəbul edəcəklər və müharibə işi bitəcək” (217 
v. 1-2). Əlbəttə, hökumətin bütün üzvlərinin ermənilərlə belə asanlıqla barışığa nail 
olunduğuna inandığını söyləmək mümkün deyildir. F.Xoyskinin vurduğu ikinci 
teleqram isə M.Rəsulzadəyədir: “Əgər ermənilər Qarabağa qarşı iddia irəli 
sürsələr, İrəvanı güzəştə getməyimizdən imtina edin” (64, s.33, 37). Amma siyasi 
hadisələr elə cərəyan etdi ki, ermənilər Qarabağa sahib olmaq iddialarında qaldılar, 
azərbaycanlılar isə İrəvanı güzəştə getmək qərarlarından imtina edə bilmədilər. 
Azərbaycan tarixçisi T.Köçərli bu qərarla bağlı tarixi aspektdə bir suala cavab 
axtarır: “Azərbaycan Milli Şurası İrəvanı Ermənistana verməmək haqqında qərar 
qəbul edə bilərdimi? - Şübhəsiz. Lakin bununla Azərbaycan İrəvanı əldə saxlaya 
bilərdimi? - Birmənalı cavab yoxdur” (43, s.309). Bu tarixi sual və cavabı 
N.Nərimanovun Zəngəzurla bağlı mövqeyinə də aid etmək olar. Onu da qeyd 
etmək lazımdır ki, 1920-ci ilin axırında Zəngəzurda erməni əhalisi çoxluq təşkil 
edirdi (163, v.22). Azərbaycan Xalq Cümhuriyyəti başçılarının qərarı ilə 
Aleksandropol quberniyası ərazilərinin bir qisminin də Ermənistana verilməsinə 
etiraz olmadı. Batum konfransının nəticəsi kimi üç respublika arasında müqavilə 
imzalandı, Ararat (Ermənistan) Respublikasının ərazisi təxminən 10 min kv.km 
müəyyənləşdirildi. Lakin ermənilər bununla kifayətlənməyərək yeni-yeni iddialar 
irəli sürməyə başladılar. 1918-ci ildə AXC hökumətinin qərarı ilə İrəvan və 
Aleksandropol hesabına ərazilərini qanuniləşdirən ermənilər Azərbaycanda sovet 
hakimiyyəti qurulanda artıq 25 min kv.km əraziyə malik idi. Bununla yanaşı, qeyd 
etmək lazımdır ki, Zaqatala dairəsinin Milli Komitəsi əhali arasında sorğu 
keçirərək Azərbaycana birləşmək haqqında nəticəyə gəlmişdir. AXC hökuməti 
1918-ci il iyunun 30-da “Zaqatala dairəsinin Azərbaycana birləşməsi haqqında” 
180 №-li qərar qəbul etmişdir (199, v.10). 
Azərbaycan hökuməti İrəvan şəhərindən ermənilərin xeyrinə imtina etmişdi. 
Lakin bəzi xarici dövlətlər İrəvan və onun ətrafının hələ də Azərbaycana məxsus 
olduğu fikrində idilər. 1918-ci ilin yayında bir ingilis diplomatının göndərdiyi 
96 
 
məlumata görə, yeni Azərbaycan Respublikası üç quberniyanın ərazisi hesabına 
təşkil olunurdu: Bakı, Yelizavetpol (Gəncə) və İrəvan (274). 1918-ci il 31 oktyabr 
tarixli “Azərbaycana diqqət yetirin” adlı bir məlumatda yazılırdı ki, Azərbaycanın 
tələb etdiyi ərazilər “müəmmalı olsa da” o, Yelizavetpol (Gəncə), Bakı və ola 
bilsin ki, İrəvan və Dağıstandan ibarət olsun (275). 1919-cu ilin fevral ayında daha 
bir ingilis diplomatı “Azərbaycanda vəziyyət” adlı məruzəsində yazırdı ki, 
Azərbaycanın tələb etdiyi ərazilər arasında Bakı, Yelizavetpol (Gəncə), Zaqatala 
və İrəvan adlı məkan vardır (276). 
1918-ci ilin iyul ayında “Mərkəz” və “Qafqaz” adı ilə İstanbulda birgə 
konfrans keçirilməli idi. Mərkəz adı ilə Almaniya, Avstriya-Macarıstan, Osmanlı 
və Bolqarıstanın, Qafqaz adı ilə Gürcüstan, Azərbaycan, Ermənistan, Dağlılar 
İttifaqının (bu ittifaqa Dağıstan, İnquşetiya, Çeçenistan, Kabarda, Osetiya və 
Şimali Qafqazın başqa müsəlman xalqları daxil idilər) nümayəndə heyətləri iştirak 
edirdilər. Bu konfransın müzakirə ediləcəyi ən vacib məsələlərdən biri dövlət 
ərazilərinin və sərhədlərinin dəqiqləşdirilməsi idi. Ermənistanın təqdim etdiyi 
sənəddə ərazi tələbləri ondan ibarət idi ki, Sürməli, Naxçıvan, Ordubad, Axalkələk, 
Eçmiədzin, İrəvan qəzası, Borçalı, Qazax, Qarabağ və Zəngəzur onlara verilsin. Az 
sonra ermənilər əvvəl istədikləri ərazilərə Türkiyənin Kilikiya vilayətini və İranın 
idarəsində olan Azərbaycan ərazilərini də əlavə etdilər. AXC nümayəndə heyəti də 
İstanbul konfransına Azərbaycana daxil olan ərazilərin siyahısını təqdim etdi: Bakı 
vilayəti (şəhər daxil olmaqla), Cavad, Göyçay, Şamaxı, Quba, Lənkəran qəzaları, 
Gəncə vilayəti (Gəncə, Cavanşir, Şəki, Ərəş, Qarabağ, Cəbrayıl, Zəngəzur, Qazax 
qəzaları), Yerevan vilayəti (Naxçıvan, Şərur-Dərələyəz, Yeni Bəyazid qəzaları), 
Tiflis vilayəti (Borçalı, Sıqnağ qəzaları və Tiflis qəzasının bir hissəsi) və Zaqatala 
sancağı (62, 1990, № 3, s.122). 
Bir müddət sonra isə Azərbaycan hökumətinin Paris sülh konfransına 
təqdim etdiyi memorandumda Azərbaycan Respublikasının ərazisi aşağıdakı 
şəkildə təqdim olundu: Bakı quberniyası, Yelizavetpol quberniyası, İrəvan 
quberniyasından Naxçıvan, Şərur-Dərələyəz, Sürməli qəzaları, habelə Yeni 
Bəyazid, Eçmiədzin, İrəvan və Aleksandropol qəzalarının bir hissəsi; Tiflis 
quberniyasından Borçalı, Tiflis və Sıqnağ qəzalarının bir hissəsi, Zaqatala qəzası; 
Dağıstan regionundan Samur nahiyəsini əhatə edən ərazinin bir hissəsi, habelə 
Dərbənd şəhəri və onun ətrafı da daxil olmaqla Qaytaq-Tabasaran qəzasının bir 
hissəsi (11, s.29). Həmin memoranduma əsasən Azərbaycan Respublikasının 
ərazisi 94,1 min kv.km müəyyənləşdirilmişdi. 1919-cu ilin iyununda 
Ə.Topçubaşov Paris sülh konfransının sədri, Fransanın baş naziri J.B.Klemansoya 
göndərdiyi notada Azərbaycan ərazisinin 100 min kv.km olduğunu iddia edirdi. 
Amma Paris sülh konfransı Azərbaycanı müstəqil dövlət kimi tanısa da, onun ərazi 
tələblərini təmin etmək iqtidarında deyildi və ya etmək istəmirdi. Çünki 
ermənilərin bu konfransda ərazi iddialarını dəstəkləyən çoxlu tərəfdarlar və b. 
səbəblər var idi. 
97 
 
Ermənilər haqqında o dövrün bir gürcü siyasətçisi qısa və konkret deyirdi: 
“Nə qədər ki, ermənilər onları təmin edən qədər ərazi əldə etməyiblər, bizim 
həyatımızı zəhərləyəcəklər” (215, v.l). Gürcü siyasətçisinin bu fikrini eynilə hər 
hansı Azərbaycan siyasətçisi də deyə bilərdi. Çünki ermənilər Azərbaycan 
ərazisinə göz dikmişdilər. Ə.Topçubaşov İstanbulda Osmanlı dövlətinin baş naziri 
Tələt Paşa ilə görüşlərində erməniləri xarakterizə edən mövqeyini belə bildirirdi: 
“Ermənilərlə dil tapmaq çox çətindir, onların səmimiyyətinə biz inanmırıq, 
dünyada neçə dövlət varsa, onların da bir o qədər siyasi orientasiyaları var, 
İstanbulda sizə, Berlində isə almanlara məhəbbətlərini açıqlayırlar” (166, s.11). 
“Biz ermənilərlə dostluğa çalışırıq, amma qorxuram ki, buna nail olmayaq, çünki 
onların iştahası böyükdür, özgələrinin, yəni bizim hesabımıza öz məqsədlərinə nail 
olmaq üçün bizim maraqlarımızı tapdalayaraq bütün paytaxtlarda bizi dövlətçilikdə 
bacarıqsız və başqa xalqlara qarşı ədalətsiz bir millət kimi qələmə verirlər” (166, 
s.13-14). “İnanmadığın bir kəslə müttəfiq olmaq çox çətindir (166, s.15).  
“Ermənilər qəflətən bolşeviklərə çevrilə bilərlər (166. s. 17). “Avropanın bütün 
paytaxtlarında ermənilər bizi pisləyirlər” (166, s.18). “Ermənilər Parisdə, 
Londonda, Vaşinqtonda faktları öz xeyirlərinə şişirdərək bağırırlar və bununla 
özlərinə marağı artırırlar”. Bu fikirləri Ə.Topçubaşov ingilis polkovniki Tampla 
söhbətində qeyd edirdi (166, s.68, 86). F.Xoyski bildirirdi ki, 1918-ci ildə biz 
Bakını azad edərkən “ermənilər özlərini gah bolşevik, gah da ingilis kimi qələmə 
verirdilər və onsuz da mürəkkəb vəziyyəti ağırlaşdırırdılar” (166, s.69). Ermənilər 
dünya siyasətçilərini inandırmışdılar kı, bütün Cənubi Qafqaz onların əraziləridir. 
Hətta Ə.Topçubaşov ABŞ-ın İstanbulda diplomatik nümayəndəsi ilə görüşərkən 
özünü “Azərbaycandanam” deyə təqdim etdikdə Braun deyir: “Deməli, 
ermənisiniz” (166, s.86). 
1918-ci il oktyabrın 14-də Osmanlı dövləti Azərbaycanla Dağıstanın vahid 
bir dövlətdə birləşməsi təklifini irəli sürdü. Dağıstanın bəzi siyasətçilərinin də buna 
meyli var idi. Bu fikir onunla əsaslandırılırdı ki, Azərbaycan və Dağıstan ayrılıqda 
zamanın imtahanından çıxa bilməzlər. Tiflisdən Fariz bəy Vəkilovun müşayiəti ilə 
Bakıya gələn ingilis hərbi diplomatı Q.Uordrop N.Usubbəyovun etirafını nəzərə 
çatdırır: “Bir neçə Dağıstan xalqının müraciətinə baxmayaraq, Azərbaycan bu 
yolda oyun oynadı və heç bir əməli iş görmədi” (282). 
O zamanlar ən mübahisəli ərazilərdən biri də Batum idi. Hər üç dövlət 
Batuma yiyələnmək istəyirdi. Gürcüstanın iddiaları ona əsaslanırdı ki, Batum onun 
tarixi ərazisidir. Ermənistanın iddiaları ona əsaslanırdı ki, onun dənizə çıxışı 
olmalıdır. Azərbaycanın iddiaları isə ona əsaslanırdı ki, o, Avropaya neft ixracını 
Batum vasitəsilə həyata keçirir. Qeyd edək ki, sonralar N.Nərimanovun bilavasitə 
iştirakı ilə qısa müddətdə neft kəmərinin tikintisi başa çatdırılıb istifadəyə verildi. 
N.Nərimanovun Azərbaycanın ərazi bütövlüyü uğrunda mübarizəsi. 
Azərbaycanda sovet hakimiyyəti qurulmaq ərəfəsində ərazi problemi nə vəziyyətdə 
idi? Naxçıvan (Şərur-Dərələyəz daxil olmaqla) müharibə vəziyyətində idi, daşnak 
98 
 
Dronun rəhbərlik etdiyi yaraqlılar tərəfindən nəzarət olunan Zəngəzur və 
Qarabağda vəziyyət çox ağır idi. Onu da qeyd etmək lazımdır ki, Dağlıq Qarabağ 
erməniləri təxminən 1919-cu ilin mayında keçirilən qurultaylarında özlərini 
“Azərbaycanın tərkibində müvəqqəti” sayırdılar və Azərbaycan hökumətinə 
imzalamaq üçün “Müvəqqəti saziş” göndərmişdilər (176, v. 10). 1920-ci il aprelin 
23-29-da Dağlıq Qarabağın Taqavard kəndində qondarma “Dağlıq Qarabağın 
əməkçi kəndlilərinin doqquzuncu qurultayı” keçirildi. Qurultay Dağlıq Qarabağın 
Ermənistanın ayrılmaz hissəsi olduğu qərarını qəbul etdi. Ermənistan Azərbaycana 
qarşı öz ərazi iddialarından əl çəkməmişdi. Bu ərazilərin üçündə də (Naxçıvan, 
Zəngəzur, Qarabağ) müharibə gedirdi. 1920-ci ilin yazında Qarabağ cəbhəsində 
vəziyyət Azərbaycanın xeyrinə əsaslı şəkildə dəyişsə də, rəsmən Azərbaycan 
ərazisi olmasına baxmayaraq, Zəngəzurda vəziyyət erməni hərbi dəstələrinin 
xeyrinə idi. Mənbələr sübut edir ki, AXC-nin hərbi uğurları zamandan asılı olaraq 
dəyişirdi, xüsusən Zəngəzurda gah uğurlu, gah da uğursuz olurdu. Azərbaycanda 
sovet hakimiyyəti qurulanda Paris sülh konfransına təqdim olunan ərazilərin 
siyahısının bir çoxu artıq Azərbaycanın nəzarətindən çıxmışdı. İrəvan və Dərbənd 
xanlıqlarının əraziləri, Borçalı və i.a. azərbaycanlıların nəzarətindən kənar qalan 
ərazilər idi. 
Sovet Rusiyasının hələ 1918-ci il Bakı Kommunası yaradılan zamandan 
məqsədi bu idi ki, Bakını və hətta keçmiş Bakı quberniyasının bütün ərazisini 
Azərbaycandan ayırsın. 1918-ci il mart qırğınının əsas məqsədi də Bakının milli 
simasını dəyişmək və buranı müsəlman əhalisindən azad etmək idi. S.Şaumyan bu 
məqsədlərini gizlətmirdi və dəfələrlə çıxışlarında, məktublarında da qeyd etmişdi 
(140, c.2, s.246). N.Nərimanovun V.Lenin qarşısında qoyduğu məsələlərin 
arasında ən ümdələrindən biri Bakının Azərbaycandan ayrılmayaraq paytaxt kimi 
tanınması idi (329, v. 158). V.Lenin N.Nərimanovun bu tələbinə razılıq verir. 
1920-ci il aprelin 23-də, xüsusi olaraq bu problem haqqında Leninin göstərişi ilə 
Qafqaz ordusunun komandanı Tuxaçevski və Hərbi İnqilabi Şuranın üzvü 
Orconikidze Rostovdan ordu komandanı Levandovskiyə və Xəzər hərbi donanma 
komandanı Raskolnikova teleqram göndərirlər. Teleqramda deyilirdi ki, “490 №-li 
direktivə əlavə və dəyişiklik edərək əmr edirəm: XI ordunun son məqsədi Bakı 
quberniyası deyil, bütün Azərbaycanı ələ keçirməkdir” (242, v.146). Bu teleqram o 
demək deyil ki, sovet Rusiyası Bakını ələ keçirərək Azərbaycanın geridə qalan 
hissəsi ilə işi olmayacaydı. Bir tarixi fakta diqqəti cəlb etməliyəm. 12 fevral 1920-
ci ildə AK(b)P-nin təsis qurultayında faktiki olaraq iki struktur yarandı. 
“Hümmət”, “Ədalət”, Azərbaycanda fəaliyyətdə olan “Rusiya Kommunist 
Partiyası” ləğv olundu və onlar Azərbaycan Kommunist Partiyası adı altında 
birləşdilər. Bunlara rəhbərlik etmək üçün AK(b)P Mərkəzi Komitəsi yarandı. 
Bununla yanaşı, “Hümmət”, “Ədalət”, Azərbaycanda fəaliyyətdə olan “Rusiya 
Kommunist Partiyası”nın Bakı təşkilatları və Bakı Komitələri nə Azərbaycan 
Kommunist Partiyasının tərkib hissəsi oldular, nə də AK(b)P Mərkəzi Komitəsinin 
99 
 
tabeliyinə keçdilər. Qərar nəzərdə tuturdu ki, sonralar xüsusi Bakı partiya təşkilatı 
və bu təşkilatın müstəqil Bakı Komitəsi yaransın (147, s.461). Buradan yeganə 
aydın nəticə əldə olunur. Moskva, Bakı partiya təşkilatının Azərbaycan 
Kommunist Partiyasının tərkib hissəsi olmadığını qeyd edərək, Bakının da 
Azərbaycanın tərkib hissəsi kimi tanınmadığını təsdiqləyirdi. Beləliklə, bolşevik 
Rusiyasının ali məqsədi Azərbaycanı iki hissəyə parçalamaq və onları ayrıca 
inzibati vahid şəklində sovetləşdirmək idi. Bu hissələrin biri milli simasını itirmiş, 
ruslaşmış və erməniləşmiş Bakı vilayəti, o birisi isə ərazisi hədsiz parçalanmış, 
kiçilmiş, sərhədləri Rusiya və Ermənistan ilə məhdudlaşan, beləliklə, heç bir 
strateji məna kəsb etməyən, milli yönümlü Azərbaycan Sovet Respublikası olmalı 
idi. Hətta Azərbaycan və Bakı ayrılmaz ərazi kimi tanınandan sonra da rus-erməni 
bolşevik cütlüyü bu məqsədlərindən dönmürdülər. N.Nərimanov bu məkrli 
planlarla istər hakimiyyətə gəlmək ərəfəsində, istər də hakimiyyətə gələrək 
mübarizə aparmış, bu planları pozmuş, Azərbaycanın ərazi bütövlüyünü, Bakının 
milli simasını saxlamış və paytaxt kimi tanınmasına nail olmuşdur. N.Nərimanov 
Orconikidze ilə danışıqlarında birmənalı olaraq Naxçıvan, Şərur-Dərələyəz 
qəzasının, Ordubad, Qarabağ və Zəngəzurun mübahisəsiz Azərbaycanın torpaqları 
olduğunu təkrar-təkrar onun nəzərinə çatdırmışdır (161, s.34). 
Aprelin 30-da Azərbaycan sovet hökuməti N.Nərimanovun adından nota 
göndərərək Ermənistan hökumətindən üç gün ərzində Qarabağı və Zəngəzuru 
Ermənistan qoşunlarından təmizləməyi, öz sərhədlərinə çəkilməyi və millətlərarası 
qırğını dayandırmağı tələb etdi. Əks təqdirdə Azərbaycan özünü Ermənistanla 
müharibə vəziyyətində hesab edəcəkdi. Eyni məzmunlu nota Ermənistan 
hökumətinə XI Qırmızı ordu rəhbərliyi adından da göndərildi. 
Ermənilərin cavabı isə həmişə olduğu kimi idi. Belə ki, guya Azərbaycan 
ərazisində erməni qoşunu yoxdur və Qarabağ erməniləri qurultaylarında özlərini 
Ermənistanın tərkib hissəsi olduqlarını elan etmişlər. O ki qaldı Zəngəzura, onlar 
əsassız olaraq belə bir fikir irəli sürürdülər ki, guya bu ərazidə Azərbaycan 
qanunları heç vaxt hökm sürməmişdir. Onların fikrincə, Zəngəzurun Azərbaycana 
aidiyyətinə nə hüquqi, nə də faktiki bir əsas vardır (176, v.7). Buna əlavə olaraq 
Ermənistan Azərbaycan sovet hakimiyyətini Mustafa Kamal Paşa ilə əlaqədə 
olmaqda ittiham edirdi (176,v.5). 
1920-ci ilin mayında Ermənistanın daşnak hökuməti sovet Rusiyasına 
müraciət edərək Azərbaycanla sərhədlərin həllində vasitəçi olmağı xahiş etdi (179, 
v.8). Sovet Rusiyası vasitəçilik hüququndan istifadə edərək ermənilər tərəfindən 
mübahisəli elan olunan ərazilərə qoşun yeritdi (179, v.6). 1920-ci ilin iyulunda da 
Ermənistan öz qoşunlarını Qazax tərəfdən Azərbaycana yeritdi (180, v.3). Həmin 
hücumu Azərbaycan tərəfinin hücumuna qarşı əks hücum adlandırsalar da (180, 
v.5), əslində bu, məkrli planın tərkib hissəsi idi. Yəni Azərbaycanı bu hissədə 
Gürcüstanla sərhədlərdən məhrum etmək idi. 
100 
 
Avqustda isə Ermənistan öz sərt mövqeyini bir daha bildirdi. Onun 
mövqeyinin mahiyyəti bundan ibarət idi ki, Ermənistan Azərbaycanla sərhədlərini 
Azərbaycanla deyil, Rusiya ilə müəyyənləşdirməlidir (180, v.2a). 
Sovet Rusiyasının siyasətində üç ərazi (Naxçıvan, Qarabağ, Zəngəzur) 
üstündə bəzən süni olaraq mübahisələr yaradılırdı. Bunlardan Ermənistanda və 
Azərbaycanda sovet hakimiyyətini qurmaq üçün şirnikdirici amil kimi istifadə 
olunurdu. Əvvəlcə Azərbaycanda sovet hakimiyyəti qurulduğundan bolşeviklər bu 
ərazilərin Azərbaycan torpağı olduğunu təsdiq etdilər. Sonra isə onlar bu ərazilərin 
“mübahisəli” olduğunu iddia etdilər və nəhayət, Ermənistanda sovet hakimiyyəti 
qurularkən rus siyasətinin əsl üzü açıldı. Ərazilərin üçünün də ermənilərə verilməsi 
tələb olundu. 
1919-cu ilin axırlarından Naxçıvanda daşnaklar əsl müharibəyə girəndən 
sonra Türkiyə qoşunları Naxçıvanda həm hərbi, həm də siyasi vəziyyətə müdaxilə 
etməyə başladılar. 1920-ci ilin yazında Naxçıvanda hakimiyyət Türkiyə ilə sıx 
əlaqə saxlayan çar zabiti Kəlbəli xan Naxçıvanskinin əlində idi. Türk generalı 
Kazım Qarabəkir Paşa Naxçıvanı və ətrafını tam mənada öz himayəsi altına 
götürmüşdü. 1920-ci ilin martında Naxçıvana Əli Teymur bəyin başçılığı altında 
türk ordusunun bir dəstəsi daxil oldu və erməni dəstələrinin Naxçıvana 
müdaxiləsinə qarşı mübarizəni gücləndirdi. Bakıda sovet hakimiyyətinin qurulması 
Naxçıvanda hələ öz nəticələrini vermirdi. Bakıda sovet hakimiyyəti qurulandan iki 
ay sonra Bəyazitdən və İqdırdan Cavid bəyin başçılığı ilə 9 minlik türk diviziyası 
Naxçıvana daxil oldu. Yalnız bir ay sonra, 1920-ci il iyulun 28-də XI Qırmızı ordu 
Naxçıvana daxil oldu. Naxçıvan İnqilab Komitəsi tərəfindən burada sovet 
hakimiyyəti elan edildi. 1920-ci ilin avqustunda XI Qırmızı ordunun rəhbərliyi türk 
hərbi dəstələrinin rəhbərliyi ilə danışığa girdilər. Söhbət türk qoşununun 
Naxçıvandan çıxarılmasından gedirdi. Lakin bir nəticə əldə olunmadı. Elə bu 
zamanlar Moskvada türk-sovet müqaviləsinin paraflanması baş verdi. Belə 
vəziyyətdə Moskva və Ankara hökumətləri qarşıdurmaya getmədən belə qərara 
gəldilər ki, müqavilə rəsmi imzalanana qədər hər iki qoşun Naxçıvanda qalsın 
(390). Naxçıvanın yeni sovet hakimiyyəti erməni daşnaklarına müraciət edərək 
onları sülhə çağırdı. Lakin erməni daşnakları nəinki bundan imtina etdilər, hətta 
sentyabrın 24-də Naxçıvanda yerləşən türk qoşunlarına qarşı hücuma keçdilər. 
Türk qoşunları onlara cavab olaraq hücuma keçib, bir neçə əlavə ərazini tutdular. 
Belə şəraitdə vəziyyətin gərginliyini istəməyən Moskva tərəfləri sülhə çağırdı. 
Çünki Moskva belə ehtimal edirdi ki, türk qoşunu Ermənistana qarşı uğurlu hərbi 
əməliyyatlar aparsa, döyüşlər davam edər və sovetlər üçün pis nəticə verə bilər 
(122, t.42, s.339-340). 
N.Nərimanovun Naxçıvan məsələsinə dair mövqeyi müəyyən maraq 
doğurur. Həqiqətən də N.Nərimanovun 1920-ci il 1 dekabr tarixli bəyanatında 
“Naxçıvan qəzası sovet Ermənistanının ayrılmaz hissəsi” elan olunmuşdur. Bu 
hadisədən 27 gün sonra Ermənistan İnqilab Komitəsinin cavab bəyanatı 
101 
 
verilmişdir. Orada deyilirdi ki, Ermənistan sovet hakimiyyəti “öz gücünü yalnız 
xalqın, o cümlədən Naxçıvan zəhmətkeşlərinin açıq ifadə olunmuş iradəsində 
görür”. Qeyd etmək lazımdır ki, cavab bəyanatı Azərbaycan hökumətinə deyil, 
Naxçıvana göndərilmişdir. Bu da erməni siyasətinin bir təzahürüdür, onlar bununla 
Naxçıvanı Azərbaycan torpağı kimi tanımadıqlarını göstərmək istəyirdilər. Tarixi 
mənbələrdən bu da aydın olur ki, 1921-ci ildə N.Nərimanov Zəngəzur problemini 
bitmiş saymamış, Naxçıvanın Azərbaycandan ayrılmaması üçün Mehridən yol 
verilməsi uğrunda ardıcıl mübarizəsini davam etdirmişdir (265, v.23). 
Naxçıvana dair Azərbaycan tərəfinin mövqeyinə ilk baxışda bəraət 
qazandırmaq mümkün olmadığı kimi, Ermənistan tərəfinin mövqeyinə də inanmaq 
çətindir. Bəs, niyə Azərbaycan belə asanlıqla Naxçıvanı güzəştə getməyə hazır 
oldu və Ermənistan Naxçıvandan belə asanlıqla imtina etdi? Heç şübhəsiz, 
Azərbaycan tərəfinin Naxçıvana dair bəyanatı düşünülmüş taktiki bir addım idi. 
Hətta Ermənistanın qərarı qabaqcadan məlum idi. Tarixi şəraiti qiymətləndirmədən 
nə Azərbaycan hökumətinin, nə də Ermənistan hökumətinin bu addımlarına 
düzgün elmi tarixi qiymət vermək olmaz. 
1920-ci il noyabrın 3-də Rusiyanın vasitəçiliyi ilə türk qoşunları 
Ermənistana sülh təklifini irəli sürdü, lakin erməni tərəfi bundan imtina etdi. 1920-
ci il noyabrın 11-də sovet Rusiyasının ikinci cəhdi də bir nəticə vermədi. Belə 
vəziyyətdə Kazım Qarabəkir Paşa qoşunlarını Ennənistanın üzərinə yeridərək onun 
tam təslim olmasına qədər hücumlarını davam etdirdi. Türklərin Ermənistan 
üzərində qələbəsi əslində bu ərazinin sovetləşməsində bolşevik Rusiyasına kömək 
etdi. Ermənilərin bu döyüşü “Böyük Ermənistan” uğrunda o dövrün son və məğlub 
döyüşü oldu. Həmişə olduğu kimi, Rusiyanın ənənəvi erməni siyasəti bu 
vəziyyətdə də özünü büruzə verdi. Bu da ondan ibarət idi ki, bir tərəfdən, sovet 
Rusiyası Ermənistanda sovet hakimiyyətini qurmaq istəyir, o biri tərəfdən isə 
yıxılmağa məhkum olan daşnak hökumətinə müəyyən rəğbət bəsləyirdi. Çünki 
Rusiyanın Ermənistanda mövcud olan hakimiyyətdən asılı olmayan daimi marağı 
və bundan irəli gələn siyasəti var ıdi. O zamanın bəzi mətbuat orqanlarında gedən 
yazılardan belə nəticəyə gəlmək olar ki, sovet Rusiyası türk qoşunlarının 
hücumunun qarşısını almaq məqsədi ilə Ermənistanı sovetləşdirməyə məcbur 
olmuşdur (361, 1920, № 2). Bu yazılanlar, sözsüz ki, bir yazarın düşüncəsi olsa da, 
burada bir həqiqət vardır. Hətta Lenin yazırdı ki, “türk hücumu bizə qarşı 
yönəlmişdir. Antanta bizə quyu qazırdı, amma özü ona düşdü, çünki biz sovet 
Ermənistanını aldıq” (122, t.42, s. 125). 1920-ci il dekabrın 2-də sovet Rusiyası 
sovet Ermənistanı ilə müqavilə bağlayaraq onun müstəqilliyini tanıdı. Bu 
münasibətlə Lenin təbrik teleqramında xüsusi vurğulayırdı ki, Ermənistan var gücü 
ilə Azərbaycanla və Türkiyə ilə “qardaşlıq həmrəyliyi siyasətini həyata 
keçirəcəkdir” (122, t.42, s.54). Deməli, Azərbaycan və Ermənistan arasında ola 
biləcək hər hansı mübahisəli məsələnin həllində Türkiyənin iştirakı və bir çox 
hallarda həlledici söz Lenin tərəfindən qəbul edilirdi. 
102 
 
Leninlə yanaşı, bunu hakimiyyətdən endirilmiş daşnak Ermənistanının 
başçısı Xatisyan da hiss etdi. O, elə həmin gün, dekabrın 2-də Aleksandropolda 
(Gümrü) Türkiyə ilə sülh müqaviləsi bağladı. Bu müqavilə bir neçə cəhətdən 
səciyyəvi idi. Müqaviləyə görə tərəflər aralarında mövcud olan müharibəni bitmiş 
hesab edir və daimi sülh üçün danışıqlara başlayırdılar; Türkiyə-Ermənistan 
sərhəddi dəqiqləşdirilirdi; Şahtaxtı və Şərur rayonlarında plebissit keçirilənə qədər 
Naxçıvanda Türkiyənin himayəsi altında idarəetmə formasını və sərhədlərini 
müəyyənləşdirən yerli özünüidarəetmə yaradılırdı və Ermənistan ona qarışa 
bilməzdi; müqavilə imzalandığı andan əhaliyə istədiyi yerə köçüb getmək imkanı 
yaradılırdı; imperialist dövlətlərinin ictimai sakitliyi pozmaq üçün törətdikləri 
qızışdırıcı hərəkətlərin qarşısını almaq üçün Yerevan Respublikasına daxili qayda-
qanunu qorumaq üçün yüngül silahlanmış polis, dövlət sərhəddini qorumaq üçün 
20 pulemyot, 8 dağ və ya səhra silahı ilə silahlanmış 1500 nəfərlik muzdlu hərbi 
qüvvə saxlamağa icazə verilirdi; Ermənistan heç bir ordu saxlamayacağı öhdəliyini 
öz üzərinə götürürdü və hərbi mükəlləfiyyət keçirə bilməzdi; yuxarıda 
göstərilənlərə nəzarət etmək üçün Türkiyənin siyasi nümayəndəsi İrəvanda 
yaşamalı idi; bunun müqabilində daxili və xarici təhlükəyə qarşı mübarizədə 
Ermənistan Respublikası tələb edirdisə, TBMM hökuməti öhdəlik kimi ona silahlı 
yardım göstərməyi öz üzərinə götürürdü; Ermənistan ərazisindən Türkiyə üçün 
təhlükə olardısa, Türkiyə Ermənistana qoşun yeridə bilərdi; Ermənistan hökuməti 
öz ərazisində yaşayan müsəlman əhalinin mədəni və dini inkişafı üçün şərait 
yaratmalı idi. TBMM hökumətinin, məcbur olub müharibəyə girdiyindən və iki 
illik müharibədə ordusunun saxlanmasına böyük xərc çəkdiyindən, Ermənistandan 
təzminat tələb etməyə haqqı olsa da, humanizm prinsiplərinə hörmət edərək 
bundan imtina edirdi və s. (175, v.86; 10, s.31-32). Bu müqavilə daşnakları 
hakimiyyətdən saldı. Bundan sonra Rusiya Ermənistanı bolşevikləşdirdi. 
Türkiyəyə münasibətdə loyal olan bolşeviklərin Ermənistanı nəzarət altına 
almaqları türkləri rahatlatdı. 
Qeyd etmək lazımdır ki, 1920-ci ilin dekabrında türk qoşunları nəinki 
Naxçıvanda hələ də tam gücü ilə mövcud idi, hətta onlar Qırmızı ordudan say, 
silah və sursat baxımından daha üstün idilər. Belə bir tarixi şəraitdə N.Nərimanov 
tərəfindən Naxçıvan haqqında verilən bəyanatın ermənilər üçün nə dərəcədə real 
həyata keçirilə biləcək bir ideya olduğu göz qabağındadır. Bu hadisələrdə Qırmızı 
ordu ilə kamalçıların arasında olan əmin-amanlığın yaranmasında N.Nərimanovun 
əvəzsiz rolu olmuşdur (100, s.53). Onu da qeyd etmək lazımdır ki, Naxçıvanın 
taleyinin həllində ardıcıl, düşünülmüş strateji və taktiki addımlar silsiləsi 
görünməkdədir. Yalnız Azərbaycanın Türkiyə ilə gizli danışıqlarda razılaşdırılmış 
addımları belə uğurlu nəticə verə bilərdi. Bunların düşünülməsində və həyata 
keçirilməsində, sözsüz ki, Mustafa Kamal Paşanın və N.Nərimanovun qiyabi və 
həmrəy danışıqları, Mustafa Kamal Paşanın və Kazım Qarabəkir Paşanın 
sərkərdəlik istedadları, Naxçıvan əhalisinin qətiyyəti və N.Nərimanovun bu ağır 
103 
 
vəziyyətdə həyata keçirdiyi milli maraqlara söykənmiş, düşünülmüş dövlət siyasəti 
həlledici rol oynadı. Türkiyədən Moskvaya gedən və Moskvadan Türkiyəyə 
qayıdan bütün nümayəndə heyətləri ilə N.Nərimanov şəxsən görüşmüşdür və bir 
çox hallarda təkbətək danışıqlar aparmışdır. 
Fikrimizcə, şifahi bəyanatdan əlavə N.Nərimanovdan rəsmi sənəd, yəni 
Ermənistan-Azərbaycan sazişi tələb olunmuş, lakin N.Nərimanov bundan imtina 
etmişdir. N.Nərimanovun bəyanatında Naxçıvana aid bir xüsusiyyət diqqəti cəlb 
edir. Əgər N.Nərimanov bəyanatında Zəngəzurdan sovet Azərbaycanının qoşununu 
çıxarmağı vəd vermişdirsə, Naxçıvan və Qarabağ barəsində belə vəd 
verilməmişdir. Naxçıvan əhalisinin heç bir şərtlə Ermənistana tabe olmayacağı 
ermənilərə də, Azərbaycan rəhbərliyinə də yaxşı məlum olmuşdur. Ermənistan və 
Azərbaycan artıq Rusiya dövlətinin maraq və təsir dairəsində olduqlarından 
ermənilər anlayırdılar ki, onlar istədikləri üsulla, yəni hərb və etnik təmizləmə yolu 
ilə Naxçıvana hakim ola bilməyəcəklər. Fikrimizcə, ermənilərin bu addımı xüsusi 
tədqiqata möhtacdır. 1920-ci il dekabrın 2-də Rusiya ilə Ermənistan arasında 
imzalanan sazişdə Zəngəzur Ermənistan ərazisi kimi göstərilmişdir, Naxçıvan və 
Qarabağ haqqında isə heç bir qeyd yoxdur. 
O zamanlar ərazilərin səsvermə yolu ilə dövlət mənsubluğunu 
müəyyənləşdirmək praktikası geniş yayılmışdır. Dağlıq Qarabağın Azərbaycanın 
tərkibində qalmaq məsələsində də həmin üsuldan istifadə olunmuşdur. Bundan 
başqa, Zaqatala dairəsinin taleyinin həllini də Azərbaycan Milli Şurası yerli 
əhalinin öhdəsinə buraxmışdı (349, 3 noyabr 1918, № 92). Sorğu nəticəsində bu 
ərazinin taleyi Azərbaycanın xeyrinə həll olunmuşdur. Qars vilayətinin də 
tabeliyinin əhalinin istəyi nəzərə alınmaqla həlli təklif olunmuşdur. 
Beləliklə, Naxçıvanın Ermənistana verilməsi məsələsi Naxçıvan əhalisinin 
öhdəsinə buraxılmış, yəni onların rəyi həlledici rol oynamışdır. O ki qaldı 
Naxçıvanın əhalisinin iradəsinə, o zamanlar Naxçıvan qəzasında və Şərur-
Dərələyəzdə əhalinin əksəriyyəti azərbaycanlı idi (218, v.60-61). Təklif olunan 
əhalinin iradəsinin ifadəsi Naxçıvanda hələ AXC dövründə, Paris sülh konfransı 
ərəfəsində keçirilmişdi. Azərbaycanın Naxçıvanla bağlı addımını bu torpaqdan 
imtina kimi deyil, sadəcə siyasətə məlum və nəticəsi qabaqcadan bəlli olan taktiki 
addım kimi qiymətləndirmək lazımdır. Naxçıvanda rəy sorğusu keçirilərkən heç bir 
gözlənilməz hadisə baş vermədi. Əhalinin 90%-i Naxçıvanın Azərbaycanın 
tərkibində qalmasına səs verdi (54, s.301). N.Nərimanov bütün bunlarla 
kifayətlənməyərək Türkiyə ilə danışıqlara başlamışdır. 
T.Köçərli “Qarabağ” əsərində belə bir nəticəyə gəlir ki, “əgər N.Nərimanov 
Dağlıq Qarabağla Zəngəzurun “dərhal və danışıqsız Azərbaycana birləşdirilməsi” 
naminə Naxçıvandan imtina etmək tələbinə “bəli” desəydi, şübhəsiz, Naxçıvanın 
Ermənistana verilməsi gerçəkləşərdi” (43, s.360). Müəllif Naxçıvan probleminin 
həllini N.Nərimanovun uğuru və S.Orconikidzenin uğursuzluğu kimi 
qiymətləndirir (43, s.378). Çünki Orconikidze və Kirov rus-türk danışıqları 
104 
 
ərəfəsində, 1921-ci il yanvarın 2-də RK(b)P MK-nın bütün üzvlərinə tamamilə 
məxfi məktubda yazırdılar: “...türklər Naxçıvanda öz bufer zonalarını yarada 
bilərlər. Onlar burada xüsusi xanlıq yaratmaq istəyirlər. Onların əlində Təbriz 
dəmiryolu olacaq, bizi İrandan ayıracaq və Ermənistanı parçalayacaq”. 
N.Nərimanov Naxçıvanın taleyi ilə bağlı öz diplomatik-siyasi mübarizəsini 
davam etdirmişdir. Şahtaxtinski Moskvadan xalq xarici işlər komissarı 
M.Hüseynova yazırdı ki, Türkiyə-Rusiya danışıqlarında məhz Azərbaycanın təkidi 
ilə Naxçıvan məsələsinin müzakirə edilməsinə və Türkiyənin təkidi ilə 
Azərbaycanın xeyrinə həllinə nail olmuşdur (251, v.138). Azərbaycan tərəfi 1921-
cü il avqustun 14-də Naxçıvan rəhbərliyinə teleqram vuraraq tələb etdi ki, 
“Ermənistan XKS tərəfindən göndərilən bütün ermənilər təcili olaraq Naxçıvandan 
çıxarılsınlar”. Həmin teleqramın bir surəti də Ermənistan rəhbərliyinə 
göndərilmişdir (212, v.36). 
N.Nərimanovun tapşırığı ilə Azərbaycanın Moskvadakı səlahiyyətli 
nümayəndəsi M.Hacinski Moskvada ezamiyyətdə olan Türkiyə nümayəndə 
heyətinin başçısı Bəkir Sami ilə görüşərək ermənilərin əsassız olaraq iddia etdikləri 
əraziləri, xüsusən də Naxçıvan problemini müzakirə etdilər. N.Nərimanovun 
nümayəndələri Türkiyə tərəfinin problemlərə siyasi müdaxiləsinə razılığını aldılar. 
Bir neçə gündən sonra Bəkir Saminin Leninlə görüşündə bu razılığın nəticəsi 
özünü büruzə verdi. Məhz bu danışıqlar nəticəsində Naxçıvanla bağlı Qars 
müqaviləsinin əsası qoyuldu. Qars müqaviləsinin bir çox vacib xüsusiyyəti var idi: 
Türkiyə əslində nəinki öz sərhədlərini, hətta iki sovet respublikası arasında da 
sərhədlərin müəyyənləşməsində öz kəsərli sözünü dedi. Türkiyənin Azərbaycanla 
Ermənistan arasında, sərhədlərin müəyyənləşməsində iştirakı, sözsüz ki, onun həm 
öz mənafeyi, həm də Azərbaycana qarşı xüsusi münasibətinin təzahürü idi. 
Beləliklə, 1921-ci il martın 16-da Moskva, oktyabrın 13-də isə Qars müqavilələri 
bağlandı. Bu müqavilələrin həm Azərbaycan, həm də Türkiyə üçün tarixi 
əhəmiyyəti var idi. Azərbaycan, nəhayət, Ermənistan ilə sərhədlərini beynəlxalq 
sənədlə, Türkiyə hamiliyi və Rusiyanın iştirakı ilə rəsmiləşdirdi. Türkiyə üçün bu 
sənədin tarixiliyi ondan ibarət idi ki, bir dövlət olaraq beynəlxalq həyatdan təcrid 
olunmadan çıxdı, qonşuları ilə sıx və qarşılıqlı iqtisadi və diplomatik əlaqələrini 
tənzimləyən sazişləri əldə etdi. M.Qasımov yazır ki, Türkiyə ona zorla qəbul 
etdirilən Sevr müqaviləsinə qarşı Rusiya ilə birlikdə Azərbaycan, Gürcüstan və 
Ermənistanın dəstəyini aldı; dünyaya, xüsusən Antanta ölkələrinə Sevr 
müqaviləsinin iflasa uğrayacağını göstərdi; üç Cənubi Qafqaz respublikası, 
xüsusən Ermənistanla münasibətlərini tənzimlədi; özünün Güney Qafqaz 
respublikaları ilə olan sərhədlərinin təhlükəsizliyini təmin etdi (10, s. 109-110). 
Türkiyə hökuməti Azərbaycan və Ermənistanın Qars müqaviləsinə imza atmasına 
və bu istəyin reallaşmağında N.Nərimanova ümid bəsləyirdi. Türkiyə rəhbərliyi 
Ermənistan rəhbərliyinin Qars müqaviləsindən imtina edəcəyindən narahat idi. 
Nərimanov bu məsələnin həllində sərt mövqe nümayiş etdirmişdir. N.Nərimanov 
105 
 
Ümumazərbaycan sovetlər qurultayında Naxçıvanla bağlı xüsusi vurğulamışdır ki, 
sovet Rusiyası ilə Türkiyə arasındakı müqaviləyə əsasən Naxçıvan Azərbaycanın 
protektoratlığı altında bir respublika kimi tanınacaq və Azərbaycan nümayəndə 
heyəti bu işdə var qüvvəsi ilə çalışacaqdır (286, t.2, s.500). Müqavilədən sonra 
Türkiyə Ukrayna ilə də saziş bağladı. Bu tərəfdən sərhədlərini qanuniləşdirən və 
möhkəmləndirən Türkiyə silahlı qüvvələrini başqa sərhədlərinə yönəldərək uğur 
qazandı. Türkiyə-Rusiya və başqa sovet respublikaları ilə dostluq və əməkdaşlıq 
sazişlərinin əldə olunmasında N.Nərimanovun rolu gözə çarpacaq dərəcədə 
olmuşdur. Bu müqavilələrin imzalanması və təsdiqindən sonra Rusiya Cənubi 
Qafqazda öz mövqelərini möhkəmləndirdi və üç respublikanı vahid ittifaq 
dövlətində birləşdirmək üçün addımlar atdı. 
Bölgənin işinə müdaxilə edən ölkələrin və erməni siyasətçilərinin 
Zəngəzura xüsusi marağı gözə çarpır. 1919-cu il mayın 19-da Bakıda yerləşən 
müttəfiq qoşunlarının komandanı general Şatevord Azərbaycan hökumətini 
xəbərdar edirdi ki, “Zəngəzurda Azərbaycan idarəçiliyi təşkil olunmayacaq” və 
“Zəngəzurun işlərinə hər hansı müdaxilə yolverilməzdir” (145, s.235). Erməni 
tədqiqatçısı Qrant Avetisyan belə qeyd edir ki, 1919-cu ilin dekabrında erməni 
hökuməti Azərbaycanla danışıqlar aparmağın aşağıdakı şərtlərini irəli sürmüşdü: 
Şərur-Naxçıvan yolu açılsın, Azərbaycan Zəngəzura olan iddialarından imtina 
etsin, ermənilər Azərbaycan ərazisində azərbaycanlılarla eyni hüquqlara malik 
olsun (390). Həmin şərtlərin Ermənistanın baş naziri Aleksandr Xatisyan 
tərəfindən F.Xoyskiyə teleqram şəklində göndərildiyini də müəllif qeyd edir (390). 
1920-ci ilin yanvarından aprelinə qədərki dövrdə daxil olan sənədlərdə 
səslənən əsas narahatlıq Zəngəzur və Qarabağ cəbhələrinin ermənilər tərəfindən 
birləşdirilməsi idi. Bununla yanaşı, qeyd etmək lazımdır ki, Azərbaycan ordusu 
Türkiyə ordusu ilə birlikdə Zəngəzurda hərbi əməliyyatlar aparmağa məcbur 
olmuşdu və bu yerləri nəzarəti altına almaqda idi. Lakin Azərbaycan-Türkiyə 
birliyi, bir sıra dövlətlər tərəfindən ərazi problemindən daha çox siyasi addım kimi 
qiymətləndirilirdi, çünki Qərb ölkələri Azərbaycanın Türkiyə ilə birbaşa 
əlaqəsindən narahat olaraq bunu yolverilməz sayırdılar. Ona görə ki, bu vəziyyət 
regionda türkçülüyün güclənməsinə gətirə bilərdi. Narahatlıq ingilis hərbi 
diplomatı polkovnik Rxeinin məlumatından da aydın olur. Rxei yazırdı ki, bu hərbi 
yürüşün, Azərbaycan-Türkiyə hərbi birliyinin əsas məqsədi “Azərbaycanı Türkiyə 
ilə birləşdirməkdir” və bu dəhlizlə Azərbaycana silah və sursat göndərməkdir. 
Əgər biz vaxtında müdaxilə etməsək, Türkiyə-Azərbaycan birləşmiş ordusu 
Zəngəzuru ala bilər və ermənilər məğlub ola bilər (281). Rxei N.Usubbəyovla 
Ermənistan baş naziri Xatisyanın görüşünə nail oldu. Həmin görüşdə 
Azərbaycandan tələb olunurdu ki, Zəngəzurda hərbi əməliyyat dayandırılsın, 
oradan ordu çıxarılsın və yollar açılsın. Buna cavab olaraq N.Usubbəyov yurd-
yuvasından didərgin salınanların öz yuvalarına qayıtmasının təmin olunmasını 
tələb etdi. Xatisyan bu didərginlərin bir il, il yarım əvvəl Zəngəzuru tərk etdiklərini 
106 
 
və onların geri dönüb yaşaması üçün şəraitin olmadığını bəhanə gətirsə də, 
N.Usubbəyov bununla razılaşmadı. Beləliklə, danışıqlar Azərbaycanın xeyrinə 
nəticələnmədi. 
Amma Azərbaycan və Türkiyə ordularının birgə uğurlu hərəkatı 
dayandırıldı. 1920-ci il aprelin 27-də general Səlimov Şuşadan Bakıya belə bir 
məzmunlu teleqram göndərdi: “Bilmirəm, Zəngəzura hərəkəti davam etdirimmi” 
(146, s.578). Həmin gün Bakıda Parlamentin iclasında əsas məruzəçi olan 
M.H.Hacınski Zəngəzurun taleyinin daxili qüvvələr hesabına həlli qarşısında aciz 
olduqlarını bildirir (147, s.535). Bu məlumatlardan iki nəticəyə gəlmək olar. 
Birincisi, o zaman Zəngəzurun böyük hissəsi erməni silahlı dəstələrinin 
nəzarətində idi. İkincisi, Azərbaycan ordusunun Zəngəzuru azad etmək gücünə nə 
dərəcədə hazır olduğu sualı hökumət başçıları və ordu generalları qarşısında da 
dururdu. T.Köçərli bu məsələyə münasibət bildirərkən belə bir nəticəyə gəlir ki, 
“Zəngəzurda erməni silahlı bandalarını darmadağın etmək işi yarımçıq qalmışdı” 
(43, s.346). Rəsmi sənədlərdə də qeyd olunurdu ki, “Zəngəzur Ararat (erməni) 
qoşunları tərəfindən dağıdılmışdır” (233, v. 13). 
Türkiyənin “Cümhuriyyət arxivi”nin 930 №-li fondunda Zəngəzur 
mövzusuna aid 1918-ci ilin avqustundan 1920-ci ilin aprelinə qədərki dövrü əhatə 
edən 50-dən çox sənəd saxlanılır. Bu sənədlərlə tanış olaraq Zəngəzurun siyasi və 
hərbi durumu haqda nəticəyə gəlmək olar. İlkin sənəddən aydın olur ki, 1918-ci 
ilin avqustunda Andronikin dəstələri Zəngəzur əyalətinin bir qismini ələ 
keçirmişdir. 1919-cu ilin yanvarından başlayaraq ermənilər tərəfdən Zəngəzurun 
müsəlman kəndləri yerlə-yeksan edilir, kəndlərin əhalisinin bir qismi məhv edilir, 
qalan hissəsi isə qovulurdu. Məktublarda ermənilər tərəfindən vaxtaşırı dağılan 
kəndlərin sayı göstərilir: 30 kənd (yanvar 1919), 110 kənd (oktyabr 1919), 20 kənd 
(dekabr 1919), 26 kənd (dekabr 1919), 26 kənd (yanvar 1920), 40 kənd (yanvar 
1920). 19 yanvar 1920-ci ildən başlayaraq və xüsusən 31 dekabr 1919-cu ildən 5 
fevral 1920-ci ilə qədər bəzi məktublarda dağıdılan kəndlərin adları sadalanır: 
Oqupir, Davidan, Atkız, Şabadan, Apişu, Kuşuçilər, Kazıkurdalı, Koğçinək 
bölgəsi, Xanbulaq otlağı. 3 dekabr 1919-cu ildə Zəngəzurda məsciddə toplanan 
900 kişinin, 400 qadın və uşağın ermənilər tərəfindən dinamitlə partladılması 
haqda xəbər verilir. Həmin dövrdə insan və kənd itkiləri o qədər idi ki, bəzən məhv 
edilən kəndlərin, mətnsiz, sadəcə siyahısı göstərilmişdir. Zəngəzur Azərbaycan 
torpağı olsa da, oranın böyük bir hissəsi 1919-cu ildə artıq ermənilər tərəfindən 
idarə olunurdu və azərbaycanlılar yaşayan bir çox kəndlər dağıdılmışdı (277). 
Zəngəzuru Azərbaycandan ayırmaq dünya siyasətinin gizli oyunun nəticəsi 
və dünya geosiyasətinin maraqlarının təcəssümü idi. Tarixən Avrasiyada mövcud 
olan “vahid türk xətti”nin dünya xəritəsində bir neçə sahədə sınması, türk 
xalqlarının bir-birindən təcrid olunması dünya və xüsusən erməni və rus 
siyasətçilərinin ümdə maraqları idi. Sibir türklərini məcburi assimilyasiyaya 
uğradaraq Yaqut və Altay türklərini təcrid etmək, Orenburq vilayətini 
107 
 
Qazaxıstandan ayırmaqla və Həştərxan türklərini məcburi assimilyasiyaya 
uğratmaqla bir tərəfdən Başqırdıstanı, Tatarıstanı və çuvaşları, o biri tərəfdən isə 
Orta Asiya türklərini türk dünyasından təcrid etmək, tatarları Krımdan, türkdilli 
qaraçayları və balkarları Qafqazdan sürgün edərək, Krımı və Qafqazı 
türksüzləşdirmək və Azərbaycanı şimal türklərindən, Zəngəzuru ayırmaqla 
Azərbaycanı Türkiyə dövlətindən təcrid etmək məqsədindən irəli gəlirdi. Bunlar 
möhtəşəm Avrasiya “vahid türk xətti”nin zəncirvari sınmasının təzahürləridir. 
Belə bir sual yaranır: Əgər N.Nərimanov bu şəraitdə vəzifəsindən istefa 
versəydi, yaxud ümumiyyətlə, bu vəzifədə N.Nərimanov deyil, o dövrün başqa bir 
azərbaycanlı siyasətçisi olsaydı, Azərbaycan dövləti Naxçıvanı və Qarabağı 
Azərbaycan torpağı kimi saxlaya bilərdimi? N.Nərimanov kimi milli təmayüllü 
kommunistlər bir növ bolşevik siyasətinin qəddarlığına qarşı xalqlarının 
maraqlarını qorumaqda zərbələri özlərinə olan sipər kimi dururdular. Axı, 
Gürcüstanda Mdivani, Okucava kimi milli təmayüllü kommunistlər vəzifələrindən 
kənarlaşdırıldıqdan sonra yerinə Lavrenti Beriya gəldi. Azərbaycanda isə 
N.Nərimanov hakimiyyətdən uzaqlaşdırılmaqla Levon Mirzoyanın hakimiyyətə 
gəlməsi üçün zəmin yaradıldı. Qazaxıstanda milli təmayüllü kommunist Saken 
Seyfullin Xalq Komissarları Sovetinin sədri vəzifəsindən uzaqlaşdırıldıqdan sonra, 
Qazaxıstana başçı vaxtilə II Nikolayın qətlində fəal iştirak edən Qoloşşekin kimi 
qəddar şovinist bolşevik keçdi. O dövrdə vəzifə, onu tutanlar üçün repressiyalardan 
qorunmaq məqsədi ilə deyil, bir çox hallarda xalqını repressiyalardan qurtarmaq, 
milli dəyərlərini mühafizə etmək üçün istifadə olunurdu. Vəzifəli adamlar daha çox 
təqiblərə və repressiyalara məruz qalırdılar. Özbəkistanda milli təmayüllü 
kommunist A.İkramovu respublika partiya rəhbəri vəzifəsindən azad etməzdən 
əvvəl onu Moskvaya çağırdılar. Həmin dövrdə Özbəkistanda rəhbər vəzifədə olan 
adamların çoxunu həbs etdilər. Onu Daşkəndə qaytarıb vəzifədən azad edərkən 
Mərkəzi Komitənin üzvləri arasında heç kvorum da olmamışdır. Həmin vaxt onun 
köməkçilərindən birini yüksək vəzifəyə çəkdiklərini bilərək A.İkramov ona xəbər 
çatdırır ki, bu addım “sadəcə səni həbs etmək üçün edilir”. Həqiqətən də 
A.İkramovun həbsindən sonra Özbəkistanda görünməmiş repressiyalar baş 
vermişdir (386, 1989, № 96, s.75). 
Qeyd etmək lazımdır ki, Zəngəzur bolşevik Rusiyasının təkidi ilə sovet 
Ermənistanına verilmiş olsa da, əslində 1921-ci ilin yayına qədər orada sovet 
Ermənistanının orqanları, qurumları deyil, daşnak qüvvələri hökm sürürdü (161). 
1921-ci il martın 21-də Q.T.Minosyan adlı bir nəfərin Azərbaycan hökumətinə 
Gorusdan vurduğu teleqram bu cəhətdən səciyyəvidir. Teleqramda deyilirdi: “Beş 
aydır ki, Zəngəzur bolşeviklərdən azad olunmuşdur və 1920-ci il dekabrın 25-də 
Tatev qurultayında Zəngəzur azad elan edilmişdir. Qurultayda belə nəticəyə 
gəlmişik ki, qonşumuz və qardaşımız olan tatarlarla (yəni azərbaycanlılarla - H.H.) 
əlaqələrimiz dostluq əsasında qurulmalıdır. Sizə bir neçə nüsxə “Müsəlman 
qardaşlarımıza müraciət” göndərirəm və xahiş edirəm ki, onu yayasınız”. 
108 
 
Teleqramda bir daha qeyd olunurdu: “Biz istərdik ki, qardaşlıq əlaqələrimizi bərpa 
edək” (245, v.17). Bu teleqram bir neçə cəhətdən əhəmiyyətlidir. Sənəddən aydın 
olur ki, 1920-ci ilin noyabrında Zəngəzur bolşeviklərin deyil, onların əleyhinə olan 
qüvvələrin idarəsində idi. Zəngəzurdakı mövcud hakimiyyət sovet Azərbaycanı ilə 
əlaqə saxlamağa ehtiyac duyurdu. 
N.Nərimanov Zəngəzurla bağlı 1920-ci il dekabr bəyanatını verərkən 
meydanda təklənmiş vəziyyətdə olmuşdur. O, təkbaşına Zəngəzurun 
Azərbaycandan ayrılmasının qarşısını almaq üçün heç bir şey edə bilməmişdir. 
N.Nərimanov özü də bunu etiraf edirdi: “Əgər müsəlman kommunistlərinin 
əksəriyyəti... milli təmayül əhval-ruhiyyəsində olsaydı, inanın ki, Ermənistan 
Zəngəzuru ala bilməzdi” (243, v.7-8). 
N.Nərimanovun Dağlıq Qarabağ probleminə münasibəti birmənalı 
olmuşdur. 1920-ci ildə Dağlıq Qarabağda ermənilərin keçirdiyi “qurultayın” 
qərarının nəticəsiz qalmasını N.Nərimanovun Ermənistana verdiyi notanın nəticəsi 
kimi qiymətləndirmək olar. 1920-ci il iyulun 10-da N.Nərimanov Moskvaya 
RK(b)P MK-ya “Dağlıq Qarabağda vəziyyət” haqqında teleqram vurmuşdur. 
Teleqram bu sözlərlə bitirdi: “Müsəlman əhalisi Moskvanın qəflətən köhnə 
mövqeyə qayıtmasını və ermənipərəst siyasət yürütməyini sovet hökumətinin 
Azərbaycanın sərhədlərini qorumaq iqtidarında olmaması və xainlik kimi 
qiymətləndirəcəkdir” (320, v.3). 1921-ci ildə bir-birinin ardınca qəbul olunan üç 
qərardan irəli gələn nəticələri də N.Nərimanovun siyasətinin uğuru kimi 
qiymətləndirmək olar. 1921-ci il iyunun 19-da Ermənistan tərəfindən “Dağlıq 
Qarabağın Ermənistana yenidən birləşdirilməsi haqqında” dekret həyata 
keçirilmədi, iyunun 26-da Azərbaycan XKS-nin qərarı ilə Ermənistanın Dağlıq 
Qarabağda olan nümayəndəsi Mravyanın fəaliyyəti qadağan olunaraq xətm edildi 
(205, v.1). N.Nərimanov bu qərarı haqqında rəsmi olaraq Orconikidzeyə və 
Ermənistan İnqilab Komitəsinin sədri Myasnikova bildirmişdir (206, v.71). 1921-ci 
il iyulun 4-də RK(b)P MK Qafqaz Bürosunun Dağlıq Qarabağı Ermənistanın 
tərkibinə daxil etmək haqqında qərarı da nəticəsiz qaldı. Nəhayət, 1921-ci il iyulun 
5-də RK(b)P MK Qafqaz Bürosunun qərarı ilə Dağlıq Qarabağın Azərbaycanın 
tərkibində saxlanması gerçəkləşdi. Qeyd etmək lazımdır ki, bu qərarla ona “geniş 
vilayət muxtariyyəti verildi” (237, v.122). Bu tövsiyənin həyata keçirilməsi 
N.Nərimanovun Azərbaycanda hakimiyyəti dövründə baş tutmamışdır: 
“Mirzoyanın güclü təsiri altında Dağlıq Qarabağ Muxtar Vilayət elan edilmişdir. 
Mənim vaxtımda bu, mümkün olmamışdır” (316, s.441). Bu qərardan az sonra 
N.Nərimanov Orconikidzeyə, Ermənistan İnqilab Komitəsinin sədri Myasnikova 
və Qarabağın Ermənistanda səlahiyyətli nümayəndəsi Mravyana teleqram vuraraq 
bildirmişdir ki, Mravyanın missiyası əsassızdır və o, geri çağırılır (206, v.71). 
N.Nərimanovun 1922-ci il 13 iyul tarixli “Biz və onlar” qeydlərindən aydın 
olur ki, onun məşhur 1920-ci il noyabr bəyanatının arxasında hadisələr və 
sövdələşmələr olmuşdur. Bu qeydlərində o deyirdi: “Azərbaycan Zəngəzuru 
109 
 
Ermənistanın ayrılmaz hissəsi elan edir”. Buna cavab olaraq Ermənistan Dağlıq 
Qarabağı Azərbaycanın ayrılmaz hissəsi elan etdi (287, s.53-56). Qarabağ 
probleminin həllində N.Nərimanovun mövqeyi, ardıcıl fəaliyyəti və nəticəsi 
müsbət olmuşdur. O, RK(b)P MK Qafqaz Bürosunun Dağlıq Qarabağı 
Ermənistana vermək qərarını bir gecənin içində dəyişdirtmişdir. 
Azərbaycan Respublikasını müstəqil dövlət olaraq tanımaq istəməyən 
bolşeviklər sovet hakimiyyəti qurulandan bir neçə gün sonra, 1920-ci il mayın 7-də 
menşeviklərin idarə etdikləri müstəqil Gürcüstanı bir dövlət kimi tanıyaraq onunla 
saziş bağladı (135, s.27-31). Sazişdən aydın olur ki, Gürcüstan Zaqatala qəzasına 
olan iddialarını hələ də qüvvədə saxlayırdı. Sazişdə nəzərdə tutulurdu ki, bu 
ərazinin statusuna yenidən baxılacaqdır. Azərbaycan tərəfi də bu qeydlə 
razılaşmışdı (135, s.27-31). Bu razılıq N.Nərimanovdan alınmamışdı, çünki o, 
Bakıya ancaq mayın 16-da gəlmişdi. Sovetləşmə baş verəndən sonra 
N.Nərimanovun səyi nəticəsində Gürcüstan Zaqatalanı və “Poylu körpüsündən 
şimal-şərqə tərəf olan ərazidən imtina edərək, bu əraziləri Azərbaycanın ərazisi 
elan etdi” (287, s.53-56). 
Milli respublikaların ərazilərində muxtar qurumların yaranması da ərazi 
bütövlüyünə xələl gətirirdi. Gürcüstanda yaranmaqda olan muxtariyyətlərə qarşı 
çıxış edirdilər. Azərbaycandan fərqli olaraq orada bu istiqamətdə fəaliyyət 
göstərənlərin sayı məhdud deyil, geniş idi. Gürcüstanda muxtariyyətlərin 
yaranması Gürcüstan KP MK-da və İnqilab Şurasında müzakirə ediləndə 
Gürcüstan Kommunist Partiyası Mərkəzi Komitəsinin və İnqilab komitəsinin 
rəhbərləri B.Mdivani, S.Kavtaradze, M.Okucava, K.Tsintsadze və başqalarının səyi 
ilə səs çoxluğu ilə qərar qəbul olunmadı. Muxtariyyətlərin paytaxtını 
müəyyənləşdirəndə də rəhbərlik Sxinvalinin Cənubi Osetiyanın, Batumun isə 
Acarıstanın paytaxtı olmasına etiraz etdilər. Amma bütün bu səylərə baxmayaraq, 
muxtariyyətlər də, nəzərdə tutulan paytaxtlar da Moskvanın təkidi ilə həyata vəsiqə 
aldı. 
Zaqafqaziya federasiyasının və SSRİ-nin yarandığı zaman N.Nərimanov və 
gürcü milli təmayülçüləri bir çox məsələlərdə vahid cəbhədən çıxış edirdilər. Bu 
fikir ümumiliyi Cənubi Qafqaz respublikalarının dəmiryollarının və xarici 
banklarının birləşməsi, müttəfiq respublikalar arasında mövcud olan gömrük 
sisteminin ləğvinə qarşı çıxmaqda özünü daha aydın büruzə verirdi. Bu məsələlərə 
münasibətdə N.Nərimanov etiraz səsini ucaldaraq və xüsusi mövqeyini bildirərək 
açıq-aydın elan edirdi ki, istənilən vəziyyətdə respublika öz müstəqilliyini siyasi 
sahədə tam şəkildə qoruyub saxlamalıdır. Hərbi komissarlıqların fəaliyyətində və 
xarici ticari əlaqələrdə də müstəqillik qalmalıdır (322, v.1-4). Lenin Cənubi Qafqaz 
federasiyasının yaradılmasını tələsik addım saydığı halda, Stalin bu federasiyanın 
qurulmasını reallaşdırdı. Qeyd etmək lazımdır ki, 1922-ci ilin fevral ayında Şimali 
Qafqaz hərbi dairəsinin xüsusi şöbəsi Azərbaycan MİK-dən Berlində oxuyan 
azərbaycanlı tələbə Məmmədova göndərilən məktubu kəşfiyyat yolu ilə əldə 
110 
 
etmişdi. Məktubda deyilirdi ki, “N.Nərimanov federasiyanın yaranmasına etiraz 
etdi, amma buna baxmayaraq federasiya yarandı. N.Nərimanovu fəaliyyətinə görə 
elə “millətçi” deyərək qaralayırlar. Bizdə dövlət naminə çalışan müsəlmanlar yox 
dərəcəsindədir” (280, v. 12). N.Nərimanov sonralar Zaqfederasiya hökumətinin 
başçısı seçilərək, milli respublikaların hüquqlarına hörmətlə yanaşırdı. 
SSRİ yaradılarkən Ukrayna yaranan qurumun sadəcə ittifaq 
adlandırılmasını, Stalin isə yeni qurumun dövlət adlandırılmasını təkid etdi. 
Ukrayna yeni qurumun mərkəzi orqanlarının formal xarakterli olması, Stalin isə 
onların canlı orqanizm olması təkliflərini irəli sürdü. O zamanlar hətta 
quberniyaların bərpası haqqında da fikirlər var idi (121). Azərbaycan, Gürcüstan və 
Ukrayna rəhbərlərinin birgə səyi nəticəsində Lenin yeni dövlətin yaradılma 
şərtlərinə bir neçə əlavə etdi. Onlardan biri bu dövlətin əslində Rusiya federasiyası 
mahiyyətində deyil, “eyni hüquqlu respublikaların ittifaqı” və hər ittifaqa daxil 
olan dövlətin “suveren respublika” olduğu və istədiyi zaman ittifaqdan çıxmaq 
hüququnun olması idi. Birgə səylərin nəticəsi bununla kifayətləndi. 
Beləliklə, Cənubi Qafqazda sərhəd məsələlərinin ətrafında ziddiyyətlər 
Rusiya imperiyasının Cənubi Qafqazda demoqrafik xəritəni dəyişdirmək siyasəti 
ilə yaranmış, 1917-ci il Fevral inqilabından sonra bir çox hallarda erməni 
siyasətçilərinin təşəbbüsü ilə gündəliyə çıxmış (105), Oktyabr çevrilişindən sonra 
inkişaf etmiş, Cənubi Qafqazda müstəqil dövlətlər yaradılarkən şiddətlənərək qanlı 
qarşıdurma şəklini almış, dünyanın aparıcı dövlətləri bu işdə çox vaxt obyektiv 
mövqe tutmamış, qeyri ardıcıl siyasət aparmış, Cənubi Qafqazda sovet hakimiyyəti 
qurulandan sonra bu mübarizə sovet Rusiyasının iştirakı ilə davam etmiş və onların 
maraqları nəzərə alınaraq, nəhayət, beynəlxalq sazişlərlə rəsmiləşmişdir. Beləliklə, 
Azərbaycanın ərazi bütövlüyü uğrunda mübarizə və onun nəticələri ayrı-ayrı 
dövrlər və hökumətlərin məsuliyyəti ilə yanaşı, Rusiya istilası dövrü və 1917-ci ilin 
fevralından 1923-cü ilin iyuluna qədərki dövrü tam şəkildə əhatə edərək hərtərəfli 
qiymətləndirilməlidir. 
Azərbaycanda sovet hakimiyyətinin qurulması ərəfəsində Naxçıvan, 
Qarabağ, Zəngəzur və Zaqatalanın sovet Rusiyası tərəfindən Azərbaycan ərazisi 
olduğu dəfələrlə etiraf edilsə də Gürcüstanın sovetləşmə növbəsi çatanda Rusiya 
artıq Zaqatalanın gürcülərin xeyrinə mübahisəli olduğu haqda saziş imzaladı (135, 
t.4, s.27-31). Ermənistanda sovet hakimiyyəti qurulmaq ərəfəsində onlara verilən 
vəd, qurulduğu gün - dekabrın 1-də yerinə yetirildi. Ermənistan Naxçıvanı, 
Zəngəzuru, Qarabağı onlara vermək haqqında Azərbaycanın bəyanatına nail 
oldular. 1920-ci il dekabrın 2-də Rusiya ilə artıq sovetləşmiş Ermənistan arasında 
imzalanan sazişdə Zəngəzur Ermənistan ərazisi kimi göstərilmişdirsə də, Naxçıvan 
və Qarabağ haqqında heç bir qeyd olmamışdır. Azərbaycanda sovet hakimiyyəti 
qurularkən Azərbaycan tərəfindən artıq İrəvan xanlığının əraziləri rəsmi olaraq 
ermənilərə verilmiş, Borçalı və Dərbənd problemi gündəlikdən çıxmış, Zaqatala 
Rusiya-Gürcüstan müqaviləsi ilə mübahisəli ərazi kimi müəyyənləşdirilmiş, 
111 
 
Qarabağda separatçı silahlı üsyan qalxmış, Naxçıvanda vəziyyət çox ağır olaraq 
qalmışdı. Zəngəzurun böyük hissəsinə erməni silahlı dəstələri tərəfindən nəzarət 
olunurdu. 
“V.İ.Leninə məktub”unda N.Nərimanov ərazi problemləri haqqında erməni 
və rus siyasəti ilə barışmaz mövqeyini açıq-aydın ortaya qoymuşdur. 
Məktubundakı fikirlər bunu təsdiq edir: “Dəhşətli vəziyyət yaranmışdır. Mərkəz 
Azərbaycanın tamamilə mübahisəsiz ərazilərini Ermənistana verir. Ərazilərimizi 
Ermənistana, daşnaklara vermək, düzəldilməsi mümkün olmayan pis nəticələr verə 
biləcək səhvdir” (314, s.443-444). Bu ikiüzlü siyasəti ifşa edən N.Nərimanov 
yazırdı: “Həmişə Denikini müdafiə etmiş Ermənistan müstəqillik qazanmış və 
üstəlik də Azərbaycanın ərazilərini almışdır” (314, s.443). Bu məktubda 
N.Nərimanov Azərbaycanın mahiyyətcə milli bir dövlət olduğunu V.İ.Leninin 
nəzərinə bir daha çatdırmağa çalışmışdır: “Çoxmillətli əhalinin hüquq və hissləri 
ilə belə zarafat etmək olmaz. Siz inanmayın ki, Azərbaycan yalnız çoxsaylı şüurlu 
rus fəhlələri yaşayan Bakı deməkdir. Bu, kobud səhvdir. İndi Bakıda şüurlu 
müsəlman fəhlələrinin sayı iki dəfə çoxdur. Bəs bütün Azərbaycanın kəndliləri?” 
(314, s.443). N.Nərimanov Leninə sadəcə şikayət etmirdi, o özünün barışmaz 
mövqeyini və bu mövqedən irəli gələn qəti addımlar atacağını V.İ.Leninə 
çatdırırdı: “Mən qəti surətdə bildirirəm, əgər Siz də bizim dəlillərə diqqət 
yetirməsəniz, məcbur olacağıq ki, bizim geri çağırılmağımız barədə Mərkəz 
qarşısında məsələ qaldıraq!” (314, s.443). Aydındır ki, söhbət Azərbaycanın 
Rusiya ilə ittifaqdan çıxmasından gedirdi. 
Ermənilər Zəngəzur, Dağlıq Qarabağ və Naxçıvan məsələləri həll 
olunandan sonra da sakit durmamışdır. RK(b)P MK Siyasi Bürosunun sənədində 
deyilir ki, Rusiya Kommunist Partiyasının Qafqaz Bürosunun toplantılarının birinə 
Ermənistan nümayəndəsi Bekzadyan Azərbaycan və Ermənistan arasında sərhəd 
xəttini bildirən bir xəritə təqdim etmişdır. Bu xəritə də daşnaksütun partiyasının 
görkəmli xadimi olan Xatisyanın 1917-ci ildə təqdim etdiyi xəritənin eynisi idi. 
İddia əsassız sayılaraq müzakirəyə belə qoyulmadı (262). 
Ermənilərin xarici və daxili dəstəklərinə baxmayaraq, onların ərazi iddiaları 
istədikləri kimi ödənilmədi. 1921-ci ildə Z.Kartaşyanın Avropada nəşr olunan 
kitabında deyilirdi ki, Amerika Ermənistana torpaqlarını əldə etməkdə lazımi 
kömək göstərmədiyindən Ermənistan iddia etdiyi torpaqların 60%-ni əldə edə 
bilmədi (184, v.81-82). Axalkələk (Cavaxetiya), Borçalı, Naxçıvan, Qarabağ 
əraziləri onların rəsmi sərhədlərindən kənarda qaldı. Kopes adlı şəxsə yazılan 
raportda xüsusi qeyd olunurdu ki, “Ermənistanın Türkiyə ilə sərhəddinin Arpaçay 
və Araz çaylarında bitməsi böyük qurban deməkdir. Erməni kommunistləri bu 
sazişi yeni Brest adlandırırlar” (245, v.29). Erməni siyasətinin mahiyyətini AXC 
parlamentinin keçmiş üzvü, N.Nərimanovun təşəbbüsü ilə Azərbaycanın Türkiyədə 
diplomatik nümayəndəsi təyin edilən və orada çox uğurla çalışıb Atatürklə 
mehriban əlaqələr yaradan İ.Əbilovun (208, v. 171) məktubundan da görürük. 
112 
 
Daşnak hökumətində baş nazir vəzifəsində çalışan Xatisyan hakimiyyətdən 
gedəndən sonra Türkiyəyə gəlib, “elə bir müqavilə bağlayıb ki, Ermənistan faktiki 
olaraq Türkiyənin muxtar vilayəti statusunu almışdır” (251, v.193-195). 
N.Nərimanovun sərhədlərdən nigarançılığı azalmırdı. 1921-ci il aprelin 11-
də Azərbaycan İnqilab Komitəsinin qərarı ilə “Azərbaycan diviziyası” yaradıldı. 
Diviziyada 30 min əsgər nəzərdə tutulmuşdu ki, onun da 20 mini Ermənistanla 
sərhəddə yerləşmişdi. 
Beləliklə, N.Nərimanovun Azərbaycanın ərazi bütövlüyü uğrunda fəaliyyəti 
əksər hallarda uğurlu olmuşdur. Naxçıvan, Qarabağ, Zaqatala Azərbaycanın 
tərkibində saxlanılmış, Bakı Azərbaycanın paytaxtı kimi tanınmışdır. N.Nərimanov 
Naxçıvanın Azərbaycandan qoparılmaması üçün Meğridən yol verilməsi uğrunda 
ardıcıl mübarizəsini davam etdirmişdir (256, v.23). İrəvan və Dərbənd 
xanlıqlarının, Zəngəzur mahalı ərazilərinin taleyi bağışlanmaz itkidir. O dövrdə baş 
verən ərazi bölgüsünü bəzi erməni siyasətçiləri özlərinin məğlubiyyəti kimi 
qiymətləndirirdilər (184, v.81-82; 245, v.29). 
 
3.3. N.Nərimanovun sovet Rusiyası hakimiyyətinin iddialarına qarşı siyasi 
xətti 
 
N.Nərimanov ona təklif olunan vəzifəni tutub-tutmamasından asılı 
olmayaraq, Rusiya hökumətləri - istər çar Rusiyasının qalıqları (Denikin və 
başqaları), istərsə də yeni bolşevik Rusiyası Azərbaycandan müxtəlif don 
geyindirilmiş təslim siyasətini qəbul etməyi tələb edirdilər. Amma Azərbaycan 
artıq Paris sülh konfransında müstəqil dövlət kimi tanınmışdı. Odur ki, Rusiya öz 
məqsədlərinə qanuni don geyindirmək istəyirdi. 
N.Nərimanovla Rusiyanın əlaqələri təslimçilik əsasında deyil, düşünülmüş 
milli-maraqlara əsaslanan prinsiplər əsasında qurulmuşdur. Bu prinsipləri 
N.Nərimanov V.İ.Leninlə danışıqlarda şərt kimi qoymuş və sonralar dəfələrlə 
bunlara istinad etmişdir: Sovet Rusiyası Azərbaycanı müstəqil sovet respublikası, 
Bakını da onun paytaxtı olaraq tanımalı, N.Nərimanov kommunist ideologiyasının 
və sosialist sisteminin prinsiplərinin Azərbaycanda yayılmasını təmin etməli, milli 
respublikalar öz adət-ənənələrini qoruyaraq inkişaf etməlidirlər. N.Nərimanov 
Lenini inandırmışdır ki, məhz S.Şaumyanın azərbaycanlılara qarşı siyasəti onları 
bolşevizmə soyutduğundan, 1918-ci il hadisələrində təqsirkarlar Azərbaycanda 
hakimiyyətə buraxılmamalıdırlar. N.Nərimanov belə hesab edirdi ki, Rusiya 
qüvvətli və varlı olmalı, ucqarların inkişafına yardım etməli, yerli kadrlara etibar 
etməlidır. N.Nərimanovun V.İ.Leninlə danışığı məhz bu səpkidə olmuşdur. O 
zaman Stalin həbsdən azad edilən M.Rəsulzadə ilə söhbətində bir məsələni xüsusi 
vurğulayırdı ki, “Nəriman bizimlə yox, biz Nərimanla anlaşdıq” (58, s.29). Bu 
deyimdən açıq-aydın görünür ki, Leninlə danışıqlarda şərtləri Lenin (Moskva) 
deyil, N.Nərimanov qoymuşdur. Bu şərtlərin əsasını Azərbaycanın müstəqil bir 
113 
 
dövlət kimi tanınması, bu dövlətin paytaxtının Bakı olması təşkil edirdi. Hətta 
Nərimanovla soyuq münasibətdə olan Çiçerin 1920-ci ilin aprelindən bir ay qabaq 
Leninə yazırdı ki, “Nərimanovun təklif etdiyi yol ilə getmək lazımdır” (244, v.65). 
Bu həm də ondan irəli gəlirdi ki, 1920-ci il aprel hadisələri ərəfəsində xalq 
N.Nərimanova “Sizin təcili gəlişinizi zəruri sayırıq”, “Xalq sizin ardınızca gedir” 
müraciətləri ilə səslənirdi. AXC hərbçisi Əsgərov-Kəngərlinskinin dediyinə görə, 
başqalarına nisbətən N.Nərimanov “daha çox nüfuz və hörmətə malik olmuşdur” 
(96, 1990, № 3, s.80). 
Yeni münasibətlər sistemində N.Nərimanov Azərbaycanı Rusiyaya tabe 
olmayan, onunla yalnız müttəfiq olan müstəqil bir dövlət kimi görürdü. 
N.Nərimanov hələ AXC dövründə bu mövqeyində dururdu. O, Azərbaycan 
Kommunist Partiyasının rəhbərliyinə daxil olmadığı bir vaxtda milliyyətcə 
azərbaycanlı olan kommunistlər belə bir qərar qəbul etmişdilər: “Moskvaya 
bildirmək lazımdır ki, AK(b)P MK Azərbaycan Respublikasının müstəqilliyini 
rəsmən tanımağı lazımsız və səmərəsiz sayır” (152, s.418). N.Nərimanov AXC-nin 
rəhbərliyi ilə ayrı-ayrı ideoloji cəbhədə olsa da, Azərbaycanın müstəqilliyi 
məsələsində iki tərəfin fikirləri üst-üstə düşmüşdü. 1920-ci il fevralın 9-da Çiçerin 
Leninə AXC-nin müstəqilliyini tanımaqla əlaqədar yazırdı: “Nərimanov... artıq 
həmin nöqteyi-nəzəri müdafiə edir” (36, s.21). Azərbaycanda sovet hakimiyyəti 
qurulandan sonra S.Orconikidze tərəfindən yenə də Azərbaycanın Rusiya 
tərkibində muxtariyyət olaraq qəbul olunması məsələsi qaldırıldıqda, yenə də 
milliyyətcə azərbaycanlı və Azərbaycana rəhbərlik iddiasında olan 
kommunistlərdən Ə.Qarayev, M.Hüseynov və başqaları Azərbaycanı Rusiya 
tərkibində muxtariyyət bir qurum kimi görürdülərsə, N.Nərimanov Azərbaycanı 
sovet Rusiyasının müttəfiqi kimi görürdü və onun müstəqil bir respublika olaraq 
qalmağını təkid edib, bu statusu qorudu. Belə olan halda sual olunur ki, o zamanlar 
Leninin, Stalinin qarşısında şərtlər qoya bilən, öz şərtlərini müdafiə edə bilən və 
onları qəbul etdirən ikinci bir Azərbaycanlı siyasətçi var idimi? 
N.Nərimanovun “Azərbaycanın xoşbəxtliyi Rusiya ilə bağlıdır” fikrinə 
aydınlıq gətirmək lazımdır. O dövrdə sosialist sisteminin uğuru haqqında çox 
yayılmış və haqlı olan fikir var idi, o da ondan ibarət idi ki, sosializm ayrıca 
götürülmüş bir dövlətdə uğur qazana bilməz. Bu səbəbdən kommunistlərin ali 
məqsədləri “Ümumdünya inqilabı” olmuşdur. Hətta Rusiyada kommunistlər 
hakimiyyətə gələndən sonra da bu mübahisə uzun müddət davam edirdi. 
“Ümumdünya inqilabı”nın baş tutmadığını görən Lenin belə bir fikir irəli sürdü ki, 
həqiqətən də bu elədir, lakin ayrıca götürülmüş Rusiya kimi dövlətdə sosializm 
qələbə çala bilər. Bütün dünya Rusiyada sosializm cəmiyyətinin qurulmasının 
əleyhinə qalxmışdır. Etiraf etməliyik ki, N.Nərimanov Azərbaycanın xoşbəxtliyini 
ilk əvvəl sosializm sistemində görürdü. Sovet Rusiyası ilə dostluğunda əsas 
məqsədi məhz sosializmin qələbəsi naminə idi. N.Nərimanov yaxşı bilirdi ki, sovet 
Rusiyasının yardımı olmasa, Azərbaycanda sosializm qələbə çala bilməzdi. 
114 
 
N.Nərimanovun  sovet  Rusiyası  hakimiyyətindən,  bolşevik idarə-
üsulundan ehtiyatlanmağa da əsası var idi. Çünki 1918-ci ilin mart-aprel aylarında 
bolşeviklərə rəhbərlik edən Şaumyan daşnaklarla birləşərək artıq bir dəfə Bakıda 
öz hakimiyyətlərinin iyrənc mahiyyətini göstərmişdilər. Ona görə də 
N.Nərimanovun Lenin qarşısında qoyduğu şərtlər daha sərt olmuşdur. 1918-ci il 
hadisələri nəticəsində Bakı fəhlələri Şaumyanın əsl mənada fəhlə sinfinə, proletar 
həmrəyliyinə və xalqlar dostluğuna sadiq bir adam olmadığını bilirdilər. Hətta 
ingilis diplomatı Q.Uordrop 1919-cu ilin oktyabrında Bakıdan göndərdiyi xəbərdə 
Şaumyanın yerli azərbaycanlılar tərəfindən “yalançı bolşevik” kimi 
qiymətləndirildiyini bildirirdi (282). Stalin 1918-ci il qırğınının və o zaman Bakıda 
erməni məsələsində bolşeviklərin buraxdığı səhvlərin əsl səbəbkarının Şaumyan 
olduğunu deyirdi (58, s.27). N.Nərimanov bunu yaxşı bilirdi. O, özü də Leninə 
yazdığı məktublarda belə bir fikri xüsusi vurğulayırdı ki, “Şaumyan heç də Bakı 
fəhlələrinin rəhbəri deyildi” (318, v.1) və “daşnaklar Cənubi Qafqaz müsəlmanları 
ilə bolşevizm ideologiyası arasında bir uçurum yaratmışdılar. Şaumyanın buraxdığı 
səhvlər hədsizdir” (280, v.42). 
Sovet Rusiyası Cənubi Qafqaz dövlətlərinin müstəqilliyini tanısa da bu 
ölkələrin, demək olar ki, bütün işlərinə müdaxilə edir və hətta milli respublikaların 
maraqlarını tapdamaq yolu ilə gedirdi. N.Nərimanov bu iddiaların çoxuna qarşı 
barışmaz mövqe tuturdu. Bu mübarizə bir neçə istiqamətdə getmişdir: 
Azərbaycanın ərazi bütövlüyünün qorunması; Azərbaycanın, xüsusən Bakının ifrat 
beynəlmiləlləşməsinin qarşısının alınması; Mərkəzlə Azərbaycan arasında siyasi və 
iqtisadi hüquqların bölgüsü; qarşılıqlı etimad problemləri və i.a. Stalinə yazdığı 
məktubdan aydın olur ki, N.Nərimanov “ucqarların” mərkəzə müqavimətinə haqq 
qazandırmış, mərkəzin kadrlarının hazırlıqsız olduqlarını vurğulamış, mərkəzin 
əməkdaşlarının qeyri-obyektivliyindən, işlə deyil, xəbərçiliklə məşğul 
olduqlarından, yerli işçilərlə mərkəzdəkilər arasında mübarizə və qeyri-normal 
qarşılıqlı münasibətlər yarandığından, yerlərdə mərkəzin cahanşümul istilaçı 
siyasətini pisləmişdir. N.Nərimanov Mərkəzin ona etibar etmədiyini bildirmişdir. 
Bir çox məsələlərdən söz açanda N.Nərimanov sadəcə qeyd etmişdir ki, bu və ya 
başqa məsələdən Mərkəz baş aça bilmir, səhvləri nəticəsində təmizliyini və 
qərəzsizliyini itirir. Mərkəzin siyasətində olan səhvləri konkret olaraq bir-bir 
sadalayan N.Nərimanov xoşagəlməz bir hadisənin – “xalqlar arasında bərabərlik 
fikrinin əməldə yox, sözdə mövcudluğunun” velikoruslara xüsusi imtiyazların 
verilməsi haqqında danışmağa bir daha əsas verdiyini yazmışdır (316, s.419).  
Mərkəzin göstərişlərinə zidd olaraq Nərimanov Azərbaycanda qarətin 
qarşısını almış (30, 27 dekabr 1920; 210, v. 100a) və günahsız insanların qətlə 
yetirilməsi səngimişdir. N.Nərimanov Azərbaycanda yerləşən Rusiya orqanlarını 
maliyyələşdirməkdən imtina etmişdir (207, v.1). O, 1922-ci ilin aprelində 
Moskvaya Siyasi Büroya göndərdiyi məktubda tələb etmişdir ki, Azərbaycanın 
nümayəndəsinin bilavasitə iştirakı olmadan Mərkəzdə Azərbaycana aid heç bir 
115 
 
məsələ müzakirə edilməsin (188, v.377). N.Nərimanov hətta yaradılmaqda olan hər 
hansı mərkəzi strukturda Azərbaycanın tam səlahiyyətli nümayəndəsinin üzv 
olmasını tələb etmişdir (188, v.311). 
Qeyd etmək lazımdır ki, Ermənistanla Rusiya arasında belə bir xüsusi saziş 
imzalanmışdı: “Ermənistan və Rusiya vətəndaşlığı bərabər və ayrılmaz sayılır” 
(171, v.4). N.Nərimanov buna qəti etirazını bildirərək tələb etmişdir ki, Rusiyada 
və başqa sovet respublikalarında həbs olunan azərbaycanlıları Azərbaycan 
məhkəməsi mühakimə etsin (188, v.299). O, bununla yanaşı, hər hansı bir xarici 
vətəndaşın Azərbaycan ərazisində həbsi haqqında məsələyə şəxsən özü nəzarət 
etmişdir (187, v.6). 
Azərbaycandan qaçqın düşmüş qeyri-azərbaycanlıların qayıtması üçün 
Rusiya hökuməti 1920-21-ci illərdə xeyli canfəşanlıq göstərirdi. Bu məsələ ilə 
bağlı Nərimanov tərəfindən yaradılmış komissiya onların Azərbaycana 
qayıtmalarını dayandırmaq barədə qərar qəbul etmişdir. Azərbaycan hökuməti 
yanında RSFSR hökumətinin milli məsələlər üzrə səlahiyyətli nümayəndəsi bir 
neçə dəfə N.Nərimanovun ünvanına bu barədə sərt məktublar göndərsə də 
Azərbaycan hökumətinin qərarı dəyişməz qalmışdır (254, v.11-12). 
N.Nərimanov iqtisadi məsələlərin Mərkəzlə ucqarların münasibətində 
xüsusi yer tutduğunu vurğulayır və qeyd edir ki, “mən neft məhsullarından gələn 
gəlirin müəyyən faizinin Azərbaycanın xeyrinə ayrılması üçün düz bir il 
Serebrovski ilə mübarizə aparmışam və məsələni Siyasi Büroya qədər çatdırmışam. 
Siyasi Büro bu ayırmanı Serebrovskiyə bir vəzifə olaraq tapşırmışdı” (316, s.418). 
N.Nərimanov sovet respublikalarından kənara satılan hər hansı neft məhsulunun 
ancaq Azərbaycan hökumətinin sifarişi əsasında olması barədə Siyasi Büronun 
xüsusi qərarına nail olmuşdur (188, v.79). N.Nərimanov 1922-ci ildə Genuyada 
keçiriləcək beynəlxalq konfransa Azərbaycan hökuməti adından “Azərbaycan 
Sovet Sosialist Respublikasının vəkili təyin olunmuşdur” (273). Genuyadan 
qayıdan N.Nərimanov bəyanat verərək bildirmişdir ki, “bəzi neft mədənlərinin 
imtiyazat iltizam ilə verilməsi hələ qəti həll edilməmişdi. Neft mədənlərinin hissə-
hissə olaraq imtiyazat ilə verilməsini mümkün hesab edirik ki, bu da Azərbaycan 
Respublikası üçün əlverişli olacaq və bizə dövlət sənayemizi lazımi dərəcəyə 
yetirməyə imkan verəcəkdir” (340, 16 mart 1922, № 106; 350, 16 may 1922). 
Respublikanın dəmiryollarında mövcud olan haqsızlıqlar haqqında da söz 
açan N.Nərimanov deyirdi: “Müstəqil respublikanın müəyyən ərazidə dəmiryoluna 
olan təsirini əlindən elə alırlar ki, həmin respublika məlum yükü öz ərazisində bir 
məntəqədən başqa bir məntəqəyə göndərmək üçün mərkəzi orqanın icazəsi 
olmadan müstəqil hüquqa malik olmasın - bu, artıq sovet hakimiyyətinin hər cür 
prinsiplərinə ziddir” (316, s.420). İ.N.Smirnovun xatirələrindən aydın olur ki, 
respublikada nəqliyyat nazirliyi yaratmaq istəyinə Mərkəzin nümayəndəsi etiraz 
edərkən N.Nərimanov ona qəti olaraq, bu məsələ siyasi məsələdir, demiş və bu, 
mən dediyim kimi həll olunacaq cavabını vermiş, qərar qəbul etmişdir (255, v.2-3). 
116 
 
N.Nərimanov hətta milli aviasiyanın yaradılmasına da diqqət yetirmişdir. 
Mənbələrdən məlum olur ki, hətta Xəzərdə neftin olmağı haqqında ilk məlumatlar 
o zaman yaranan milli aviasiyada qulluq edən azərbaycanlı şahin-pilot Teymur 
Mustafayev və onun köməkçisi Hacıyev tərəfindən verilmişdir (119, s.54-55). 
N.Nərimanov Azərbaycan iqtisadiyyatı üçün taleyüklü məsələlərin həllində 
xüsusi cəsarət və əzmkarlıq göstərmişdir. Bakı-Tiflis-Batum neft kəmərinin 
çəkilməsi başa çatdırılmış və N.Nərimanovun iştirakı ilə açılışı olmuşdur. Bakı-
Culfa dəmiryolunun çəkilməsinə Cənubi Qafqaz Dəmiryolu idarəsinin rəisi 
maneçilik törədirdi. Bu səbəbdən N.Nərimanov V.Leninə tədbir görmək üçün 
müraciət etmiş (212, v.133) və işlərin təcili bərpa edilməsi haqqında qərar qəbul 
etmişdir. 
N.Nərimanov sovet Rusiyasının Azərbaycana daxil olmağının hər bir 
ehtimalda gerçəkləşəcəyini hiss edərək öz müdaxiləsi ilə bu işğalın doğuracağı 
ziyanı və zərərləri azaltmağa, minimuma endirməyə çalışmışdır. Mərkəzin iddiaları 
ilə mübarizədə N.Nərimanov çox vaxt uğur qazanmışdır. N.Nərimanov Xalq 
Komissarları Sovetinin sədri vəzifəsində olarkən fəaliyyətində hər hansı məsələnin 
Azərbaycanın ziyanına, Rusiyanın isə xeyrinə həll olunması faktı mövcud 
olmamışdır. N.Nərimanov Rusiya və Mərkəzin iddialarına qarşı durmuş, bolşevizm 
şəraitində Azərbaycanın müstəqilliyinin qorunub saxlanmasına ümid etmiş və bu 
yolda aktiv fəaliyyət göstərmişdir. V.İ.Lenin Azərbaycanla bağlı bir çox 
məsələlərdə N.Nərimanovun məsləhətləri ilə hesablaşmışdır. 
Şaumyanın Azərbaycanın və xüsusən Bakının milli simasını dəyişmək 
fəaliyyəti bolşeviklik ideologiyasından daha çox irqçilik təəssüratı bağışlayır. 
Lenin və bolşeviklər partiyası bir neçə dəfə Şaumyanın məhz milli məsələlərdə 
səhv mövqeyini vurğulayaraq onu tənqid atəşinə tutmuşdu. Hələ 1914-cü ildə 
Lenin Şaumyana irad tutmuşdu ki, o, marksist mövqeyindənsə, “erməni korluğunu 
üstün tutur və rus şovinist-millətçilərdən olan Purişkeviçlərin yardımçısı olaraq 
onların millətçi mövqelərindən çıxış edir (122, t.48, s.302). Erməni-müsəlman 
qarşıdurması 1905-ci ildə baş vermişdirsə də, bu qarşıdurma məhz 1918-ci ildə 
S.Şaumyanın rəhbərliyi, bolşevik-daşnak cütlüyünün icrası ilə daha kəskin şəkil 
almışdır. S.Şaumyan ermənilərin müstəqilliyini qanuni tarixi ideya kimi qəbul 
etdiyi halda (156, s.298-299), Azərbaycan xalqının milli müstəqillik ideyasını bir 
neçə millətçinin arzusu kimi qələmə verirdi (140, t.2, s.257). Şaumyan xalqların, 
daha doğrusu, Azərbaycan xalqının öz müqəddəratını təyin etmə hüququnun, hətta 
muxtariyyət hüququnun olmaması mövqeyindən çıxış etdiyinə görə Lenin 1918-ci 
il martın 15-də ona bir daha ciddi xəbərdarlıq etdi (122, t.8, s.233-236). Bu 
xəbərdarlıq Şaumyanın mövqeyinə təsir etmədiyindən, üç gün sonra, 1918-ci il 
martın 19-da RK(b)P MK Şaumyana məktub yazaraq xüsusilə vurğuladı ki, “əgər 
müsəlmanlar muxtariyyət istəyirlərsə, bunu onlara vermək lazımdır” (131, s.107). 
Bütün bu göstərişlərə və tövsiyələrə baxmayaraq, Şaumyan daşnaklara arxalanaraq 
1918-ci il mart ayının ikinci yarısında Azərbaycan xalqına qarşı soyqırım siyasətini 
117 
 
həyata keçirdi. Bunun üçün Bakıda toplanan bütün silahlı ermənilər hazırlıq 
vəziyyətinə gətirildilər, azərbaycanlılar isə tərksilah edildilər. Şaumyan tutduğu 
mövqeyini heç də gizlətmirdi. O, açıq etiraf edirdi ki, vətəndaş müharibəsi və ya 
sinfi mübarizə milli qırğına gətirdisə də, bizim başqa yolumuz yox idi. Başqa yol 
deyərkən heç də söhbət fəhlələrin marağının itirildiyindən getmirdi, söhbət sadəcə 
Bakının Azərbaycanın paytaxtı elan edilməsinə mane olmaqdan gedirdi. Deməli, 
Şaumyanın rəhbərliyi ilə təşkil olunmuş Bakı Kommunasının əsas məqsədi nə 
kommunist ideyasının təntənəsi, nə sovet hakimiyyətinin qurulması, nə də fəhlənin 
tarixi zülmdən qurtarması deyildi. Sadəcə Bakı Azərbaycana paytaxt olmamalı 
(140, t.2, s.246) və Bakı qurula biləcək hər hansı Azərbaycan dövlətinin tərkibinə 
daxil olmamalı idi. Daha dəqiq desək, söhbət tək Bakı şəhərinin deyil, 
Azərbaycanın bütün Xəzər sahilinin və bütün Bakı əyalətinin ola biləcək 
Azərbaycan dövlətindən təcrid edilməsindən və bütün müsəlmanlardan 
təmizlənməsindən gedirdi (219, v.5-8). Bunun kommunist ideyası üçün 
nəticələrini, Bakı Kommunasını sovet hakimiyyətinə yaxınlaşdırmaqdansa 
uzaqlaşdırdığını hətta A.Mikoyan da etiraf edirdi (335, 15 mart 1923). 1918-ci ilin 
aprelində qurulan Bakı Xalq Komissarları Sovetinin fəaliyyətinin mahiyyəti, 
Şaumyanın siyasəti və mövqeyi, Şaumyan tərəfindən bu orqanın fəaliyyətinə cəlb 
olunan şəxslərin, daha doğrusu, ermənilərin siyasi mövqeləri, V.İ.Leninin və 
buraya daxil olan bəzi komissarların, məsələn, N.Nərimanovun Şaumyandan fərqli 
baxışı Şaumyanın hakimiyyətini proletar həmrəyliyi və sinfi mübarizə deyil, 
millətçi maraq və şovinist mövqedən irəli gələn bir siyasət kimi qiymətləndirməyə 
imkan verir. 
Azərbaycan ideyası yolunda fəaliyyət göstərən siyasi partiyalar silahlı 
bolşevik və daşnak qüvvələrinə arxalanan Şaumyanın imkanları qarşısında bəzən 
aciz qalırdılar. Şaumyan Fətəli xan Xoyskinin başçılıq etdiyi Bakı Şəhər Dumasını 
heç bir maneəyə rast gəlmədən buraxdı. Bakı hadisələrindən sonra Zaqafqaziya 
Seymində sosialist Z.Q.Məmmədbəyov bundan ötrü tədbir görülməsini tələb etsə 
də, M.Rəsulzadə Seymi boykotla hədələdisə də, istər erməni, istərsə də gürcü 
fraksiyaları bolşeviklərə qarşı getmək fikrində olmadıqlarını vurğuladılar (216, 
v.38). Ancaq Tiflis daşnakları vəziyyətə müdaxilə etməyə hazır olduqlarını 
bildirdilər. Lakin bundan ötrü belə bir şərt irəli sürdülər ki, erməni silahlı 
qüvvələrinin Bakıda mövcudluğu qanuniləşsin və Bakı bir milli qurum kimi deyil, 
ermənilərin və azərbaycanlıların müştərək hakimiyyəti altında olan ərazi kimi 
qəbul olunsun. Lakin Azərbaycan siyasi partiyalarından heç biri buna getmədi 
(216, v.38). 
AXC dövründə də Bakıda millətlərarası münasibətlər, xüsusən erməni-
müsəlman münasibətləri kəskin problem olaraq qalırdı. Bakıda rus hökmranlığı 
problemi imperiya dağılandan sonra öz gücünü itirsə də heçə enməmişdi. 1917-ci 
ildə Bakı fəhlə sinfinin 37%-i müsəlman, 23%-i rus və 21%-i erməni idi (230). 
Erməni-rus cütlüyü 44% təşkil edirdi. AXC dövründə Bakıda bir neçə rus icması 
118 
 
fəaliyyət göstərirdi. Onlardan slavyan-rus icmasının hökumətin tərkibində 
nümayəndələri var idi. Amma onlarla yanaşı, Podşibyakinin başçılığı ilə rəsmi adı 
“Russovet” olan, əsasən keçmiş çar qvardiya zabitlərindən ibarət olan, Cənubi 
Qafqaz şəhərlərində bölmələri olan, Denikinin qərargahı ilə sıx əlaqə saxlayan və 
cəsusluqdan çəkinməyən Rus Milli Şurası da fəaliyyətdə idi. Onlar, demək olar ki, 
Azərbaycanın müstəqilliyini tanımırdılar, Azərbaycan hökuməti və parlamenti ilə 
əməkdaşlıqdan imtina edirdilər. Onlar belə şərt irəli sürürdülər ki, Azərbaycan 
Rusiya tərkibinə daxil edilsin. Bakıda fəaliyyət göstərən Erməni Milli Şurası həmin 
Rus Milli Şurası ilə “əl-ələ verib birgə mövqe tuturdular” (278). Onu da nəzərə 
almaq lazımdır ki, o zamanlar Bakının əhalisinin çoxluğu, yəni üçdə iki hissəsi 
erməni və rus idi. Bakıda genişlənən qanlı-qadalı sinfi mübarizənin aparıcı 
qüvvələri, AXC dövründə tətil keçirənlərin, bolşeviklərə dayaq duranların, 
vəziyyəti gərginləşdirənlərin, XI Qırmızı ordunu gül-çiçəklə qarşılayanların 
əksəriyyəti ruslar və ermənilər idi. Təsadüfi deyildir ki, AXC ideoloqları 
bolşeviklərə qarşı ilk böyük silahlı çıxışlarını çoxmillətli Bakıda deyil, milliliyi ilə 
fərqlənən Gəncədə etdilər. Azərbaycan milli hökuməti qurulsa da, bir çox hallarda 
millətlərarası münasibətlərdə problemlər mövcud idi. Böyük Britaniya hərbi 
missiyasının Bakıdan verdiyi məlumatında deyilirdi: “Azərbaycan hökuməti yaxşı 
anlayır ki, gələcək, milli qarşıdurmanın azaldılmasından asılıdır. Amma mövcud 
vəziyyət çox gərgindir, xırda savaş nəticəsində bir neçə güllə atəşi belə milli 
qırğına gətirib çıxara bilər. Belə bir ehtimal da var ki, milli qırğın siyasi 
məqsədlərlə həyata keçirilsin” (283). 
AXC dövründə Azərbaycanda erməni-müsəlman qarşıdurmasının 
qızışdırılmasını Denikin və bolşeviklər eyni ustalıqla həyata keçirirdilər. Çünki 
ikisinin də əsas məqsədi müstəqil Azərbaycanı yox etmək idi. Xaricilər hələ də 
azərbaycanlılardan çox ermənilərə inanırdılar. Bunu xaricilər özləri də etiraf 
edirdilər. 1919-cu ilin fevralında ingilis hərbi missiyası “Azərbaycanda vəziyyət” 
adlı məlumatında yazırdı ki, “bizim burada mövcudluğumuz Bakı müsəlmanları 
üçün qəbulolunmazdır. Müsəlmanlar güman edirlər ki, biz erməniləri fəaliyyətə 
sövq edirik” (276). Təsadüfi deyildir ki, AXC hökumətinin tərkibi məsələsində 
əhalinin mütənasibliyini nazirlərin mütənasibliyi ilə uyğunlaşdırmaq siyasi 
problem kimi məhz xarici dövlətlər tərəfindən ortaya qoyulmuşdur. Nəticədə AXC 
hökumətinin tərkibinin 6 azərbaycanlı, 3 rus, 3 ermənidən ibarət olduğu haqqında 
qərar verilmişdi (279). 
N.Nərimanovun milli dövlətçilik baxışlarında Azərbaycanın və xüsusən 
Bakının milli simasının saxlanılması mühüm yer tutmuşdur. Tarixi məlumatlardan 
aydın görünür ki, Bakıda ermənilərin özbaşınalığı əvvəllər də mövcud idi. 
N.Nərimanov hakimiyyətə gələrkən bu problemə qarşı açıq mübarizəyə 
girişmişdir. O, Stalinə məktubunda yazırdı ki, Bakını erməniləşdirmək planı var və 
bunun qurucusu məhz Mikoyandır. N.Nərimanov bu qrupla ölüm-dirim 
mübarizəsinə başladı. O yazırdı ki, Bakı Partiya Komitəsi Azərbaycanda hər 
119 
 
şeydir. Ona görə də ermənilər çalışırdılar ki, məhz Bakı Komitəsində başçılıq irsən 
ermənilərə keçsin. Hələ kommunistlər Bakıda hakimiyyətə gəlməzdən əvvəl, 
N.Nərimanovun dediyinə görə, Mikoyan Bakıda fəaliyyət göstərməyə gəldiyini 
bildirmişdi. Hakimiyyət dəyişdirilən kimi o, həqiqətən də Bakı Partiya Komitəsinin 
katibi seçildi. N.Nərimanovun tənqid atəşinə məruz qalan Mikoyan Moskvaya 
işləməyə keçirildi. N.Nərimanov Mərkəzi ittiham edərək deyirdi: “Mikoyandan 
sonra BK-nın katibi Sarkis oldu, Sarkisdən sonra isə Mirzoyan. Çox güman ki, 
Mirzoyandan sonra Kasparov olacaq və i.a.” (316, s.413). Ermənilərin Bakını 
erməniləşdirmə planı haqqında N.Nərimanov deyirdi: “Lakin çoxları bunu başa 
düşmürdülər. Bunu hazırda AKP MK katibi yoldaş S.Kirov da başa düşmür, bu 
adama Mirzoyanla əlbir fəaliyyət göstərmək təlqin edilmişdir. Hətta əgər Kirova 
təlqin edilməsəydi də, o bu kampaniyanın təsiri altına düşərdi, çünki bu 
kampaniyanın fəaliyyəti onun daxili aləmini məmnun edir. Bu kampaniyanın 
fəaliyyəti isə məhz Azərbaycanın simasızlaşdırılmasına yönəlmişdir. Bir tərəfdən 
kommunizm bayrağı altında daşnaklar öz işlərini görür, digər tərəfdən keçmiş 
eserlər tədricən və inadla sovet hakimiyyətini içəridən dağıdırlar” (316, s.413). 
Daha sonra N.Nərimanov bu düşünülmüş plana qarşı çıxır: “Mən bildirirəm 
ki, bu, ağılla düşünülmüş və düzgün hesablanmış bütöv bir plandır. Lakin elə 
işimin ilk günlərindən açıq deyirəm: bir çox mülahizələrə görə hələlik erməni 
yoldaşların görkəmli, məsul vəzifələrə təyin edilməsini dayandırmaq vacibdir. 
Cənubi Qafqazın keçmişi, ümumiyyətlə və xüsusilə 18-ci ildə Bakıdakı vəziyyət 
bu məsələ üzərində düşünməyə məcbur edir” (316, s.415). N.Nərimanov Leninə 
məktubunda Mərkəzin siyasətindən narazı olduğunu bildirmişdir. Mərkəzdə 
oturmuş erməni daşnak-kommunistlərin iyrənc işini ifşa etmiş, sonra isə əlavə 
etmişdir: “Əgər qısa bir müddətdə Mərkəz daşnak-kommunistlərin bütün bu 
murdar hərəkətlərinə son qoymaq iqtidarında olmasa, bütün müsəlman Şərqi 
bizdən üz döndərəcək. Mən bu barədə Sizə ciddi surətdə bildirirəm” (314, s.443-
444). N.Nərimanov ermənilərə Azərbaycanda geniş meydan verdiyinə görə, 
Mikoyan və Sarkisi cəzalandırmadan Azərbaycandan uzaqlaşdırdığı üçün Mərkəzi 
ittiham etmişdir. 
N.Nərimanov deyirdi: “Hər yerdə, bütün iclaslarda mənim çıxışımdan 
sonra, müsəlmanlar qrupla mənə yaxınlaşıb deyirlər: bizi hara istəyirsən apar, nə 
istəyirsən elə, biz sənə inanırıq, biz ailəmizin xoşbəxtliyini sənin ixtiyarına veririk. 
Ancaq 18-ci il hadisələri təkrar baş verməsin” (316, s.413). N.Nərimanov 
daşnakları sadəcə antiazərbaycan, antimüsəlman partiyası kimi deyil, həm də 
qeyri-səmimilikdə ifşa etmişdir. O, bununla əlaqədar olaraq yazırdı: “Daşnaklar 
Böyük Ermənistan naminə hər hansı rəngə boyanarlar və hər hansı maskanı 
taxarlar. Daşnaklar Qolisinin vaxtında inqilabi partiya kimi, Vorontsov-Daşkovun 
vaxtında onun əl-ayaqlarını öpərək özlərini əksinqilabçılar partiyası kimi qələmə 
verirdilər, çünki o, türklərin üzərində çalınan qələbələrindən sonra Böyük 
Ermənistanın təşkilini vəd vermişdi. Türklər qələbə çalandan sonra ermənilər əl-
120 
 
ayağa düşərək türklərlə dostluq etməyə hazırlaşırdılar. Qafqazda sovet hakimiyyəti 
qurulsa, daşnaklar təcili maskalarını dəyişib kommunist olacaqlar, Gürcüstanda və 
Azərbaycanda aparılacaq işlərin başında olacaqlar... Onlar hamıdan tez 
“kommunist” olsalar da, altdan-altdan öz işlərini davam edəcəklər, öz 
məqsədlərinə doğru gedəcəklər. Belə bir vəziyyət imkan verməyəcək ki, sovet 
hakimiyyəti milli məsələnin həllinə nail olsun və sovet hakimiyyəti bundan çox şey 
itirəcəkdir” (291, t.2, s.194-195). 
Əsasən erməni, rus millətlərinin nümayəndələrindən ibarət olan Bakı 
Komitəsi müsəlmanlara laqeyd yanaşırdı. Bundan hiddətlənən N.Nərimanov 
Stalinə Bakı fəhlələrinin dilindən deyirdi: “Sarkis düz danışmır. Bakı Partiya 
Komitəsi müsəlman fəhlələri üçün heç bir iş görmür. Biz (yəni müsəlman fəhlələri) 
yoldaş Sarkisdən bir neçə dəfə xahiş etmişdik ki, bizim vəziyyətimizə diqqət 
yetirsin, məktəblər açdırsın, bizim dilimizi bilən partiya komitə katibləri təyin etsin 
və s.və i.a. Lakin indiyə qədər heç bir iş görülməmişdir”. Fəhlələrin dilindən 
N.Nərimanov Stalinə çatdırırdı: “Bu konfrans yoldaş Sarkisin bizə (yəni müsəlman 
fəhlələrinə) olan “qayğısını” göstərir. Baxın, burada nə qədər müsəlman fəhlələri 
var, nə üçün konfransın yalnız dörddə birini müsəlman fəhlələri təşkil edirlər”. Bu 
məlumatı başa çatdırandan sonra N.Nərimanov ürək ağrısı ilə əlavə edirdi: “Bütün 
bu nitqlərdən sonra solluq oyunları oynayan Ruhulla Axundov da çıxış etdi və 
fəhlələri yalançı kimi qələmə verərək Sarkisi müdafiə etməyə başladı” (316, 
s.400). Bakıda müsəlmanlara qarşı yeridilən bu siyasətlə razılaşmayan və ona qarşı 
açıq mübarizə aparan N.Nərimanov “Mikoyanın, Sarkisin, Mirzoyanın başçılıq 
etdiyi Bakı Partiya Komitəsinin işini, nəhayət, yoxlamaq lazımdır” deyə tələb irəli 
sürdü (316, s.401). Məhz N.Nərimanovun Sovet Rusiyasının iddialarına qarşı sərt 
və barışmaz siyasəti nəticəsində Bakıda erməniləşdirmə işinə geniş vüsət verən 
Mikoyan və Sarkis Azərbaycanın rəhbər vəzifələrindən uzaqlaşdırılmış, Mərkəzin 
açıq-aydın ermənipərəst siyasətinə və qəbul olunmuş qərara baxmayaraq, 
N.Nərimanovun dövründə Qarabağ Azərbaycanın ayrılmaz hissəsi olaraq 
tanınmışdır. 
N.Nərimanov 1918-ci ildə ermənilər tərəfindən törədilmiş Bakı qırğınını 
nəzərdə tutaraq qeyd edirdi: “Bu suala 18-ci ildə Bakıdakı sovet hakimiyyəti cavab 
verməlidir (316, s.414). Bütün bunlar məni ilk vaxtlar erməni yoldaşlarını yüksək 
vəzifələrə təyin etməmək barəsində danışmağa məcbur edirdi” (316, s.418). 
Ümumiyyətlə, N.Nərimanov Bakıda erməni amilinə hərtərəfli nəzarət 
etməyə çalışmışdır. Onun səyləri nəticəsində böyük sayda silahlı ermənilərin həbs 
edilib Rusiyaya sürgün olunması barədə qərar qəbul olundu. Gəncədə fəaliyyət 
göstərən Erməni Milli Şurasının sədri mühakimə olunub güllələndi. Rusiyadan 
köçməkdə olan bir çox ermənilər Bakıda məskən salmaq istədikdə onlar məcburi 
olaraq Ermənistana sürgün edildilər (189, v.22,48a). Ermənistanda sovet 
hakimiyyəti qurulandan sonra N.Nərimanovun təklifi ilə Azərbaycandan 310 nəfər 
erməni kommunisti oraya işləməyə göndərildi (394). N.Nərimanovun bu addımı 
121 
 
incə üsullarla erməni kommunistlərinin Azərbaycanda tutduqları vəzifələrdən 
uzaqlaşdırılması, onların yerinə azərbaycanlıların yerləşdirilməsi məqsədi 
daşımışdır. 
Qeyd etmək lazımdır ki, N.Nərimanov Azərbaycandan gedəndən sonra bəzi 
siyasətçilər bəzən də öz şəxsi karyeralarını güdərək ermənilərə imtiyazlar 
verirdilər. Məsələn, 20-ci illərin axırlarında Ə.Qarayev heyfsilənərdi kı, ermənilər 
dağlıq yerlərdə yaşayaraq 40-50 rubl qazanırlarsa, azərbaycanlılar aran yerlərində 
yaşayaraq ayda 250-300 rubl qazanırlar. Ona görə də Ə.Qarayev ermənilərin daha 
çox gəlirli yerlərə köçürülməsini təklif edirdi (117, s.41). Azərbaycan rəhbərliyinin 
belə mövqeyini görən ermənilər isə erməniləşmə siyasətlərinə müxtəlif rəng 
verərək onu illərlə davam etdirirdilər. 
Beləliklə, N.Nərimanov öz fəaliyyətində Bakının erməniləşdirilməsinə qarşı 
və paytaxtın milli simasının saxlanılması uğrunda açıq siyasi mübarizə aparan 
yeganə siyasətçi olmuşdur. Bu məqsədlə o, müxtəlif yollardan məharətlə istifadə 
etmiş, vəzifələrdə oturan bir çox ermənilərin Bakıdan uzaqlaşdırılmasına nail 
olmuşdur. 
 
3.4. N.Nərimanovun Türkiyə siyasəti və türkçülük mövqeyi 
 
N.Nərimanovun fəaliyyətində türkçülük mövqeyi, Türkiyəyə dost və qardaş 
münasibəti xüsusi yer tutmuşdur. 
N.Nərimanov hələ hakimiyyətə gəlməmişdən əvvəl, 1918-ci ildə 
Zaqafqaziya seyminin Osmanlı dövlətinə qarşı müharibə etməsini pisləmişdi (303, 
t.2, s. 126). O, Nargin adasında saxlanılan türk hərbi əsirlərinə baş çəkmiş, onlara 
təcili tibbi və mənəvi yardım etməyi məsləhət görmüşdü (304, c.2, s.139). Türk 
ordusunun Bakını tərk etməsini əhalinin inamını doğrultmayan, onu məyus edən 
səhv bir addım kimi qiymətləndirmişdi (291, c.2, s.189-190). Bolşeviklərin 
İstanbulun Türkiyə dövlətinə məxsusluğunu qəbul etməsini alqışlamışdı (293, c.2, 
s.250). 
N.Nərimanovun Türkiyə siyasətini araşdırmadan əvvəl, o zamanın Rusiya-
Türkiyə münasibətlərinə ümumi şəkildə nəzər salmaq lazımdır. İlk əvvəl onu qeyd 
etmək lazımdır ki, Rusiyada bolşeviklər hakimiyyətə gəldikdə, Türkiyə hələ də 
sultan hakimiyyəti altında idi və Almaniya ilə koalisiyada Rusiyaya qarşı, əsasən 
də Qafqaz cəbhəsində müharibə aparırdı. Osmanlı dövlətinin müharibədə 
məğlubiyyəti tamamilə yeni şərait yaratdı. 1919-cu ilin avqustunda keçirilən 
Ərzurum konqresində Mustafa Kamalın sədrliyi ilə Nümayəndəlik Komitəsi 
yaradıldı. Bu orqan Türkiyənin müvəqqəti hökuməti statusunda idi. Buna paralel 
olaraq İstanbulda sultan hökuməti öz hakimiyyətindən əl çəkmək istəmirdi. 
Nəhayət, 1920-ci il aprelin 23-də Kamalçılar tərəfindən Ankarada çağırılan 
Türkiyə Böyük Millət Məclisi özünü ölkənin yeganə qanuni hakimiyyəti elan etdi. 
Beləliklə, ölkədə ikihakimiyyətlilik yarandı. Ərzurum konqresindən sonra Türkiyə 
122 
 
sovet Rusiyası ilə əlaqə yaratmağa can atırdı. Bu məqsədlə hələ 1919-cu ilin 
yayında Mustafa Kamal Paşa Yunus Nadi adlı nümayəndəsini Moskvaya göndərdi. 
Amma o, heç bir nəticə əldə edə bilmədi. 1920-ci ilin əvvəllərində Mustafa Kamal 
Paşa bildirirdi ki, Qafqaz respublikalarının sovet Rusiyası ilə əlaqələrinin 
mürəkkəbliyi Türkiyəyə maneçilik törətdiyindən, bolşeviklərlə birbaşa əlaqə 
yaratmaq lazımdır (126, t.3, s.313). Bu məqsədlə Kazım Karabəkir Paşanın 
rəhbərliyi altında Şərq cəbhəsi yaradıldı, Xəlil Paşanın rəhbərliyi altında Moskvaya 
nümayəndə heyəti göndərildi və nəhayət, əlaqə quruldu (155, s.67). 1920-ci il 
aprelin 23-də Azərbaycanın əsas tarixi müttəfiqi olan Türkiyədə hakimiyyət 
dəyişiklikləri baş verdi. Ankarada çağırılan Türkiyə Böyük Millət Məclisi 
millətlərin müstəqil dövlət yaratmaq hüququnu vurğulayaraq özünü türklərin 
yeganə nümayəndəsi kimi bəyan etdi. Amma dünya siyasəti heç də Türkiyənin 
xeyrinə inkişaf etmirdi. Bu səbəbdən 1920-ci il aprelin 26-da Mustafa Kamal Paşa 
Leninə məktubla müraciət edərək öz xarici siyasətinin əsas prinsiplərini izah etdi 
(158, c.2, s.544-555). Müraciətin əsas mahiyyəti, iki ölkə arasında diplomatik 
əlaqələrin yaradılması, imperialist dövlətlərə qarşı birgə hərbi siyasət aparılması, 
Azərbaycanla sovet Rusiyası arasında münasibətlərin tənzimlənməsi və nəhayət, 
Rusiya tərəfindən Türkiyəyə silah və pulla yardım göstərilməsi idi (151, c.2, 
s.725). Bu məktubun Azərbaycanın sovetləşdirilməsində hər hansı bir rolunu qeyd 
edənlər əsassızdırlar. Ona görə ki, məktub Azərbaycanda sovet hakimiyyətinin 
qurulmağından cəmi iki gün əvvəl yazılmış və artıq Azərbaycan sovetləşəndən 
sonra Leninə çatmışdı. Bu məktub sadəcə mövqe ifadə etməkdən artıq heç bir rol 
oynamamışdır. Təsadüfi deyil ki, Atatürk sovet Azərbaycanı ilə məmnuniyyətlə 
əməkdaşlıq etmişdir. Yeniləşməkdə olan Mustafa Kamal Paşa Türkiyəsinin 
bolşevik Rusiyası ilə əlaqələrinin yaxşılaşması və sıxlaşması məsələləri 1920-ci il 
mayın 11-də Türkiyə Böyük Millət Məclisinin iclasında da çox ciddi olaraq 
müzakirə olundu. Çıxış edənlərdən Millət Məclisinin sədr müavini Adnan bəy 
xüsusi qeyd edirdi ki, bolşeviklərlə ittifaq bizə milli maraqlarımız üçün lazımdır 
(165, s.291-299). Antanta isə Mustafa Kamaldan Sultan hökumətinə tabe olmağı 
tələb edirdi. Belə halda bundan irəli gələn nəticələr meydana çıxırdı. Ən əsas 
nəticələrdən biri Mustafa Kamal Türkiyəsinin Rusiya ilə hərbi qarşıdurmasının 
meydana çıxması idi (161, c.3, s.99-100). 1920-ci ilin may ayında TBMM 
nümayəndələrinin xarici ölkəyə ilk rəsmi səfəri məhz sovet Rusiyasına oldu. İyun 
ayında artıq Rusiyadan Türkiyənin ünvanına xoş xəbərlər gəlirdi (153, c.1, s.457). 
1920-ci ilin ikinci yarısında Türkiyə ilə sovet Rusiyası arasında diplomatik əlaqələr 
yarandı. Mustafa Kamal Paşa fəxrlə qeyd edirdi ki, bu, Türkiyənin xarici siyasətdə 
qəbul etdiyi ilk qərar idi (126, t.3, s.93). 
Azərbaycanda sovet hakimiyyəti qurulduqda N.Nərimanovun siyasətində 
Türkiyə-Rusiya-Azərbaycan strateji üçbucaq maraqları özünü büruzə verməyə 
başladı. N.Nərimanov Azərbaycanın maraqlarını Mustafa Kamal Türkiyəsi ilə sıx 
əlaqədə görmüş və bu birgə maraqları sovet Rusiyası ilə əlaqələndirmişdir. Qafqaz 
123 
 
problemlərinin həlli yolları indiyədək ancaq üç Qafqaz dövlətlərinin bir-biri ilə, bu 
üçünün də sovet Rusiyası ilə və Ermənistanın Türkiyə ilə qarşıdurması şəraitində 
axtarılırdısa, yeni şəraitdə danışıq yolu ilə həllin imkanları meydana çıxmışdı. Bu 
beş dövlət arasında müxtəlif formalarda sərhəd məsələlərinin müzakirəsi başladı. 
Ən kəskin məsələ Türkiyə-Ermənistan və Azərbaycan-Ermənistan sərhəd 
problemləri idi. Türkiyənin sovet Rusiyası ilə münasibətlərinin xoş gedişi bəzi 
məsələlərin Azərbaycanın xeyrinə həll olunması üçün əlverişli şərait yaradırdı. 
Naxçıvanın taleyinin həllində bu özünü açıq şəkildə göstərirdi. Türkiyədən 
Moskvaya göndərilən heyətlərin hamısı Bakıda dayanaraq Bakı ilə gizli 
məsləhətləşmədən sonra Moskvaya gedirdilər. Hər gələn nümayəndə heyətini 
N.Nərimanov Moskvaya, Leninə və Çiçerinə Türkiyənin xeyrinə olan tövsiyələri 
ilə yola salmışdır. N.Nərimanov Şərq ölkələri barədə Leninlə dəfələrlə danışmış və 
hətta ona təsir etdiyini də vurğulamışdır. O, qürurla deyirdi: “Yeni, inqilabi 
Türkiyənin dirçəlişi bu təsirin nəticəsi deyilmi?”. Rus imperiyasının tarixi 
iddialarına baxmayaraq Lenin bəyan edirdi ki, İstanbul Türkiyə şəhəri olaraq 
qalmalıdır. Leninin bu mövqeyi Türkiyəyə bu tərəfdən xatircəm olaraq bütün 
diqqətini başqa sərhədlərdə cəmləşdirməyə imkan verdi (300, 1924, № 5, s.9-13). 
N.Nərimanov Azərbaycan hökumətinin başçısı olan kimi ilk addımlarından 
biri Türkiyəyə, Mustafa Kamal Paşaya müraciət etmək olmuşdur. Məktubda o, iki 
xalq arasında münasibəti özünəməxsus dolğun formada ifadə edərək “qardaşlıq 
silahı ilə silahlanmaq” kimi dəyərləndirmişdir (286, T.2, s. 458). Tezliklə iki dövlət 
arasında münasibətləri tənzimləmək üçün Bakıda və Ankarada nümayəndəliklər 
açılmışdır. 1921-ci il oktyabrın 22-də İ.Əbilov etimadnaməsini şəxsən Mustafa 
Kamal Paşaya təqdim etmişdir. Bu mərasim iki dövlət və xalq arasında qurulmaqda 
olan inamın və qarşılıqlı anlaşmanın təzahürü idi. İ.Əbilovun 8 noyabr tarixli 
məktubundan aydın olur ki, mərasimdə çıxış edən Mustafa Kamal Paşa 
Azərbaycanın və N.Nərimanovun ünvanına xoş sözlər söyləmişdir (251, v.130-
132). Oktyabrın 23-də Azərbaycanın Ankarada rəsmi nümayəndəliyinin binasının 
açılışı oldu. İ.Əbilovun təklifi ilə Azərbaycan bayrağını bina üzərində Mustafa 
Kamal Paşa qaldırdı (170, v. 169-170). İ.Əbilovun 1921-ci il 28 sentyabr və 3 
fevral tarixli məktublarında iki ölkə arasında daim inkişafda olan dostluq haqqında 
və Türkiyə xalqının Azərbaycana qarşı artmaqda olan səmimiyyəti haqqında 
məlumatlar verilirdi (251, v. 105-107, 166). 1922-ci il sentyabrın 17-də Bakıda 
xüsusi “Qırmızı aypara” iməciliyi keçirildi və əldə olunan bütün gəlir Türkiyəyə 
göndərildi (294, 19 sentyabr 1922, № 180). 
Mustafa Kamal Paşa tərəfindən Türkiyənin aparılan istər daxili, istər də 
xarici siyasəti çox mürəkkəb bir tarixi şəraitdə həyata keçirilirdi. Cəmiyyətdə və 
hakim strukturlarda parçalanma göz qabağında idi. Belə proseslər hər hansı 
yeniləşməkdə olan cəmiyyətə məxsus olduğundan bu fikir ayrılığına Atatürk 
soyuqqanlıqla baxır, nəticə çıxararaq iradəsini həyata keçirir və Türkiyəni 
yeniləşmə yolu ilə aparmaqda davam edirdi. O dövrdə yeniləşən tək Türkiyə 
124 
 
deyildi. Rusiya imperiyası dağıldığından onun ərazisində yerləşən xalqlar da bu 
yolla gedirdilər. Hərəsi yeniləşməni müxtəlif yolla düşünürdü. Mustafa Kamal 
Paşanın digərləri ilə fikir ayrılığı var idi. Bu fikir ayrılığının mahiyyətini Mustafa 
Kamal Paşa İ.Əbilovla söhbətində izah edirdi. O deyirdi ki, Türkiyənin Böyük 
Millət Məclisində üç qrup vardır. 
Birinci qrup sultan hakimiyyətini və xilafətin mahiyyətini saxlamaq 
istəyənlərdir. Bunlar belə hesab edirlər ki, dinin vasitəsi ilə Türkiyə istər Qərbi, 
istərsə də Şərqi işğal edə bilər. Taktiki baxışda onlar “ya sülh, ya müharibə” 
tərəfdarları idilər. Mustafa Kamal Paşa isə “hərb” və yaxud “sülh” siyasətini 
dövlətlərin mahiyyətindən asılı olaraq həyata keçirirdi. Misal üçün, Türkiyə 
torpaqlarında gözləri olan bir çox Avropa dövlətləri Ermənistanla “hərb”, sovet 
Rusiyası ilə “sülh” siyasəti həyata keçirirdi və i.a. 
İkinci qrup sırf avropalaşma siyasətinin tərəfdarları idi. Bunlara “qərbçilər” 
də deyirdilər. Bunlar, əsasən, Mustafa Kamal Paşadan narazı olan keçmiş sultan 
generalları idi. Sovet-türk dostluğunun qatı düşmənləri olaraq onlar dost sifəti ilə 
ancaq Avropa dövlətlərini, xüsusən İngiltərə, yaxud Fransanı görür və Sovet-
Türkiyə sazişinə qarşı İngiltərə-Türkiyə və ya Fransa-Türkiyə sazişini qoymaq 
istəyirdilər. 
Üçüncü qrup Atatürkün tərəfdarları idi. Atatürk bunların siyasi baxışlarını 
belə izah edirdi ki, onlar sultan hakimiyyətinə qarşı çıxırdılar və Rusiya ilə 
dostluğun tərəfdarları idilər. Bu qrup Türkiyənin milli maraqlarına toxunmadan 
Qərb dövlətləri ilə dostluğun lazımlığını və vacibliyini dərk edirdilər. Mustafa 
Kamal Paşa özünün sultana və Qərb dövlətlərinə qarşı açıq çıxış etmədiyini də 
siyasətinin taktikası ilə izah və etiraf edirdi (181, v.1-7). 
N.Nərimanov hökuməti Türkiyənin TBMM-dəki həmin qrupları arasında 
seçim etmək məcburiyyətində qalmamışdır. O, hakimiyyətə gələrkən “Mustafa 
Kamal Paşanın Türkiyəsi bizim dostumuzdur” deyə bəyanat verir (296, c.2, s.376-
377) və bu mövqeyini xüsusi olaraq belə vurğulayır: “Əgər bütün dünya ilə 
müharibə baş versə belə, Rusiya və Azərbaycan Türkiyə ilə həmrəy fəaliyyətdə 
olacaq” (296, c.2, s.376-377). N.Nərimanov əlavə edərək deyir: “Tamam yeni 
inqilabi Türkiyə doğuldu və özünün son sözünü dedi: Biz öz türk həyatımızla 
yaşayacağıq və bizim üzərimizdə dayə olmaq istəyənləri tamamilə rədd edirik”. 
1922-ci il aprelin 10-da N.Nərimanov RK(b)P MK-ya və Stalinə yazırdı: “Bütün 
vasitələrlə Ankara hökumətinə yardım etmək lazımdır ki, onlar öz milli azadlıq 
mübarizələrini başa çatdırsınlar, əgər bunun üçün lazımi vəsaitimiz çatışmırsa, 
onda biz heç olmasa mətbuat vasitəsilə onlara hiss etdirməliyik ki, biz onların 
dostuyuq” (324, v.4). Yeni yaranmış vəziyyətdə Azərbaycanın mövqeyi xalq xarici 
işlər komissarı M.Hüseynovun tərəfindən çox aydın şərh edilmişdir. O deyir ki, 
Türkiyə öz azadlığı uğrunda vuruşanda biz onunla idik, Türkiyə daşnaklarla 
vuruşanda biz daşnakların diqqətini Türkiyə ilə müharibədən yayındırırdıq, 
Ermənistanda sovet hakimiyyəti qurulduğundan biz problemlərin həllini artıq 
125 
 
danışıqlarda görürük. O xüsusi olaraq vurğulayırdı ki, Azərbaycan sovet 
respublikaları ilə Türkiyə arasında ən yaxşı münasibətlərin qurulması uğrunda 
daima çalışmışdır və çalışır (162, s.47). 
O zamanlar erməni problemi həm Azərbaycan, həm Türkiyə üçün aktual 
məna kəsb edirdi. Ona görə də N.Nərimanov Rusiyanın və Leninin Türkiyəyə qarşı 
olan siyasətinin formalaşmasında bu amilin düzgün həllini tapmasını özünə borc 
bilmişdir. N.Nərimanov 1921-ci ilin fevralında Leninə məktubunda yazırdı: 
“Erməni məsələsi türklər üçün ölüm-dirim məsələsidir. Əgər biz bu məsələdə 
güzəştə getsək, camaat bizim arxamızca getməyəcək. Burası da var ki, həmin 
məsələnin bizim xeyrimizə həll edilməsi qüdrətimizi daha da artırar” (323, v. 1-2). 
Bu sözlərlə N.Nərimanov açıq-aydın bildirmişdir ki, Azərbaycan xalqının ürəyi 
Türkiyə ilə döyünür. Yəni Türkiyənin ziyanına Rusiyanın qəbul edə biləcəyi hər 
hansı bir qərar azərbaycanlıları Rusiyadan soyuda bilər. Leninə müraciətdə isə 
N.Nərimanov deyirdi: “Moskva erməni məsələsinə görə türkləri özündən 
uzaqlaşdırsa, onlar məyus olub, İngiltərəyə üz tuta bilərlər. Əgər indi türklərdən üz 
döndərsək, biz müsəlman Şərqində bütün nüfuzumuzu itirərik, həm də bizim üçün 
fəlakətli nəticələr verə biləcək Şərq cəbhəsi açmış olarıq. Şərqdə son dərəcə gərgin 
bir şəraitdə biz türklərlə müharibəyə başlasaq, bu, bizim Şərq siyasətimizin 
iflasının başlanğıcı olacaqdır” (323, v.1-2). Bu məktubunda N.Nərimanov 
sovetlərin Türkiyə ilə münasibətində “uzaqlaşma”, “üz döndərmə” və “müharibə” 
siyasətini məqbul saymırdı. Onun fikrincə, bunların hər hansı birinin baş verməsi 
belə sovetlərin siyasətinin iflası olardı. Leninin dərkənarı əsasında bu məktubla 
Kamenev, Zinovyev, Rıkov, Buxarin, Radek, Kalinin və başqaları tanış 
olmuşdular. N.Nərimanov Türkiyə-Rusiya münasibətlərinin sabahı haqqında fikir 
yürütməklə məhdudlaşmamış, mövcud siyasətin səhvlərini də göstərmişdir. 
Xüsusən Rusiyanın xalq xarici işlər komissarı Çiçerinin Türkiyəyə qarşı mövcud 
siyasətinə qarşı açıq-aydın barışmaz mövqeyini bildirərək 1921-ci ilin fevralında 
Leninə məktubunda yazırdı: “Mən Sizi xəbərdar etməyə borcluyam ki, yoldaş 
Çiçerin Şərq məsələsini dolaşdırır. O, erməni məsələsinə həddindən artıq uyur və 
məhz erməni məsələsi üzündən türklərlə aramızın dəyməsi nəticəsində nələr baş 
verə biləcəyini nəzərə almır. Mən qəti deyirəm, biz nəyin bahasına olursa-olsun 
türklərlə möhkəm ittifaq bağlamalıyıq” (323, v.1-2). Bununla yanaşı, N.Nərimanov 
müraciətlərinin birində deyirdi: “Əgər kamalçılar öz vətənlərinin, öz millətlərinin 
həqiqi azadlığını və dirçəlişini istəyirsə, onda sovet Rusiyası ilə yaxınlaşmalıdırlar” 
(350, 30 noyabr 1920, № 176). O, Əbilova yazdığı məktubda fikirlərinin Atatürkə 
çatdırılmasını xahiş edirdi: “Çiçerinin Şərq siyasətində işlətdiyi fikirlər büsbütün 
yanlışdır. İran bizdən bilmərrə üz döndərdi. Çiçerin ingilislərə aldanıb bizim 
əlimizlə İran inqilabının çırağını söndürdü. İndi isə Türkiyə haqqında böyük 
səhvlər ediyor. Çiçerin siyasəti barəsində böyük bir məruzə yazıb göndərdik. Var 
qüvvəmizlə tənqid etdik. Siz isə gərəkdir orada bütün gücünüzü bu yolda sərf 
edəsiniz. Başa salasınız, Rusiya ilə əlaqələrini pozmayalar. Əgər Türkiyə, 
126 
 
doğrudan da, xüsusi mənfəəti üçün yox, ümumi mənfəət üçün Şərqin xilasını 
istiyorsa, gərəkdir Rusiyaya yaxınlaşsın” (214, v.107). Bu yazıda Türkiyəyə ürək 
yandırmaqla yanaşı, N.Nərimanovun Rusiyadan təmənnası yalnız “Şərqin xilası” 
olmuşdur. Sovetlərin Türkiyə ilə sıx əlaqələrinin yaranmasında N.Nərimanovun 
mövqeyi və tövsiyələri həlledici rol oynamışdır. 
Leninin sağlığında SSRİ ilə Türkiyə arasında mövcud olan dostluq 
siyasətinin əsas memarı elə N.Nərimanov olmuşdur. Türkiyədən gələn hər hansı 
nümayəndə heyətini N.Nərimanov qəbul edərkən sinfi mübarizədə həmrəylik 
mövqeyindən deyil, qardaşlıq mövqeyindən danışıqlar aparmışdır. Mustafa Kamal 
Paşanın şəxsi nümayəndəsi olan Rza Nur xatirələrində yazırdı: “Onunla tez-tez və 
təkbətək görüşürdüm. Xeyli söhbətləşdik. Baxdım ki, gözəl bir insandır. Ona 
etimad təlqin edə bildim. Nərimanov açılışdı və dedi: Biz türkük, millətin ənənələri 
ilə yaşarıq. Çox xoşuma getdi və çox sevdim... Nəriman mənə Moskva haqqında 
çox gözəl məlumatlar verdi” (79, s.56). 
Azərbaycanın Türkiyədəki nümayəndəsi İ.Əbilovla N.Nərimanov tez-tez 
yazışmışdır. N.Nərimanovun ona verdiyi tövsiyələr iki ölkə arasında əlaqələrin 
möhkəmlənməsinə və sovet Rusiyasının Türkiyəyə qarşı siyasətinə müsbət 
istiqamət vermişdir (248, v.90, 92). Azərbaycan KP MK Siyasi Bürosunun 1920-ci 
il 28 avqust tarixli iclaslarında N.Nərimanovun təşəbbüsü ilə Türkiyə haqqında 
məsələ müzakirəyə çıxarılmış və orada cərəyan edən milli-azadlıq hərəkatının 
dəstəklənməsinə qərar verilmişdir. Bu qərardan irəli gələn vəzifələrin həyata 
keçirilməsi N.Nərimanova həvalə edilmişdir (224, v.3). 1920-ci il aprel 
hadisələrindən sonra Bakıda həbs edilən 50 nəfər türk zabiti və əsgəri onun köməyi 
ilə azad edilmişdir (172, v.6, 7, s.31). 
Parisdə Yaxın Şərq problemləri haqqında konfrans olmalı idi. Konfransa 
Atatürk hökumətinin nümayəndələri ilə yanaşı, İzzət Paşanın rəhbərliyi altında 
sultan hökumətinin nümayəndələri də getdilər. Türk mətbuatı bu demarşı tənqid 
atəşinə tutdu (374, 6 mart 1922). İ.Əbilov sultanı təmsil edən nümayəndə heyətinin 
inkar olunması təklifini irəli sürürdü. Paris danışıqları ərəfəsində boğazlar 
haqqında Azərbaycanın mövqeləri Türkiyə ilə yaxın olaraq qalırdı (181,v.106-
120). 
Sovet hökuməti Genuya konfransının təşkilatçıları olan Böyük Britaniya, 
Fransa, İtaliya dövlətlərinə müraciət edərək Türkiyənin də dəvət olunmağını təklif 
etmişdi. Lakin onlar buna etiraz etmişdilər. Belə olduqda N.Nərimanova 
Azərbaycanla yanaşı Türkiyənin də maraqlarını qorumaq həvalə edilmişdir (100, 
s.101). O, sonralar xatirələrində yazırdı: “Türklərin ədalətli tələblərini qızğın 
müdafiə etdik” (378, 1 fevral 1924, № 26). Bu konfransda Nərimanov Azərbaycan 
və Türkiyənin maraqlarını lazımınca təmsil etmişdir. 
Malta adasında əsir saxlanılan 66 türk (175, v.25, 27) ziyalı və siyasi 
xadimin azad edilməsinə N.Nərimanov hökumət başçısı olaraq çox çalışmışdır. 
Həbs olunanların arasında Əhməd Ağaoğlu, böyük türkçü Ziya Göyalp, türk şairi 
127 
 
Məmməd Emin, Türkiyə din xadimi şeyxülislam Hayri Efendi, bir sıra jurnalist, 
dövlət xadimi, hərbçilər var idi. Rusiya Azərbaycanda saxlanılan ingilis və fransız 
əsirlərini Böyük Britaniyanın nəzarəti altında olan ərazilərdə saxlanılan öz 
vətəndaşlarına dəyişmək istədikdə N.Nərimanov onların Kamalçılarla 
dəyişilməsindən ötrü Böyük Britaniya, Fransa və Rusiya hökumətləri ilə 
yazışmalar aparmış, onların ancaq Kamalçılara dəyişdirilməsini təkid etmiş, bu 
mövqeyini 1920-ci il 16 avqust və 2 oktyabr tarixli məktublarında əsaslandırmış və 
buna nail olmuşdur (326, v.37, 39). N.Nərimanovun bu səyləri TBMM hökuməti 
tərəfindən yüksək qiymətləndirilmişdir. 
Türkiyənin maliyyə sıxıntıları haqda Doğan Avçıoğlu yazırdı: “Karabekir, 
Azerbeycan hükümetinden para istenmesini önerir. Atatürk, bilərək ki, Bakıda 
“Bolşevik Hükümeti vardır” 3 mayis tarihli Karabekire yazısıyla buna riza göstərir: 
“Elde beş para bulunmadığı sizce bilinmektedir. Şimdilik içeride bir kaynak da 
bulunmuyor. Başka tarafdan sağlanıncaya kadar Azerbeycan hükümetinden en 
geniş ölçüde borc alma olanağının düşünülmesi ve sağlanmasını rica ederim”. Bu 
müraciəti Türkiyənin Moskvaya gedən nümayəndə heyəti Bakıda dayanaraq 
Azərbaycan hökumətinin nəzərinə çatdırmışdır. “Eylüldə ilk altunlar gelir. 
Karabekir Paşa bu 500 kiloluk ilk parti altunun 200 kilosunu kəndinə alıkoyar, geri 
kalanını Ankaraya yollar” (80, s.1009). Azərbaycan istər birbaşa, istər də Rusiya 
ilə birlikdə Türkiyəyə maddi kömək göstərmişdir. N.Nərimanov Azərbaycanın 
imkan dairəsində Türkiyəyə neft, benzin, kerosin və qızıl pul göndərməsinə 
tərəfdar çıxmışdır. O, Mustafa Kamal Paşaya ünvanladığı məktubunda yazırdı: 
“Paşam, qardaş qardaşa borc verməz, əl tutar” (17). Hələ 1921-ci ildə Azərbaycan 
Türkiyəyə 30 sistern neft, 2 sistern benzin, 8 sistern kerosin göndərmişdi (169, 
v.49). “Azərneftesindikat” təşkilatının Türkiyənin bir neçə şəhərində - İstanbul, 
Qars, Samsun və Trabzonda şöbələri açılmışdı. Batum limanı vasitəsilə 
Azərbaycandan Türkiyəyə ancaq 1922-ci ildə 9294 ton kerosin və 340 ton benzin 
yola salınmışdı (351, 1926, № 3, s.446). 
Türkiyə də öz növbəsində sovet Rusiyası və sovet Azərbaycanı ilə sıx 
əlaqələrin yaradılmasının tərəfdarı idi. Kazım Qarabəkir Paşa Azərbaycanın 
Türkiyədəki səfiri İ.Əbilovla söhbətdə deyirdi: “Biz belə inama gəldik ki, 
Türkiyənin və bütün müsəlman dünyasının yeganə çıxış yolu sovet Rusiyası ilə 
dostluqdur” (246, v.12). Moskva danışıqları dövründə Türkiyə nümayəndə 
heyətinin başçısı Yusif Kamal İ.Əbilovla söhbətində xüsusi vurğulayırdı ki, 
inqılabçı Türkiyə Rusiya ilə əlaqələrdən imtina etməməlidir və heç edə də bilməz, 
çünki Rusiya ilə əlaqələrimiz olmasa, Türkiyə Antantanın hücumuna davam gətirə 
bilməz. Onun nəzərinə Türkiyə Böyük Millət Məclisinin qərarını çatdırırdı: “Əgər 
inqilab prosesində olan bu iki ölkə (Türkiyə və Rusiya) bir-biri ilə sıx ittifaq 
bağlamasalar, məhv olacaqlar”. İ.Əbilov öz növbəsində Azərbaycan hökumətinə 
tövsiyələrini irəli sürürdü ki, Moskva gərək Türkiyə ilə danışıqlarda güzəştli olsun 
və erməni məsələsini qabartmasın (251,v.193). 
128 
 
Türkiyədə baş verən hər bir ürəkaçan hadisə N.Nərimanov üçün xeyli 
dərəcədə əhəmiyyətli olmuşdur. O, 1921-ci ilin aprelində Mustafa Kamal Paşanı 
“Türkiyənin istiqlaliyyəti yolunda Antanta üzərində qazanılmış böyük qələbə 
münasibətilə təbrik etmişdir” (350, 28 aprel 1921, № 70), 1921-ci ilin sentyabrında 
isə Türkiyə Şərq cəbhəsi komandanı Kazım Qarabəkirin hərbi qələbəsindən qürur 
duyaraq Mustafa Kamal Paşaya və sərkərdəyə təbrik teleqramı göndərmişdir (350, 
18 sentyabr 1921, № 179). O, Zaqafqaziya hökumətinin başçısı olaraq 1922-ci il 
sentyabrın 12-də Mustafa Kamal Paşaya Türkiyənin hərbi uğurları ilə əlaqədar 
teleqram vurmuşdur (47, s.309, 310). Türkiyə qəzetləri olan “Vakt”, “Yeni gün” və 
b. N.Nərimanovun fəaliyyətini işıqlandırmış və yüksək qiymətləndirmişlər. 
Mustafa Kamal Paşa Nərimanovun siyasətini bəyənmiş və imkan dairəsində 
dəstəkləmişdir. İ.Əbilov Azərbaycan Xalq Xarici İşlər Komissarlığına yazdığı 
məktubda deyirdi ki, Mustafa Kamal Paşa N.Nərimanovun əvvəl Cənubi Qafqaz 
federasiyasının, sonra isə SSRİ MİK-in sədri seçilməyini alqışlayır (185, v.17-21; 
s.216, v.163-171). Mustafa Kamal Paşanın tapşırığı ilə Türkiyənin xarici işlər 
naziri Yusif Kamal xahiş edirdi ki, N.Nərimanov öz nüfuzundan istifadə edərək 
Qars müqaviləsinin respublikalar tərəfindən və ittifaq orqanlarında ratifikasiyasını 
təmin etsin (185 v.17-21). Deməli, bu sazişin birmənalı taleyi yox idi. Bu saziş 
rədd də oluna bilərdi. Onun ratifikasiyasında N.Nərimanovun xidmətləri olmuşdur. 
N.Nərimanovun türkçülük mövqeyində önəmli yerlərdən birini müxtəlif 
ölkələrdə yaşayan türk alimlərinin səylərinin cəmləşdirilməsi, əlaqələndirilməsi və 
əməkdaşlığının qurulması tutmuşdur. 
Türkoloji qurultay ideyası N.Nərimanova məxsus olmuşdur. 1922-ci il 
dekabrın 3-də Zaqafqaziya hökumətinin başçısı olaraq N.Nərimanov Tiflisdə Türk 
dram cəmiyyəti teatrındakı çıxışında deyirdi: “Türk aləmində böyük bir tərəqqi 
meydana gətirmək üçün İran, Türkiyə və cəmi türkcə danışan tayfaların bir 
konfransı fikri bizdə çoxdan bəri vardır və biz buna çalışmalıyıq. Fəqət 
konfransdan qabaq biz istərdik ki, yeni türk əlifbası (qrafikası) ilə nəşr edilmiş 
balaca kitabçalar olsun və biz onları konfransda material olaraq göstərək” (347, 
1922, 16 dekabr, № 13). 
Beləliklə, N.Nərimanovun milli dövlətçilik baxışlarında türk mövqeyi, ağır 
vəziyyətə düşmüş Türkiyəyə yardım etmək siyasəti özünü aydın şəkildə 
göstərmişdir. Bolşevik sistemi şəraitində N.Nərimanovun türk mövqeyi hakim 
partiya rəhbərləri ilə onun arasında ixtilafların yaranmasına təsir edən amillərdən 
biri olmuşdur. Bütün təzyiqlərə baxmayaraq, N.Nərimanov öz mövqeyindən geri 
çəkilməmişdir. Amma çox təəssüflər olsun ki, N.Nərimanovun bir çox xidmətləri 
sonralar unudulduğu kimi bu xidməti də yaddan çıxmışdır. 
 
3.5. N.Nərimanovun sovet dövlət quruculuğu proseslərinə fərqli baxışı 
 
129 
 
N.Nərimanov Azərbaycan hökumətinin başçısı təyin olunarkən başqa 
partiya yoldaşları ilə və ümumiyyətlə, partiya xətti ilə fikir ayrılığı üzə çıxdı. Bəs, 
bu fikir ayrılığının mahiyyəti nədən ibarət idi? 
M.Hüseynov N.Nərimanovun 1917-ci ilə qədər bolşevik mövqeyində 
olmadığını etiraf edir, onun fəhlə-kəndli əhalisinin tələbi, iradəsi ilə İnqilab 
Komitəsinə sədr seçildiyini xüsusi vurğulayırdı (414, 21 mart 1925). Həbib 
Cəbiyev də etiraf edirdi ki, 1900-1913-cü illərdə N.Nərimanov nəinki 
bolşeviklərdən, hətta “fəhlə kütləsindən və fəhlə hərəkatından uzaq idi” (415, 28 
mart 1925, № 163). N.Nərimanovun vəfatından sonra da Ə.Qarayev xatirələrində 
onunla mövcud fikir ayrılığı haqqında qeyd edirdi. O, xüsusi vurğulayırdı ki, 
N.Nərimanovun rəsmi siyasətçilərlə fikir ayrılığı olsa da xalq, fəhlə sinfi onun 
xətrini çox istəyirdi (416, 22 mart 1925, № 22). Yəqin elə bu fikir ayrılığını 
nəzərdə tutaraq S.Ağamalıoğlu deyirdi: “N.Nərimanovun xidmətlərinə sonrakı 
nəsillər layiqli qiymət verərlər, çünki bəzi məqamların mahiyyəti tarixi sınaqdan 
çıxandan sonra daha aydın bilinər” (412, 21 mart 1925, № 83, s.2). 
N.Nərimanovun həyat məramı hər hansı bir partiyanın proqramından ibarət deyildi. 
Onun əsas məqsədi xalqını zülmətdən və gerilikdən qurtarmaq idi. 
AKP tərkibində mövcud olan fikir ayrılığı bir neçə cərəyanın fəaliyyətində 
özünü göstərirdi. Fikir ayrılığı əsasən ondan irəli gəlirdi ki, Bakı fəhlələri arasında 
“proletar beynəlmiləlçiliyi” şüarı nə qədər hökm sürürdüsə də, bir o qədər hər bir 
milli qrupun öz iddiaları var idi. Rus fəhlələri və partiya məmurları hesab edirdilər 
ki, Azərbaycanın hər hansı müstəqilliyi nominal xarakter daşıdığından rusların 
iradəsi hökm sürməlidir. Erməni fəhlələri və partiya məmurları belə hesab edirdilər 
ki, Azərbaycan əslində Azərbaycan türklərinin və müsəlmanların ölkəsi olmamalı, 
erməni amili Azərbaycanda və xüsusən də Bakıda getdikcə möhkəmlənməlidir. Bu 
iki milli qrupdan fərqli olaraq Azərbaycanlı fəhlələri və partiya məmurları arasında 
fikir birliyi yox idi. Bunlardan bəziləri vəzifədə qalmaq naminə Moskvanın 
göstərişlərini yerinə yetirir, proletar beynəlmiləlçiliyi prinsipini milli maraqlardan 
üstün tutur, ermənilərin 1918-ci ilin martında törətdikləri soyqırımı unutmaq yolu 
ilə gedirdilər. Digərləri isə milli maraqları beynəlmiləl həmrəylikdən üstün 
tuturdular. 
Belə bir vəziyyətdə təkcə fikir deyil, eyni zamanda yol ayrılığı özünü 
büruzə verirdi. Azərbaycan Kommunist Partiyasının tərkibində əsasən iki müxalif 
qrup fəaliyyət göstərirdi. Bunlardan birinə “sağçılar”, o birisinə isə “solçular” 
deyirdilər. Sağlar özlərini “istiqlalçı”, solları isə “ruspərəst”, sollar özlərini 
“beynəlmiləlçi”, sağları isə “milli-təmayülçü, yaxud millətçi” adlandırırdılar. 
Azərbaycanda sağlara, yəni “istiqlalçılara”, “təmayülçülərə”, “millətçilərə” həm də 
“Nərimançı” deyirdilər. “Sağçılar” ancaq azərbaycanlılardan, yəni Nərimanovun 
tərəfdarlarından ibarət idi. “Solçular” isə həqiqətən də beynəlmiləl tərkibdən ibarət 
idilər və onların sıralarına istər azərbaycanlı fəhlələr, istərsə də azərbaycanlı 
partiya məmurları daxil idilər. Əlbəttə, “sağçılar”ın kommunizm ideyasına 
130 
 
tamamilə etinasız olduqlarını söyləmək düzgün deyildir. Sadəcə onlar bu ideya 
yolunda ifrata varmırdılar. Hətta Müsavat Partiyasının rəhbərlərindən biri olmuş 
Mirzəbala Məmmədzadə belə bir fikir söyləyirdi ki, “Nərimanov millətçidir. Hər 
halda, nəzəriyyəsi kommunizmə müvafiq deyildir” (78, 1 avqust 1924, № 24, 
s.11). 
Bolşeviklər qanlı sinfi mübarizə tərəfdarı idilər, N.Nərimanov isə 
vəziyyətdən çıxış yolunu “barışdırıcılıqda”, milli birlikdə görmüşdür. Bolşeviklər 
dindən imtina edirdilər, N.Nərimanov isə dindən nəinki imtina etməmiş, hətta 
dövlətin millətin dini etiqadını nəzərə almasının tərəfdarı olmuşdur. O, 
“kommunizm ilə islamiyyəti barışdırmaq” şüarını irəli sürürdü. Bolşeviklərin əsas 
xətti hər məsələni qan, zülm, sinfi mübarizə hesabına həll etmək idi, N.Nərimanov 
isə bütün məsələlərin milli barışıq yolu ilə həll olunmasını zəruri saymışdır. 
Bolşeviklər belə hesab edirdilər ki, müttəfiq respublikaların səlahiyyəti çox cüzi 
olmalıdır, N.Nərimanov isə müttəfiq respublikaların tam mənada müstəqil 
olmasının tərəfdarı kimi çıxış etmişdir. 
N.Nərimanov özünün sovetləşdirmə konsepsiyasını aşağıdakı kimi görürdü: 
“Azərbaycan sovetləşdirilərkən Rusiyada etdiyimiz səhvlərə yol verməməli, yerli 
şəraitlə hesablaşmalı, müstəqil nümunəvi sovet respublikası yaratmalıyıq ki, Şərq 
zəhmətkeşləri, birincisi, bizim işğalçı imperialist məqsədlərimizin olmadığını 
bilsinlər və ikincisi, onlar görsünlər və hiss etsinlər ki, öz həyatlarını xanlarsız, 
bəylərsiz və başqaları olmadan qura bilərlər. İri sənaye müəssisələrini ələ 
keçirərək, kiçiklərə toxunmamaq və ticarətə icazə vermək” (316, s.397). 
N.Nərimanov xırda və orta istehsalçılara yardım, onların milliləşdirilməsinin 
qadağan edilməsi, alverləri üçün lazımi şərait yaradılması haqqında xüsusi dekretə 
imza atmışdır (204, v.22a). N.Nərimanovun səyi ilə Azərbaycanda Rusiyadan xeyli 
əvvəl sərbəst ticarət üsulları tətbiq edilmişdir. 1920-ci ilin oktyabrında Azərbaycan 
kommunistlərinin II qurultayında N.Nərimanovu tənqid edərək bildirirdilər ki, o, 
burjuaziya ilə mübarizədə liberallıq göstərir, sahibkarlara güzəştə gedir, 
burjuaziyanın tam ekspropriasiyasına etiraz edir. 
Elə ilk addımlardan N.Nərimanovla “solçular” arasında fikir ayrılığı göz 
qabağında idi. Belə vəziyyətdə N.Nərimanovun rəqibləri köməyə Stalini dəvət 
etdilər. Fikir ayrılığını aradan qaldırmaq üçün Stalin Azərbaycana xüsusi olaraq 
ezamiyyətə gəldi. 1920-ci il noyabrın 8-də AKP MK, RKP Qafqaz Bürosu və AKP 
Bakı Komitəsinin birgə toplantıları (protokol № 2) keçirildi. Ə.Qarayev birinci 
olaraq məsələni N.Nərimanova qarşı ittiham şəklində açıq qoydu: “Bizdə iki qrup 
əmələ gəlmişdir, biri “Nərimanovçular”, o birisi isə “Qarayevçilər, 
Hüseynovçular”. Xalq belə hesab edir ki, “Nərimanovçular” Azərbaycanı 
müstəqilliyə doğru aparırlar, “Qarayevçilər, Hüseynovçular” isə Azərbaycanın 
sərvətlərini Rusiyaya satırlar. Məqsəd Stalinə məxsus sərtliklə N.Nərimanova 
“beynəlmiləlçi” borcunu yada salmaq və onu partiya nizam-intizamını qorumağa 
çağırmaq idi. Amma N.Nərimanov bu təzyiqlərin qarşısında tab gətirərək 
131 
 
məqsədinə nail olmuş və Stalin onun rəqiblərini N.Nərimanovla hesablaşmağa 
çağırmışdır (223, v.9). 
İnqilablar bütün tarix boyu zorakılığa üstünlük verirdilər. Rus 
kommunistləri və Azərbaycan bolşevikləri də bundan kənarda qalmamışdılar. 
Sovet hakimiyyətinin ilk günlərində ordunun və bolşeviklərin Azərbaycanda 
müsadirə vaxtı törətdikləri haqsızlığa qarşı ilk olaraq çıxan məhz N.Nərimanov 
olmuşdur: “Mən Bakıya gələrkən mənə dedilər ki, Azərbaycanı başdan-başa qarət 
edirlər, sağa və sola güllələyirlər. Mən o zaman faktiki olaraq hər şeyi idarə edən 
Pankratovu (XI Qırmızı ordunun Siyasi İdarəsinin xüsusi şöbəsinin rəisi) dəvət 
etdim və məsələ qoydum ki, İnqilab Komitəsinin sanksiyası olmadan heç kim 
güllələnməsin. Hüseynov və Qarayev bunun əleyhinə çıxdılar” və hər yerdə “məni 
millətçi kımi qələmə vermək istədilər” (316, s.308-399). İ.Quliyev və 
Q.Məmmədov haqlı olaraq yazırlar: “N.Nərimanov haqlı olaraq çiynini məsləkinə 
uyğun saydığı dağ yükünün” altına vermişdir. Oğul lazım idi ki, XI Qırmızı 
ordunun siyasi idarəsinin meydan suladığı bir şəraitdə həmvətənlərini və Vətənini 
törədilməkdə olan haqsızlıqlardan qorumaq üçün haqq səsini ucalda bilsin və 
onunla hesablaşsınlar” (15, 2 dekabr 2003, № 226). 
Əsassız həbs edilmiş şəxslərin azad edilməsi məsələsi ilə məşğul olmaqdan 
ötrü N.Nərimanov xüsusi bir təftiş komissiyası yaratmışdır. Bəzi hallarda 
N.Nərimanov yerlərdə yaradılmış əfv komissiyalarına şəxsən rəhbərlik etmişdir 
(156, s.198-199). 
Azərbaycan Kommunist Partiyası Mərkəzi Komitəsinin katibi Lominadze 
ilə N.Nərimanov arasında olan söhbət Azərbaycandakı sovet dövlət quruculuğu 
prosesinin Rusiyadan fərqli olması haqqında mövzu üçün çox səciyyəvidir: 
“Lominadze: Azərbaycan kəndlərində inqilab baş verməmişdir, bu inqilabı 
etmək zəruridir, yəni bütün bəy malikanələrini yandırmaq və bununla da kəndlilərə 
inqilabın baş verdiyini hiss etmək imkanını vermək lazımdır. 
N.Nərimanov: Nə üçün Lominadze məhz bu yolla Azərbaycan kəndlərində 
inqilab etmək istəyir? 
Lominadze: Çünki Rusiyada belə edilmişdir. 
N.Nərimanov Rusiya ilə Azərbaycanda vəziyyətin fərqli olduğunu 
göstərərək qeyd edir ki, “Mən buna etiraz etdim”. O daha sonra qətiyyətlə əlavə 
edir: “Azərbaycan bəylərinin hazır, boş malikanələrinə od vurmaq - təkcə ona görə 
ki, Rusiyada belə etmişdilər - təklifi onların necə solluq oyunu oynamalarının 
sübutudur”. 
Lominadze: Əgər kəndlilər malikanələri yandırsaydılar, alovun içərisindən 
inqilabın işığını görəcəkdilər. Nə qədər ki, kəndli malikanələri yandırmayıb, qarət 
etməyib, o, özünü qalib hesab etməyəcəkdir. Azərbaycanda bu iş Rusiyadan daha 
qəddar aparılmalıdır. Bu qəddarlıq Rusiyadakından 10-20 dəfə artıq olmalıdır”. 
Müşavirədəkilər N.Nərimanovla Lominadzenin mübahisəsini “elə bil ki, iki 
müxtəlif sinfin nümayəndələri danışırlar” deyə qiymətləndirirdilər (222, v.86). 
132 
 
N.Nərimanov xüsusi olaraq vurğulayırdı: “Mikoyan varlıların əmlakını 
fəhlələrin xeyrinə müsadirə etmək, iri və xırda burjuaziyaya ayırmadan tam 
müsadirə keçirməyi tələb edir”. Bunun müqabilində N.Nərimanov öz təklifini irəli 
sürürdü: “Müsadirəni çox ehtiyatla keçirmək lazımdır, yəni o, iri burjuaziyaya aid 
olmalıdır. Orta sinfi əsəbiləşdirmək lazım deyil”. Bu mübarizə uzun müddət davam 
etdi və nəhayət, Mərkəz tərəfindən əvvəlcə Mikoyan, sonra isə Sarkis geri 
çağırıldı. Məhz N.Nərimanovun fəaliyyəti nəticəsində “Şüurlu fəhlələr kasıbların 
da qarət olunmasını bildikdə onlar müsadirə olunmuş şeyləri götürməkdən imtina 
etdilər” (316, s.409). 
N.Nərimanovun sovetləşdirmə proseslərinə “solçu kommunistlərdən” fərqli 
baxışı R.Axundovun və M.Hüseynovun RK(b)P MK Siyasi Bürosuna 1921-ci il 17 
noyabr tarixli müraciətlərindən də görünür. Siyasi Büroda müzakirə nəticəsində 
yazılmış sənəddən aydın olur ki, Bakı partiya təşkilatı və Azərbaycan Kommunist 
Partiyası Mərkəzi Komitəsinin əksər üzvləri (25 üzvdən 13-ü) N.Nərimanovun 
Şərq siyasəti ilə razılaşmamışlar. Sənəddə qeyd olunur ki, N.Nərimanov və 
tərəfdarları qarşılarına məqsəd qoymuşlar ki, “cərrahi üsulla bütün Qafqazda 
nümunəvi olan Bakı təşkilatını - Mikoyanı, Lominadzeni, Sarkisi, Kaxianini, 
Yeqorovu Bakıdan qovmaqla dağıtsınlar”. Sənəddən aydın olur ki, N.Nərimanovla 
“solçu kommunistlərin” baxışları bir sıra strateji məsələlərdə fərqlənmişdir. 
Məsələn, müsəlmanlar arasında iş, burjuaziyanın ekspropriasiyası, yeni iqtisadi 
siyasətə münasibət, partiyadan xaricetmə və yeni üzvlərin qəbulu, gündəlik işə 
rəhbərlik, fraksiyalarda fəaliyyət, milli siyasət və s. 
Məhz N.Nərimanovun təkidi ilə azərbaycanlılar daha sürətlə, ən çox da 
Bakıda vəzifələrə irəli çəkilmişlər, azərbaycanlı fəhlələrə başqalarına nisbətən 
imtiyazlı vəziyyət yaradılmışdır. Azərbaycan dilinin dövlət dili statusunun həyata 
keçirilməsində qeyri-azərbaycanlıların müqaviməti və N.Nərimanovun dönməz 
səyi sənəddə əksini tapmışdır. N.Nərimanovun Azərbaycan burjuaziyasına qarşı 
aparılan ekspropriasiyada maneələr törətməsi barədə R.Axundov və M.Hüseynov 
Moskvaya şikayət etmişlər. 
Sənəd çox vacib olan daha bir problemin vəziyyəti haqqında məlumat verir. 
N.Nərimanovun gündəlik fəaliyyətində iki cəbhə ona daha fəal mane olmuşdur. 
Bunlardan biri Azərbaycan Kommunist Partiyası Mərkəzi Komitəsi, o birisi isə 
Bakı Soveti idi. Azərbaycan Kommunist Partiyasının Mərkəzi Komitəsi 
N.Nərimanovun fəaliyyətinə tam nəzarət etmək istəyirdi. Bakı Soveti isə 
N.Nərimanovdan (hökumətdən) tam müstəqillik istəyirdi. Birincisi, 
N.Nərimanovdan bütün kadr siyasətinin onlarla razılaşdırılmasını tələb edirdi, 
ikincisi isə Bakının sanki heç Azərbaycan ərazisi olmadan Moskvaya tabe 
etdirilməsinə səy göstərirdi. Bu qarşıdurmada N.Nərimanov bir çox uğurlar əldə 
etmişdir. Rəqibləri bundan narazı olduqlarından Moskvaya şikayət edirdilər. 
N.Nərimanov daha çox kadr siyasətində iradəsini cəmləşdirmişdir. O, partiya ilə 
razılaşdırılmadan nazir müavinlərini və başqalarını vəzifələrə təyin etmiş, onun 
133 
 
azərbaycançılıq siyasətini dəstəkləməyənləri isə vəzifələrindən uzaqlaşdırmışdır. 
Bakı partiya və sovet orqanlarının Azərbaycanı parçalama siyasətinə qarşı 
N.Nərimanovun tərəfdarları Azərbaycanın bir çox ucqar rayonlarında çıxışlar 
edirdilər. 
Bu sənəddə N.Nərimanovun milli təmayülçülük siyasəti açıq-aydın 
pislənilərək təsdiqlənirdi ki, bu siyasət onun tərəfindən bütün sahələrdə və xüsusən 
də kadr siyasətində özünü büruzə verir. Ona irad tutulurdu ki, bir çox məsul 
vəzifələrə şüurlu fəhlələrin əvəzinə xırda burjuaziya düşüncəli azərbaycanlı 
ziyalılar irəli çəkilirlər. N.Nərimanova qarşı irəli sürülən iradlardan ən ağırı onun 
fraksiyasında bir nəfər də qeyri-azərbaycanlı olmaması idi. 
N.Nərimanova tutulan iradlardan biri də bu idi ki, o, qeyri-azərbaycanlıların 
Bakı partiya təşkilatından vəzifələrindən uzaqlaşdırılmasına, demək olar ki, əksər 
hallarda nail olmuşdu. N.Nərimanovun təsiri ilə A.Mikoyan Azərbaycandan 
uzaqlaşdırıldı, lakin az sonra A.Mikoyanın yerinə onun sadiq xələfi olan başqa bir 
erməni (Sarkis) gəldi. Bu, 1918-ci il erməni-müsəlman inamsızlığını yada salırdı. 
Rəsmi təbliğat bu hadisələrin unutdurulmasına çalışırdı. N.Nərimanov isə buna yol 
vermirdi. 
1921-ci ildə Cənubi Qafqaz respublikalarının maliyyə-iqtisadi birliyini və 
xarici ticarət birliyini yaratmaq haqqında məsələ gündəliyə çıxmışdı və yuxarı 
direktiv orqanlar tərəfindən təsdiqlənmişdi. Məsələnin mahiyyəti ondan ibarət idi 
ki, iqtisadi baxımdan zəif olan Ermənistana Azərbaycan və hətta Gürcüstan 
hesabına yardım edilsin. Bu səbəbdən həmin təklifə Ermənistan müsbət, 
Azərbaycan və Gürcüstan isə mənfi münasibət bildirdilər. Nəticədə 
N.Nərimanovun təkidi ilə əvvəllər qəbul olunmuş qərar dəyişdirildi və bu addım 
Moskva rəsmiləri tərəfindən “millətçi qüvvələrin qələbəsi kimi qiymətləndirildi” 
(262). 
Azərbaycan arxivlərində saxlanılan daha bir sənəd N.Nərimanovun siyasi 
baxışlarına aydınlıq gətirir. Kommunist Partiyasından çıxıb Müsavat Partiyasına üz 
tutan Ə.Əhmədov 1927-ci il dekabrın 22-də Azərbaycan DSİ-yə yazdığı 
məlumatında N.Nərimanovun siyasi baxışlarına bir neçə yöndən qiymət verərək 
onu təmayülçü və millətçi kommunist adlandırır. O, belə hesab edirdi ki, 
N.Nərimanovun siyasi baxışlarında müəyyən təkamül baş verərək onu “demokratik 
təkamül sosializm” mövqeyinə, yəni Avropasayağı sosializm sisteminə gətirmişdir 
(269, v.27-34). 
N.Nərimanovun milli təmayüllü kommunist ideologiyasının platforması 
xüsusi olaraq yazılmamışdı. Amma o, öz baxışlarını çəkinmədən çıxış və 
məqalələrində açıqlamışdır. N.Nərimanovun bu platforması təxminən doqquz 
maddədən ibarət olmuşdur: 
1. Azərbaycan bütün əsaslarla müstəqil olmalı və SSRİ-yə müstəqil dövlət 
kimi daxil olmalıdır. 
134 
 
2. Orta sinfə, yəni orta burjua sinfinə maksimum güzəştlərə getmək 
lazımdır. 
3. Dövlət idarələri tam milliləşdirilməlidir, yəni məsul vəzifələrdə çalışan 
dövlət məmurlarının əksəriyyəti milliyyətcə azərbaycanlı olmalıdır. 
4. Azərbaycan dili dövlət dili elan olunmalı və tam hüquqla fəaliyyət 
göstərməlidir. 
5. Hərbi qulluq əhalinin tam imkanları əsasında keçirilməlidir. 
6. Bütün partiya və dövlət siyasəti Azərbaycanın milli adət-ənənələri ilə 
uzlaşmalıdır. 
7. Din məsələlərində maksimum ehtiyatlı rəftar edilməlidir. 
8. Azərbaycanın iqtisadi imkanlarına və milli sərvətlərinə tam və müstəqil 
şəkildə sərəncam verilməli, lazım bilindikdə başqa “qardaş respublikalara” yardım 
göstərilməlidir. 
9. Şərq xalqlarının milli-azadlıq hərəkatına kömək edilməlidir (269, v. 11-
26). 
Milli təmayülçülər hətta Azərbaycanın Moskvadan uzaqlaşdığını düşünərək 
yeni hökumətin tərkibini də düşünmüşdülər. Sağlığında hökumətə N.Nərimanov 
başçılıq etməli idi. Onun vəfatından sonra isə hökumət başçısı kimi Qədirli nəzərdə 
tutulmuşdu. Hökumətdə Tağı Şahbazi, Kazımov, Teymur Əliyev, Talıblı, Dadaş 
Bünyadzadə, Əbdülbağı Məmmədzadə, Əhməd Əhmədov, Cəmil Vəzirov, Eyyub 
və Mahmud Xanbudaqovlar nəzərdə tutulmuşdular. Kommunist Partiyasında da 
ciddi dəyişikliklər baş verməli idi. Məlum olduğu kimi, Azərbaycan Kommunist 
Partiyasında bütün aparıcı  vəzifələr qeyri-azərbaycanlılar  tərəfindən  tutulmuşdu. 
Azərbaycan KP MK-ya əsasən ruslar və ermənilər, Bakı Partiya Komitəsinə isə 
ermənilər başçılıq edirdilər. Yeni hakimiyyət dövründə Azərbaycan Kommunist 
Partiyasında Baş katib vəzifəsinə Sultanməcid Əfəndiyev, Bakı Partiya Komitəsinə 
vəziyyətdən asılı olaraq Qədirli, Həbib Cəbiyev, Dadaş Bünyadzadə, yaxud Tağı 
Şahbazinin başçılıq etməsi nəzərdə tutulmuşdu. Azərbaycan SSR MİK-ə sədr 
vəzifəsinə Muxtar Hacıyev nəzərdə tutulmuşdu. Mərkəzpərəstləri və solçuları 
Azərbaycandan Rusiyaya sürgün etmək, yeni konstitusiyanı qəbul etmək, Moskva 
ilə yeni zəmində dostluq əlaqələrini yaratmaq nəzərdə tutulmuşdu. Azərbaycan 
milli ordusunun yaradılması həyata keçiriləcəyi nəzərdə tutulan ən vacib 
tədbirlərdən idi (269, v.48-49). 
1922-ci ilin ortalarında türk ordusunun uğurları Azərbaycanın “milli  
təmayüllü  kommunistlərində”  böyük  ümidverici  hisslər oyatdı. Onlar hesab 
edirdilər ki, bu uğurlar və Türkiyənin bundan irəli gələn yeni siyasəti Moskvanı 
bütün türk xalqlarının müstəqilliyini tanımağa məcbur edəcəkdir. Milli təmayüllü 
kommunistlər mübarizələrini açıq şəkildə fraksiya mübarizəsi səviyyəsində 
apardıqlarından, belə qərara alındı ki, “Hümmət” milli mahiyyətli və müstəqil 
Azərbaycan Kommunist Partiyası şəklində yaradılsın, fəaliyyəti gizli şəkildə 
həyata keçirilsin. O zamanlar buna bənzər alternativ Kommunist Partiyası 
135 
 
Ukraynada da təşkil olunmuşdu. Lakin N.Nərimanovun Azərbaycandan əvvəlcə 
Tiflisə, sonra isə Moskvaya uzaqlaşdırılması bu təşəbbüsün reallaşdırılmasını 
zəiflətdı (269, v.38-41). 
N.Nərimanovun siyasətinin əsas mahiyyəti yerli azərbaycanlı əhalinin 
güzəranını yaxşılaşdırmaq, hər sahə üçün milli kadr potensialı yaratmaq, 
azərbaycanlıların hakimiyyətdə sözünü daha kəsərli etmək, Bakının 
erməniləşdirilməsinin qarşısını almaq və i.a. ibarət olmuşdur. Onun bu işlərə zidd 
gedənlərə qarşı ifşaedici fəaliyyəti, istər azərbaycanlı olsun, istər erməni, istərsə də 
Mərkəzin nümayəndəsi, barışmaz olmuşdur. N.Nərimanovun fəaliyyəti Mərkəzin 
və ermənilərin planlarını pozduğundan, onlar N.Nərimanovun siyasətini 
Kommunist Partiyasının “beynəlmiləlçi” siyasətinə zidd kimi qiymətləndirərək onu 
zəiflətmək yolu ilə getmişdir. N.Nərimanov Kommunist Partiyasının işlərinə 
müdaxilədən uzaqlaşdırılmışdır. O özü də etiraf edirdi ki, “mən tərkibi tamamilə 
düşmənlərdən ibarət olan Azərbaycan MK-nın (AK(b)P MK) qərarına təsir göstərə 
bilmirəm” (316, s.428). 1923-cü ilin aprelində keçirilən RK(b)P XII qurultayına 
N.Nərimanov Azərbaycandan nümayəndə seçilməmişdi. Onun əvəzinə keçmiş 
müsavatçı Yusif Qasımov seçilmişdi. N.Nərimanov qeyd edirdi ki, “M.Hüseynov, 
Ə.Qarayev müsəlman fəhlələrinin inkişaf səviyyəsini qaldırmağın zəruriliyi 
haqqında mənim tələblərimdə millətçilik meyli görürdülər” (316, s.400). 
N.Nərimanovun hər çıxışı Sarkis və Mirzoyan tərəfindən milli təmayüllü 
kommunistin çıxışı kimi şərh edilirdi. 
N.Nərimanov Stalinə yazdığı məktubda xüsusi olaraq qeyd edirdi ki, 
“Mikoyan Bakı Komitəsinin şəxsində müxalifət yaradır ki, mənim fəaliyyətimin, 
milli təmayüllülüyümün qarşısını alsın” (316, s.408), “Mərkəz mənə etibar etsəydi 
bu, çox asan olardı. Mərkəz ancaq S.Orconikidzeyə etibar edir” (316, s.415). 
N.Nərimanov Stalinə yazdığı müraciətdə özünün “millətçi” olduğunu danmırdı: 
“Mən həmişə bu nöqsanları göstərirdim və əlbəttə, əleyhdarlarımın dili ilə desək, 
“millətçi” adını qazanmışam” (316, s.418). N.Nərimanovun əsas məqsədi 
“müsəlman fəhlələrinin inkişaf səviyyəsini təxminən rus fəhlələrinin inkişaf 
səviyyəsinə çatdırmaq” idi (316, s.421). 
N.Nərimanov siyasətini belə izah edir: “Müqabil tərəfin millətçilik 
təmayülü olduqda bu tərəfin də milli təmayülü olacaqdır” (316, s.418). “Kimdir bu 
vəziyyəti yaradan?” sualına N.Nərimanov cavab verirdi: “Ucqarlarda millətçilik 
Mərkəzin özü və ya onun işçiləri tərəfindən yaradılır” (316, s.418). Nərimanov 
özünün milli təmayüllü olmasının mahiyyətini də Stalinə belə izah edirdi: “Yerli 
mənafeyin müdafiəsi Mərkəz müvəkkillərinin dilində milli təmayül, lakin ucqar 
respublikaların zərərinə sovet Rusiyasını müdafiə həmin dildə beynəlmiləl akt 
adlandırılır” (316, s.418-419). 
Fəaliyyətinin əvvəlindən N.Nərimanov Azərbaycan xalqının milli 
dəyərlərini ön plana çəkmişdir. N.Nərimanovun hökumətin başçısı vəzifəsindəki 
fəaliyyəti bolşevik hakimiyyəti şəraitində Azərbaycanı bir sıra bəlalardan qorumuş, 
136 
 
adamların şüurunda sovet dövründə milli inkişafın mümkünlüyünü bərqərar 
etmişdir. Onu demək kifayətdir ki, “Nərimanovçuluq” uzun müddət sovet rəsmi 
dairələrində “millətçilik” kimi qəbul olunduğu halda, xalqımız üçün sovet sistemi 
şəraitində milli mənliyin, milli adət-ənənələrin və mənəvi dəyərlərin qorunmasının 
əsas qaynağı idi. 
Hələ Ermənistan sovetləşməmişdən əvvəl Ermənistan Respublikasının 
Azərbaycandakı nümayəndəsi 1920-ci ilin avqustunda N.Nərimanovla görüşdən 
aldığı təəssüratını İrəvana belə yazırdı: “N.Nərimanov kommunistliyini çox tez-tez 
unudur və özünün milli türk simasını açıq nümayiş etdirir” (138, s.21-22). 
N.Nərimanovun milli təmayüllü siyasəti “Nərimançılıq” adlanırdı. “1920-ci 
illərdən başlayaraq doktor Nəriman Nərimanovun Komissarlar Şurasının sədri 
olduğu zamanlarda “Nərimançılıq” adı altında millətçi bir qrupun meydana 
çıxdığını eşitməyən az idi”. M.S.Ordubadi bu ideyanın nədən ibarət olduğunu belə 
müəyyənləşdirirdi: “Onun bütün bəhsləri özünün təzə bir əqidə müəssisi olduğunu 
göstərirdi”. O, bu əqidəni belə açırdı: “Nərimançılıq deyirdi ki, xalqların irq və 
adətləri müxtəlif olduğu kimi düşüncə və zehniyyətləri də bir-birindən ayrıdır”. 
N.Nərimanovun sinfi mübarizəyə öz baxışının olduğu qeyd olunurdu: 
“Nərimançılıq eyni zamanda siniflərin təsviyyə etmək məsələsini kommunizm ilə 
burjuaziyanı barışdırmaqla həll etmək istəyirdi. Nərimançılıq sosializm və 
kommunizmə sinfi mübarizə yolları ilə deyil, barışdırıcılıq yolları ilə getməyi 
tövsiyə edirdi. Nəriman öz nəzəriyyəsi ilə sovet üsul-idarəsindən razı qalmayanları 
da öz tərəfinə çəkirdi” (425, 13 aprel 1990). 
N.Nərimanovun sovet dövründə Azərbaycanla bağlı məsələlərin siyasi-
ideoloji həllində milli mövqeyini qorumasına dair çoxlu misallar gətirmək olar. 
Azərbaycan kommunistlərinin I qurultayında partiyanın adı ətrafında diskussiyalar 
gedəndə dörd variant təklif olunmuşdur: “Rusiya Kommunist Partiyasının Hümmət 
Azərbaycan təşkilatı”, “Hümmət Türk Kommunist Partiyası”, “Hümmət Müsəlman 
Kommunist Partiyası”, “Hümmət Azərbaycan Kommunist Partiyası”. Ə.Qarayevin 
dediyinə görə, bu adlar haqqında N.Nərimanov xəbər tutduqda sonuncunun 
üstündə dayanmışdır (117, s.45). Bunun bir sıra səbəbləri var idi. Birinci variantda 
bu partiya müstəqil deyil, Rusiya partiyasının əyalət təşkilatı statusunu almış 
olurdu. İkinci və üçüncü variantlarda Azərbaycanda iki partiyanın yaranma 
qorxusu var idi. Yəni türk partiyası ancaq türk soyluların partiyası, müsəlman 
partiyası isə ancaq müsəlmanları əhatə edən partiya olmalı idi. Belə halda digər 
etnik qruplar da Azərbaycanda öz milli partiyalarını yaratmağa iddia edə bilərdilər 
və o partiyaların türk, yaxud müsəlman partiyaları ilə yanaşı, öz xüsusi hüquqlarını 
tələb etmələri üçün zəmin yaranırdı. Belə halda ermənilərin əsas ideyası qələbə 
çalmış olacaqdı, yəni Azərbaycan türklərin müstəqil dövləti deyil, burada yaşayan 
bütün xalqların müştərək dövləti olurdu. N.Nərimanovun ideyası isə ondan ibarət 
idi ki, bu, azərbaycanlıların başçılığı ilə bütün əhali üçün yaranan partiyadır. 
Ə.Qarayev özü də etiraf edirdi ki, müsəlman partiyası olsa ancaq müsəlmanlarla, 
137 
 
türk partiyası olsa ancaq türklərlə iş aparmaq nəzərdə tutulurdu. Bu da yol verilməz 
idi (117, s.56). 
N.Nərimanov bolşevizmə fərqli baxışını gizlətmirdi. Türk diplomatı Rza 
Nurun N.Nərimanovla görüşü barədə yazdıqları diqqəti cəlb edir. Bu görüşdə 
N.Nərimanov ona deyir ki: “Bolşeviklik nə? Bu rəzalət bizə yaramaz” (79, s.50). 
N.Nərimanov İ.Əbilova yazdığı məktubda belə deyirdi: “Bolşevik imperializması 
türkləri çaşdırırsa, o da onların səhvidir. Bolşevik imperializması Avropanın 
inqilabı üçündür. Avropada biz istədiyimiz inqilab meydana gələrsə, bolşevik 
imperializması özü-özündən yox olacaq. Bu bir nazik mətləbdir, bunu düşünmək 
gərəkdir” (248, v.107). Oğlu Nəcəfə yazdığı məktubda N.Nərimanov bolşevik 
siyasətinin əyintiləri barədə yazırdı: “Bəlkə də sən bu sətirləri oxuyarkən 
bolşevizm heç olmayacaq” (288, s.446). 
Bütün bunlardan aydın olur ki, N.Nərimanovun fəaliyyətində milli təmayül 
və millətin mənafelərini qorumaq üstünlük təşkil etmiş, o, Azərbaycanda baş verən 
inqilabi proseslərə digər bolşeviklərdən fərqli münasibət bəsləmiş, yerli 
xüsusiyyətləri nəzərə almış və milli birliyə xüsusi diqqət yetirmişdir. 
Beləliklə, N.Nərimanovun ictimai, siyasi, dövlətçilik fəaliyyətində 
Azərbaycanın ərazi bütövlüyü uğrunda mübarizə başlıca yerlərdən birini 
tutmuşdur. Onun bu mövqeyi Bakı, Zəngəzur, Naxçıvan, Dağlıq Qarabağ və 
Zaqatala məsələlərinin həlli zamanı özünü göstərmişdir. Azərbaycanın ərazi 
problemləri N.Nərimanovun zamanında deyil, ondan əvvəl meydana çıxmışdır. Bu 
problemlər Azərbaycan Xalq Cümhuriyyəti dövründə də xarici siyasətin ən ağrılı 
və mürəkkəb məsələləri olaraq qalmış və həll edilməmişdir. N.Nərimanov ağır 
bolşevik sistemi şəraitində Azərbaycan hökumətinin, demək olar ki, hüquqlarının 
məhdud olduğu şəraitdə ərazi bütövlüyünü qorumağa çalışmış və çətin olsa da 
buna nail olmuşdur. Çünki N.Nərimanovun hökumət başçısı işlədiyi dövrdə 
itirilməsi rəsmiləşdirilməsini gözləyən ərazilər faktiki olaraq əvvəllər 
Azərbaycanın nəzarətindən çıxmışdı. 
N.Nərimanov sovet Rusiyasının iddialarına qarşı barışmaz siyasi xətt 
yeridərək, xalqının hüquqlarını və maraqlarını, respublikanın müstəqilliyini 
qorumağa çalışmışdır. Qeyd etmək lazımdır ki, bu məsələlərdə N.Nərimanovla 
mərkəz arasında çox vaxt ciddi fikir ayrılıqları yaranmışdır. Problemlərin 
əksəriyyətinin müsbət həll olunması N.Nərimanovun şəxsi nüfuzu və əzmkarlığı 
sayəsində mümkün olmuşdur. 
Ağır bolşevik rejiminin mövcud olmasına baxmayaraq, N.Nərimanovun 
türk mövqeyi, düşmüş olduğu ağır vəziyyətdə Türkiyəyə yardım göstərilməsini 
zəruri sayması və bu yardımın həyata keçirilməsi özünü açıq-aydın göstərmişdir. 
N.Nərimanov türk xalqının milli-azadlıq mübarizəsində göstərdiyi qəhrəmanlıqlara 
sevinmiş və qələbələrinə mənəvi dəstək vermişdir. 
138 
 
N.Nərimanov Bakının milli şəhər kimi etnik simasının qorunub 
saxlanmasına çalışmış, bu yolda erməni bolşeviklərlə çəkinmədən mübarizəyə 
girişmiş, bir sıra ermənilərin Azərbaycandan uzaqlaşdırılmasına nail olmuşdur. 
N.Nərimanov digər Azərbaycan bolşevikləri ilə müqayisədə sovet dövlət 
quruculuğu problemlərinə fərqli münasibət bəsləmişdir. Onun həyat məramı 
partiya proqramı deyil, millətini düşmüş vəziyyətdən qurtarmaqdan ibarət 
olmuşdur. O nəinki Azərbaycan, eyni zamanda bütün Şərq üçün böyük şəxsiyyət 
olmuşdur (5, 14 sentyabr 2003, № 211). 
  
139 
 
NƏTİCƏ 
 
Tədqiqatçı siyasi maraqlarına deyil, tarixi gerçəkliyə, həqiqətlərə 
əsaslanmalıdır. Tədqiqatçı tarixi istədiyi kimi deyil, olduğu kimi yazmalı, tarixi 
hadisəyə baş verdiyi məkan və zaman daxilində qiymət verməlidir. Azərbaycan 
sovet tarixçilərinin səhvi ondan ibarət idi ki, AXC-nin və onun xadimlərinin 
fəaliyyətlərini sinfi və Kommunist Partiyası mövqelərindən çıxış edərək birmənalı 
olaraq mənfi qiymətləndirirdilər. Milli maraqlarını siyasi maraqlardan üstün 
tutduğundan sağlığında bolşeviklər tərəfindən mənəvi mühacirəyə alınıb 
sıxışdırılan, ölümündən sonra isə unutdurulmağa məhkum olunan, hətta siyasi 
bəraətdən sonra belə xidmətləri dilə gətirilməyən N.Nərimanov indi də, müstəqillik 
dövründə də bəzən təqib olunur. Onun haqqında yazan bəzi tarixçilər “tarixi 
olduğu kimi vermək lazımdır” şüarı altında gizlənərək, təəssüf ki, sovet 
tarixçilərinin səhvini başqa formada təkrar edir, tarixi hadisənin baş verdiyi 
mövcud şəraiti doğru qiymətləndirməyərək öz siyasi maraqlarını əsas götürürlər, 
hadisələri yersiz modernləşdirirlər, əsassız olaraq tənqid atəşinə tutaraq təqib 
edirlər. N.Nərimanovun, SSRİ mərkəzi orqanları tərəfindən qadağan 
olunduğundan, on illərlə çapı mümkün olmayan məktublarından və sənədlərindən 
onun ətrafında yaradılmış dözülməz mühitin, ona qarşı təqiblərin, onun qəti, sərt və 
barışmaz mövqedən çıxış etdiyinin şahidi olmamaq mümkün deyil. 
1917-ci il Fevral inqilabı və Oktyabr çevrilişindən sonra Rusiya xalqları 
arasında milli məsələ problemi aktuallaşdı. Çar generalları “Vahid və bölünməz 
Rusiya” şüarı arxasında xalqların milli maraqlarını saya salmırdılar. Bolşeviklər isə 
xalqların milli maraqlarını təmin etmək fikrindən sui-istifadə edərək oktyabrda 
“xalqların öz müqəddəratını təyin etmək hüququ” haqqında dekret verdilərsə də, 
sonralar bunu “xalqın sosializmi seçməsi” şərti ilə həyata keçirməyini etiraf etdilər. 
N.Nərimanovun şəxsiyyəti müasirləri tərəfindən yüksək qiymətləndirilirdi. 
Onu “müsəlmanlar arasında şöhrəti və hörməti olan”, “məmləkətin qeyrətli və 
hünərpərvər şəxslərindən”, “məşhur müsəlman pedaqoqu və publisisti”, “məşhur 
və məruf tərəqqipərvər və insanpərəst”, “möhtərəm insan, maarifin dostu, vətəni 
sevən, insaniyyət dünyasına xidmət etməkdə əsrimizin birinci mücahidi”, “camaat 
fəalı”, “nə dərəcədə ali şəxs olması bütün Qafqazın maarifpərvərlərinə və 
tərəqqixallarına məlumdur”, “ictimai xadim, publisist və həkim kimi xalq arasında 
böyük hörmət və şöhrət qazanmış”, “müsəlmanların ehtiramını qazanmış” deyə 
dəyərləndirmişlər. 
1918-ci il mart hadisələrində N.Nərimanov daşnak-bolşevik və türk-
müsəlman silahlı qarşıdurmasının ağır nəticələrini qabaqcadan görərək vəziyyətdən 
çıxışı siyasi barışıqda görmüş və bu yolda səylərini əsirgəməmişdir. 
N.Nərimanovun təşəbbüsü ilə onun evində M.Rəsulzadə ilə S.Şaumyanın arasında 
danışıqlar aparılmış, qarşıdurmanın dayandırılması barədə qərar qəbul edilmiş, 
lakin S.Şaumyanın günahından bu, mümkün olmamışdır. N.Nərimanov sovet 
140 
 
hakimiyyətinin tərəfdarı olsa da müsəlman əhalisinin kütləvi şəkildə qırılmasının 
qəti şəkildə əleyhinə idi. Həqiqət isə budur ki, N.Nərimanov hansı mövqe 
tutmasından asılı olmayaraq xalqımıza qarşı görünməmiş qırğın baş vermişdir. 
N.Nərimanovun Azərbaycanın müstəqilliyinə və Azərbaycan Xalq 
Cümhuriyyətinə fərqli baxışları var idi. O, 1918-ci ilin sentyabr-oktyabr aylarında 
Azərbaycanda sovet hakimiyyəti qurulmasını yersiz sayır və bildirirdi ki, AXC 
iqtidarına öz hakimiyyətini təsdiqləmək üçün vaxt verilmişdir. Amma 1919-cu ilin 
fevralında N.Nərimanov sovet hakimiyyətinin Cənubi Qafqazda hakim olmaq 
vaxtının çatdığını başa düşərək bu prosesi sinfi qırğında deyil, siniflər arasında sırf 
siyasi mübarizədə görmüşdür. Sovetləşmə ərəfəsində Azərbaycanda sosial, iqtisadi 
və siyasi vəziyyətin mürəkkəb olduğu konkret faktlarla göstərilmişdir. Eyni 
zamanda AXC hökumətinin beynəlxalq vəziyyəti çətin və mürəkkəb olmuşdur. 
Bolşevik hakimiyyətini siyasətçilər arasında “hökmfərma ideal” adlandıranlar da, 
AXC-nin bir sıra dövlət xadimləri arasında hakimiyyəti bolşeviklərə təslim etməyə 
hazır olanlar da var idi. 1918-ci ilin noyabrında Azərbaycan kommunistlərinin 
bəziləri Azərbaycanı Rusiya tərkibində muxtariyyət statusunda görürdüsə, 
N.Nərimanov 1920-ci ildə birmənalı olaraq, Bakının paytaxt olmağı şərtilə, 
“müstəqil sovet Azərbaycanı” ideyasının tərəfdarı olmuş və fikrini Leninə 
çatdıraraq buna nail olmuşdur. 
Bolşeviklər 1920-ci ilin aprelində 1918-ci ildə baş verən hadisələrin 
təkrarını istəmədiklərindən N.Nərimanovu seçdilər və bəzən onun apardığı 
siyasətlə hesablaşmaq məcburiyyəti qarşısında qaldılar. 
N.Nərimanovun milli təmayülçülük siyasətinin kökləri ilk əvvəl XIX əsrin 
birinci yarısından XX əsrin əvvəllərinə qədər inkişaf edən milli maarifçilik, milli 
düşüncə və milli azadlıq hərəkatından doğan bir ideologiya idi. N.Nərimanovun 
özü də kommunist-bolşevik ideologiyasından daha çox bu proseslərdən doğulan bir 
xadim olmuşdur. Məhz milli problemlərin həllinin tələbləri onu kommunist 
ideologiyasına gətirmişdir. O, bu ideologiyada millətin qarşısında duran 
problemlərin daha sürətlə həllinə inanmışdır. N.Nərimanovun milli təmayüllü 
kommunist ideologiyası təsadüfdən, vəzifəpərəstlikdən deyil, milli məfkurənin 
inkişafı prosesindən doğan bir xətt idi. Belə şəraitdə N.Nərimanov hakimiyyətə 
gəlmiş və tarixdə milli təmayülçü adı ilə qalan siyasətini həyata keçirmişdir. 
N.Nərimanov o illərin azərbaycanlısı üçün bolşevizmin təzahürü kimi deyil, milli 
təmayüllü siyasətçi kimi inam qazanmışdır. “Milli təmayüllü kommunist” 
məfhumunu məhz N.Nərimanovun anlayışında qəbul etmək lazımdır, yəni 
azərbaycanlılar başqa xalqların maraqlarına toxunmadan, Azərbaycanda tam milli 
inkişaf və ölkələrini idarə etmək hüququna malik olmalıdırlar. N.Nərimanov, buna 
riayət edilmədiyi halda bolşevizmin süquta məruz qalacağı fikrini irəlicədən 
söyləmişdir. Onun apardığı milli təmayüllü siyasət sonralar “Nərimanovçuluq” adlı 
cərəyana çevrilmişdir. N.Nərimanovun milli təmayüllü baxışlarının kökləri həyatı, 
yaradıcılığı ilə və xalqının yaşayışını, problemlərini, Azərbaycana qarşı hazırlanan 
141 
 
məkrli planları, dünyada və regionda gedən prosesləri dərindən dərk etməsi ilə 
bağlı olmuşdur. 
Sovetləşmə ərəfəsində Azərbaycanda yaranmış vəziyyətin ümumi 
mənzərəsi göstərir ki, bolşevik çevrilişi ərəfəsində Azərbaycan Xalq 
Cümhuriyyətində sosial, iqtisadi, siyasi və beynəlxalq vəziyyət mürəkkəb idi. 
İctimai, siyasi, hərbi və hətta dövlət xadimləri arasında Azərbaycana gəlmək 
iddiasında olan Sovet hakimiyyətinə qarşı müxtəlif fikirlər mövcud idi: 
“Bolşeviklərin sosial yönümlü siyasətinin nəticəsidir ki, müsəlmanlar bolşevikliyi 
asan və munis qəbul edir və qarşılayır”, “İslam dünyasının gələcəyi üçün 
Azərbaycanın bolşevikləşməsi gərəklidir”. Bu sistemi hətta “hökmfərma olan 
ideal” adlandıranlar, bu sistemin gəlməyi üçün dövlət xadimləri arasında “öz 
vəzifələrinin yüksəkliyindən və səlahiyyətindən daima sövq və təhrik” edənlər də 
var idi. 
Bu mövzunu araşdıran tarixçilərin fikrincə, AXC-nin süqutunu reallaşdıran 
səbəblər arasında “xaricdən” heç bir yardımın olmamasından yaranmış “mənəvi 
düşkünlük və ümidsizlik”, hökumətin vəd etdiyi torpaq islahatını və iqtisadiyyatın 
inkişafının gerçəkləşməməsi, erməni silahlı qüvvələrinin milli hökumətin əleyhinə 
başladıqları hərbi separatçı əməliyyatları və bu səbəbdən Azərbaycan ordusunun 
Bakının köməyinə gələ bilməməsi, bolşeviklərin və başqa müxalif qüvvələrin 
hökumət əleyhinə fəaliyyətləri, bolşeviklərə rəğbət bəsləmələri, “bolşeviklərin 
əsgəri yöndən güclü olduqları” və “daha böyük çaplı bir savaşa girişmədən” 
bolşevikləri yenmək mümkün olmadığı göstərilir. 
Sovet qoşununun bəzi tarixi sənədlərdə Türkiyəyə, bəzilərində İrana, 
bəzilərində Türkiyənin Mustafa Kamal Paşanın rəhbərliyi altında milli-azadlıq 
hərəkatına yardım üçün, bəzilərində isə Ənvər Paşanın milli mübarizəyə rəhbərlik 
etməsini təmin etmək üçün Azərbaycana gəlməkdə olduğuna rast gəlinir. Etibarlı 
mənbələrin dediyinə görə isə “həqiqətdə nə ordu, nə baş komandanlıq, nə də bir 
hərəkat var idi”. XI Qırmızı ordunun gəlməyinin əsl mahiyyəti Azərbaycanı 
sovetləşdirmək və Rusiya hərbi nəzarəti əhatəsinə salmaq idi. 
Bolşeviklər 1920-ci ilin aprelində 1918-ci ildə baş verən hadisələrin 
təkrarını istəmədiklərindən N.Nərimanovu seçdilər və bəzən onun apardığı 
siyasətlə hesablaşmaq məcburiyyəti qarşısında qaldılar. 
Tarixin mühüm və ziddiyyətli dövründə N.Nərimanov bir müddət AXC-ni 
dəstəkləmiş, sonralar onun süqutunun labüd olduğunu görərək vəziyyətdən daha az 
itkilərlə çıxmaq üçün yollar aramış, idealizmə qapılmamış, praqmatik siyasətçi 
olaraq onu sosialist sistemində, milli yönümlü kommunist ideologiyasında, sovet 
Rusiyası ilə müttəfiqlikdə, Türkiyə dövləti və Türküstan xalqları ilə sıx əlaqədə 
görmüş və məhz belə baxışla Azərbaycanın taleyinin məsuliyyətini boynuna 
götürmüşdür. N.Nərimanovun bu addımı hakimiyyətə can atmaqdan daha çox 
yaranmış vəziyyətin zərərsizləşdirilməsi ilə səciyyələnir. O, hakimiyyətə gələrkən 
yaranmış ictimai-siyasi vəziyyəti doğru qiymətləndirərək, ölkədə yaranmaqda olan 
142 
 
sosialist sistemindən öz xalqının mənafeləri naminə maksimum istifadə etməyə 
çalışmış, xalqını bolşevik inqilabının faciələrindən qurtarmağa səy göstərmişdir, bu 
vəzifənin öhdəsindən necə gəldiyi faktlar əsasında araşdırılmış və 
dəyərləndirilmişdir. 
Atatürkün sovet dövlətinə münasibətdə yeritdiyi siyasət də tarixi reallıqla 
fərqlənir. Onun Sovet İttifaqı tərkibində yaşayan türkdilli xalqların çağdaş və 
gələcək taleyinə aid siyasəti uzaqgörənliyi ilə seçilir. Atatürkün fikrincə, 
“Rusiyaya qarşı göstərdiyimiz təmayülün bəlkə də mühüm bir səbəbi o millətlərə 
aid olan alaka-i kaviədir. Onların səadətini, onların istiqlalını təmin etməkdir. Bu 
məqsədi, ixtilafa meydan vermədən həll edə bilsək böyük bir müvəffəqiyyət olur”. 
Atatürkün “Hazır olmaq... o günü susub gözləmək deyildir, hazırlaşmaq lazımdır... 
Mənəvi körpüləri sağlam tutaraq. Onların bizə yaxınlaşmasını gözləməli deyilik, 
bizim onlara yaxınlaşmamız gərəkdir” fikri XX əsrin 90-cı illərində Türkiyə-
Azərbaycan əlaqələrinin tamam yeni müstəvidə qurulmasının əsasını təşkil etdi və 
Azərbaycanın müstəqilliyinin tanınması ilə nəticələndi. 
N.Nərimanov SSRİ-nin türk xalqları arasında milli təmayülçülük 
hərəkatının banilərindən və aparıcı siyasətçilərindən idi. N.Nərimanovun 
kommunist və sosialist baxışlarının məhz milli təmayülçülük prinsipləri üzərində 
qurulduğu hələ onun Moskvada Rusiya hökumət təşkilatlarında çalışdığı dövrdə 
sovet Rusiyasının Türküstana qarşı yeritdiyi siyasəti pisləməsində özünü büruzə 
verir. Bu fikirlər sonralar N.Nərimanovun milli təmayülçülüyün banisi olmağına 
əsas verir. N.Nərimanov hətta ölümündən sonra ortodoks-bolşeviklər tərəfindən 
“gələcək millətçi” kimi təqib olunmuşdur. Sovetlər ölkəsində yaranan və inkişaf 
edən milli təmayülçülük hərəkatında türk dünyasının böyük xadimləri 
M.Sultanqaliyev, S.Maksudi, Firdevs, Z.V.Toğan, Ə.Bukeyxanov, V.İbrahimov, 
T.Rıskulov, F.Xocayev, A.İkramov, S.Seyfullin və başqalarının xidmətləri və 
onların N.Nərimanovla əlaqələri aydınlaşdırılmışdır. Mərkəz iki tərəfə də - 
“sağlara” və “sollara”, “şovinistlərə” və “yerli millətçilərə” qarşı eyni vaxtda 
mübarizə aparmağın vacibliyini qeyd etsə də, mübarizəni ancaq milli 
təmayülçülərlə aparırdı. Sovet hakimiyyəti qüvvətləndikcə bolşevik mərkəzindən 
müsəlman kommunistlərinə qarşı mübarizə güclənirdi. N.Nərimanov və onun 
türkəsilli həmkarları bütün Şərqin azadlığını düşünürdülər. Onlar pantürkist və 
panislamist kimi ittiham olunurdularsa da, bu məfhumlara verilən mürtəce məna 
tam əsassız idi. Onlar türk xalqları arasında həmrəyliyin, birgə və özlərinə məxsus 
yaşamağın tərəfdarı idilər, sosializmə gedən “rus yolu” ilə “şərq yolu”nun 
fərqlərini aydınlaşdırmağa, sosializmin prinsiplərini müsəlman xalqlarının şəraiti 
ilə uzlaşdırmağa çalışırdılar. Yüzlərlə türk siyasətçisi xalqı qarşısında borcunu 
yerinə yetirməyi sovet hakimiyyəti ilə əməkdaşlıqda görürdü. Onlar təqiblərə 
baxmayaraq, ölümü və müxtəlif cəzaları gözləri önünə gətirərək, həm kommunizm 
ideyasına inanır, həm də milli dövlətçilik baxışları və fəaliyyətlərindən çəkinmədən 
bu işə girişirdilər. Məhz buna görə də onların çoxu bolşevik qəddarlığının və 
143 
 
məkrinin qurbanı olmuşlar. Onların şəxsi taleləri faciəli olsa da, ictimai və siyasi 
fəaliyyətlərini uğursuz saymaq olmaz. Çünki əslində onlar öz həyatlarını quruluşa 
sədaqət yolunda deyil, xalqlarını məşəqqətlərdən çıxarmaq yolunda qurban 
vermişlər. Sovet hakimiyyəti dövründə milli təmayülçülüyü səciyyələndirən 
mahiyyət şovinizm və bolşevik hakimiyyəti tərəfindən buraxılan əyintilərə qarşı 
mübarizə, sinfi mübarizədənsə milli həmrəylik, milli dilin və mədəniyyətin 
inkişafına üstünlük, dinə qarşı daha dözümlü mövqe tutmaq, milli kadrları sinfi 
mövqedən daha çox milli maraq mövqeyindən qiymətləndirmək və dövlət işinə 
cəlb etmək, tarixə sinfi baxışla yanaşı, milli özünüdərketmə mövqeyindən olan 
baxışa üstünlük vermək olmuşdur. 
N.Nərimanov mədəni-maarif sahəsində ardıcıl fəaliyyət göstərmişdir. Onun 
təşəbbüsü ilə universitet müəllimlərinin, aparıcı elmi işçilərin, teatr işçilərinin 
maaşını qaldırmış, teatr kollektivlərini və məktəbləri hökumət himayəsi altına 
almış, ümumi məcburi ibtidai təhsil və texniki peşə təhsili haqqında dekretlər qəbul 
olunmuşdur. Türk dram teatrları, muzey, “Azərbaycanı Tədqiq və Tətəbbö 
Cəmiyyəti”, simfonik və xalq çalğı alətləri orkestrləri, Ali Pedaqoji institut, 
Politexnik texnikumu, Ali Musiqi akademiyası, Politexnik institutu, Teatr məktəbi, 
əczaçılıq, mamaçılıq kursları, Bakı Universitetində fizika-riyaziyyat, ictimai elmlər 
şöbələri, qəza komitələrinin nəzdində maarif şöbələri təşkil olunmuşdur. Ümumi 
icbari ibtidai təhsil və texniki peşə təhsili haqqında dekretlər qəbul olunmuşdur. 
Məktəblərin təşkilinə, onların tikintisinə, dərslik və dərs vəsaitləri ilə təchiz 
olunmasına diqqət yetirilmişdir. M.Ə.Sabirə heykəl qoyulmuş, Azərbaycanın 
incəsənət abidələrinin qorunmasına, Tağıyev teatrının, Bakı, Nuxa (Şəki) və Şuşa 
xan saraylarının təmirinə başlanılmışdır. Azərbaycanlı tələbələr Rusiyanın bir çox 
universitetlərinə oxumağa göndərilmiş, Avropada oxuyanlara xüsusi qayğı 
göstərilmişdir. Azərbaycan ali məktəblərində azərbaycanlı müəllimlər 
çatışmadığından o zamanın ən görkəmli alimləri bura dəvət olunmuşlar. 
Azərbaycan kitabxanaları dünyanın ən dəyərli əsərləri ilə zənginləşdirilmişdir. 
Şərq xalqlarının, müəllimlərin, qadınların, maarif və mədəniyyət işçilərinin 
qurultayları keçirilmişdir. 
N.Nərimanovun milli dövlətçilik baxışlarında Azərbaycan dilinə qayğı 
başlıca yer tutmuşdur. Azərbaycan dili N.Nərimanovun fərmanı ilə dövlət dili 
statusu almış, bütün idarələrdə kargüzarlığın Azərbaycan dilində də aparılması 
barədə sərəncam verilmiş, Azərbaycan dilində savadlı məmurlar hazırlamaq üçün 
xüsusi dərnəklər təşkil edilmişdir. Dövlət idarələrində ixtisar aparılarkən 
N.Nərimanov Azərbaycan dilini bilənlərə qayğı göstərilməsi barədə qərar qəbul 
etmişdir. Amma bu işi həyata keçirmək yolunda xeyli maneələr olmuşdur. 
Maneələrə və təzyiqlərə baxmayaraq N.Nərimanov mövqeyindən çəkinməmiş və 
ana dili uğrunda mübarizəsini davam etdirmişdir. O, yazıda latın qrafikasına 
keçilməsi üçün geniş fəaliyyət göstərmişdir. 
144 
 
N.Nərimanovun dövlətçilik siyasətində milli ziyalı amili xüsusi yer 
tutmuşdur. Sovet hakimiyyətinin Gəncə üsyanını qəddarlıqla yatırmasına 
baxmayaraq N.Nərimanov S.Mehmandarovu və Ə.Şıxlinskini ölümdən qurtarmış, 
onların sovet hakimiyyəti ilə əməkdaşlığına zəmanət vermiş, F.Köçərlinin faciəli 
ölümündən xəbərsiz olduğundan heyfsilənmiş, onun əlyazmasının qorunması 
haqqında göstəriş vermişdir. N.Nərimanov Ü.Hacıbəyovu öldürüləcək adamların 
siyahısından çıxarmış, M.A.Pişnamazzadəni və Ə.Şərifi həbsdən azad etmiş, 
hökumət başçısı olarkən H.Z.Tağıyevi gözlənilən qətl və təhqirlərdən xilas 
etmişdir. Onun təşəbbüsü ilə Ə.Haqverdiyev, S.S.Axundov, C.Bağdadbəyov, 
N.Vəzirov, M.Vəkilov, T.Şahbazi, S.M.Qənizadə, B.Talıblı və S.Mənsur hökumət 
strukturlarında müxtəlif vəzifələrdə çalışmışlar. N.Nərimanovun təklifi ilə Ömər 
Faiqin başçılığı ilə Gürcüstanda müsəlmanlar arasında iş aparmaq üçün xüsusi 
təşkilat yaranmışdır. O, C.Məmmədquluzadəyə, H.Cavidə, Ə.Əzimzadəyə, 
S.Mümtaza, A.Şaiqə, S.Acalova, Ş.Məmmədovaya, X.Qayıbovaya, H.Abbasova, 
A.M.Şərifzadəyə, H.Sarabskiyə, R.Təhmasibə, A.Divanbəyoğluna 
(Sübhanverdixanov) qayğı göstərmiş, M.Mirqasımov, S.Mumtaz, Ə.Qarayev, 
B.Axundovla dostluq əlaqələri saxlamışdır. 
N.Nərimanov dini problemləri siyasətinin ən ümdə məsələlərindən saymış 
və bu, onun milli dövlətçilik baxışlarında önəmli yer tutmuşdur. “Onun 
nəzəriyyəsində kommunizm ilə islamiyyəti barışdırmaq fikri mühüm yer tuturdu”. 
N.Nərimanov müsəlmanların dini hisslərinə, din xadimlərinin ərizələrinin 
baxılmasına həssaslıq göstərmiş, “cümə axşamı”nı müqəddəs saymış, çadranın 
atılmasında məcburiyyətə qarşı olmuş, Təzəpir məscidinin bərpası və təmiri üçün 
sərəncam vermiş, Novruz, Ramazan, Qurban, Mövlud bayramlarını və Aşura 
gününü istirahət günü elan etmişdir. XI Qırmızı ordunun bölmələrinin yerləşdikləri 
məscidlərin binasını boşaltmağı tələb etmişdir. 
N.Nərimanovun milli dövlətçilik baxışlarında Azərbaycanın ərazi bütövlüyü 
uğrunda fəaliyyəti mühüm yer tutmuşdur. XX əsrdə Azərbaycanın ərazi 
bütövlüyünü qorumaq ətrafında yaranmış mübarizə ehtiyacı ilk əvvəl 1801-1917-ci 
illər işğalından, həmin dövrdə bu yerlərə çox sayda ermənilərin köçürülməsindən, 
1917-ci il Fevral inqilabından sonra sərhəd quruluşu məsələsində təşəbbüsün 
ermənilərin əlinə keçməsindən, onların geniş miqyaslı təbliğatlarından və dünya 
ictimai fikrini öz tərəflərinə çəkmələrindən, nəhayət, Rusiyanın və dünyanın 
aparıcı dövlətlərinin geostrateji maraqlarından doğmuşdur. 1918-ci il may ayının 
29-da Milli Şura İrəvandan olan üzvlərinin etirazına baxmayaraq, bu şəhəri və 
ətrafını ermənilərə güzəştə gedərkən, ermənilərlə münaqişənin bitəcəyinə ümid 
edirdi. 
Zəngəzuru Azərbaycandan ayırmaq eyni zamanda aparıcı dövlətlərin 
geosiyasi maraqlarının təcəssümü idi. Tarixən Avrasiyada mövcud olan “vahid türk 
xətti” dünya xəritəsində bir neçə sahədə parçalanmalı idi. Gündəlikdə Zəngəzurun 
hesabına Azərbaycanla Türkiyə arasında birbaşa əlaqənin pozulması durmuşdur. 
145 
 
Böyük Britaniya Zəngəzurda Azərbaycan hökumətinin administrasiyasının təşkilini 
və oranın işlərinə müdaxilə etməyi, Azərbaycan-Türkiyə hərbi birliyinin 
yaranmasını yolverilməz sayırdı. Zəngəzur Azərbaycan torpağı olsa da artıq 1918-
1919-cu illərdə silahlı erməni dəstələri azərbaycanlılar yaşayan bir çox kəndləri 
dağıdaraq ərazinin böyük hissəsinə nəzarət edirdilər. 1920-ci ilin noyabrında, hətta 
1921-ci ilin yayına qədər Zəngəzur bolşeviklərin deyil, daşnakların idarəçiliyində 
idi. N.Nərimanov 1921-ci ildə etiraf edirdi ki, Zəngəzurla bağlı 1920-ci il dekabr 
bəyanatını verərkən Zəngəzurun Azərbaycandan ayrılmasının qarşısını təkbaşına 
almaq iqtidarında deyildi. O, bu haqda deyirdi: “Əgər müsəlman kommunistlərinin 
əksəriyyəti... milli təmayül əhval-ruhiyyəsində olsaydı, inanın ki, Ermənistan 
Zəngəzuru ala bilməzdi”. 
1920-ci il iyulun 10-da N.Nərimanovun Moskvaya RK(b)P MK-ya “Dağlıq 
Qarabağda vəziyyət” haqqında vurduğu teleqram bu sözlərlə bitirdi: “Müsəlman 
əhalisi Moskvanın qəflətən köhnə mövqeyə qayıtmasını və ermənipərəst siyasət 
yürütməyini sovet hökumətinin siyasətinə xainlik kimi qiymətləndirəcəkdir”. 
V.Leninə məktubunda N.Nərimanov ərazi problemləri barədə Mərkəzin siyasəti ilə 
barışmaz mövqeyini sərt və açıq-aydın qoyaraq, onları Azərbaycanın Rusiya ilə 
ittifaqını pozacağı ilə hədələyirdi. 1921-ci ildə bir-birinin ardınca qəbul olunan üç 
qərardan irəli gələn nəticələri də N.Nərimanovun siyasətinin uğuru kimi 
qiymətləndirmək olar. 1921-ci il iyunun 19-da Ermənistan tərəfindən “Dağlıq 
Qarabağın Ermənistana yenidən birləşdirilməsi haqqında” və 1921-ci il iyulun 4-də 
RK(b)P MK Qafqaz Bürosu tərəfindən Dağlıq Qarabağı Ermənistanın tərkibinə 
daxil etmək haqqında qərarlar qəbul olundusa da, N.Nərimanovun sərt təkidi ilə 
bunların qarşısı alındı və 1921-ci il iyulun 5-də RK(b)P MK Qafqaz Bürosunun 
Dağlıq Qarabağın Azərbaycanın tərkibində saxlamaq haqqında qərarı gerçəkləşdi. 
Bu qərarla ona “geniş vilayət muxtariyyəti verildi”sə də, yalnız N.Nərimanov 
Azərbaycandan gedəndən sonra L.Mirzoyanın təsiri altında Dağlıq Qarabağ 
Muxtar Vilayətinin elan olunması qəbul olundu. 
N.Nərimanovun 1920-ci il 1 dekabr tarixli Naxçıvan haqqında bəyanatından 
27 gün sonra Ermənistan İnqilab Komitəsinin cavab bəyanatı verildi ki, 
Naxçıvanın taleyi əhalinin öhdəsinə buraxılmışdır. 1921-ci il martın 16-da 
Moskvada, həmin il oktyabrın 13-də isə Qarsda imzalanan müqavilələrdə 
Naxçıvanın Azərbaycan ərazisi olduğu beynəlxalq sazişlə təsdiqləndi. Naxçıvanın 
taleyinin həllində N.Nərimanovun həyata keçirdiyi milli maraqlara söykənmiş, 
düşünülmüş dövlət siyasəti, ardıcıl, strateji və taktiki addımlar silsiləsi, 
Azərbaycanın Türkiyə ilə gizli danışıqlarda razılaşdırılmış addımları, Mustafa 
Kamal Paşanın və N.Nərimanovun qiyabi və həmrəy danışıqları, Naxçıvan 
əhalisinin qətiyyəti belə uğurlu nəticə ilə başa çatdı. N.Nərimanov 
Ümumazərbaycan sovetlər qurultayında Naxçıvanla bağlı məsələni xüsusi 
vurğulamışdır ki, sovet Rusiyası ilə Türkiyə arasındakı müqaviləyə əsasən 
Naxçıvan Azərbaycanın protektoratlığı altında bir respublika kimi tanınacaq və 
146 
 
Azərbaycan nümayəndə heyəti bu işdə var qüvvəsi ilə çalışacaqdır. Türkiyə-Rusiya 
danışıqlarında məhz Azərbaycanın təkidi ilə Naxçıvan məsələsinin müzakirə 
edilməsinə nail olunmuş və Türkiyənin təkidi ilə bu məsələnin Azərbaycanın 
xeyrinə həlli təmin olunmuşdur. Azərbaycan tərəfi hələ Qars müqaviləsi qəbul 
olunmamış, 1921-ci il avqustun 14-də Naxçıvan və Ermənistan rəhbərliyinə 
teleqram vuraraq tələb etdi ki, “Ermənistan XKS tərəfindən göndərilən bütün 
şəxslər təcili olaraq Naxçıvandan çıxarılsınlar”. Ərazi problemləri bolşeviklərin 
siyasətində sovet hakimiyyətini qurmaq üçün şirnikdirici amil kimi istifadə 
olunurdu. Azərbaycanda sovet hakimiyyətinin qurulması ərəfəsində Naxçıvan, 
Qarabağ, Zəngəzur və Zaqatalanın Azərbaycan ərazisi olduğu dəfələrlə etiraf edilsə 
də, Gürcüstanın sovetləşmə növbəsi çatanda Rusiya artıq Zaqatalanın gürcülərin 
xeyrinə mübahisəli olduğu haqda saziş imzaladı, Ermənistanda sovet hakimiyyəti 
qurulduğu gün, yəni dekabrın 1-də Naxçıvanı, Zəngəzuru, Qarabağı onlara vermək 
haqqında Azərbaycanın bəyanatına nail oldular. 1920-ci il dekabrın 2-də Rusiya ilə 
artıq sovetləşmiş Ermənistan arasında imzalanan sazişdə Zəngəzur Ermənistan 
ərazisi kimi göstərilmişdisə də, Naxçıvan və Qarabağ haqqında heç bir qeyd 
olmamışdır. 
1917-ci ilin fevralından 1918-ci ilin mayına qədər Milli Şuranın, 1918-
1920-ci illərdə Azərbaycan Xalq Cümhuriyyəti hökumətinin üzləşdiyi ərazi 
mübahisələri 1920-ci ilin aprelindən sonra da Azərbaycan sovet hökuməti 
qarşısında bütün ağırlığı ilə durmuşdur. Azərbaycanda sovet hakimiyyəti 
qurularkən Azərbaycan tərəfindən İrəvan xanlığının əraziləri rəsmi olaraq 
ermənilərə verilmiş, Borçalı və Dərbənd problemi gündəlikdən çıxmış, Qarabağda 
separatçı silahlı üsyan qalxmış, Naxçıvanda vəziyyət çox ağır olaraq qalmışdı. 
Zəngəzurun böyük hissəsinə erməni silahlı dəstələri tərəfindən nəzarət olunurdu. 
Qarabağ, Naxçıvan və Zəngəzur ermənilər tərəfindən iddialı ərazi olaraq qalırdı, 
Gürcüstan Zaqatalaya qarşı iddialarından əl çəkmədiyindən Zaqatala Rusiya-
Gürcüstan müqaviləsi ilə mübahisəli ərazi kimi müəyyənləşmiş, sovet Rusiyası 
Bakını mənimsəmək planlarını hələ də qurmaqda idi. 
N.Nərimanov Azərbaycanın ərazi bütövlüyü uğrunda fəal və yorulmaz 
mübarizə aparmış və fəaliyyəti əksər hallarda uğurlu olmuşdur. Məhz 
N.Nərimanovun siyasəti nəticəsində 1918-1920-ci illərdə olduğu kimi, Bakı yenə 
də sovet Azərbaycanının paytaxtı olaraq tanındı. Qarabağ, Naxçıvan və Zaqatala 
Azərbaycanın ərazisi statusunda ilk dəfə olaraq beynəlxalq hüquq normaları ilə 
qəbul olundu. Bununla belə, 1918-1920-ci illərdə İrəvan və Dərbənd xanlıqlarının 
və Zəngəzur mahalının ərazilərinin itirilməsi bağışlanmaz haldır. N.Nərimanov 
Naxçıvanın Azərbaycandan qoparılmaması üçün Meğridən yol verilməsi uğrunda 
ardıcıl mübarizəsini davam etdirmişdir. 
O dövrdə baş verən ərazi bölgüsünü bəzi erməni siyasətçiləri özlərinin 
məğlubiyyəti kimi qiymətləndirirdilər. Beləliklə, Azərbaycanın ərazi bütövlüyü 
uğrunda mübarizə və onun nəticələri ayrı-ayrı dövrlər və hökumətlərin məsuliyyəti 
147 
 
ilə yanaşı, Rusiya istilası dövrü və 1917-ci ilin fevralından 1923-cü ilin iyuluna 
qədərki dövrü tam şəkildə əhatə edərək hərtərəfli qiymətləndirilməlidir. 
N.Nərimanovun sovet Rusiyası hakimiyyətinin iddialarına qarşı ardıcıl 
siyasi xətti var idi. 1920-ci il aprel hadisələri ərəfəsində kommunist ideyalarına 
sadiqliyinə baxmayaraq xalq arasında N.Nərimanov yeganə ümid yeri kimi 
qiymətləndirilirdi, ona “nə istəyirsən elə, ancaq 18-ci il hadisələri təkrar baş 
verməsin” deyə müraciətlər edilirdi. N.Nərimanov Rusiya qoşunlarının hər bir 
ehtimalda Azərbaycana yürüşünün gerçəkləşəcəyini hiss edərək öz müdaxiləsi ilə 
bundan doğacaq ziyanı və zərərləri azaltmağa, sosialist sisteminin üstünlüklərindən 
bəhrələnməyə çalışmışdır. Əlbəttə, bunlar sovet Rusiyasının Azərbaycana qarşı 
işğalçı məqsədlərinə haqq qazandırmır. 
Hələ Azərbaycanda sovet hakimiyyəti qurulmazdan əvvəl AK(b)P MK 
rəhbərliyi Azərbaycan Respublikasının müstəqilliyini rəsmən tanımağı lazımsız və 
səmərəsiz saydığı halda, 1920-ci il fevralın 9-da Çiçerin Leninə AXC-nin 
müstəqilliyini tanımaqla əlaqədar yazırdı ki, Nərimanov tanınmanın tərəfdarıdır. 
Sovet hakimiyyəti qurulandan sonra Ə.Qarayev, M.Hüseynov və b. Azərbaycanı 
Rusiya tərkibində muxtariyyət qurumu kimi gördükləri halda, N.Nərimanov 
Azərbaycanı sovet Rusiyasının müttəfiqi, müstəqil bir respublika kimi gorürdü. 
Stalin M.Rəsulzadə ilə söhbətində deyir: “Nəriman bizimlə yox, biz Nərimanla 
anlaşdıq”. Bu deyimdən açıq-aydın görünür ki, Leninlə danışıqlarda şərtləri Lenin 
(Moskva) deyil, N.Nərimanov qoymuşdur. Bu şərtlərin əsasını ilk əvvəl 
Azərbaycanın müstəqil bir dövlət kimi tanınması, bu dövlətin paytaxtının Bakı 
olması, milli adət-ənənələrin nəzərə alınması təşkil edirdi. Hətta Nərimanovla çox 
soyuq münasibətdə olan G.Çiçerin 1920-ci ilin aprelindən bir ay qabaq Leninə 
yazırdı ki, “Nərimanovun təklif etdiyi yol ilə getmək lazımdır”. Bu razılıq 
pozulduğundan N.Nərimanov mərkəzlə Azərbaycanın ərazi bütövlüyünün 
qorunması, Bakının milli simasının ifrat şəkildə pozulmasının qarşısının alınması, 
milli və dini ənənələrin qorunması, Mərkəzlə Azərbaycan arasında siyasi və 
iqtisadi hüquqların bölgüsü, qarşılıqlı etimad problemləri uğrunda mübarizə 
aparmış və Mərkəzin əsas missiyasını ucqarların inkişafına yardımda, yerli 
kadrlara etibar etməkdə görmüşdür. Nərimanov Mərkəzdə oturmuş “kommunist 
cildinə girmiş daşnakların” iyrənc fəaliyyətini ifşa etmiş, Mərkəzin qərəzliliyini, 
ruslara xüsusi imtiyazların verilməsini pisləyərək Mərkəzin cahanşümul istilaçı 
siyasətinə qarşı ucqarların müqavimətinə haqq qazandırmışdır. O, Azərbaycanın 
nümayəndəsinin bilavasitə iştirakı olmadan Mərkəzdə Azərbaycana aid heç bir 
məsələnin müzakirə edilməməsini, hər hansı mərkəzi strukturda Azərbaycanın tam 
səlahiyyətli nümayəndəsinin üzv olmasını, neft istehsalına və satılmasına 
Azərbaycan hökumətinin nəzarətinin artırılmasını tələb etmişdir. N.Nərimanov 
milli ordunun, aviasiyanın, nəqliyyat sisteminin yaradılmasına diqqət yetirmiş, 
Bakı-Culfa dəmiryolunun, Bakı-Tiflis-Batum neft kəmərinin çəkilməsini başa 
çatdırmışdır. 
148 
 
Hələ AXC dövründə Bakıda fəaliyyət göstərən Erməni Milli Şurası Rus 
Milli Şurası ilə əl-ələ verib, Azərbaycan dövlətçiliyinə qarşı birgə neqativ mövqe 
tuturdular. Sovetləşmiş Ermənistanın və Azərbaycanın Rusiya ilə hüquqi 
münasibətlərində gözə çarpan fərq ondan ibarət idi ki, Ermənistanla Rusiya 
arasında imzalanmış sazişə görə, “Ermənistan və Rusiya vətəndaşlığı bərabər və 
ayrılmaz sayıldığı” halda, Azərbaycan öz müstəqilliyini ardıcıl müdafiə edirdi. 
N.Nərimanov Azərbaycanda yerləşən Rusiya orqanlarını maliyyələşdirməkdən 
imtina etmiş, Rusiyada və başqa sovet ərazilərində həbs olunan azərbaycanlıların 
Azərbaycanda mühakimə edilməsini tələb etmiş, Azərbaycanın dövlətçiliyinin 
əleyhinə işləyənlərin qayıtmalarının qarşısını almışdır. 
Sovet Rusiyasının iddialarına qarşı N.Nərimanovun siyasi xətti 
Azərbaycanın milli dövlətçilik maraqlarının qorunmasına yönəlmiş, V.İ.Lenin, 
İ.Stalin, G.Çiçerin Azərbaycanla bağlı bir çox məsələlərdə N.Nərimanovun 
mövqeyi ilə hesablaşmışlar. 
Azərbaycanda erməni-müsəlman qarşıdurması hələ çar dövründən 
mürəkkəb olaraq qalırdı. AXC dövründə bu qarşıdurmanın Azərbaycanda 
qızışdırılmasını Denikin, daşnaklar və bolşeviklər eyni ustalıqla həyata keçirirdilər. 
Xaricilər hələ də azərbaycanlılardan çox ermənilərə inanırdılar. Sovet hakimiyyəti 
qurulandan sonra bu qüvvələr libaslarını dəyişərək yenidən hücuma keçdilər. 
N.Nərimanov Leninə yazdığı məktubda Şaumyanın milli məsələlərdə 
buraxdığı səhvləri “hədsiz” sayır, onların Azərbaycanı, xüsusən də Bakını 
erməniləşdirmə planlarının olduğu haqqında Stalinə xəbər verir və bunun 
qarşısının alınmasını tələb edirdi. N.Nərimanov bu planın qarşısını almaq üçün 
ölüm-dirim mübarizəsinə başlayaraq, ermənipərəst şəxsləri yüksək vəzifələrə təyin 
etməmək barəsində məsələ qaldırmış, onların bəzilərinin pis niyyətlərlə yenidən 
Azərbaycana gəlməklərinə mane olmuş, böyük sayda separatçı silahlı dəstələrin 
üzvlərinin tərksilah edilməsi barədə qərar qəbul etmiş, Gəncədə Azərbaycan 
dövlətçiliyi əleyhinə fəaliyyət göstərən Erməni Milli Şurasının sədri mühakimə 
olunmuş, erməni mənbələrinə görə Ermənistanda sovet hakimiyyəti qurulandan 
sonra 310 nəfər erməni kommunisti Azərbaycandan oraya işləməyə göndərilmiş, 
Bakının milli simasının dəyişdirilməsi işinə çalışan şəxslər Azərbaycanda rəhbər 
vəzifələrdən uzaqlaşdırılmışdır. Aparılan təhlildən belə bir nəticəyə gəlmək olar ki, 
N.Nərimanovun milli dövlətçilik fəaliyyətində Bakının milli simasının 
saxlanılması uğrunda səyləri mühüm yer tutmuşdur. 
N.Nərimanovun Türkiyə siyasəti və türkçülük mövqeyi dostluq, qardaşlıq 
və həmrəylik ilə səciyyələnir. O, 1918-ci ildə Zaqafqaziya seyminin Osmanlı 
dövlətinə qarşı müharibəsini pisləmiş, Nargin adasında saxlanılan türk hərbi 
əsirlərinə tibbi və mənəvi yardım etmiş, türk ordusunun Bakını tərk etməsini səhv 
addım kimi qiymətləndirmiş, Türkoloji qurultayın keçirilməsi ideyasını irəli 
sürmüşdür. 
149 
 
Atatürkün Sovet dövlətinə münasibətdə yeritdiyi siyasət tarixi reallığa 
əsaslanırdı. Onun Sovet İttifaqı tərkibində yaşayan türkdilli xalqların çağdaş və 
gələcək taleyinə aid siyasəti də, fikri də uzaqgörənliyi ilə seçilir. N.Nərimanov 
Mustafa Kamal Paşaya müraciətində iki xalq arasında münasibəti “qardaşlıq silahı 
ilə silahlanmaq” kimi dəyərləndirmiş, 1920-ci il aprel hadisələrindən sonra Bakıda 
həbs edilən türk zabit və əsgərlərini azad etmişdir. N.Nərimanov Azərbaycanın 
maraqlarını Mustafa Kamal Türkiyəsi ilə sıx əlaqədə görmüş, bu birgə maraqları 
sovet Rusiyası ilə əlaqələndirmiş, Rusiyanın Türkiyə siyasətinə müsbət istiqamət 
vermişdir. N.Nərimanov G.Çiçerini tənqid edərək yazırdı: “Erməni məsələsi 
türklər üçün ölüm-dirim məsələsidir”. N.Nərimanov Genuya konfransına gedərkən 
dəvət olunmayan türklərin “ədalətli tələblərini qızğın müdafiə etdi”. Rusiya 
Azərbaycanda saxlanılan ingilis və fransız əsirlərini Böyük Britaniyanın nəzarəti 
altında olan öz vətəndaşlarına dəyişmək istədikdə N.Nərimanov onların ancaq 
Malta adasında əsir saxlanılan türk ziyalı və siyasi xadiminə dəyişdirilməsini təkid 
etmiş və ona nail olmuşdur. Buna görə TBMM hökuməti ona təşəkkür etmişdir. 
Azərbaycanın istər birbaşa, istər də Rusiya ilə birlikdə Türkiyəyə maddi kömək 
göstərməsinə aid çoxlu faktlar vardır. N.Nərimanov Mustafa Kamal Paşaya 
ünvanladığı məktubunda yazmışdı: “Paşam, qardaş qardaşa borc verməz, əl tutar”. 
O, fəxrlə “Mustafa Kamal Paşanın Türkiyəsi bizim dostumuzdur” demiş, 
Türkiyənin milli azadlıq savaşında qələbələrini alqışlamış və əlindən gələn yardımı 
etmişdir. TBMM N.Nərimanova fəxri qılınc verməkdən ötrü Azərbaycana xüsusi 
heyət göndərmək haqqında qərar vermişdir. 
Mustafa Kamal Paşa TBMM rəisi sifətiylə 1920-ci ildə əlaqə qurduğu 
yabançı dövlət başkanlarından ilki N.Nərimanov olmuşdur. O, Ankarada 
Azərbaycanın rəsmi nümayəndəliyinin bayrağını qaldırmış, Nərimanovun 
siyasətini bəyənmiş və imkan dairəsində dəstəkləmiş, N.Nərimanovun əvvəl 
Cənubi Qafqaz federasiyasının, sonra isə SSRİ MİK-in sədri seçilməyini 
alqışlamış, Qars müqaviləsinin respublikalar tərəfindən və ittifaq orqanlarında 
ratifikasiyasını təmin etməsini rica etmiş, vəfat etdikdə dərin hüznlə şəxsən 
imzalanmış başsağlığı göndərmişdir. 
N.Nərimanov Türkiyə ilə dostluğun və qardaşlığın tərəfdarı olmuş, Rusiya 
hökumətinə Türkiyə ilə əlaqələrdə öz tövsiyələrini vermiş və bir çox hallarda 
onların gerçəkləşməsinə nail olmuş, milli azadlıq mübarizəsi aparan türk xalqına 
maddi yardım etmişdir. Türkiyə hökuməti bu sahədə fəaliyyətini bəyənərək ona 
təşəkkür etmişdir. 
N.Nərimanovun sovet dövlət quruculuğu proseslərinə fərqli baxışı var idi. 
Onun həyat məramı hər hansı bir partiyanın proqramından ibarət deyildi. 
N.Nərimanov Azərbaycanda baş verən inqilabi proseslərə digər bolşeviklərdən 
fərqli münasibət bəsləmiş, yerli xüsusiyyətləri nəzərə almağa çalışmışdır. 
Azərbaycan Kommunist Partiyasının tərkibində mövcud olan fikir ayrılığı əsasən 
ondan irəli gəlirdi ki, Bakı fəhlələri arasında “proletar beynəlmiləlçiliyi” şüarı nə 
150 
 
qədər hökm sürürdüsə də hər bir milli qrupun bir o qədər öz iddiaları var idi. Rus 
fəhlələri və partiya məmurları hesab edirdilər ki, Azərbaycanın istənilən səviyyədə 
müstəqilliyi nominal xarakter daşıdığından rus dili və rusların iradəsi 
Azərbaycanda hökm sürməlidir. Erməni fəhlələri və partiya məmurları belə hesab 
edirdilər ki, Azərbaycan əslində Azərbaycan türklərinin və müsəlmanların ölkəsi 
olmamalı, erməni amili Azərbaycanda, xüsusən də Bakıda getdikcə 
möhkəmlənməlidir. Bu iki milli qrupdan fərqli olaraq Azərbaycan fəhlələri və 
milliyyətcə azərbaycanlı olan partiya məmurları arasında fikir birliyi yox idi. 
Bunlardan bəziləri vəzifədə qalmaq naminə Moskvanın göstərişlərini yerinə yetirir, 
proletar beynəlmiləlçiliyi prinsipini milli maraqlardan üstün tutur, bolşevik-daşnak 
qüvvələrinin 1918-ci ilin martında törətdikləri soyqırımı unutmaq yolu ilə 
gedirdilər. Digərləri isə milli maraqları proletar həmrəyliyindən üstün tuturdular. 
N.Nərimanov mərkəzdən fərqli baxışlarını bolşeviklərin səhv siyasəti ilə izah 
edirdi, onun siyasi baxışlarında təkamül baş verərək onu “demokratik təkamül 
sosializmi” mövqeyinə, yəni Avropasayağı sosializm sisteminə gətirmişdir. 
N.Nərimanov sovet dövlət quruculuğu prosesinin Rusiyada olduğundan fərqli 
keçirilməsini tələb etmiş, Rusiyadan xeyli əvvəl sərbəst ticarət üsulları tətbiq 
edilmiş, kiçik sənaye müəssisələrinə toxunmağı, onların milliləşdirilməsini 
qadağan etmiş, alverləri üçün lazımi şərait yaradılması haqqında dekret imzalamış, 
bolşeviklərin müsadirə vaxtı törətdikləri haqsızlığa qarşı çıxış etmiş, əsassız həbs 
edilmiş şəxslərin azad edilməsinə nail olmuş, əfv komissiyalarına şəxsən rəhbərlik 
etmişdir. O, Azərbaycanın nemətlərinin ədalətsiz paylanmasına qarşı çıxış 
etmişdir. Azərbaycan kommunistlərinin qurultayında N.Nərimanov ona görə tənqid 
olunurdu ki, guya o, burjuaziya ilə mübarizədə liberallıq göstərir, sahibkarlara 
güzəştə gedir, burjuaziyanın tam ekspropriasiyasına etiraz edir, bir çox məsul 
vəzifələrə şüurlu fəhlələrin əvəzinə xırda burjua düşüncəli azərbaycanlı ziyalılarını 
irəli çəkir. Amma N.Nərimanov bu təzyiqlərin qarşısında tab gətirərək məqsədinə 
nail olmuş, hətta Stalin onun rəqiblərini N.Nərimanovla hesablaşmağa çağırmışdır. 
N.Nərimanovun bolşevik hərəkatından uzaq olduğu xəbər verilir. Onun özü də 
“Bolşeviklik nə? Bu rəzalət bizə yaramaz”, “Avropada biz istədiyimiz inqilab 
meydana gələrsə, bolşevik imperializması özü-özündən yox olacaq” deyərək 
bolşevizmə fərqli və tənqidi baxışını gizlətmirdi. “Nərimanov millətçidir. Hər 
halda nəzəriyyəsi kommunizmə müvafiq deyildir”. N.Nərimanov kommunistliyini 
“çox tez-tez unudur və özünün milli türk simasını açıq nümayiş etdirirdi”. 
Nərimanov “xalqların irq və adətləri müxtəlif olduğu kimi düşüncə və 
zehniyyətləri də bir-birindən ayrı” olduğunun kommunistlər tərəfindən nəzərə 
alınmasını tələb edir, “kommunizm ilə burjuaziyanı barışdırmaq” yolları ilə 
getməyi tövsiyə edirdi. 
N.Nərimanovun Azərbaycandakı və Türküstandakı sovet dövlət quruculuğu 
proseslərinə fərqli baxışı var idi. O, sovet dövləti tərkibində türk xalqlarının birliyi 
uğrunda səy göstərmiş, kommunist ideologiyası çərçivəsində fəaliyyət göstərən 
151 
 
milli təmayülçülüyün banilərindən və başçılarından biri olmuşdur. N.Nərimanov 
sinfi mübarizədənsə, milli həmrəyliyə, süni beynəlmiləlçilikdənsə millətlər 
arasında bərabərliyə və milli mədəniyyətin inkişafına tərəfdar olmuş, dinə dözümlü 
münasibət bəsləmiş, sinfi mövqedən daha çox milli maraqlara və milli özünüdərkə 
üstünlük vermiş, ictimai və siyasi fəaliyyətini mövcud şəraitə uyğun quraraq 
millətinin dirçəlməsinə və tərəqqisinə xidmət etmişdir. N.Nərimanov Azərbaycan 
xalqını, xüsusən ziyalıları bolşevik tufanından xilas etməyə çalışmışdır. 
N.Nərimanov sərt mövqe tutaraq Azərbaycanın muxtar qurum statusuna endirilib 
Rusiyanın tərkibinə daxil edilməsi cəhdlərinin qarşısını almışdır. Bakı şəhərinin və 
dövlət orqanlarının milli maraqlarımız əsasında qurulması uğrunda mübarizə 
N.Nərimanovun fəaliyyətində əsas yerlərdən birini tutmuşdur. Məhz bu baxımdan 
N.Nərimanovu istər sağlığında, istərsə də ölümündən sonra əsassız olaraq 
millətçilikdə təqsirləndirmişlər. 
N.Nərimanov milli təmayüllü kommunist ideologiyasını əsas tutaraq milli 
dövlətçilik baxışlarını formalaşdırmış, onları çəkinmədən öz çıxış və məqalələrində 
açıqlamış, fəaliyyətində reallaşdırmışdır. Onun baxışları bunlardan ibarət 
olmuşdur: Azərbaycan bütün əsaslarla müstəqil olmalı və SSRİ-yə müstəqil dövlət 
kimi daxil olmalıdır; orta burjua sinfinə maksimum güzəştlər etmək lazımdır; 
məsul vəzifələrdə çalışan dövlət məmurlarının əksəriyyəti milliyyətcə azərbaycanlı 
olmalıdır; Azərbaycan dili dövlət dili elan olunmalı və tam hüquqla fəaliyyət 
göstərməlidir; hərbi qulluq əhalinin imkanları əsasında keçirilməlidir, zabit 
korpusu milli kadrlardan ibarət olmalı və sinfi mənsubiyyətindən asılı olmayaraq 
formalaşdırılmalıdır; bütün partiya və dövlət siyasəti Azərbaycanın milli adət-
ənənələri ilə uzlaşdırılmalıdır; din məsələlərində ehtiyatlı olmalı və dindarlarla 
hörmətlə rəftar edilməlidir; Azərbaycan iqtisadi imkanlarına və milli sərvətlərinə 
tam və müstəqil şəkildə sərəncam verməli və bununla bərabər müttəfiq 
respublikaların inkişafına və Şərq xalqlarının milli azadlıq hərəkatına yardım 
etməlidir. 
N.Nərimanovun milli dövlətçilik baxışlarını Azərbaycanda həyata keçirmək 
uğrunda mübarizəsi geniş miqyaslılığı ilə fərqlənir. N.Nərimanov Azərbaycan 
xalqının milli-mədəni inkişafına, din problemlərinə, Azərbaycan dilinə dövlət 
statusu, milli ziyalılara və təhsilə önəm verilməsinə milli dövlətçiliyin tərkib 
hissəsi kimi baxmış, ona xüsusi diqqət yetirmiş, Azərbaycan adət-ənənələrinin 
qoruyucusu, elm, təhsil və mədəniyyətin inkişafına qayğı göstərən başlıca şəxs 
olmuşdur. N.Nərimanovun bu sahədəki fəaliyyəti Azərbaycan xalqının 
düşmənlərinin və bir sıra məhdud düşüncəli Azərbaycan bolşeviklərinin qəzəbinə 
tuş gəlmiş və onun əleyhinə geniş kampaniya başlamışlarsa da N.Nərimanov 
yolundan dönməmişdir. Bir çox hallarda N.Nərimanov siyasi meydanda tək 
qalmışdır, bu səbəbdən də onu Azərbaycandan uzaqlaşdırmaq mümkün olmuş və 
nəticədə sovet Azərbaycanında milli təmayülçülük hərəkatı zəifləmişdir. 
152 
 
N.Nərimanovun sosial düşüncəsinin mahiyyəti ondan ibarət idi ki, xalqı 
düşdüyü ağır iqtisadi vəziyyətdən çıxartmağa, insanlar arasında sosial bərabərliyi 
yaratmağa sosialist sistemini qurmaqla nail olmaq olar. O, ictimai və siyasi 
fəaliyyətinə yoxsulların, kasıbların, fəhlələrin və kəndlilərin güzəranını dərindən 
bilərək müəllimlik, jurnalistlik, teatr təbliğatı, dram və məktəb dərslikləri 
yazmaqla, həkimlik etməklə başlamışdır. N.Nərimanovun aydın mənəvi amalı 
olmuşdur: o, insanın və xalqların əsarətinin əleyhinə idi, onların tezliklə 
nadanlıqdan və köləlikdən azad olunması üçün yollar axtarırdı. 
N.Nərimanovun milli dövlətçilik düşüncəsinin mahiyyəti ondan ibarət idi 
ki, hər xalq öz ərazisində dövlət suverenliyini və milli maraqlarını qorumalı, 
xalqların bərabərliyini tanımalı, bütün xalqlara və dinlərə hörmətlə yanaşmalıdır. 
O, maarifçilik, ictimai, siyasi, inqilabi və dövlətçilik fəaliyyətində, ədəbi və 
publisistik yaradıcılığında dar millətçilik düşüncəsindən çox uzaq olaraq, xalqlar 
arasında dostluq və qardaşlıq ideyalarını tərənnüm etmiş, öz xalqının inkişafını 
dünya sivilizasiyasından bəhrələnməkdə, inqilabi fəaliyyətinin mənasını bütün 
xalqların azadlığında görmüşdür. Onun uzun illər boyu göstərdiyi fəaliyyəti buna 
əyani sübutdur. 
  
153 
 
İSTİFADƏ OLUNMUŞ ƏDƏBİYYAT SİYAHISI 
 
1. Azərbaycan dilində 
 
1. Əliyev H. Müstəqilliyimiz əbədidir. 1-ci kitab. Bakı, Azərnəşr, 1997; 8-
ci kitab. Bakı, 1998, s. 472. 
2. Anar. Dahi bəstəkarımız. Ü.Hacıbəyov ensiklopediyası. Bakı, 1996, 
s.303. 
3. Azərbaycan Sovet Ensiklopediyası. I c, Bakı, 1970; VII c, Bakı, 1983. 
4. Bayramov F. N.Nərimanov (1870—1970). Biblioqrafik göstərici. Bakı, 
Azərnəşr, 1972, s. 158. 
5. Bayramov Q. Nərimanovşünaslığa mühüm hədiyyə. "Yeni Azərbaycan". 
6. Bayramov Q. N.Nərimanov və Azərbaycanda sovet hakimiyyəti uğrunda 
mübarizə. Azərbaycan SSR EA-nın xəbərləri. Tarix, fəlsəfə və hüquq seriyası, 
1972. 
7. Baykara H. Azərbaycan istiqlal mübarizəsi tarixi. Bakı, Azərnəşr, 1992, 
s.276. 
8. Qaziyev M. N.Nərimanov. Bakı. Siyasi və elmi bilikləri yayan 
cəmiyyət. 1956, s.40. 
9. Qasımov M. Xarici dövlətlər və Azərbaycan (aprel işğalından SSRİ 
yaradılana qədərki dövrdə diplomatik-siyasi münasibətlər). Bakı, Qanun, 1998, 
s.360. 
10. Qasımov M. Azərbaycan-Türkiyə diplomatik-siyasi münasibətləri (aprel 
1920 - dekabr 1922). Bakı, Mütərcim, 1998, s.120. 
11. Qafqaz Azərbaycanı Respublikasının memorandumu. Bakı, 1998. 
12. Qəndilov S. 20-ci illərdə Sovet Azərbaycanında partiya həyatının bəzi 
məsələləri. Bakı, 1990. 
13. Qəhrəmanov B. Doktor Nərimanov. Bakı, Azərnəşr, 1990, s.56. 
14. Quliyev V. N.Nərimanov və Ə.Ağaoğlu. Tariximiz, taleyimiz. Bakı, 
Tural, 2002, s.422. 
15. Quliyev İ., Məmmədov Q. N.Nərimanov ömrünü yaşayan alim. "525-ci 
qəzet". 
16. Paşayev N. N.Nərimanov və Azərbaycan mədəniyyəti. Bakı, Azərnəşr, 
1986, s.176. 
17.  Qurbanov Ş. Nəriman Nərimanov. Ömrünün son illəri. Bakı, 
Azərbaycan, 2003, s.372.  
18.  Qurbanov Ş. N.Nərimanov dünyası. Bakı, 2001, s.86. 
19 Qurbanov Ş. Atatürk və Nərimanov. Bakı, 2003, s.50. 
20 Elçin. Nəriman Nərimanov: şəxsiyyəti və fəaliyyəti. Bakı, Azərnəşr, 
1997, s.28. 
21. Əhmədov T. N.Nərimanovun dramaturgiyası. Bakı, 1971, s.300. 
154 
 
22. Əhməd bəy Ağayevin N.Nərimanova məktubu. "Kommunist" qəzeti. 
23. Əhmədov T. Nəriman Nərimanov. Bakı, Yazıçı, 1982, s.300. 
24. Əhmədov X. Azərbaycanda sovetlərin yaradılması və 
möhkəmləndirilməsi (1920—1925-ci illər). Bakı, Azərbaycan SSR EA nəşriyyatı, 
1966, s.186. 
25. Əhmədov H. N.Nərimanovun pedaqoji fikirləri. Bakı, Maarif, 1979, s. 
112. 
26. Əhmədov H. N.Nərimanovun pedaqoji fikirləri. Bakı, 2000, s.140. 
27. Əhmədov H. N.Nərimanovun həyatı, fəaliyyəti, pedaqoji fıkirləri və 
tibbi baxışları. Bakı, 2004, s.282. 
28. Əhmədova F. N.Nərimanovun Azərbaycan İnqilab Komitəsinin sədri 
vəzifəsində fəaliyyəti. Dep. AEA İSTİİ. 
29. Əhmədova F. N.Nərimanovun siyasi baxışlarının formalaşması. Dep. 
AEA İSTİİ. 
30.  Əhmədova F. Bolşevizmin Şərq siyasətində N.Nərimanovun mövqeyi. 
"Ekologiya, fəlsəfə, mədəniyyət". 
31. Əhmədova F. Siyasi portret: Nəriman Nərimanov. "Elm" qəzeti. 
32. Əhmədova F. Kremlin diktəsi və Nəriman Nərimanovun bəyanatı. 
"Elm" qəzeti. 
33. Əhmədova F. N.Nərimanov şəxsiyyəti və müasir ictimai fikir. "Elm və 
həyat" j. 
34.  Əhmədova F. Bolşevizmin Şərq siyasətində N.Nərimanovun mövqeyi. 
"Ekologiya, fəlsəfə, mədəniyyət". 
35. Əhmədova F. N.Nərimanovun siyasi fəaliyyəti (1920—1922-ci illər). 
T.e.n. alimlik dərəcəsi almaq üçün təqdim olunmuş dissertasiyanın avtoreferatı. 
Bakı, 2000, s.29. 
36. Əhmədova F. N.Nərimanov. İdeal və gerçəklik. Bakı, Elm və həyat, 
1998, s.170. 
37. Zeynalabdin ibn Molla Nağı Səfərov. Cavab. "Yeni həqiqət" qəzeti. 
38. İbrahimli F. Azərbaycan kəndində sosial-siyasi proseslər (1920-1930). 
Bakı, Mütərcim, 2001, s.167. 
39. İsgəndərov A. 1918-ci il mart qırğınının tarixşünaslığı. Bakı, Mütərcim, 
1997, s.184. 
40. İbrahimov Z. Azərbaycan zəhmətkeşlərinin 1917—1918-ci illərdə 
sosialist inqilabının qələbəsi uğrunda mübarizəsi. Bakı, Azərnəşr, 1957, s.585. 
41. İbrahimov M. Böyük inqilabçı yazıçı N.Nərimanov. Əsərləri, Bakı, 
Azərnəşr, 1956, s.622. 
42. İsmayılov E., Həsənov C, Qafarov T. Azərbaycan tarixi. Bakı, 1998, 
s.353 
43. Köçərli T. Qarabağ. Bakı, Elm, 2002, s.465. 
155 
 
44. Köçərli F. Nəriman Nərimanov. Bakı, Azərbaycan SSR EA nəşriyyatı 
1965, s.340. 
45. Köçərli F. N.Nərimanov yeni təfəkkür işığında. Azərbaycan EA-nın 
xəbərləri. Tarix, hüquq, fəlsəfə seriyası. 
46. Kərimov İ. N.Nərimanov və teatr. Bakı, Elm, 1983, s.101. 
47. Məmmədli Q. N.Nərimanov. Həyat salnaməsi. Bakı, Yazıçı, 1987, 
s.359. 
48. Məmmədli Q. Cavid ömrü boyu. Bakı, Yazıçı, 1982. 
49. Məmmədov V. Nəriman Nərimanov. Bakı, Uşaqgəncnəşr, 1957, s.131. 
50. Məmmədov M. Nərimanov və ana dili. Bakı, Elm, 1971, s.81. 
51. Məmmədov X. Azərbaycan milli hərəkatı (1875-1918-ci illər). Bakı, 
Sabah, 1996, s. 175. 
52. Minasazov Q. Doktor N.Narimanov. "Baku" qəzeti. 
53. Mir Cəlal. Görkəmli yazıçı-realist. "Ədəbi Azərbaycan". 
54. Musayev İ.M. Azərbaycanın Naxçıvan və Zəngəzur bölgələrində siyasi 
vəziyyət və xarici ölkələrin siyasəti 1917-1921-ci illərdə. Bakı, Bakı Universiteti, 
1996, s.329. 
55. Osmanova R. Azərbaycan rəhbərliyində ixtilaflar və daxili siyasi 
çəkişmələr (1920—1925-ci illər). T.e.n. alimlik dərəcəsi almaq üçün təqdim 
olunmuş dissertasiyanın avtoreferatı. Bakı, 2003, s.26. 
56. Rəhimov K. Məqalələr... məktublar. Bakı, Təhsil, 1998, s. 105-111, 194. 
57. Rəsulzadə M.Ə. Əsrimizin Səyavuşu. Bakı, Gənclik, 1991, s.111. 
58. Rəsulzadə M.Ə. Stalinlə ixtilal xatirələri. Bakı, Elm, 1991, s.84. 
59. Rəfiyev B. Aysberqin sualtı hissəsi. Bakı, Azərnəşr, 1995, s.56. 
60. Səttarov M. N.Nərimanov və din. Bakı, "İrşad", 1995, s.62. 
61. Svyatoçovski T. Rusiya və Azərbaycan: bölgə keçid dövründə. Bakı, 
2000. 
62. Topçubaşov Ə.M. Azərbaycanın təşəkkülü. İstanbul, 1918. Azərbaycan 
Elmlər Akademiyasının xəbərləri. Tarix, fəlsəfə və hüquq seriyası. 
63. Xəlilov T. Böyük məhəbbət. "Şəkinin səsi" qəzeti. 
64. Xoyski F. Həyat və fəaliyyəti. Sənəd və materiallar. Bakı, Azərbaycan, 
1998, s.151. 
65. Hacıyeva A. N.Nərimanovun din haqqında nəzəri, fəlsəfi düşüncələri. 
AME, Bakı, 1998, s. 167. 
66. Həsənov H. Xalqa ürək yandıranın taleyinə biganə qalmaq olmaz. Ön 
söz. Qurbanov Ş. N.Nərimanov. Ömrünün son illəri. Bakı, Azərbaycan, 2003. 
67. Həsənov H. N.Nərimanovun Türkiyə və Rusiya siyasətinə baxışları. 
"Tarix və onun problemləri" jurnalı. Bakı, 2003, № 3. 
68. Həsənov H. Sovet hakimiyyəti və milli təmayülçülük. "Dədə Qorqud" j. 
Bakı, 2003. 
156 
 
69. Həsənov H. N.Nərimanovun Azərbaycandakı inqilabi proseslərə fərqli 
baxışı. MEA Azərbaycan tarixi muzeyi. Toplu. Bakı, 2003. 
70. Həsənov H. N.Nərimanov: milli-mədəni inkişaf və İslam dini 
problemləri. "Elmi araşdırmalar" jurnalı. Bakı, 2003. 
71. Həsənov C. Azərbaycan beynəlxalq münasibətlər sistemində (1918-
1920). Bakı, Azərbaycan Dövlət nəşriyyatı, 1993, s.362. 
72. Həsənov C. "Ağ ləkə"lərin qara kölgəsi. Bakı, Gənclik, 1991, s.200. 
73. Xəndan C. N.Nərimanovun ədəbi fəaliyyəti. "Azərbaycan", 1956, № 5. 
74. Şarif. Ya. (Paris) Həştərxandan məktub. "Musulmanskaya qazeta". 
75. Cabbarlı C. Qiymətli bir təşəbbüs. "Azərbaycan xəbərləri". 
76. Şahgəldiyev H. Görkəmli partiya və dövlət xadimi. "Təbliğatçı" jurnalı. 
 
2. Türk dilində 
 
77. Karabekir K. İstiqlal Harbimizde Enver Paşa ve İttihat Terakki erkani. 
İstanbul, 1967. 
78. Məmmədzadə M.B. Azərbaycanda vəziyyət. "Yeni Qafqaziya" j. 
İstanbul, 1924. 
79. Rza Nur. Moskva-Sakarya xatirələri. İstanbul, Boğaziçi yayınları, 1991, 
s.357. 
80. Doğan Avçıoğlu. Milli Kurtuluş tarixi. 1838-den 1995-e. 3-cü kitap. 
Tein Yayınları. İstanbul, 2002, s. 907-1296. 
81. Aralov S. Sovyet diplomatının Türkiye hatiraları. Basın ve yayınçılık 
A.Ş., 1997, s.285. 
82. Bozdağ İsmet. Atatürkün Avrasya devleti. Ankara, Tekin Yayınevi, 
1999, s.181. 
83. İmanov Vüqar. A.M.Topçibaşi. İstanbul, Boğaziçi Üniv. Yayınevi, 
2003, s.291. 
84. Kakınc Halit. Destani Kuramçi Sultanqaliyev. İstanbul, Bulut yayınları, 
2004, s.439. 
85. Kakınc Halit. Sultanqaliyev və Milli Kommunizm. İstanbul, Bulut 
yayınları, 2004, s.335. 
86. Saray Mehmet. Atatürkün Sovet politikası. İstanbul, 1987. 
87. Saray Mehmet. Yeni Türk Cumhuriyetleri tarihi. Ankara, Türk Tarih 
Kurumu basımevi, 1999, s.439. 
88. Şimşir N., Bilal Haz. Atatürk və yabançı devlet başkanları. IV c, Ankara 
Tarih Kurumu basımevi, 2001, s.608. 
89. Yüksel İ. Azerbaycanda fikir hayatı ve basın. Acar Yayınları, s.174. 
90. Bülent Gokay. A Clash of Empries: Turkiye betveen Russian 
Bolshevizm and British Imperializm (1918-1923). London-New-York, Taurus 
Academic Studies, 1997. (Türk müəllifinin ingilis dilində nəşri). 
157 
 
3. Rus dilində 
 
91. Алиев Г.А. Доклад на торжественном собрании, посвященном 100-
летию со дня рождения Н.Нариманова; Речь на открытии памятника 
Н.Нариманову. В кн. Нариман Нариманов (материалы юбилейных торжеств, 
посвященных 100-летию со дня рождения). Баку, 1974; Речь на 
открытии памятника Н.Нариманову в г. Ульяновске. См.: Памятник 
Н.Нариманову на родине В.И.Ленина. Баку, 1978. 
92. Азизбекова П. Об одном неопубликованном письме Н.Нариманова 
В.И.Ленину. "Доклады АН Азербайджанской ССР". 
93. Агасиев В.А. Одесские страницы. Баку, Азгосиздат, 1981, с.88. 
94. Аманжолова Д.А. Казахский автономизм и Россия, М. ЦИРМ, 1994. 
95. Антонов-Овсеенко А. И.В.Сталин и его время. "Вопросы истории" 
ж. 
96. Аскеров-Кенгерлинский А.М. Трагедия Азербайджана. "Хазар" ж. 
97. Ахмедов А. Азербайджанские тюрки в револоюции 1905 года, 
Баку, АМЕ, 2002, с.340. 
98. Ахмедов Т. Н.Нариманов. Баку, 1988, с.277. 
99. Багиров М.Д. Из истории большевистской организации Баку и 
Азербайджана, Москва, Политиздат, 1948, с.244. 
100. Багиров Ю.А. Из истории советско-турецких отношений (1920-
1922). Баку, Издательство АН Азербайджанской ССР, 1965, с. 144. 
101. Балаев А. Азербайджанское национальное движение: от 
"Мусавата" до народного фронта. Баку, Элм, 1992, с. 103. 
102. Вейль В. История украинского вопроса. Таллин, 1937. 
103. Гаджибеков Уз. О воспитательном значении оперы и драмы. 
"Каспий". 
104. Гасанов Б.К. Политические движения и партии на Северном 
Кавказе в 1917-1920 гг. Идеология, практика, исторические судьбы и уроки. 
Автореф. дисс. д.и.н. М., 1997. 
105. Гасанов Г.А. Комитет Бакинских мусульманских организаций. 
"Tarix və onun problemləri" jurnalı. Bakı, 2003, №2. 
106. Геворкова М.П. Государственная деятельность Н.Нариманова 
(1917-1975 гг.). Автореф. дис. к.и.н. Баку, 1987, с.23. 
107. Гулиев Дж.Б. К истории образования второй республики 
Азербайджана. Баку, Элм, 1997, с. 164. 
108. Гулиев Дж. Нариман Нариманов — выдающийся партийный и 
государственный деятель. Труды азербайджанского филиала ИМЛ при ЦК 
КПСС. 
109. Гулиев М. О роли Н.Нариманова в просвещении Азербайджана. 
"Бакинский рабочий" г. 
158 
 
110. Гусейнов И.А. Историческое значение большевистского лозунга 
"Независимый Советский Азербайджан". "Ученые записки АГУ". 
111. Дарабади П. Военные проблемы политической истории 
Азербайджана начала XX века. Баку, Элм, 1991, с. 203. 
112. Дубинский-Мухадзе И. Нариман Нариманов, М. Молодая 
гвардия, 1978,с.239. 
113. Думова Н.Г. Кадетская контрреволюция и ее разгром (октябрь 
1917-1920). М., Наука, 1982. 
114. История дипломатии. Т. III, М. ОГИЗ, Госполитиздат, 1945, с.883. 
115. Казиев М.А. Нариман Нариманов. Баку, Азернешр, 1970, с. 187. 
116. Какишев Турсунбек. Сакен Сейфуллин, М. Молодая гвардия, 
1981. 
117. Караев А.Г. Из недавнего прошлого. Материалы истории 
Коммунистической Партии Азербайджана. Баку, "Бакинский рабочий", 1926, 
с. 135. 
118. Колосов Е.Е. Сибирь при Колчаке. Пг. 1923. 
119. Красовский С.А. Жизнь в авиации. М: Воениздат, 1968. 
120. Кулешов С. Неучтенный великий народ. "Родина" ж. 
121. Ласло Белади, Тамаш Краус. Сталин. Перевод с венгерского 
Леонидов В.Л. и Мусатова Д.В. М., Госполитиздат, 1989. 
122. Ленин В.И. ПСС. Госполитиздат, Т. 5, 41, 42, 45, 48, 52. 
123. Мехтиева Н. Астраханский период революционной деятельности 
Н.Нариманова. "Агитатор" ж. 
124. Мусабеков Г. Октябрьская революция и основные достижения 
Советской власти в Азербайджане (К 10-летию Октября). Баку, "Азгиз", 
1927, с.68. 
125. Мусаева Т.А. Революция и народное образование в 
Азербайджане. Баку, Элм, 1980, с.286. 
126. Мустафа К. Путь новой Турции, Москва, т. II, 1932, с.416; т.III, 
1934, с.459. 
127. Нариман Нариманов (материалы юбилейных торжеств, 
посвященных 100-летию со дня рождения). Баку, Азгосиздат, 1974, с.75. 
128. Насиров Т. Борьба за власть в Азербайджане, Баку, 1993. 
129. Павлович М. (М.Вельтман). Революционный Восток. Ч. I, М., 
1927, с.332. 
130. Памятник Нариману Нариманову на родине Ленина. Баку, 
Азгосиздат, 1978, с.35. 
131. Ратгаузер Я. Революция и гражданская война в Баку. Баку, ЦК и 
БК АКП(б), 1927, с.221. 
132. Рафили М. Видный революционер и писатель Н.Нариманов. Баку, 
Азернешр, 1956, с.30. 
159 
 
133. Рыскулов Т. Собр. соч. в 3-х томах, Алматы, Казакстан, 1997. 
134. Социалистическое наступление и активизация буржуазных 
националистов (еще о султан-галиевщине). "Правда" г. 
135. Сталин И.В. Сочинение, т.4, 1947; т. 12, 1949; т. 13, 1951. М., 
Госполитиздат. 
136. Токаржевский Е.А. Очерки истории Советского Азербайджана в 
период перехода на мирную работу по восстановлению народного хозяйства 
(1921-1925). Баку, Издательство АН Азербайджанской ССР, 
1956, с.210. 
137. Фатуллаев Э. Нариман Нариманов, Баку, Ганун, 1996, с.47. 
138. Хуршудьян Л. Истина, единственный критерий исторической 
науки, Ереван, Ереванский Университет, 1989 (№339). 
139. Шаумян С. Статьи и речи. 1917-1918. Баку, "Институт истории 
классовой борьбы в Азербайджане", 1929, с. 308. 
140. Шаумян С. Избранные произведения. Т.2. М., Госполитиздат, 
1978, с.462. 
141. Шаумян Сур. Бакинская коммуна. Баку, "Истопарт. Отдел ЦК и 
БК АКП(б)" 1927, с. 118. 
142. Энциклопедический словарь русского библиографического 
института "Гранат". Т.II. М., 1925. 
143. Alshtadt А. The Azerbaijani Turks: Power and identity under Russian 
Rule. Stanford, 1992. 
 
4. Nəşr olunmuş sənədli mənbələr və arxiv materialları 
 
144. XVII съезд Всесоюзной Коммунистической партии 
(большевиков), М., 1935. 
145. Азербайджанская Демократическая Республика (1918-1920). 
Законодательные акты (сборник документов).  Баку,  Азербайджан, 1998, 
с.423. 
146. Азербайджанская Демократическая Республика. 1918-1920. 
Внешняя политика (документы и материалы). Баку, Азербайджан, 1998, 
с.630. 
147. Азербайджанская Демократическая Республика. Документы и 
материалы. 1918-1920 гг. Баку, Элм, 1998. с.615. 
148. Azərbaycan SSR-də ali təhsil. "Azərbaycan arxivi" jurnalı. 1-2 (16-
17), Bakı, 1978, s. 256. 
149. Azərbaycan-Türkiyə münasibətləri: 1920-1922. Sənədlər və 
materiallar. Bakı, Azərbaycan Atatürk Mərkəzi, 2002, s.324. 
150. Dağlıq Qarabağ: Tarix, faktlar, hadisələr. Bakı, Elm, 1989, s. 117. 
160 
 
151. Архив  внешней  политики  СССР. Документы внешней  
политики. Т.II.М. 1958,с.803. 
152. Борьба за победу Советской власти в Азербайджане 1918-1920. 
Баку, Издательство АН Азербайджанской ССР, 1967, с.569. 
153. Внешняя политика СССР (1917-1920). Т.I. М., 1959. 
154. Всероссийское учредительное собрание. Л., Госиздат, 1930, с.217. 
155. Годовой отчет НКИД к VIII съезду Советов РСФСР 1919-1920. 
М., 1921. 
156. Декреты Азревкома (1920-1921). Сборник документов. Баку, 
Азернешр, 1988, с.520. 
157. Документы внешней политики СССР. T.I, M., Госполитиздат, 
1958, с.771. 
158. Документы внешней политики СССР. Т.2, М., Госполитиздат, 
1957, с.803. 
159. Документы внешней политики СССР. Т.3, М., Госполитиздат, 
1960, с.836. 
160. Интернациональная помощь XI Армии в борьбе за победу 
советской власти в Азербайджане. Баку, Азернешр, 1989, с. 195. 
161. К истории образования Нагорно-Карабахской автономной 
области Азербайджанской ССР. 1918-1925. Документы и материалы. Баку, 
Азернешр, 1989, с. 334. 
162. Отчетный доклад Наркоминдeла Азерб. ССР М.Д.Гусейнова на 
Всеазербайджанском съезде Советов, май 1921 г. Стенографический отчет 
Баку, Издательство АзЦИК, 1922, с. 150. 
163. Первый съезд народов Востока 1-7 сентября 1920 г. Баку, 1920, 
с.232. 
164. Политика советской власти по национальному вопросу за три 
года (1917—1920). Народный комиссариат по делам национальностей 
РСФСР. М., Госиздат, 1920, с. 186. 
165. Протоколы ВНСТ (Великое Национальное Собрание Турции), 14 
сессия от 11 мая 1920 (№71, s.25). 
166. Топчибашев А.А. Дипломатические беседы в Стамбуле (1918-
1919). Баку, Издательсво "Эргюн", 1994, с. 159. 
 
5. Arxiv sənədləri 
 
Azərbaycan Respublikası Dövlət Tarix arxivi 
 
167. f.46, siy.3.q.543. 
168. f.389, siy.6.q.189. 
 
161 
 
Azərbaycan Respublikası Dövlət Arxivi 
 
169. f .6, bağlama 28, siy.1, iş 68. 
170. f. 6, siy.l, iş 134. 
171. f. 27, siy.l, iş 387. 
172. f.28, siy.l, iş 27. 
173. f.28, siy.l, iş 42. 
174. f.28, siy.l, iş 53. 
175. f.28, siy.l, iş 55. 
176. f.28, siy.l, iş 70. 
177. f.28, siy.l, iş 77. 
178. f.28, siy.l,iş 79. 
179. f.28, siy.l, iş 102. 
180. f.28, siy.l, iş 104. 
181. f.28, siy.l, iş 129. 
182. f.28, siy.l, iş 168. 
183. f.28, siy.l, iş 171. 
184. f.28, siy.l, iş 226. 
185. f.28, siy.281, iş 68. 
186. f.28, siy.l, iş 226. 
187. f.28, siy.l, iş 573. 
188. f.28s (məxfi), siy.ls (məxfi), iş 77 
189. f.28c, siy.ls, iş 570. 
190. f.51,siy.2, iş 4. 
191. f.57, siy.l, iş 9. 
192. f.57, siy.l, iş 23. 
193. f.57, siy.l, iş 144. 
194. f.57, siy.l, iş 151. 
195. f.57, siy.l, iş 159. 
196. f.57, siy.l, iş 232. 
197. f.57, siy.l, iş 259. 
198. f.57, siy.l, iş 260. 
199. f.100, siy.2, iş 7. 
200. f.379, siy.3, iş 156. 
201. f.379, siy.7, iş 499. 
202. f.389, siy.l, iş 1. 
203. f.389, siy.l, iş 79. 
204. f.410s, siy.1s, iş 15. 
205. f.411, siy.l, iş 12. 
206. f.411. siy.l, iş 45. 
207. f.411, siy.l, iş 60. 
 
  
162 
 
208. f.410, siy.l, iş 12. 
209. f.411, siy.l, iş 460. 
210. f.411, siy.4, iş 6. 
211. f.411, siy.4, iş 8. 
212. f.411, siy.4, iş 30. 
213. f.411, siy.4, iş 218. 
214. f.894, siy.10, iş 31. 
215. f.894, siy.10, iş 66. 
216. f.970, siy.l, iş 1. 
217. f.970, siy.l, iş 4. 
218. f.970, siy.l, iş 142. 
219. f.1061, siy.l, iş 95. 
220. f.1439, siy.3, iş2a. 
221. f. 1610, siy.1s, iş 358. 
 
Azərbaycan Respublikası Siyasi Partiyalar və İctimai Hərəkatlar Dövlət arxivi 
 
222. f.1, siy.l, iş 8. 
223. f.l, siy.l, iş 14. 
224. f.1, siy.l, iş 23. 
225. f.l, siy.2, iş 25. 
226. f.l, siy.2, iş 18. 
227. f.1, siy.4, iş 256. 
228. f.l, siy.4, iş 257. 
229. f.l, siy.4, iş 258. 
230. f.l, siy.4, iş 259.  
231. f.l, siy.4, iş 260. 
232. f.1, siy.42, iş 276. 
233. f.l, siy.74, iş 20. 
234. f.l, siy.74, iş 42. 
235. f.l, siy.221, iş 78. 
236. f.l, siy.291, iş 78. 
237. f.64, siy.2, iş 1. 
238. f.276, siy.9, iş 15. 
239. f.1, siy.2, iş 25. 
240. f.l, siy.74, iş 132. 
241. f.456, siy.7, iş 7. 
242. f.456, siy.7, iş 96. 
243. f.609, siy.l, iş 53. 
244. f.609, siy.1, iş 71. 
245. f.609, siy.l, iş 80. 
 
163 
 
246. f.609, siy.l, iş 81. 
247. f.609, siy.l, iş 88. 
248. f.609, siy.l, iş 90. 
249. f.609, siy.l, iş 91. 
250. f.609, siy.l, iş 92. 
251. f.609, siy.l, iş 94. 
252. f.609, siy.l, iş 26. 
253. f.609, siy.l, iş 133. 
254. f.609, siy.l, iş 134. 
255. f.12, siy.l, iş 152. 
 
Azərbaycan Respublikası Dövlət Ədəbiyyat və İncəsənət Arxivi 
 
257. f.84, siy.2, iş 197. 
258. f.255, siy.6, iş 109. 
259. f.255, siy.7, iş 16. 
260. f.517, siy.l, iş 28. 
 
Müxtəlif arxiv sənədləri 
 
261. Сведения об ответственных и первых секретарях ЦК КП 
Азербайджана. Сост. 16.11.2000 ведущим сотрудником АРСПИЩДА 
Филимоновой Э.М. 
262. В Политбюро ЦК РКП. К докладам гг. Гусейнова и Ахундова по 
азербайджанскому вопросу сделанным на заседании Политбюро. 17.11.21. 
Архив 6 сектора Общего отдела ЦК КПСС. Заверено 2 сентября 
1957г.// ARSPİHDA-da saxlanılır. 
263. Əliyeva L. Şəxsi arxivi. "İttiham işi №163". Ə.Əhmədov tərəfindən 
tərtib olunmuş sənədlər. 
264. Ахмедов А. Изменения в политических взглядах Наримана 
Нариманова, незадолго перед его смертью. Сообщение в АзГПУ от 1927 г. 22 
декабря. ARSPİHDA, f.12, siy.l, iş 152. 
265. Ахмедов А. Материалы национального движения в 
Азербайджане. ARSPİHDA, f.12, siy.l, iş 152. 
266. Ахмедов А. Национальное движение в Азербайджане. Формы 
проявления тюркского национализма. Национальные группировки и партии. 
Идеология движения. Методы борьбы и агитация. ARSPİHDA, f.12, 
siy.l,iş 152. 
267. Ахмедов А. Попытка к воссоздание нелегальной тюркской 
коммунистической партии "Гуммет". ARSPİHDA, f.12, siy.l, iş 152. 
164 
 
268. Ахмедов А. Попытки основания Азербайджанской 
Социалистической Партии. ARSPİHDA, f.12, siy.l, iş 152. 
269. Ахмедов А. Предполагаемый состав уклонистского правительства 
и уклонистского партийного аппарата. Материалы национального движения 
в Азербайджане. ARSPİHDA, f. 12, siy.l, iş 152. 
270. Ахмедов А. Положение в Азербайджане в 1918-1920 годах и 
образование Азербайджанской Коммунистической Партии. ARSPİHDA, f 12, 
siy.l, iş 152. 
 
AMEA-nın Əlyazmalar İnstitutu. 
 
271. Şəxsi arxivlər inv. №202-1811-8. Mandat №2493.  
272. f.27, q.1-15. 
 
Azərbaycan tarixi muzeyinin elmi arxivi. 
 
261. İnventar №604. 
 
6. Böyük Britaniya Arxiv sənədləri 
(Foreign Office Archives. The Emergence of The 
Transcaucasian Republic, The Evolution of The Azeri State) 
 
274. "Qafqazda siyasi və iqtisadi vəziyyət haqqında memorandum. 1918-ci 
ilin yayı. İntelligence bureau, department of information. Secret. Memorandum 
on the political and economic situation in thc Caucasus/ 1918 summer. 
F.O.A. 
275. "Azərbaycana diqqət yetirin" məlumatı. 31 oktyabr 1918-ci il. Note on 
Azerbaijan N.b. - this paper was written before the armistice with Turkey 
had been signed. General staff, war office, 31st october, 1918 Foreign Office 
Archives. 
276. "Azərbaycanda vəziyyət" məlumatı. Fevral 1919-cu il. G.f. Milne, ghq 
Constantinople to the chief of the imperial general staff february 6th 1919. 
Situation in Azerbaijan. (signed) g.f. Milne, general, coramanding-in-chief, 
British Salonika force. G,h.q. Constantinople, february 6, 1919 F.O.A. 
277. Secret Paraphrase. From: G.N.G. Constantinople. То: war office. 
despatched: 14.00 17.11.19. received: 20.00 30.11.19. 1.7621 november 17th. 
F.O.A. 
278. Böyük Britaniya hərbi missiyasının fevral 1919-cu il məlumatından. 
G.f. Milne, ghq Constantinople to the chief of the imperial general staff february 
6th, 1919. Situation in Azerbaijan. (signed) g.f. Milne, general, commanding-
165 
 
inchief, British Salonika force. G,h.q. Constantinople, february 6, 
1919 F.O.A. 
279. Qorton R.İ.Q. Briqada generalı, 8 dekabr 1918-ci il tarixli məlumat. 
Notes on the situation in Azerbaijan. Dec. 8th 1918.(signed)r.i.g. Gorton brig. 
General F.O.A. 
280. Lyukenin Q. Tiflis şəhərindən göndərdiyi məlumat. 29 aprel 1920. 
Russia. Decypher; mr. Luke (Tiflis) april 29 th, 1920. (via basra.). D. 1.00 p.m. 
April 29th. 1920. R.$. 45 p.m. 30 th.. No.223.Foreign Office Archives. 
281. Polkovnik Rxeinin ser Eir Krou üçün Tiflisdən Memorandumu. 25 
noyabr. 1919. Communicated by American delegation, november 25th 1919. 
November 24th 1919. Memorandum for sir Eyre Crowe Foreign Office Archives. 
282. Uordrop, Q. Tiflis, October 2nd 1919 No. 25 Tiflis. [Azərbaycana 
səfər. 27.09. - 02.10.1919] Foreign Office Archives. 
283. Şutlevort. Briqada generalı. Azərbaycandakı şəraitin 
qiymətləndirilməsi. 26.8.1919. G.h.q. General staff "intelligence". Constantinople. 
No. 2631/18 "i" appreciation of the situation in Azerbaijan. 26-8-19. (by brig-gen. 
Shuttleworth). F.O.A. 
 
7. Nəriman Nərimanovun əsərləri 
 
284. Nərimanov N. Məqalələr və nitqlər. I cild, Bakı, Azərnəşr, 1971, s. 
265. 
285. Нариманов H. Избранные произведения. Т.I. Баку, Азернешр, 
1988, c.376. 
286. Нариманов Н. Избранные произведения. Т.2. Баку, Азернешр, 
1989, с.766. 
287. Нариманов Н. Избранные статьи, речи и письма. Баку, Язычы, 
1987, с. 103. 
288. Nərimanov N. Seçilmiş əsərləri. Bakı, Azərbaycan Milli 
Ensiklopediyası, 2001, s.467. 
289. Nərimanov N. Kitabi-hümmətül-rical-cibal. II cild, Bakı, 1905. 
Məqalələr və nitqlər. I cild, Bakı, 1971. 
290. Нариманов  Н.  Важный  вопрос,  где  быть Горийской  
семинарии. Избранные произведения. Т.I. Баку, 1988. 
291. Нариманов Н. Взгляд на захват Кавказа. Февраль, 1919. 
Избранные произведения. Т.2. Баку, 1989. 
292. Нариманов Н. Из обращения Народного комиссариата 
иностранных дел РСФСР к рабочим и крестьянам Азербайджана, Дагестана и 
Грузии. 4 октября 1919. Избранные произведения. Т.2. Баку, 1989. 
293. Нариманов Н. Воззвание к рабочим и крестьянам Турции. 1919. 
Избранные произведения. Т.2. Баку, 1989. 
166 
 
294. Нариманов Н. Записка в Центральный Комитет РКП (б). 1919. 
Избранные произведения. Т. 2, Баку, 1989. 
295. Нариманов Н. О съезде учителей. Избранные произведения. Т. I. 
Баку, 1988. 
296. Нариманов Н. Из речи Н.Нариманова в мечети г. Шуши. Отчет о 
поездке председателя Азревкома Н.Нариманова по Азербайджанской ССР. 30 
сентября — 14 октября 1920. Избранные произведения. Т.2. Баку, 1989. 
297. Нариманов Н. Из речи на собрании коммунистов и ответственных 
работников-мусульман г. Астрахани. 28 декабря 1918. Избранные произ-
ведения. Т.I. Баку, 1988. 
298. Нариманов Н. Из рукописи перевода конспекта реферата, 
прочитанного в 1905 году и изъятого при обыске; из очерков о съезде 
учителей. Избранные произведения. Т. I, Баку, 1988. 
299. Нариманов Н. Краткий обзор номеров газеты "Голос бедноты" на 
азербайджанском языке. Позднее 23 августа 1919г. Избранные произведения. 
Т.2, Баку, 1989. 
300. Нариманов Н. Ленин и Восток. "Новый Восток" ж. 
301. Nərimanov N. Məqalə. "Azərbaycan füqərası" qəzeti. 
302. Nərimanov N. Türküstandakı siyasətimiz. N.Nərimanov. Məqalələr və 
nitqlər. I с. Azərbaycan Dövlət nəşriyyatı. 
303. Нариманов Н. Опять война. 8 апреля 1918. Избранные 
произведения. Т.2. Баку, 1989. 
304. Нариманов Н. Остров Наргин или остров смерти. 8 мая 1918. 
Избранные произведения. Т.2. Баку, 1989. 
305. Нариманов Н. Ответ некоторым товарищам. "Бакинский рабочий" 
г. 
306. Нариманов Н. Письмо главе мусаватского правительства 
республики Н.Усуббекову. 16 июля 1919. Избранные произведения. Т.2. 
Баку, 1989. 
307. Нариманов Н. Приветственная речь на встрече афганского посла, 
прибывшего в Москву. 10 октября 1919. Избр. произведения. Т.2. Баку, 
1989. 
308. Нариманов Н. Речь на собрании мулл и учителей татарских школ 
г. Астрахани. 20 декабря 1918. Избранные произведения. Т. I. Баку, 1988. 
309. Нариманов Н. Телеграмма из Астрахани в Баку по поводу 
кончины М.А.Сабира. Избранные произведения. Т.I. Баку, 1988. 
310. Нариманов Н. Воззвание к рабочим и крестьянам Турции. 1919. 
Избранные произведения. Т.2. Баку, 1989. 
311. Нариманов Н. С каким лозунгом мы идем на Кавказ. 1919. 
Избранные произведения. Т.2. Баку, 1989. 
312. Nərimanov N. Baxçasaray imtahan meydanı. "Bəsirət" qəzeti. 
167 
 
313. Nərimanov N. Bu gün. Məqalələr və nitqlər. I с. Bakı, Azərnəşr, 1971. 
314. Nərimanov N. Leninə məktub. Seçilmiş əsərləri. Bakı, AME, 2001. 
315. Nərimanov N. Oğlum Nəcəfə. Seçilmiş əsərləri. Bakı, AME, 2001. 
316. Nərimanov N. Ucqarlarda inqilabımızın tarixinə dair. SƏ, Bakı, АМE, 
2001. 
317. Nərimanov N. Məktublar və Qarabağ məsələsinə dair sənədlər. Bakı, 
2002. Nərimanovun arxivlərdə saxlanılan bəzi sənədləri. 
318. Нариманов Н. Письмо Ленину. ARSPİHDA, f.609, siy.l, iş. 34. 
319. Нариманов Н. Телеграмма В.Ленину. ARSPİHDA, f.609, siy.l, iş. 
32. 
320. Нариманов  Н.   И  др.  Телеграмма  в  ЦК  РКП(б)   1920//10  
июля. ARSPİHDA, f.609, siy.l, iş. 187. 
321. Нариманов  Н. Переписка с Г.Чичериным от 16 августа 1923. 
ARSPİHDA, f.609, siy.l, iş. 32. 
322. Особое мнение Нариманова Н. о Закавказской федерации. 1922, 
декабрь. ARSPİHDA, f.609, siy.l, iş. 106. 
323. Нариманов Н. Письмо В.И.Ленину. Февраль 1921 г. Marksizm-
Leninizm İnstitutunun Mərkəzi Partiya arxivi, f.2, siy. 1, saxlanma vahidi 24503. 
324. Нариманов Н. ЦК РКП(б) Письмо Сталину. ARSPİHDA, f.609, 
siy.l, iş.71. 
325. Нариманов Н. ЦК РКП(б) Письмо Сталину. ARSPİHDA, f.609, 
siy.l, iş.90. 
326. Переписка Н.Нариманова с Чичериным. 1920 г. 16 август и 2 
октября. ARSPİHDA, f.609, siy.l, iş. 195. 
327. Нариманов Н. Письмо В. Ленину. ARDA, f. 411, siy.4, iş 30. 
328. Нариманов Н. Письмо Г.Мусабекову. МЕА Əİ, f.18, s.v. 19. 
329. Архивная запись из выступления тов. Нариманова на 5-м 
заседании Пленума ЦК КП(б) Азербайджана. 23.VIII.1921 г. ARSPİHDA, 
f.609, siy.l, iş 21. 
 
8. Dövrü mətbuat 
 
330. "Azərbaycan" qəzeti. 
331. "Azərbaycan füqərası" qəzeti. 
332. "Azərbaycan xəbərləri" qəzeti. 
333. "Açıq söz" qəzeti. 
334. "Бакинец" qəzeti. 
335. "Бакинский рабочий" qəzeti. 
336. "Баку" qəzeti. 
337. "Bəsirət" qəzeti. 
338. "Burhani tərəqqi" qəzeti. 
168 
 
339. "Закавказское обозрение" qəzeti. 
340. "Zəhmət" qəzeti. 
341. "İqbal" qəzeti. 
342. "İqdam" qəzeti. 
343. "İrşad" qəzeti. 
344. "İstikbal" qəzeti. 
345. "Yeni iqbal" qəzeti. 
346. "Yeni irşad" qəzeti. 
347. "Yeni yol" qəzeti. 
348. "Yeni həqiqət" qəzeti. 
349. "Каспий" qəzeti. 
350. "Kommunist" qəzeti. 
351. "Нефтяное хозяйство Азербайджана" ж. 
352. "Odlar yurdu" qəzeti. 
353. "Sədayi-həqq" qəzeti. 
354. "Sovqat" qəzeti. 
355. "Tanıtım" qəzeti. 
356. "Tərəqqi" qəzeti. 
357. "Tərcüman" qəzeti. 
358. "Füqəra füyüzatı". 
359. "Xalq qəzeti". 
360. "Həyat" qəzeti. 
361. "Hümmət" qəzeti. 
362. "Ali Pedaqoji institutun salnaməsi" jurnalı. 
363. "Известия Советов рабочих и солдатских депутатов Бакинского 
района". 
364. "Известия" газета - орган ЦК КП(б) Азербайджана ежемесячный 
журнал. 
365. "Вышка". 
366. "Gənclik". 
367. "Azadlıq" . 
368. "Aydınlıq". 
369. "Millət". 
370. "Həyat". 
371. "Yeni Azərbaycan". 
372. "Respublika". 
373. "Возрождение". 
 
Müxtəlif yerlərdə çıxan qəzet və jurnallar 
 
374. "Hakimiyyeti-Milliye" qəzeti. 
169 
 
375. "Edil" qəzeti. 
376. "İqbal" qəzeti. 
377. "İrani-nov" qəzeti. 
378. "Yeni fikir" qəzeti. 
379. "Tiflis" qəzeti. 
380. "Həblülmətin" qəzeti, Kəlküttə, farsca. 
381. "Астраханский вестник" qəzeti. 
382. "Возрождение". 
383. "Газахыстанская правда" qəzeti. 
384. "Заря Востока" qəzeti. 
385. "Сибирская речь" qəzeti. 
386. "Знамя" jurnalı. 
387. "Искусство трудящихся" jurnalı. 
388. "Правительственный вестник" jurnalı. 
389. "Известия ЦК КПСС" jurnalı. 
 
9. İnternet materialları 
 
390. Армянский вестник. 1999, №1-2. К вопросу о "кавказском доме" и 
пантюркистских устремлениях. Грант Аветисян. Директор Института 
истории АН Армении ЦГИА РА, ф. 200, оп. 1, д. 411, л. 6-7. Http://hayastan 
ru./Armvest/Jurnal03/jurnal03 .html. 
391. Тормыш газета, 1917. См. Путеводитель по фондам Центрального 
государственного архива историко-политической документации Республики 
Татарстан. Газеты на татарском языке (арабская графика) за 1917-1924 гг. 
хранящиеся в ЦГА ИПД РТ. Http://www.rusarchives.ru/guide/cgaipdrt/P3 .shtml. 
392. Тормыш газета, Уфа, 1918. См. Путеводитель по фондам 
Центрального государственного архива историко-политической 
документации Республики Татарстан. Газеты на татарском языке (арабская 
графика) за 1917-1924 гг. хранящиеся в ЦГА ИПД РТ. Http://www.rusarchives. 
ru/guide/ cgaipdrt/3-shtml.  
393. Benningsen A. Lemercier-Quelquejav Ch. Sultan Galiev, le pere de la 
revolution tiers-mondiste. Р.: Fayard, 1986, rr. 152-154,307: См: Россия и 
современный мир. Выпуск 3(20), 1998. http://www.inion.ru/product /russia 
zvetkov.htm. 
394. Армения-Турция, Карабах-Азербайджан. Http.//www.arax.ru/ 
sovietic.html. 
395. Архив ЦК КП(б) Грузии, протокол Пленума ЦК КП(б) Грузии 
№13,15 сент. 1922 г. IV. К истории борьбы с национал-уклонизмом в рядах 
коммунист, партии/большевиков Грузии (1913-1924 гг.) http://kohet.narod.ru/ 
beria4.htm. 
170 
 
396. Асьма Шараф. Воспоминания об отце Ризаэтдине Фахретдинове 
(1859-1936). По материалам научно-биографического сборника 
Р.Фахретдинова. Составители: Р.Марданов, Р.Миннуллин, С.Рахимов. 
Издательство "Рухият", Казань, 1999. Http.//www. kcn.ru/school/gymn2 
/fehredin.htm. 
397. Дело Мдивани-Окуджавы. (1922-1937). http://www.1917. 
com/Marxism /Trotsky/VO/VO-No-56-57. 
398. Заатов И.А.Музей И.Гаспралы в Бахчисарае, http://turkolog. 
narod.ru/info/crt-2. 
399. З.В.Тоган о басмаческом движении. Sitatlar A.Toğanın "Xatirələr" 
əsərinin rus dilinə tərcüməsinə əsasən gəririlir. M. 1997. Http://dk.ufanet.ru/ 
nomads/kuchumov01.htm. 
400. Каримов И. Солнце дружбы нашей светит из глубин тысячелетий. 
http://www,press-service.uz/rus/knigi/9tom/3tom 8. 
401. Рудинсин М. Сурат ал-алам ал-ислами фи Уруба мулзу-л-усур ал 
вуста хатта-л-йаун//Ат-Талиа, Каир, 1970, №2. Образ мусульманского мира 
в Европе с эпохи средневековья до наших дней. См: Сагадеев А.В. 
Мирсаит Султан-Галиев-революционер и мыслитель. Россия и современный 
мир. Выпуск 3(20), 1998. http://www.inion.ru/product/russia/zvetkov.htm. 
402. Шафиев Абдулла. С клеймом мусаватист. Мемуары солдата 
мусаватской армии Абдуллы Шафиева. Опубликованы в журнале "Наше 
время", №3 за 1999 г.. №1 за 2000 г. Мемуары перевел и предоставил в 
редакцию журнала "Наше время" к.и.н. Идрис Алиев. http//www.az/ 
nashe-vremya/5/Musavat.htm. 
403. Сагадеев А.В. М.Султангалиев — революционер и мыслитель. 
Россия современный мир. Вып.3(20), 1998.  http://www.inion.ru /product/ 
russia/zvetkov.htm. 
404. Тагиров И. Кемул Солтангалиев?//Казан утлары, Казан, 1989, №4. 
с. 163-173. Татар, яз. http://www.inion.ru/product/russia/zvetkov.htm. 
405. Тоган А.В. "Воспоминания". http://dk.ufanet.ru./ nomads/kuchumov. 
htm. 
406. Формы национального движения в современных государствах, 
СПб. 1910, с. 599. "Киргизы". А. Букейханов. Http://kazref.narod./ru/lib/ 
hst/bukeyhan.htm. 
407. Хабутдинов А. Ю. Семинар "Реформы государственного 
устройства и перспективы федерализма в России". 29 ноября 2000 г. 
Http://federalmcart.ksu.ru/conference/.seminar5/hahutdinov.htm. 
408. Хусаинов Г. "А.З.Валиди Тоган". Хасан Паксоj профессор 
Техасского техн. Ун. Лаббок шящ. Техас штат, АБШ. 
Http://vatandash.ufanet.ru/1000/137.htm. 
171 
 
409. ЦГА Республики Узбекистан. Ф. 36, оп. 1, д. 1, л. 17; д. 74. л. 85. 
См. Аманжолова Дина. Этносы и вопрос о государственном устройстве 
России в годы гражданской войны. Нttр://аrchive.1september.ru/his/. 
2000/no41.htm/. 
410. Четвертое совещание ЦК РКП С ответственными работниками 
национальных республик и областей. 8-12 июня 1923 г. Стенографический 
отчет. М. 1923. http://www-magister.msk.ru/library/stalin/5-35.htm. 
 
10. Xatirələr 
 
411. Абушаев Хаким, (Белоканский район с. Шамбул.) Воспоминания 
о Н.Нариманове. "Агитатор" jurnalı.  
412. Агамалыоглы С. Воспоминания о Н.Нариманове. "Заря Востока" 
qəzeti.  
413. Буниат-заде Д. Воспоминания о Н.Нариманове. Бакинский 
рабочий" qəzeti. 
414. Гусейнов М.Д. Воспоминания о Н.Наримановe. "Заря Востока" 
qəzeti. 
415. Джабиев Г. Воспоминания о Н.Нариманове. "Бакинский рабочий" 
qəzeti. 
416. Караев А. Г. Воспоминания о Н.Нариманове. "Бакинский 
рабочий" qəzeti. 
417. Марданов М. Воспоминания о Н.Нариманове. "Бакинский 
рабочий" qəzeti. 
418. Məlumatı Abdulla Şaiqin oğlu MEA-nın akademiki Kamal Talıbzadə 
vermişdir. 
419. Məlumatı M.Ə.Mirqasımovun oğlu, əməkdar incəsənət xadimi, 
kinorejissor Oqtay Mirqasımov vermişdir. 
420. Məlumatı Salman Mümtazın nəvəsi Urxun Qalabəyli vermişdir. 
421. Məlumatı Şəfiqə xanımın nəvəsi MEA-nın müxbir üzvü Ayaz Adil 
oğlu Əfəndiyev vermişdir. 
422. Микоян А.И. Воспоминания. ARSPİHDA, f.456, siy.5, iş 7. 
423. Məmmədquluzadə H. Mirzə Cəlil haqqında xatirələrim. Bakı, Gənclik, 
1981. 
424. Нариманова И. Воспоминания о Наримане Нариманове. 
22.05.1981. N.Nərimanovun ev-muzeyinin əlyazmalar arxivi. 
425. Ordubadi M.S. Nərimançılıq. Xatirələr. "Azərbaycan" qəzeti. 
426. Rəsulzadə M.Ə. Stalinlə ixtilal xatirələri. Bakı, Elm, 1991. 
427. Смирнов И.Н. Встреча с Нариман  Наримановым.  Воспоминания. 
ARSPİHDA, f.609, siy.l, iş 180. 
172 
 
428. Тагизаде А. Воспоминания о Наримане Нариманове. "Бакинский 
рабочий" qəzeti.  
429. Hüseynzadə Ə. N.Nərimanov haqqında xatirələr. ARDƏİA şəxsi fond. 
430. Hüseynova K. N.Nərimanovla bağlı xatirələr. N.Nərimanovun ev-
muzeyinin əlyazmalar arxivi. 2003. 
431. Şərif Ə. Xatirələr. ARƏİDA şəxsi fond. 
432. Şıxlinski Ə. Mənim xatirələrim. Bakı, 1944. 
 
11. Türkiyə Cümhuriyyəti Başbakanlıq Cümhuriyyət arxivinin 
kataloqlarında Zəngəzur bölgəsinə aid sənədlər 
 
433. 28/3/1919, Dosya: 277-240, Fon kodu: 930..1.0.0,Yer No: 2.28.. 1. 
Transkafkasya'daki İngiliz Ordusu Komutanı ile Ermenistan Dışişleri Bakanı'nın 
Karabağ, Zangezur ve Nahçıvan bölgelerindeki durum hakkında görüşmeleri. 
434. 9/7/1919, Dosya: 277-240, Fon Kodu 930. .1.0.0, YerNo: 2.2S..4. 
Ermenistan Hükümetinin Zangezur'a 700 asker ve çok miktarda mühimmatlasevk 
ettiğine dair Dışişleri Bakanı Caferov'un, Britanya Ordu Komutanına gönderdiği 
mektup. 
435. 7/1 0/1919, Dosya: 277-240, Fon kodu: 930.. 1.0.0, YerNo: 2.28..5. 
Andronik'in çetelerince Zangezur'da 110 köyün yok edildiği ve göçmenlerin çok 
zor durumda olduklarına dair Ahrar Parti Üyesi Mustafa Bek Alibekov'un 
Azerbaycan Parlamentosuna gönderdiği telgraf. 
436. 30/10/1919, Dosya: 277-240,Fon kodu: 930. .1.0.0, YerNo: 2. 28.. 6. 
Britanya temsilcisiyle yapılan görüşmede Ermenilerin Zangezur'a saldıracaklarının 
öğrenildiği ve bu konuda tedbirler alınması gerektiğine dair F. Vekilov'un, 
Dışişleri Bakam'na gönderdiği rapor. 
437. 28/11/1919, Dosya: 277-240, Fon kodu: 930.. 1.0.0, Yer No: 2.28..8. 
Zangezur eyaletine bağlı, Ogupir, Davidan, Atkız, Sabadan, Apişu, Kuşuciler 
köylerinin Ermenilerce dağıtıldığına dair Vali Mahmudbekov'un Azerbaycan 
Hükümet başkanına telgrafı. 
438. 3/12/1919, Dosya: 277-240, Fon kodu: 930.. 1.0.0, Yer No: 2.2 8.. 9. 
Zangezur'da kanlı olayların tekrar başladığı, 900 kişinin katledilip, 400 kadın ve 
çocuğun sokulduğu mescidin dinamitle patladıldığına dair K. Behçet'in, 
M.S.Ahundzade'ye gönderdiği telgraf. 
439. 17/10/1919, Dosya: 277-258, Fon kodu: 930.. 1.0.0, YerNo: 2.31..15. 
M. Tekinski'nin, Nahçıvan, Şerur, Vedibasar, Zangezur eyaletleri ile Ermenistan'ın 
genel durumu hakkında Azerbaycan Dışişleri Bakanı Caferov'a sunduğu rapor. 
440. 31/12/1919, Dosya: 277-258, Fon kodu: 930..1.0.0, YerNo: 2.31..25. 
Zangezur bölgesindeki olaylarla ilgili Müttefik Devletler Yüksek Komiserine 
bilgi verildiğine dair Azerbaycan'ın Gürcistan'daki temsilcilerGrubu Başkanının 
Dışişleri Bakanına gönderdiği telgraf. 
173 
 
441. 5/1/1920, Dosya: 277-258, Fon kodu: 930.. 1.0.0, Yer No: 2.31..26. 
Zangezur Müslümanlarının Akulis'e saldırmak istedikleri ancak yöneticilerin 
durumu engellemesiyle herhangi bir saldırı olmadığına dair Azerbaycan 
temsilcisinin Ermenistan Dışişleri Bakanına telgrafı. 
442. 30/4/1920, Dosya: 28-199, Fon kodu: 930..1.0.0, Yer No: 3.43.. 1. 
Azerbaycan Hükümeti'nin, Ermenistan Hükümeti'ne Zangezur ve Karabağ'dan 
ordularını çekmeleri ve katliama son vermelerini bildiren "Komünist Gazetesi"nde 
yayınlanan notası. 
443. 6/1/1919, Dosya: 894-465, Fon kodu: 930..1.0.0, Yer No: 3.48..5. 
Zangezur-Görüs' ta İngilizlerin bulunmasına rağmen Ermenilerin Müslüman 
köylerini yakıp yıktıklarına dair Zangezur Eyaleti yöneticisinin, Bakü'ye 
gönderdiği telgraf. 
444. 10/1/1919, Dosya: 849-465, Fon kodu: 930..1.0.0, Yer No: 3.48..T. 
İngiliz Binbaşı Gibbon'un bölgede olmasına rağmen, Zangezur'a bağlı 30 köyün 
General Andronik'in çetelerince dağıtılıp yakıldığına dair Zangezur Eyalet 
yöneticisinin telgrafı. 
445. 29/1/1919, Dosya: 894-465, Fon kodu: 930..1.0.0, Yer No: 3.48..8. 
Ermenilerin Zangezur köylerindeki mezalim ve ablukası sürerken İngiliz 
misyonunun yol açma işiyle uğraştığına dair Zangezur eyaleti yöneticisinin 
telgrafı. 
446. 4/2/1919, Dosya: 894-465, Fon kodu: 930..1.0.0, Yer No: 3.4S..9. 
Kazırkurdalı köylerinin Ermeniler tarafından köylerinden çıkartıldığına dair 
Zangezur Eyaleti yöneticisinin Gence Valiliği'ne gönderdiği telgraf. 
447. 7/8/1919, Dosya: 894-465, Fon kodu: 930..1.0.0, Yer No: 3.48.. 15. 
Zangezur Eyaleti Hanbulak otlağı sakinlerinin ve Kogçinsk bölgesi göçmenlerinin 
içinde bulundukları zor duruma dair Azerbaycan Parlamento üyesinin İçişleri 
Bakanı'na yazdığı rapor.  
448. 448.3/9/1919, Dosya: 894-465, Fon kodu: 930..1.0.0,Yer No: 3.48..17. 
Barış görüşmelerine geçilmesine rağmen, Ermenilerin Zangezur'da yağma ve 
katliama devam ettiklerine dair Zangezur Eyaleti Müfettişinin Azerbaycan 
Bayındırılık Bakanı'na gönderdiği mektup.  
449. 1/12/1919, Dosya: 894-465, Fon kodu: 930.. 1.0.0, Yer No: 3.48..21. 
Zangezur Eyaleti Ohçi bölgesinin 20 köyünün ermenilerce yakılıp yıkıldığı ve 
insanların katledildiğine dair Zangezur Genel Valisi'nin Azerbaycan Haberleşme 
Dairesi'ne telgrafı. 
450. 0/0/1920, Dosya: 894-4119, Fon kodu: 930..1.0.0, Yer No: 3.49.. 1. 
Zangezur civarında Ermenilerce yapılan yağma ve katliamlar. 
451. 27/12/1919, Dosya: 894-721, Fon kodu: 930..1.0.0, Yer No: 3.50..1. 
Zangezur halkının Ermenilerden korunması için Baku polisinin görevlendirilmesi 
hakkında Savunma Komitesi'nin, İçişleri Bakanlığı'na yazdığı telgraf. 
174 
 
452. 21/1/1920, Dosya: 894-721, Fon kodu: 930..1.0.0, Yer No: 3.50..4. 
Zangezur'un Ermenilerin eline geçebileceğine dair Polis Müfettişi 
Mirzacemalov'un Azerbaycan İçişleri Bakanlığı'na gönderdiği telgraf. 
453. 20/1/1920, Dosya: 894-721, Fon kodu: 930..1.0.0, Yer No: 3.50..7. 
Gerekli yardımın gecikmesi sebebiyle, Zangezur Ermenilerinin Karabağ 
Ermenileriyle birleşerek güçlendiklerine dair Şuşa Genel Vali Vekili'nin, 
Azerbaycan İçişleri ve Savunma Bakanı'na telgrafı. 
454. 20/1/1920, Dosya: 894-721 Fon kodu: 930. 1.0.0 Yer No: 3.50..8. 
Ermenilerin 26 Müslüman köyünü yok ettiği ve Zangezur'a saldıracaklarının 
tahmin edildiğine dair Şuşa Genel Vali Vekili'nin, Azerbaycan İçişleri Bakanı'na 
gönderdiği telgraf. 
455. 22/1/1920, Dosya: 894-721, Fon kodu: 930.. 1.0.0, Yer No:3.50..10. 
Zangezur'daki ermenilerin cephane ve askerle desteklenmesi dolayısıyla bölgeye 
acil yardım gönderilmesine dair Şuşa Genel Vali Vekili'nin, Azerbaycan 
İçişleri Bakanı'na telgrafı. 
456. 4/2/1920, Dosya: 894-721 Fon kodu: 930..1.0.0 Yer No: 3.50..12. 
Zangezur'a gönderilmek üzere halk arasında silahlı bir grup oluşturulmasına dair 
Azerbaycan Savunma Bakanı'nın, Şuşa Genel Valisi'ne gönderdiği telgraf. 
457. 11/2/1920, Dosya: 894-722 Fon kodu: 930..1.0.0 Yer No: 3.51..1. 
Ararat Hükümeti'nin Zangezur'a saldırmak için yaptığı hazırlıklar ve Karabağ 
Ermenilerini Azerbaycan'a karşı kışkırtma çabalarına dair Bölge Genel Vali 
Vekili H.Sultanov'un İçisleri Bakanı'na telgrafı. 
458. 27/3/1920, Dosya: 894-729a Fon kodu: 930.. 1.0.0 Yer No: 3.52..2. 
Cebrail ve Zangezur eyaletleri savunma gruplarının başarılı bir şekilde Ermenileri 
karşı koyduklarına dair Karabağ Genel Vali Yardımcısı Mahmudbekov'un 
Azerbaycan İçişleri Bakanı'na yazdığı rapor.  
459. 28/3/1920, Dosya: 894-729a Fon kodu: 930..1.0.0 Yer No: 3.52..4. 
Cephane yokluğunun Zangezur'da durumu zorlaştırdığı ve acil destek gerektiğine 
dair Karabağ Genel Vali Yardımcısı İ.Mahmudbekov'un Azerbaycan İçişleri 
Bakanı'na gönderdiği rapor. 
460. 30/3/1920, Dosya: 894-729a Fon kodu: 930..1 .0.0 Yer No: 3.52..5. 
Mart 1920'de Zangezur cephesinde karşılıklı devam eden çatışmalara dair Karabağ 
Genel Vali Yardımcısı İ.Mahmudbekov'un Azerbaycan İçişleri Bakanı'na 
gönderdiği rapor.  
461. 1/4/1920, Dosya: 894-729a Fon kodu:930..1.0.0 Yer No:3.52..6. 
Zangezur ile Karabağ Ermenilerinin birleşmesinin Karabağ için büyük tehlike 
oluşturduğu ve bölgeye ordu gerektiğine dair Karabağ Genel Vali Yardımcısı'nın 
Azerbaycan İçişleri Bakanlığı'na gönderdiği mektup.  
462. 15/8/1918, Dosya: 897-111 Fon kodu: 930..1.0.0 Yer No: 4.55..1. 
Andronik'in çetelerinin Zangezur Eyaletinin bir kısmı ile Şuşa'ya giden yolu ele 
175 
 
geçirmeleri üzerine Azerbaycan'ın Gürcistan'daki temsilcisinin, Ermenistan 
temsilcisine verdiği nota.  
463. 4/12/1919, Dosya: 897-1112, Fon kodu: 930..1.0.0, Yer No:4.57..2. 
Silahlı Ermeni çetelerinin Zangezur'un 26 Müslüman köyündeki saldırı ve 
katliamları hakkında Nahçıvan Genel Valisi'nin, Barış Konferansı Başkanı Albay 
Delly'ye gönderdiği mektup.  
464. 14/12/1919, Dosya: 897-1112 Fon kodu: 930..1.0.0 Yer No: 4.57.3. 23 
Kasım tarihli anlaşma şartları gereğince Azerbaycan'ın Zangezur'dan askerlerini 
çektiği, ancak Ermenilerin bu bölgede katliama devam ettiğine dair Hükümet 
Başkanı'nın, ülke temsilcilerine gönderdiği telgraf. 
465. 6/1/1920, Dosya: 897-1112 Fon kodu: 930..1.0.0 Yer No: 4.57.4. 
Zangezur'daki Ermeni mezalimini soruşturmak üzere komisyon kurulması. 
466. 23/1/1920, Dosya: 897-1112 Fon kodu: 930..1.0.0 Yer No: 4.57..5. 
Ermeni ordusunun Zangezur'un tamamını yağmalayarak yakıp yıktığı ve Cebrail 
Eyaleti'ne yöneleceğine dair Parlemento üyesi C.Sultanov'un Azerbaycan 
Parlementosu'na gönderdiği telgraf. 
467. 0/0/1920, Dosya: 897-1112 Fon kodu: 930..1.0.0 Yer No: 4.57..6. 
Ermenilerin Zangezurda yagmalayıb yaktıkları köylerin listesi. 
468. 11/12/1919, Dosya: 970-195 Fon kodu: 930..1.0.0 Yer No: 4.69.A. 
Azerbaycan'ın Zangezur'daki olaylarla ilgili iddialarının Ermenistan'a bildirdiği bu 
iddiaların doğrulanması durumunda Ermenistan'ın geleceğine büyük darbe 
vurulacağına dair Albay Gaskel'in, Caferov'a telgrafı. 
469. 6/1/1920, Dosya: 970-1113 Fon kodu: 930..1 .0.0 Yer No: 4.70.. 1. 
Zangzur'un bazı Ermeni köylerinde çobanlık yapan Müslümanların hunharca 
öldürüldüklerine dair Ordubad Bölgesi Genel Valisi Tairov'un, Nahçıvan 
Yönetimine yazdığı rapor. 
470. 17/1/1920, Dosya: 970-1113 Fon kodu: 930.. 1.0.0 Yer No: 4.70..2. 
Ermeni silahlı çetelerinin Zangezur'da 40 Müslüman köyü yakıp yıkmaları üzerine 
Azerbaycan Dışişleri Bakanı F.H.Hoyski'nin, Müttefik Devletler Yüksek 
Komiseri'ne gönderdiği nota. 
471. 21/1/1920, Dosya: 970-1113 Fon kodu: 930..1.0.0 Yer No: 4.70..3. 
Zangezur Eyaleti köylerinin 19 Ocaktan itibaren Ermeni ordularınca dağıtıldığına 
dair bölge Müslümanları temsilcilerinin Azerbaycan İçişleri Bakanı'na 
gönderdikleri telgraf. 
472. 21/1/1920, Dosya: 970-1113 Fon kodu; 930..1.0.0 Yer No: 4.70..4.19 
Ocaktan beri Ermeni askerlerin Zangezur köylerine saldırılarının protesto edilmesi 
ve durumun O.Wordrop, Gaskel ve Gürcistan'a bildirilmesine dair Ussubbekov'un, 
Azerbaycan Dışişleri Bakanı'na telgrafi. 
473. 22/1/1920, Dosya: 970-1113, Fon kodu: 930.. 1.0.0, Yer No: 4.70..5. 
23 Kasım tarihli anlaşmaya uymayan Ermenilerin Zangezur'da 40 Müslüman 
176 
 
köyünü yakıp yıkmalarından dolayı Azerbaycan Dışişleri Bakanı'nın, Ermenistan 
Dışişleri Bakanı'na gönderdiği protesto notası. 
474. 23/1/1920, Dosya: 970-1113, Fon kodu: 930..1.0.0, Yer No: 4.70..6. 
Ermenilerin Zangezur Eyaleti'nde yaptıkları katliam ve köyleri yakıp yıkmaları 
hakkında Azerbaycan Parlamentosu'na çekilen telgraf. 
475. 26/2/1920, Dosya: 970-1113, Fon kodu: 930..1.0.0 Yer No: 4.70..9. 
Azerbaycan Ordusunun bölge halkım tamamen yok olmaktan korumak amacıyla 
Zangezur'a gönderildiğine dair Dışişleri Bakanı Caferov'un, Ermenistan 
Dışişleri Bakanı'na gönderdiği telgraf. 
476. 13/2/1920, Dosya: 970-1113, Fon kodu: 930..1.0.0 Yer No: 4.70..10. 
31 Aralık 1919 ile 5 Şubat 1920 tarihleri arasında Ermenilerin Zangezur'da 
yaptıkları olaylarla ilgili Azerbaycan İçişleri Bakanlığı'nın, Dışişleri Bakanlığı'na 
yazısı. 
477. 27/1/1920, Dosya: 970-1113 Fon kodu: 930..1.0.0 Yer No:4.70..12. 
Silahlı Ermenilerin Zangezur'da köyleri dağıttığı ve bölge halkının emniyetini 
sağlamak için tedbirler alınması gerektiğine dair Zangezur Müslümanları 
temsilcisinin Azerbaycan Dışişleri Bakanı'na telgrafı. 
478. 16/11/1919, Dosya: 970-1144, Fon kodu: 930..1.0.0 Yer No: 4.73.3. 
Zangezur'daki kanlı olayların sona erdirilmesi konusunda Transkafkasya'daki 
Britanya Yüksek Komiseri'nin, Azerbaycan Hükümet Başkanı'na gönderdiği 
telgraf. 
479. 16/1 1/1919, Dosya: 970-1144, Fon kodu: 930..1.0.0 Yer No: 4.73..4. 
Zangezurdaki kanlı eylemleri sona erdirmek ve anlaşma yapmak üzere her iki ülke 
hükümet Başkanlarının Tiflis'te bir araya gelmelerine dair Albay Rey'in telgrafı. 
480. 17/1 1/1919, Dosya: 970-1144, Fon kodu: 930..1.0.0 Yer No: 4.73..5. 
Zangezurdaki olayları sona erdirmek için Azerbaycan Hükümeti'nin aldığı 
tedbirler konusunda Ussubbekov'un Müttefik Devletler Yüksek Komiseri'ne çektiği 
telgraf. 
481. 9/10/1919, Dosya: 970-1161, Fon kodu: 930.. 1.0.0 Yer No: 4.75.. 
l.Zangezur Ermenilerinin Eylül 1919 tarihinde saldırdıkları köyler ve katlettikleri 
şahıslar hakkında Zangezur, Şuşa, Cevanşir ve Cebrail eyaletleri Genel Vali 
Vekili'nin, Azerbaycan İçişleri Bakanı'na yazısı. 
482. 0/0/1919, Dosya: 970-1161, Fon kodu:930..1.0.0, Yer No:4.75..2. 
Ermenilerin Cavanşir, Şuşa, Cebrail, Zangezur ve Gence'deki müslümanlara 
saldırıları hakkında Soruşturma Kurulu üyesi Mihaylov'un raporu. 
483. 25/1/1920, Dosya: 2898-16, Fon kodu: 930..1.0.0, Yer No: 6.123..5. 
19-25 Ocak 1920 tarihleri arasında Ermeniler tarafından yağmalanıp yakılan 
Zangezur Eyaleti'ne ait Müslüman köylerin listesi. 
  
177 
 
 
MÜNDƏRİCAT 
 
İXTİSARLARIN SİYAHISI ............................................................................................................ 3 
GİRİŞ ............................................................................................................................................ 4 
I  F Ə S İ L. SOVET HAKİMİYYƏTİ VƏ MİLLİ TƏMAYÜLÇÜLÜK ........................ 15 
1.1. Sovet hakimiyyətinin ilk illərində milli məsələ ................................................................. 15 
1.2. N.Nərimanov və SSRİ-də türk xalqları arasında milli təmayülçülük hərəkatı ................ 20 
II F Ə S İ L. N.NƏRİMANOVUN İCTİMAİ VƏ SİYASİ FƏALİYYƏTİ (1920-ci İLİN 
APRELİNƏ QƏDƏR) .............................................................................................................. 45 
2.1. N.Nərimanovun ictimai və siyasi fəaliyyətinin bəzi aspektləri ........................................ 45 
2.2. N.Nərimanovun milli təmayülçü kommunist ideologiyasının kökləri ............................. 55 
2.3. Sovetləşmə ərəfəsində Azərbaycanda yaranmış vəziyyətin ümumi mənzərəsi ............... 70 
III FƏSİL. N.NƏRİMANOVUN AZƏRBAYCANDA MİLLİ DÖVLƏTÇİLİK 
BAXIŞLARINI HƏYATA KEÇİRMƏK UĞRUNDA MÜBARİZƏSİ (1920-ci il aprel – 
1925-ci il mart)........................................................................................................................... 76 
3.1. N.Nərimanovun milli-mədəni inkişaf və din məsələlərinə münasibəti ............................ 76 
3.2. Azərbaycanın ərazi bütövlüyü uğrunda mübarizə və N.Nərimanovun fəaliyyəti ........... 92 
3.3. N.Nərimanovun sovet Rusiyası hakimiyyətinin iddialarına qarşı siyasi xətti ............... 112 
3.4. N.Nərimanovun Türkiyə siyasəti və türkçülük mövqeyi ................................................ 121 
3.5. N.Nərimanovun sovet dövlət quruculuğu proseslərinə fərqli baxışı .............................. 128 
NƏTİCƏ .................................................................................................................................... 139 
İSTİFADƏ OLUNMUŞ ƏDƏBİYYAT SİYAHISI............................................................... 153 
 
 
 
 
 
 
 
 
 
 
 
 
 
 
 
 
 
 
 
178 
 
 
 
 
 
 
 
 
 
 
 
Həsən Əziz oğlu Həsənov 
 
 
 
Nəriman Nərimanovun milli dövlətçilik baxışları və fəaliyyəti 
 
 
 
 
 
 
 
 
Yığılmağa verilib 10.03.2005. Çapa imzalanıb 12.05.2005. 
Format 60x84 1/16. Ofset kağızı. Ofset çap üsulu. 
Qarnitur Times Roman (AzLat). Həcmi 15,5 f.ç.v. 
Tiraj 2000 nüsxə. Sifariş 2120. 
 
 
 
“Əbilov, Zeynalov və oğulları” 
Nəşriyyat-Poliqrafiya Evinin mətbəəsi. 
Bakı ş., M.İbrahimov 43, tel.: 497-36-23 
 
 
 
