HOMERİN POEMALARI 
VƏ 
«KİTABİ-DƏDƏ QORQUD»
1
Şifahi söhbətlərdə  və  bir  sıra  yazılarda  Homerin  «Odisseya» 
əsərindəki  Təpəgözlə  «Kitabi-Dədə  Qorqud»dakı   Təpəgöz  arasında  bir 
yaxınlıq olduğu söylənilir. Əsərləri diqqətlə nəzərdən keçirmədikdə bu cür 
söhbətlərin  təsadüfi  oxşarlığa  əsaslandığı,  əfsanəvi  olduğu və təpəgözlər 
arasında heç bir əlaqə olmadığı düşünülür. Necə ola bilər? Homerin əsərləri 
3300 il əvvəlin hadisələrini əhatə edir, bizim «Dədə Qorqud»un isə «uzağı» 
1500  yaşı var. Odur ki müqayisə ağla batmır.
«Dədə Qorqud»a bələdik. Hadisələri bilirik. Homeri isə ya oxumuruq, 
ya da  alayarımçıq oxuyub macəralarla əylənirik, qurtarıb bir tərəfə atırıq. 
Diqqətlə oxuyanları isə, görünür, bu cəhət maraqlandırmayıb.
Yaşdan əlavə, bu əsərlərin ruhən yaxın olduğunu görməyə mane olan 
başqa  cəhətlər  də  vardır:  Homerin  əsərləri  çoxallahlılıq  dövrünün 
məhsuludur, əsərdə bütün hadisələrin törədiciləri Zevs və onun arvadı Hera 
başda olmaqla Olimp allahlarıdır; «Dədə Qorqud»da isə təkalllahlılıqdır və 
heç Homerin ağlına da gəlməyən islam dini, islam allahı və türk Tanrısıdır.
Təəssürat belədir ki, Homerin qəhrəmanları uzaq bir ərazinin sakinlə-
ridir,  tamam  başqa  dil  və  din  daşıyıcılarına  –  hindavropalılara  məxsus 
yunanlardır,  «Dədə  Qorqud»un  qəhrəmanları  bütün  türklər  də  deyil,  bir 
tayfadır, oğuzlardır, vaxtilə bizim indiki Azərbaycan respublikası ərazisində 
yaşamış, bəlkə də dünyanı dolaşıb gəlmiş bir tayfadır. Homerdə qəbilələr 
ittifaqıdır,  «Dədə  Qorqud»da  iri  Oğuz  tayfası  gözə  görünür.  Yunanıstan 
haradadır - Azərbaycan harada? Həm də saxta tarixçilərimizin iddia etdikləri 
kimi, bizim ölkəmizdə hələ elmin, ədəbiyyatın, türkün, türk dilinin, türk yazı 
sənətinin olmadığı bir dövrdə bu əlaqələr necə yarana bilərdi?..
Faktlar göstərir ki, bu suallar Azərbaycan tarixinin qeyri-elmi, qeyri-
obyektiv tədqiqindən irəli gələn suallardır.  Heç bir elmi əsası yoxdur və biz 
yuxarıda  həmin təfəkkürün  doğurduğu  sualları  qeyd  etmişik.  Dastan  azı 
Homerin yaşıdıdır,  türklər, türk dili,  türk mədəniyyəti, türk ədəbiyyatı isə 
bəlkə  yunanlardan  çox  qədimdir.  Və  yenə  faktlar  göstərir  ki,  Troya 
müharibələri dövründə türklərlə yunanlar arasında indikindən qat-qat yaxın 
əlaqə olmuş,  onlar  çox vaxt birgə yaşamış,  yaxın əlaqə və münasibətdə 
olmuşlar.
Amma Homerin əsərləri nə qədər müdrik əsərlərdir! Nə qədər müa-
sirdir!  Nə  qədər  dərkolunan  və  maraqlıdır!  Homerin  poemaları  ilə  onun 
qədər müdrik olan «Dədə Qorqud» arasında o qədər ruhi yaxınlıq var ki, 
bunu bu əsərlərə ayıq gözlə baxan heç kəs inkar edə bilməz… 
1
Homerin öz dövrü,  zamanı  və onun bəhs etdiyi  hadisələrin zamanı 
haqqında müxtəlif fikirlər vardır.  Bu cəhətdən alman alimi M.Rimşneyderin 
«Olimpiyadan  Homer  dövrü  Nineviyasına  qədər»  əsərində  maraqlı 
mülahizələr vardır.  Müəllif göstərir ki, Homeri oxuduqda  adama elə gəlir 
ki, şair   Krit-Miken dövrü hadisələrindən danışır.  Homerin əsərləri isə bu 
dövrdən 500 il sonra meydana  çıxmıdır. Yüksək inkişaf etmiş Krit və Miken 
mədəniyyəti  daxili  ziddiyyətlər   əsasında   e.ə.  XII əsrdə  –  əhalinin 
məskunlaşdığı dövrdə məhv olmuşdur. Və sonra unudulmuşdur.  Əgər biz 
indi   Krit-Miken dövrü  mədəniyyəti  haqqında  bir  şey biliriksə,  o,   ədəbi 
mənbələrə, folklora görə deyil,  yeraltı qazıntılara əsaslanır.
Homerin söylədiyi hadisələr  həqiqətdə Miken dövrünə aiddir. Lakin 
həmin  dövrü  Homer  dövrü  adlandırmaq  olmaz.  Necə  ki   Getenin 
«Faust»unda   orta  əsr  hadisələrindən  bəhs  olunduğunu  nəzərə  alaraq 
həmin dövrü «Gete dövrü» adlandırmaq olmaz. (16,4)
M.Rimşneyder Homerin yaşadığı  dövr haqqında  yazır: «Tam aydın 
şəkildə müəyyən edilmişdir ki, Homer nə e.ə.IX əsrdə, nə də  hətta  e.ə. 
VIII əsrdə  yaşaya  bilərdi…  O,  arxeologiyada  «orientalizasiya»  adlanan 
dövrə  mənsubdur və onun yaradıcılığını nə bu dövrdən  xeyli əvvələ, nə də 
bu dövrdən xeyli sonraya aid etmək olar».  (16,3-4)  Müəllif bir qədər sonra 
həmin dövrü belə səciyyələndirmişdir:  Bu dövrdən danışılarkən «Əslində, 
Şərqi  təqlidə  cəhd  olunduğu  dövrdən  deyil,  əksinə,  oykumen (yunanlar 
onlara  məlum  olan  bütün  məskun  dünyanı  belə  adlandırırdılar)   üçün 
xarakterik  olan  macəralar,  kəşflər  dövrü,  ruhi-mənəvi  azadlıq  dövrü 
dünyaya  münasibətindən  söhbət  gedir  ki,  onun  mərkəzi  sözün  həqiqi 
mənasında  heç  də  Şərqdə  yerləşmir,  Aralıq  dənizində  –  onun  Şərq 
sahillərində yerləşirdi.  Əgər biz  e.ə.750-ci ildən  600-cü ilə  qədərki dövrü 
«Homer»  dövrü  adlandırırıqsa,   yalnız  ona  görə  yox  ki,  Homer  həmin 
dövrdə yaşamışdır,  ona görə ki bu dövr vahid bir dövr təşkil edir…» (16,4)
Yəni müəllif demək istəyir ki, Homer öz əsərlərini  həmin əsərlərdə 
bəhs olunan hadisələrdən 500 il sonra qələmə almışdır və bu dövr elə bir 
dövr  idi  ki,  hələ  Şərq  öz  zəngin  mədəniyyəti  ilə  Qərbi  təsiri  altına  ala 
bilməmişdi  və  bütün  qəbilələrin,  tayfaların  özünə  məxsus  dərketmə 
imkanları mövcud idi.
Ola bilər. Lakin əhali o qədər tez-tez yerdəyişmələrə məruz qalır və 
müxtəlif  etnoslar   qarışıq  halda  yaşayırdılar  ki,  eyni  mif  və  hadisələri 
asanlıqla bir-birinə ötürə bilirdilər.
M.Rimşneyder  «Homer  dövrü»nü  xarakterizə  edərək  yazmışdır: 
«Homer  dövrü»  özünəməxsusluğu  ilə  ona  minnətdardır  ki,  e.ə.XII əsrin 
əvvəlində  Xett imperiyasının dağılması dövründən Ön Asiyada faktik olaraq 
elə  bir  böyük  dövlət  mövcud  olmamışdır  ki,  başqa  xalqların  həyatına 
həlledici  təsir  edə  bilsin.  Çoxsaylı  balaca  dövlətlər   hər  cür  xarici 
himayədarlıq  olmadan  yaşaya  bilirdilər».  (16,  5)  Dövrün  bu  düzgün 
2
xarakteristikasını  biz  həm  Troya  dövrü  etnoslarının  yaşadığı  mərhələyə, 
həm də oğuzların «Kitabi-Dədə Qorqud»dakı zamanına aid edə bilərik. Hər 
iki əsərdən aydın olur ki, həqiqətdə də elə bir güclü istilaçı hegemon dövlət 
yoxdur  və  bir-biri  ilə  vuruşan  xalqlar  əsasən  eyni  gücdə  olan  qəbilələr 
birliyindən ibarətdir.
«Kitabi-Dədə Qorqud»u oxuduqca  fikrimizi  ifadə edə bilməsək də, 
daim belə bir daxili düşüncə ilə  yaşamışıq ki,  hadisələrin cərəyan etdiyi 
dövr necə bir dövrdür? Ətrafda nə fars var, nə ərəb var, nə erməni, nə də 
gürcü. Elə bir güclü dövlət müşahidə olunmur ki,  fikirləşəsən ki,  oğuzlar 
üçün qorxuludur. Elə bil, elə bir dünyadır ki, yer üzündə yalnız oğuzlar var 
və bir də qüvvə etibarilə onlara az-çox bərabər olan müxtəlif qəbilələr. Bu, 
həqiqətdə  də  dastandan  alınan  əsas  təəssüratdır  və  zaman  etibarilə 
M.Rimşneyderin  təsvir  etdiyi  dövrə  tam  uyğundur.  Deməli,  dastanın 
üzərində işləyənlər, onu zamana uyğunlaşdıranlar ictimai quruluşu dəyişə 
bilməmiş,  zamanın  əsas  səciyyəsini  olduğu  kimi  saxlamağa  məcbur 
olmuşlar.
Yunanların daimi  yaşadığı  ərazi  bizə  məlumdur.  Bəs  türk-oğuzlar 
haqqında nə demək olar?
Əvvələn, burada bir şeyi birdəfəlik nəzərə almaq lazımdır ki, «Kitabi-
Dədə Qorqud»un Səlcuq oğuzları  ilə  heç bir  əlaqəsi   yoxdur.   Səlcuqlar 
türklərin  bir  qolu  kimi,  bu  dastan  haqqında,  qədim bir  türk  eposu  kimi 
məlumata  malik  ola  bilərdilər.  Ən  ibtidai  məntiqsizlikdir  ki,   sərkərdə 
Səlcuqun  başçılığı  ilə  yaranmış  bir  türk  toplumu – tayfası  gəlib  az  vaxt 
ərzində bütün şimali və cənubi Azərbaycanı türkləşdirib keçsin Anadoluya. 
İkinci məntiqsizlik o olardı ki, madam Səlcuqun dəstəsi Anadoluya keçmiş 
və  oranı  əbədi  türk  yurduna  çevirmişsə,  nə  üçün  dastanda  oğuzların 
yerləşmə parametrləri Azərbaycan əraziləri üzərinə düşür?  Deməli, bunlar 
ibtidai düşüncənin məhsuludur.
Səlcuqlar dastan  yaradan  oğuzlar  deyil.  Dastanı  yaradanlar 
Azərbaycanın  qədim  əhalisi  olan,  ən  azı  ilkin  mərhələlərdə  yunanların 
qonşuluğundan  şərqə  doğru  yayılmış  oğuzlardır.  Orta  Asiyada  «Dədə 
Qorqud» yarana bilməzdi.  Onun Homer poemaları  ilə bütün uyğunluqları 
Ön Asiya – Azərbaycan hüdudları ilə bağlıdır. Bunu bizdən 50-60 il əvvəl 
Ə.Dəmirçizadə də qeyd etmişdir. (17, 104)
Tarixi də çox qədimdir və ilkin formalaşmanın ən azı M.Rimşneyderin 
təsvir  etdiyi  dövrə  düşdüyünü  inamla  söyləmək  olar.  Dastanın 
müqəddiməsinin XV əsrdə yazıya köçürülərkən əlavə edildiyi barədə fikirlər 
vardır. (16,5) Bunlar göstərir ki, dastanı yazıya yenidən köçürən şəxs onu 
islam  dini  ilə  bağlamağa   zamanına  yaqın  Bayat  boyından  Qorqut  ata 
diyərlər, bir ər qopdı».(18,31)
Lakin araşdıralar  göstərir  ki,  dastanın  aparıcı  şəxsiyyətlərindən  biri 
olan Qorqud obrazı türk təfəkküründə daha qədim tarixə malikdir. Qorqud 
daha qədim mifoloji bir obrazdır. 
3
Əli Sultanlı Dədə Qorqud haqqında xalq arasında  mövcud olan belə 
bir əfsanəni xatırladır: Dədə Qorqud  aydın, bərraq gözlü  divin qızından 
dünyaya gəlmişdir.  Boyu altı arşın imiş. Gənc yaşlarında qopuz və tambur 
çalmağı öyrənmişdir. O, xanların məsləhətçisi olmuş, dörd yüz il yaşamışdır.
Dədə Qorqud ölümdən qaçarmış.O, bir gün yuxuda yerqazanlara rast 
gəlir.  Soruşur ki: «Bu yeri nə üçün qazırsınız?»  «Müqəddəs Qorqud üçün 
qazırıq» deyirlər.  O, qəbirqazanlardan qaçır,  Yer kürəsinin mərkəzinə enir. 
Qaranlıq  dünyaya  gəlib  çıxır.   Su  üstündə  yaşamaq  qərarına  gəlir.   Su 
üstünə xalça salır və orada 100 ilə qədər qopuzunu çalır. Lakin ölüm ondan 
əl çəkmir.  Ölüm ilan şəklində suya girib xalçaya dırmaşır, Dədə Qorqudu 
çalıb öldürür.(15,8-9)
Biz bu əfsanəni oxuyan kimi, «Gilqamış» dastanı, Gilqamışın başına 
gələnlər  –  onun  ölməzlik  çiçəyi  əldə  etməsi,  lakin  həmin  çiçəyi  ilanın 
oğurlaması, Gilqamışın arzusuna çata bilməməsi  yadımıza düşdü. Və sonra 
gördük ki,  bu düşüncə ilə hələ 25-30 il  əvvəllər görkəmli  alimimiz Mirəli 
Seyidov yaşamışdır.
Mirəli müəllim qeyd edir ki, boylardakı Qorqud «daha əskilərlə bağlıdır 
və özgə dünyanın – mifik aləmin nümayəndəsidir».(19,135) Və yenə deyir: 
«Qorqut Ata  türkdilli  xalqların  mifoloji  təfəkkürlə yaşadıqları  çağın mifik 
obrazıdır».  (19,  136)  Müəllif  Qorqut  sözünü  qor-qut  şəklində  iki  kökə 
ayırmış,  xoşbəxt,  uğurlu  od  mənasında  izah  etmişdir.(19,136)  «Qut» 
sözünü də mifoloji  təfəkkürlə bağlamışdır: «Qut türkdilli  xalqların ən əski 
inamları  ilə  bağlıdır.Bu  inam  öz  kökləri  ilə   ibtidai  qəbilə  quruluşu 
insanlarının  təfəkkürü ilə səsləşir». (9,139)
M,Seyidov  eyni  əfsanənin  qazax  xalqı  arasında  da  olduğunu, 
musiqişünas  Əhməd    Jubanov  tərəfindən  qeydə  alındığını  göstərir.  Bu 
əfsanəyə əsasən,  20 yaşında olarkən ağ paltarı bir nəfər Qorquda  yuxuda 
bildirir ki, o yalnız 40 il yaşayacaqdır. Bunu eşidən Qorqud öz sevimli dəvəsi 
Jelmayaya minib dünyanı  gəzir,  qəbirqazanlara sual  verir  və eyni cavabı 
alır,  Sır-Dərya  üzərində  yaşayıb   qopuz  çalır,  lakin  bir  dəfə  yorğun 
olduğundan ani mürgüləyərkən ölüm ilan cildinə girib  onu çalır və öldürür. 
(20,230-231; 19, 189-190) 
M.Seyidov əfsanəni verərək qədim şumer dastanını xatırladır və yazır: 
«Gilqamış»da  Gilqamışın  dostu  öləndən  sonra  «o  çox  kədərlənir»  və 
ölməzliyin, əbədiliyin çarəsini tapmaq üçün   ölkələr gəzir, başına min bir 
hadisə gəlir  və nəhayət, o,  insanları həmişə cavan saxlayan, ölməzləşdirən 
«sehrkar»  bir  bitki  tapır.  İgid,  qəhrəman  sevinir  ki,   həmin  bitkini  «öz 
xalqıma» verəcəyəm, onlar yeyəcək və həmişə cavan olacaqlar. Lakin onun 
başısoyuqluğundan  bitki nə Gilqamışa, nə də onun sevdiyi xalqına  qismət 
olur. Qəhrəman çayda çimərkən  ilan gəlib həmin bitkini yeyir və  guya elə 
buna görə də  ildə bir dəfə dərisini dəyişib cavanlaşır». (19,190)
Bu əfsanə  hər  bir  xalqın  özündə  də  doğula  bilər,  heç  bir  təsirin 
nəticəsi  olmaya  bilər.  Lakin  əfsanəni  daşıyanların  zaman  etibarilə  eyni 
4
dövrlərin  məhsulu  olduğunu  da  pərdələyə  bilməz.  Odur  ki  bizim  Dədə 
Qorqudun çox uzaqların, qəbilələr dövrünün yadigarı olduğuna şübhə yeri 
qoymur. Bunu da nəzərə almaq lazımdır ki, biz «Dədə Qorqud» deyərkən 
bütün Dədə Qorqud boylarının  eyni  tarixə  malik  olduğunu iddia  etmirik. 
«»Ümumiyyətlə,  Dədə  Qorqudun  şəxsiyyəti  əsatirlər  pərdəsi  altında 
şübhələşmişdir. Hər halda, bu dumanlı pərdə  arxasında qədim  Azərbaycan 
qəbilələrinin  qüvvətli  bir  ozanı  yaşamaqdadır».(15,10)Və  «deyilənlərdən 
belə nəticə çıxarmaq olur ki, Dədə Qorqud dastanın ilk yaradıcısıdır. Onun 
ilk nüvəsini, nəğmələrin rüşeymini o qoşub söyləmişdir». (15,11) 
Qədim dastanlar  arasında  uyğun  cəhətlərdən  biri  qonşu  qəbilələrə 
basqınlar  üçün  bəhanənin  ortaya  çıxmasıdır.  Məsələn,  «İliada»  əsərində 
yunanların Troyaya basqını üçün bəhanə  Aqamemnonun qardaşı Menelayın 
arvadı  gözəl  Yelenanın  Troya  padşahının  oğlu  Paris  tərəfindən 
qaçırılmasıdır.  Guya  yunanlar  Menelayın  namusunu  qorumaq  üçün 
vuruşurlar. Bu cəhət «Dədə Qorqud» boylarında da özünü göstərməkdədir. 
«Dədə  Qorqud»  boylarında  verilmiş  bəhanələrin  bir  qismi  «sadəcə 
qəhrəmanlıq sınağı  ilə  bağlı  isə,  ikinci  qismi ailə  və intiqam motivləri  ilə 
bağlıdır».(15,39)  «Salur  Qazanın  evi  yağmalandığı  boyu  bəyan  edər» 
boyunda oğuz bəylərinin qonşu qəbiləyə hücumu Qazan ovda olarkən oğlu 
Uruzun və arvadı Burla xatunun  əsir aparılmasıdır. «Bayburanın oğlu Bamsı 
Beyrək  boyunu   bəyan  edər»  boyunda  Beyrəyin  toy  gecəsi  Təkurun 
adamları  tərəfindən  oğrurlanmasıdır.  «Qazan  bəyin  oğlu  Uruz  dustaq 
olduğu  boyu  bəyan  edər»  boyunda  bəhanə  Uruzun  əsirliyidir.  Yeddinci 
boyda bəhanə Qazlıq Qocanın  əsirlikdə olmasıdır və s.
«Dədə  Qorqud»un  üç  boyunda  –  «Basatın  Dəpəgözi  öldürməsi», 
«Qam Börənin oğlı  Bamsı  Beyrək» və «Salur Qazanın evi  yağmalandığı» 
boylarında «Odisseya» əsəri ilə güclü süjet eynilikləri daha çox müşahidə 
olunur. 
Bu əsərlərdə  tədqiq  edilməli,  öyrənilməli  məsələlər  çoxdur.  Lakin 
məqalədə  bizi  maraqlandıran  əsərlərin  ümumi  süjeti  ilə  bağlı  uyğun  və 
oxşar  cəhətlərdir,  onları  müqayisəli  şəkildə  üzə  çıxarmaq  və  köklərini, 
nədən irəli gəldiklərini, təsadüfi olub-olmadıqlarını  araşdırmaqdır. Axı doğ-
rudan da, bunlar zahirən «uzaq yerlərin» və «bir-birindən uzaq dövrlərin» 
məhsuludur. Lakin faktlar elədir ki, müqayisə etməmək qeyri-mümkündür. 
Hələlik  bir  istisna ilə  -   professor  Əli  Sultanlının   «Kitabi-Dədə 
Qorqud» və qədim yunan dastanları» əsəri  istisna olmaqla, kimin 
tərəfindənsə  belə  bir  müqayisənin  aparılıb-aparılmadığını  da 
bilmirik.
Əli Sultanlı  dastanın  geniş  təhlilini  vermiş,  ictimai-siyasi  məzmunu, 
quruluşu, dili, boylarda dini görüşlər, oğuzların təsərrüfatı və s. haqqında 
maraqlı  fikirlər söyləmişdir.  Bizi  maraqlandıran əsas məsələ «Kitabi-Dədə 
Qorqud»un  qədimliyidir.   Bu  barədə  müəllif  yazır:  «Dədə  qorqud» 
5
dastanının məzmunu, əks etdirdiyi ictimai şərait və bir sıra şəkli vasitələri 
göstərir  ki,  əvvala,   onun  bədii  nüvəsi  və   ilk  yaranma  tarixi   ərəb 
istilasından çox-çox əvvəl başlamış, bədii  şəkildə formalaşması isə həmin 
keçid dövrünə təsadüf  etmişdir.   Dastanda ifadə edilən  dünyagörüşləri, 
insan  duyğuları,  milli  ənənələr,  surətlərin  mənəviyyatı,  bütpərəstliyin 
üstünlük qazanan  ünsürləri əsəri  ərəb istilasından qabaqkı tarixlə möhkəm 
bağlayırsa,  ağ sapla  tikilmiş  bəzi  yamaqları   əsəri  keçid  dövrünə gətirib 
çıxarır.
Əsərin öz  məzmunundan  da  göründüyü  kimi,  dastanın  yaranması 
qəbilə quruluşunun ən çiçəkli bir dövrünə təsadüf edir». (15,23)
Qəbilə quruluşu  dövrü  əhalini  birləşdirən  təşkilat  forması  kimi  çox 
qədimdir  və  islam  dinindən  neçə  min  il  əvvələ  aiddir.  Yəni  dastanın 
qədimliyi barədə professorun fikri düz olmaqla yanaşı, islam dinindən 100 
il, 200 il əvvəli deyil, daha uzaq dövrləri nəzərdə tutur. Bu qənaət tamamilə 
doğrudur və professor dastanın qədimliyinin təsdiqi üçün başqa faktlar da 
qeyd  etmişdir.  Bunlar  bütövlükdə  bizim  gələcəyimiz  nəticələrə  tam 
müvafiqdir. 
Əli Sultanlı «Kitabi-Dədə qorqud»la «İliada» və «Odisseya» arasında 
bir  sıra  uyğunluqlar  da  görmüşdür.  Bu  cəhətdən  əsərlərdəki  təkrarları 
nəzərə  alaraq  yazmışdır:  «Hər  iki  əsərdə  («İliada» və «Odisseya»)  eyni 
misralar  dəfələrlə  təkrar  olunur.  Qəhrəmanların  sabitləşmiş  və  həmişə 
təkrar olunan sifətləri var». (15,33) Müəllif bu xüsusiyyətin eyni dərəcədə 
«Dədə  Qorqud»a  da  aid  olduğunu  qeyd  etmişdir  və  biz  Qorqud  atanın 
öymələrində, qəhrəmanlıq döyüşlərinin sonunda oğuz igidlərinin təsvirində 
bunların şahidiyik.
«Dədə  Qorqud»  boylarının  hər  birində  müəyyən  qəhrəmanın 
haqqında  danışıldığı  kimi,  «İliada»da  da  başdan-başa  Axillesin  qəzəbinin 
təsvirindən  ibarət  deyildir:  «Misal  üçün,  Doloniya  (X),  Aqamemnonun 
qəhrəmanlıqları  (XI),  Diomedin  qəhrəmanlıqları  (V),  Patrokliya  (XVI), 
Menelayın qəhrəmanlıqları (XVII) və sairə».(15,36) 
Ümumən Ə.Sultanlı  Homerin poemaları ilə «Kitabi-Dədə Qorqud» və 
başqa qədim dastanlarda dörd mühüm oxşar mövzunun  - «özül nüvələrin» 
olduğunu  xüsusi  izah  etmişdir.  Buraya  ata  ilə  oğulun  vuruşu,   «ər  öz 
arvadının toyunda»,   ana ilə əlaqədar oğula şər atmaq,  insanla təbiətin  
qorxunc  qüvvələri arasında mübarizə məsələləri daxildir. 
Həqiqətdə də bu dörd məsələ qədim Avropa və Şərq dastanlarından, 
o  cümlədən  «Dədə  Qorqud»dan  və  Homerin  poemalarından  keçən 
mövzulardır. Bu dörd cəhətin müqayisəli tədqiqindən sonra professor  daha 
çox  poemalarla  dastanı  fərqləndirən  detallar  üzərində  dayanmış,  bizim 
nəzərdən  keçirəcəyimiz  bir  çox  uyğunluqlara   diqqət  yetirməmiş  və  ya 
bəzən ötəri bir nəzər salmışdır.
 Odur ki başqa məsələləri bir tərəfə qoyub, ilk dəfə və ilk növbədə, 
konkret  olaraq,  poemalarla  «Dədə  Qorqud»  süjetindəki  oxşarlıqların 
6
müqayisəsinə  keçirik.  Və  ilk  növbədə  daim  mülahizə  olunan  təpəgözlər 
aləminə nəzər salaq.
Axeylilər (yunanlar) Troyanı işğal edib dağıtdıqdan sonra 12 gəmi ilə 
(hər gəmidə 50 nəfər)  öz yurduna – İtakaya qayıtmaq istəyən yunan qəh-
rəmanlarından Odissey allahların qəzəbinə gəlir və  Okean sularının hiddəti 
nəticəsində son dərəcə macəralı yerlərə, adalara düşməli olur, Adamlarının 
və gəmilərinin hamısı məhv olduqdan sonra çox böyük çətinliklə tək özü 
İtakaya qayıdır. 10 il Troya müharibəsində, 10 il yollarda – Odissey 20 ilə 
evlərinə dönə bilir.
 O düşdüyü adalarda qəribə adamlarla, qəribə məxluqlarla rastlaşmalı 
olur.  Belə  macəralı  yerlərdən  biri  Taygözlər  –  Təpəgözlər  (sikloplar) 
adasıdır. 
Ə.Sultanlı yunan ədəbiyyatından danışarkən göstərir ki, «Siklop surəti 
ilk  dəfə   Homerin  «Odisseya»  adlı  dastanında   bədii  şəklini  tapmış  və 
sonralar yunan yazılı ədəbiyyatına nüfuz etmişdir. Evripidin  «Siklop» satirik 
dramı,  «Odisseya»  dastanında  verilmiş  siklop  Polifem ədəbiyyat  aləminə 
çoxdan məlumdur». (15,49)
Beləliklə, «Dədə Qorqud»u da nəzərə aldıqda, biz ədəbiyyatda yunan 
və Azərbaycan Təpəgöz surətləri ilə tanış oluruq. Bizim üçün bunların hansı 
yöndən  təsviri əsas deyil. Əsas obrazların ümumi səciyyəsindədir. 
Ə.Sultanlının  fikrincə,  «Kitabi-Dədə  Qorqud»dakı  Təpəgözlə 
«Odiyyeya»  əsərindəki  Polifemin  oxşar  cəhətlərindən  çox,  onları  ayıran 
cəhətlər  çoxdur.  (15,51)  Bizim  Təpəgözün  doğuluşu,  böyüməsi  barədə 
dastanda  geniş  məlumat  vardır,  Polifem  obrazında  bu  cəhət  nəzərə 
alınmamışdır.  Bizim  Təpəgöz  adamyeyəndir,  Polifem  adamyeyən  deyil. 
Bizim  Təpəgöz  təkdir,  Polifemin  olduğu  adada  təpəgözlər  çoxdur.  Bizim 
Təpəgöz  işləmir,  tüfeylidir,  Polifem  xalis  çobandır.  Bizim  Təpəgöz  Oğuz 
cəmiyyəti  ilə  sıx  bağlıdır,  Polifem  cəmiyyət  tanımır.  Bizim  Təpəgözün 
bədəninə qılınc keçmir,  Polifemin bədəni  ətdəndir   və s. Əslində, bunlar 
aparıcı  fərqlər  deyil  və  bir  qismi  zahirən  belədir.  Söhbət  mahiyyətdədir. 
«Dədə Qorqud»la və Homerin poeması ilə tanışlıq göstərir ki, təpəgözlər 
aləmində  fərqdən  çox,  müştərək  və  uyğun  cəhətlər  vardır.  Homerin 
Təpəgözünün  xarakteri  ilə  «Dədə  Qorqud»  Dəpəgözü,  Odisseyin  başına 
gələnlərlə Basatın başına gələnlər arasında böyük uyğunluqlar mövcuddur. 
Sahildə gəmiləri saxlayıb 12 nəfərlə adaya çıxan Odissey tüstü gələn 
mağaraya daxil olur. Məlum olur ki, burada «dağ gövdəli bir Təpəgöz» ya-
şayır.  Odissey  çox  böyük  çətinliklə,  demək  olar  ki,  Basatın  üsulu  ilə 
Təpəgözün öhdəsindən gələ bilir. 
Hər iki təpəgözlə mağara şəraitində tanış oluruq.
Hər iki  Təpəgöz su  ilə  bağlıdır.  Dastandakı  Təpəgöz su  pərisindən 
doğulur, Polifem isə su ilə əhatə olunmuş adada yaşayır.
«Dədə  Qorqud»da  təsvir  edilən  Təpəgöz  (dastanda  Dəpəgöz)  son 
dərəcə  bədheybətdir,  buğra  kimi  nəhəngdir.  Basat  onun  başını  güclə 
7
sürüyüb apara bilir.  Körpəlikdən dəhşətdir:   «Gördilər ki,  bir ibrət nəsnə 
yatur,  başı-göti  bəlürsiz…  Dəpdiklərincə  böyüdi.  Aruz  qoca  dəxi  enüb 
dəpələdi,  mahmuzı  doqundı.  Bu  yığnaq  yarıldı,  içindən  bir  oğlan  çıqdı. 
Gödəsi adam, dəpəsində bir gözi var». (98-99 – «Dədə Qorqud»un 1988-ci 
il çapının səhifələri)  Bizim Təpəgözə nisbətən yaşlı olan Odissey Təpəgözü 
daha  bədheybətdir:  «Üstü  sıx  meşəli  uca dağa  bənzəyirdi… eybəcər  bir 
məxluqdu…» (470 – Homer poemalarının 1986-cı il çapının səhifələri)
 Hər iki əsərdə təpəgözlər xırsızdır, heç nə ilə razılmaşmaq istəmirlər. 
Dastandakı  Təpəgöz  Oğuzlara  vay  çəkir,  onların  köçüb  qaçmasına  belə 
imkan vermir. Poemada da belədir: 
Gəlib çıxdıq lovğa, quduz təpəgözlər ölkəsinə. 
Nə məşvərət, nə ümumi bir yığıncaq qanır onlar. (468)
Hər ikisi  adamyeyəndir  və hər ikisi  bir  oturuma iki  nəfər  yeməmiş 
doymur.  Dədə  Qorqudu  Təpəgözlə  danışmağa  göndərirlər.  Hər  günə  iki 
adam və 500 qoyuna razılaşır. «Odisseya»da Təpəgözün sürü-sürü qoyun-
keçisi, mal-heyvanı var. O da hər dəfə bir oturuma iki adam yeyir: 
 
İki nəfər tutdu, küçük vurur kimi, vurdu yerə,
Parçalayıb canı çıxmış cəsədləri, şam elədi. (472)
Hər iki təpəgözün bir tərəfi insanla, bir tərəfi ilahi qüvvə ilə bağlıdır. 
Dastanda Təpəgöz  Sarı çobanın pəri qızlardan biri ilə  «cima» etməsindən 
doğulur; poemada da belədir: Təpəgöz Zevsin qardaşı «boz dənizlər allahı» 
Poseydonun  övladıdır,  onun  fanilərlə  (insanlarla)  əlaqəsi  nəticəsində 
doğulmuşdur: «Poseydonun oğluyam mən, öz oğluyla fəxr edir o». (477) 
Fərq buradadır ki, dastanda Təpəgözün anası, poemada atası ilahi varlıqdır.
Hər ikisi oxbatmaz, qılınc kəsməzdir. Basatın oxlarını bizim Təpəgöz 
«sinək» (milçək)   hesab edir.  Poemada isə məsələ bir  qədər başqa cür 
əsaslandırılmışdır:  Təpəgöz Odisseyin öz adamları  ilə daxil  olduğu mağa-
ranın  qapısını  nəhəng  daşla  bağlamışdır.  Odissey  fikirləşir  ki,  Təpəgözü 
öldürsə,  daşı  tərpədə  bilməzlər  və  mağarada  məhv  olarlar.  Odur  ki 
Təpəgözə  silahın  təsir  edib-etmədiyi  yoxlanılmır.  Lakin  yeganə  zəfər 
yetirməli  yerinin  tək  gözü  olduğu  bilinir  və  bu  hal  onun  da  oxbatmaz 
olduğunu göstərir.  
Hər iki təpəgöz eyni üsulla məhv edilir. Dastanda Basat şişi qızardıb 
Təpəgözün yeganə gözünə – ət olan yerə soxur və Təpəgözün əvəl gözünü, 
sonra özünü həlak edir. Poemada Odissey Təpəgözün əl ağacı düzəltmək 
üçün  kəsib gətirdiyi dor ağacı boyda iri zeytun ağacının  kiçik bir hissəsini 
kəsib, ucunu yonur, ocaqda qızartmaq və Təpəgözün gözünə basmaqla onu 
məhv edir.
8
Hər iki  əsərdə  qəhrəmanlar  eyni  üsulla  xilas  olurlar.  Basat  qoyun 
dərisinə bürünüb xilas olur. Odissey üç qoyunu bir-birinə yanaşı bağlayıb, 
ortadakı  qoyunun altında  yoldaşlarını  xilas  edir,  özü  isə  Təpəgözün  çox 
sevdiyi nəhəng qoyunun altından sallaşmaqla xilas olur. 
Hər iki  təpəgöz  mağarada  saxladıqları  heyvanları  əzizləyir.   Bizim 
Təpəgöz öz heyvanlarını sığallaya-sığallaya, oxşaya-oxşaya mağaradan çölə 
buraxır  (həm də məqsəd Basatı  tutmaqdır):  «Toğlıcıqlar,  dövlətim saqar 
qoç, gəl, keç!» Poemada Təpəgöz öz sevimli qoçu haqqında: 
Ah, əzizim, bu sənsənmi? Niyə bu gün mağaranı
Ən axırda tərk edirsən? Axı öncə çıxardın sən…
Bəlkə elə mənim sənə baxmağımı gözləyirsən? (475)
Hər iki əsərdə təpəgözlərin qəzəblənən zaman hədələri də uyğundur. 
Təpəgöz Basatın  mağarada olduğunu və qoyun dərisi  içində xilas olmaq 
istədiyini bilib deyir: «Ay saqar qoç!.. Şöylə çalayım səni mağara divarına 
kim, quyruğın mağarayı yağlasun!» («Qoç» dedikdə qoçun dərisində Basatı 
nəzərdə tutur) Yaxud: «Şöylə çalayım ki, künbədlə tartağan olasan». (101) 
Pomada  Təpəgöz  Odisseyə  deyir:  «Yerə  elə  çırpardım  ki,  beynin  bütün 
mağaraya çilənərdi». (475)
Fərqli cəhətlər  də  var.  Dediyimiz  kimi,  dastanda  Təpəgöz  təkdir, 
amma  adada  təpəgözlər  yaşayır.  Onlar  gözünə  odlu  ağac  basılarkən 
qışqıran Təpəgözün hayına gəlirlər. Lakin o: «Səni kim incidir?» - sualına 
«Heç  kim»  deyə  cavab  verir.  Odissey  onu  aldadıb,  adının  «Heçkim» 
olduğunu demişdi. O biri təpəgözlər isə  ona heç kimin mane olmadığını 
zənn edib: 
Zevs göndərən xəstəliyə çarə tapmaq çətin işdir,
 Sən öz atan Poseydona yalvarmağın məsləhətdir  (474) –
deyərək çıxıb gedirlər.  Odissey həm də əvvəlcədən Təpəgözü al  şərabla 
kefləndirmişdi.  Dastanda  isə  Təpəgözün  qılıncı,  üzüyü,  künbəd  məsələsi 
fərqli sehirli bir aləmdir və Təpəgözün sonrakı deyişməsi aşıq deyişmələrinə 
yaxındır. Poemada Təpəgöz bildirir ki, hələ bir vaxt falçı  Yevrim oğlu Telam 
onun Odissey adlı  bir nəfərin əli  ilə  gözdən məhrum olacağını  demişdi. 
Təpəgöz Poseydona üz tutub  Odisseyə qarğış edir, onu yeni bəlalara düçar 
etməsini arzulayır. Bizim Təpəgöz də Basata qarğayır:
Ala gözdən ayırdın, yigit, məni!
Tatlu candan ayırsun  qadir səni! (102)
9
Təbii ki, bu qədər oxşarlıq təsadüfi ola bilməzdi. Heç şübhəsiz, bunlar 
bizim  təsəvvür  etdiyimizdən  çox-çox  qədim  birgə  yaşayış  dövrü 
təsəvvürlərinin bədii ədəbiyyatda, xalq yaradıcılığında orijinal ifadəsidir. 
Əli Sultanlı  Təpəgözləri qarşılaşdırma məqamında  alman alimi Fon 
Diezin  1825-ci  ildə  söylədiyi  fikirləri  xatırlatmışdır:  «Buradakı  Təpəgöz 
başqa  sikloplara,  hələ  Homerin  siklopuna   bütün  cəhətləri  ilə  bənzəyir. 
Ancaq  oğuz  siklopu  yunanlarınkından  alınma  deyil.  Yunanlarınkı  bunun 
təqlididir».  (15,  49)   Fon  Diez  fikrini  belə  əsaslandırmışdır:  «Oğuz 
Təpəgözünün Polifemdən  kopya edilmiş olduğuna qənaət gətirmədiyimin 
səbəbləri var. Əvvəla, Şərq yunan şeriyyətini  tanımamışdır.  Bunun üçün 
Homerin  əsərlərini  tərcümə edə bilməzlərdi.   Çünki  melodiyaca heç  kim 
tərəfindən anlaşılmayacaqdı. Asiya dilləri bunun üçün  lazım olan ifadədən 
məhrumdurlar. O biri tərəfdən,  Təpəgöz əfsanəsində  Təpəgözün həyatı, 
doğumundan  ölümünə  qədər  təfsilatla  anlaşıldığı  halda,  Polifemdə 
çatışmazlıqlar vardır. Bu cəhətdən o, Təpəgözün kopyası və  ondan iqtibas 
edilmiş  kimi  görünür.   Təpəgöz  naqilinin  Homerdən  daha  çox    bildiyi 
bundan da bəllidir ki, əgər bu əfsanə oğuzların  öz malı olmasaydı, yazı ilə 
və  yaxud   ağızdan-ağıza  Dədə  Qorqud  zamanına  qədər  gəlməsəydi,  bu 
qədər  tam  olaraq   təsbitinə  imkan  olmazdı.  Məncə,  Homer  Asiya 
səyahətində  Təpəgöz  əfsanəsini  eşitmişdir  və  Polifemin  əsas  həyatını 
ondan  almışdır.  Kim  bilir,  hər  hansı  bir  oğuz  qəbiləsi  arasında  İoendə 
eşitmişdir.  Bu  qəbilə  Priamın  müttəfiqləri  olaraq  yunanlara  qarşı  Troya 
müharibəsində hərb etmişdir. Bu surətlə əfsanə Kiçik Asiyadan gəlmiş və 
Homerin zamanında  təzə-tər olaraq yaşamışdır. Nəticədə tam bir sikloplar 
əfsanəsi, ən köhnə zamanlardan bəri  Homerdən müstəqil olaraq, göstərilən 
qovmlər arasında  olmuşdur və yazılarında olan  hər bir şeyi yunanlara  mal 
etmək haqsızlıq olar». (15,50)
Ə.Sultanlının  fikrincə,  Təpəgözlə  Polifemin  fərqləri  daha  çoxdur. 
Məsələn, Odisseyin 6 yoldaşını  Polifemin yeməsini o təsadüfi  hesab edir, 
yəni  Polifemin Təpəgözdən fərqli olaraq, adamyeyən olmadığını göstərmək 
istəyir. Əlbəttə, bu, doğru deyil. Bu cür fərqlərlə Polifemlə Təpəgözü hər iki 
xalqın – yunanların və oğuzların fərdi-milli yaradıcılıq məhsulu hesab edir. 
Əslində isə, bir az əvvəl nəzəri cəhətdən daha düzgün fikir söyləyir: «…
müqayisə iqtibas və ədəbi təsir məqsədi ilə aparılarsa, zərərdən başqa heç 
bir  elmi  nəticə verə bilməz». (15,42)  Biz də bu fikirdəyik.  Hər iki  obraz 
qonşu xalqların  müstəqil  olaraq eyni  mif  və hadisələr  əsasında yaratdığı 
obrazlardır.
Homerin  poemaları  ilə  «Dədə  Qorqud» süjet  və  təsvirləri  arasında 
uyğunluq yalnız bunlardan ibarət olsa idi, bunu bəlkə də təsadüfi saymaq 
olardı.
İkinci  mühüm  oxşar  sxem  Beyrəyin  kafər  zindanından  xilas  olub 
Oğuza gəlməsi, öz adaxlısına qovuşması ilə Odisseyin öz doğma yurduna – 
10
İtakaya  gəlib  çıxması  və  düşmənlərini  məhv  edərək  öz  ailəsinə,  var-
dövlətinə sahib olması hadisələrinin təsvirindədir. 
Hadisələr mahiyyət etibarilə eynidir. Müharibə üçün axeylilərin əlində 
bəhanə var: Troya padşahının oğlu Paris  axey hökmdarı Aqamemnonun 
qardaşı Menelayın arvadı gözəl Yelenanı xeyli sərvətlə birlikdə qaçırmışdır 
və indi axeylilər gəmilərlə Troya ətrafına gəlmiş, doqquz ildir ki, vuruşur, 
lakin  Troyanı  məğlub  edə  bilmirlər.  Dastanda  isə  vəziyyət  başqa  cür 
görünsə  də,  demək  olar  ki,  mahiyyət  birdir.  Təkura  xəbər  verirlər  ki, 
Baybican sənə söz verdiyi qızını Beyrəyə ərə verir və bu gecə toydur. Hamı 
yuxuda ikən kafərin  700 atlısı  Beyrəyi  və  39 igidini  əsir  aparırlar.  Oğuz 
igidləri yalnız 16 il sonra yerini öyrənib onu azad etməyə gedirlər.
Lakin bu zahiri cəhətdir. Əslində isə əsas məsələ qarətdir – Homerin 
təsvir  etdiyi  qəbilə  və tayfalar  müxtəlif  bəhanələrlə  daim bir-birini  qarət 
edir,  bu  yolla  var-dövlət  əldə  edirlər.  «İliada»da  Axilles  hökmdara  – 
Aqamemnona deyir:
Ey bihəya, sənin bütün fikrin-zikrin qənimətdir!..
… sənin, bir də Menelayın 
Şərəfini qorumağa gəlmiik biz, ey  itsifət!
Qazandığım qənimətə yiyələnmək istəyirsən.(14)
Yaxud Olissey deyir:
Hələ bizim axeylilər  Troyaya yollanmamış,
Mərd dostlarla doqquz kərə  yad ellərə soxulmuşam. (533)
Əslində, «Dədə Qorqud»da da belədir. Fürsət düşən kimi, ya Oğuzlar 
kafər mülkünü talayır, ya da kafərlər Oğuz mülkünü. Kafər mülkünü yağma-
ladıqdan  sonra  «Quşun  ala  qatını,  qumaşın  arusını,  qızın  gögçəgini, 
toquzlama çırğab çuxa xanlar xanı Bayındıra pəncyek çıqardılar».(66) Bu, 
hələ qarətin beşdə biridir – xanlar xanının payıdır.  Hətta son məqamda İç 
oğuzla Taş Oğuz arasına nifaq da eyni məsələ ilə – qənimət məsələsi ilə 
bağlı düşür.  Qazanın dayısı Aruz yaranmış düşmənçiliyin səbəbini belə izah 
edir: «Mərə, Qılbaş, ol vəqt kim, Üç, Boz oq yığnaq olsa, ol vəqt  Qazan 
evin  yağma  edərdi.  Suçımız  nəydi  ki,  yağmada  bilə  olmadıq?  –  dedi. 
Qazanın başına bunlı gəlsün… Biz Qazana düşməniz, bəllü bilsün! – dedi». 
(123)
Bizim  qeyd  etdiyimiz  bu  qədim  qəbilə  xüsusiyyətlərini  vaxtilə 
Ə.Sultanlı da aydın şəkildə görmüş və yazmışdır: «Nəticə etibarilə xanın və 
tayfa başçısının  bir sərkərdə, bir rəhbər kimi əsas  işi basqınları,  qarətləri 
təşkil etmək olur.  Onun bütün bacarığı, böyüklüyü bununla ölçülür. Bütün 
bu basqınların əsas qayəsi  isə qonşu tayfaların   sürülərini sürüb gətirmək, 
böyük sürülər  üçün yaylaq,  otlaq yerləri  əldə  etməkdir».  (15,39)  Qəbilə 
quruluşu şəraitində bu cəhətin aparıcı olduğunu Engels də qeyd etmişdir: 
11
«Engels göstərirdi ki, qarətçilik xasiyyəti daşıyan müharibələr  qəbilədə baş 
sərkərdəni, eləcə də ikinci dərəcəli tayfa başçılarının  hakimiyyət nüfuzunu 
qüvvətləndirirdi. (15, 38)
Qəhrəmanların öz elinə, öz evlərinə dönüş tərzi də uyğundur. Hər ikisi 
qayıdarkən məqam çatana qədər onu tanımalarını  istəmirlər.  Tanınmasın 
deyə, Odissey özünü başqa bir adadan gəlmiş yad adam kimi təqdim edir. 
Beyrək isə yolda atını verib bir ozanın qopuzunu alır və ozan sifətində onu 
tanıya bilənlər arasına qayıdır.
Hər  iki  əsərdə  işin  icra  vasitə  və  üsulları,  demək  olar  ki,  eynidir. 
Odisseyin  20  ildən  sonra  öz  ölkəsinə  necə  gəldiyi  ilə  Beyrəyin  16  illik 
dustaqlıqdan sonra Oğuza necə qayıtdığını nəzərdən keçirək. Hər ikisi onu 
tanıyan cəmiyyətə köhnə paltarda,  cır-cında içərisində,  qoca,  yaşlı  adam 
sifətində   qayıdır.  Beyrək  Oğuza  çatarkən  onu  tanımayan  bacılarından 
paltar istəyir.  Bacıları onun öz paltarını verirlər, lakin Beyrək həmin paltarı 
geyməli  olmur:  «Beyrək  aydır:  «Gördünmi,  qızlar  bu  qaftanla   məni 
tanıdılar. Qalın Oğuz bəgləri dəxi tanırlar», - dedi. Qaftanı sıyırdı,  götürdi, 
qızların  üstinə atı  verdi… Bir  əski  dəvə çuvalı  buldı,  dəldi,  boynına  kö-
çürdi». (62-63)
Odissey onu tanımayan, lakin onun haqqında sevgi ilə danışan ço-
banlardan  təzə   paltar  istəyir,  lakin  onlar  artıq  paltarları  olmadığını 
bildirirlər,  onun şəhərə belə köhnə paltarda getməli  olacağını  söyləyirlər. 
Əslində, Odissey şəhərə köhnə paltarda getmək fikrindədir, onları sınamaq 
üçün  paltar  istəyir.  İlahə  Afina  da  köhnə  paltarda  getməyi  məsləhət 
görmüşdür – əks halda onu tanıya bilərlər.
Beləliklə, Odissey də, Beyrək də məclisə çox köhnə paltarda, demək 
olar  ki,  dilənçi  kökündə  girməli  olurlar.  Onların  məclisə  bu  vəziyyətdə 
gəlməsində  məqsədləri  də  eynidir  və  iki  məqsəd  güdürlər:  ailənin  və 
cəmiyyətin  onlara  münasibətini  öyrənmək  və  düşməni  ifşa  etmək. 
«Görəyim, Oğuzda mənim dostum, düşmənim kimdir?» (62)  Hətta Odissey 
evinə  açıq  və  ya  gizli  (tanınmaz  şəkildə)  qayıtması  üçün  falçı  ilə 
məsləhətləşməli olur.
Belə çox pis geyimdə, tük basmış və bir qədər qocalmış görkəmdə 
evə  qayıtsalar  da,  hər  iki  qəhrəmanın  görkəmindən  şübhələnənlər  olur. 
Beyrəyin böyük bacısı deyir: 
Qara qıyma gözlərin çöngəlməsəydi,
«Ağam Beyrək» diyədəm, ozan, sana! 
Yüzini qara saç örtməsəydi
«Ağam Beyrək» diyədəm, ozan, sana! 
Qunt-qunt biləklərin solmasaydı,
«Ağam Beyrək» diyədəm, ozan, sana! 
Apul-apul yürişindən,
Aslan kibi turışından,
12
Qanrıluban  baqışından
Ağam Beyrəgə bənzədürəm, ozan, səni!  (62)
Odisseydən isə duruşuna, boy-buxununa, danışıq və səs tonuna görə 
arvadı Penelopanın sadiq qoca xidmətçisi Yevrikleya şübhələnir:
Bizim evə çox bəxtikəm yolçuların yolu düşüb,
Heç birisi Odisseyə sənin qədər oxşamayıb:         
 Sənin səsin, ayaqların və görkəmin onunkudur. (594)
Beyrək tanınmasını istəmir və bacısının verdiyi qaftanı: «Nə sən, nə 
Beyrək qalsun! Bir əski  qaftan verdinüz, bənim başım-beynim  aldınuz»- 
deyib» üstünə atır. Yevrikleya Penelopanın tapşırığı ilə  dilənçi vəziyyətdə 
olan  bu  «yad  adam»ın  ayağını  yumalı  olur.  Odissey  ehtiyat  edir  ki, 
ayağındakı qaban dişi yerindən qoca kəniz onu tanıya bilər:
          Ürəyinə gəldi: birdən ayağını yuyan zaman
           Çapığından tanınar o və açılar işin üstü. (594)
Əsərlərdə sadiq çoban surətləri vardır. Doğrudur, bu çoban məsələsi 
Beyrək boyunda da var, lakin Salur Qazanın evinin yağmalandığını təsvir 
edən boyda daha güclüdür.  Qaraca çoban 600 nəfərlik  kafər qoşunu ilə 
vuruşur,  iki  qardaşını  qurban verir,  sonra da Qazan xanın ardınca gedib 
onun ailəsini  xilas  etməyə kömək edir.  «Odisseya»da çoban Yevmey və 
çobanbaşı  Filoti   Odisseyin mal-qarasını,  donuz, qoyun və keçi sürülərini 
sədaqətlə  qoruyur,  Odisseyin  gəlməsini,  Penelopa  məftunlarının   rədd 
edilməsini arzulayır, hər gün onların kəsib yedikləri mal-heyvanın  bu ailəyə 
böyük zərər vurduğunu düşünürlər:
          Allahsifət çoban Yevmey yaşayırdı. O, ağanın
          İşinə can yandırmaqda kölələrdən seçilirdi.  (528)
Çobanbaşı Filoti  isə bu 20 ildə Odisseyin gəlib çıxmadığını gördükdə 
hətta baş allah Zevsə asi olur:
          Ey Zevs ata! Allahların amansızı sən özünsən,
          İnsanı sən törətsən də, rəhmin gəlmir ona əsla,
          Onu çox-çox bədbəxtliyə, dərdə düçar eləyirsən! (603)
Qaraca  çoban  kimi,  Yevmey  və  Filoti  də  əldə  silah  Odisseyin 
düşmənləri ilə  vuruşmalı, ailəsini xilas etməli  olurlar.
Odissey  Penelopa  ilə  evlənmək  istəyən  itakalıların  yemək-içmək 
məclisini, Beyrək isə Yalançı oğlu Yırtacuğun  şülən məclisini dağıdır, bütün 
13
yemək-içmək qazanlarını  çevirir.  «Beyrək  şülən  yeməginin  üzərinə  gəldi. 
Qarnın toyurdıqdan sonra  qazanları dəpdi-dökdi,  çevirdi. Yəxninin kimini 
sağına, kimini solına  atar. Sağdan gedəni sağ alur, soldan gedəni sol alur». 
(64) Odissey də yeyib-içdikdən sonra elə bir savaş başlayır ki, hər şey bir-
birinə qarışır. Düşmənin özü öz əli ilə yemək-içmək məclisini alt-üst edir:
          Ayağıyla vurub yıxdı önündəki masanı da,
         Döşəməyə səpələndi masadakı yeməklər də,
         Qızarmış ət, bir də çörək batdı yerin çirkabına. (618)
         Həm Odisseyin, həm də Beyrəyin vətənə qayıtmasını istəməyən    gö-
zəl qadın surətləri var. «Məgər kafər bəginin bir bikr qızı vardı… Beyrəgi 
aşıqlamışdı…  Hər  gün  Beyrəgi  görməgə  gəlürdi.  Ol  gün  genə  görməgə 
gəldi.  Baqdı gördi  Beyrək səxt olmuş. Qız aydır:  «Neçün səxtsən, xanım 
yigit?» 
Poemada Odissey haqqında deyilir: 
O cəfakeş indi uzaq bir adada, gursaç pəri
          Kalipsonun yanındadır. Zorakılıq edir pəri,
          Öz sevimli vətəninə dönə bilmir mərd Odissey.(426)
Uzaq bir adaya düşmüş Odisseyi ona aşiq olan Kalipso adlı «gursaç 
pəri»  7  il  buraxmır.   Nəhayət,  Hermes  Zevsin  tapşırığını  həmin  pəriyə 
çatdırdıqdan sonra – 8-ci il o, «Məni fani ilə ömür sürməyə qoymursunuz» 
desə də, məcbur olub Odisseyə  sal düzəltməkdə kömək edir və onu azad 
edir. (450) Beyrək bundan iki dəfə artıq qallmalı olur. Lakin kafər bəyinin 
qızı  da  öz sevgisi  naminə  16  il  sonra  Beyrəyin  öz yurduna qayıtmasına 
kömək edir – onu iplə hasardan endirib qaçırda bilir. 
Hər iki əsərdə  qəhrəmanların oğluna  və oğlunun  döyüş yoldaşlarına 
xəyanət  motivi  vardır.  Çuğullayıb  Dirsə  xana  öz  oğlunu  –  Buğacı 
vurdurduqları  kimi,  Odisseyin  oğlunu  Penelopa  məftunları  məhv  etmək 
istəyir, bunun üçün gəmi ilə silahlı dəstə də göndərirlər:
Penelopa ilə evlənmək üçün gələnlər çoxdur:
Tək Dulixi adasından əlli iki adam gəlib,
Hamısı gənc, əsilzadə, yanlarında altı nökər.
İyirmi dörd adlı-sanlı cavan isə Zamdan gəlib,
Düz iyirmi əyan oğlu gəlib Zakinf adasından;
Bizim yerli zadəgandan elçi düşən on ikidir. (557)
          Onlar atası haqqında məlumat almaq üçün  Troya müharibəsi qəhrə-
manları  ilə  (Nestorla,  Menelay  və  başqaları  ilə)  görüşə  gedən  Telemaxı 
qayıdan baş dəstəsi ilə birlikdə məhv etmək  istəyirlər:
14
Onun əziz oğlunu da İtakaya qayıdanda
Həlak etmək istəyirlər. Atasının sorağıyla
Pilosa və Lakedemon diyarına gedibdir o. (426)
Həm «Odisseya»da,  həm də «Dədə Qorqud»da qəhrəmanın qadını 
axıra qədər öz ərinə sədaqətlə yaşayır,  ömrü ah-vayla keçir.  16 il  sonra 
Beyrəyin qanlı  köynəyini gördükdə Banıçiçək yenə şivən qoparır: «Tartdı, 
yaqasın yırtdı. Acı tırnaq ağ yüzinə  aldı-çaldı. Güz alması kibi al yanağını 
yırtdı.  «Vay,  göz açub gördigim,  könül  verib  sevdigim!  Vay,  al  duvağım 
iyəsi! Vay, alnum-başım umudı, xan Beyrək!» –deyü ağladı». (58) Yaxud 
tanımadığı Beyrəyin suallarına Banıçiçəyin cavabı:
Beyrək gedəli Bam-bam dəpə başına çıqdığım çoq,
Qarğu kibi qara saçum yolduğum çoq.
Güz alması kibi  al yanağım yırtdığım çoq.
Gələnlə gedəndən sorduğum çoq.
«Vardı, gəlməz bəg yigidim, xan yigidim Beyrək» - deyü  ağladığım 
çoq.(65)
Penelopa Odisseyin  gəlmədiyini görüb 20 il sonra  yenə özünə ölüm 
arzulayır:
Zevsin qızı Artemida, ey qüdrətli pak ilahə,
Kaş bu saat tuşlayaydın oxunu düz ürəyimə!
Ya da güclü bir qasırğa məni yerdən ayıraydı,
Zil qaranlıq yollar ilə uzaqlara aparaydı,
Burulğanlı Okean-çay mənsəbinə tullayaydı! (600)
         
 Yenə:
O yatağı gecə-gündüz çəkdiyim ah bürümüşdür,
O yatağı gözlərimdən axan yaşlar suvarmışdır.(565)
Ya ilahə Artemida oxla vurub öldürəydi,
Heç olmasa, yer altında görəydim mərd Odisseyi.(600)
          Hər iki əsərdə ağaca müqəddəs varlıq kimi baxılır. Uruzu  ağaca 
bağlayıb yandırmaq istəyirlər. «Mərə, kafər, aman! Tənrinin birliginə yoqdır 
güman!  Qoun  məni  bu  ağacla  söyləşəyim!»  deyə  ağacı   Məkkə  ilə 
Mədinənin  qapsı,  Museyi-Kazimin  əsası,   böyük-böyük  suların  körpüsü, 
qara-qara  dənizlərin  gəmisi,  Şahi-Mərdan  Əlinin  Düldülünün   yəhəri, 
Zülfüqarın qəbzəsi, şah Həsənlə Hüseynin beşiyi adlandırır və ondan nicat 
diləyir: 
15
Məni sana asarlar, götürməgil, ağac!
Götürəcək olursan, yigitligüm səni tutsun, ağac! (48)
Odissey isə Aid dünyasına (o biri dünyaya) gedir ki, öz evinə necə 
dönmək lazım gəldiyini müqəddəs ağacdan öyrənsin:
Odisseyin Dolonaya getdiyini  dedi Fedon.
Gedibdir ki, İtakaya geri dönmək barəsində 
Sirli palıd ağacından öyrənsin Zevs məramını:
Öyrənsin ki, öz evinə gizli getsin, yoxsa açıq? (592)
Hər  iki  əsərdə   hadisələr  əvvəlcədən  yuxu  vasitəsilə  xəbər  verilir. 
«Dədə  Qorqud»da  yuxu  mənfi  hadisəni,  bədbəxtliyi,  «Odisseya»da  şad 
xəbəri çatdırır. Qazan xan oğlu Uruzu 300 igidi ilə yurdunda qoyub, bəylərlə 
ova  gedir  və  yeyib-içib  yatarkən  dəhşətli  yuxu  görür:  «Bilürmisən, 
qarındaşım Qaragünə, düşimdə nə göründü? Qara qayğılu vaqeə gördüm. 
Yumruğımda talbınan şahin bənim quşumı alur gördüm.  Gögdən ildırım ağ 
ban evim üzərinə şaqır gördüm. Düm qara pusarıq  ordımın üzərinə tökülü 
gördüm. Quduz qurtlar evimi dəlir gördüm. Qara dəvə ənsəmdən  qarvar 
gördüm.  Qarğu  kibi  qara  saçım  uzanır  gördüm,  uzanıban  gözümi  örtür 
gördüm.  Biləgümdən   on  barmağımı  qanda  gördüm…  Xanım  qardaş, 
mənim bu düşimi yorğıl  manna» - dedi». (44) Yuxu Qazan xanın evinin 
yağmalandığını, oğlunun, qadınının dustaq olduğunu xəbər verir.
Poemada isə Penelopa hələ tanımadığı,  lakin  macəralarını  dinləyib 
söhbət etdiyi əri Odisseyə gecə gördüyü yuxunu danışır, o zaman danışır ki, 
hələ Odissey Penelopa məftunlarına silah qalldırmayıb  və adi bir yolçu kimi 
tanınır: 
Bir də, qərib, mən gördüyüm bir yuxunu şərh et mənə:
Gördüm ki, düz iyirmi qaz suda üzən buğdaları 
Dənləyirlər.  Mən tamaşa eyləyərək şadlanıram.
Birdən dağdan uçub gələn  əyricaynaq nəhəng qartal
Hamısının boğazını üzüb atdı bir tərəfə. 
Yerdə qaldı cəmdəkləri. Qartal yenə pərvazlandı.
Mən yuxuda çox ağlayıb inildədim…
Birdən qartal uçub gəldi, qondu damın dirəyinə,
İnsan kimi dil açaraq mənə toxdaq verib dedi:
-Adlı-sanlı İkarinin aqil qızı, ruhdan düşmə!
Gördüklərin yuxu deyil, baş verəcək həqiqətdir.(597)
          Elə də olur və sonrakı gün Odissey  Penelopa məftunlvarının 
cəmdəklərini otaqda sərili qoyur.
16
Banıçiçək ozanın Beyrək, Penelopa isə yad adamın Odissey olduğunu 
yoxlamaq üçün sınaqdan keçirir. Beyrək Banıçiçəyin qalxıb oynamasını tələb 
edir.  Banıçiçək  Beyrəyi  tanımır  və  Qısırca  yengəni,  Boğazca  Fatmanı 
oynamaq üçün qaldırıb onu başdan eləmək istəyir. Mümkün olmadıqda özü 
oynamalı  olur.   Beyrək onun barmağındakı  üzüyü istəyir.  Nəticədə sınaq 
üçün imkan yaranır. «Altun yüzükdə çoq nişan vardır. Altun yüzigi  istərsən, 
nişanın söylə» dedi. Beyrək aydır:
Alan sabah, xan qızı, yerimdən turmadımmı?
Boz ayğırın belinə binmədimmi?
Sənin odan üzərinə  sığın-keyik yıqmadımmı?
Sən məni yanına qağırmadınmı?
Sənin atunı mənim atım keçmədimi?
Ox atanda mən sənin  oxını yarmadımmı?
Kürəşdə mən səni basmadımmı?
Üç öpüb, bir dişləyüb, altun yüzigi  barmağına keçürmədimmi?  
Sevişdigin Bamsı Beyrək mən degilmiyəm? – dedi. 
Böylə  digəc  qız  tanıdı,  bildi  kim,  Beyrəkdir.  Cübbəsilə,  çuxasilə 
Beyrəgin ayağına düşdi». (65)
Penelopa da Odisseyə çox soyuq münasbət bəsləyir. Odissey təəccüb 
edir:
Düz iyirmi ildən sonra çətinliklə dönmüş əri
İnanmıram, başqa qadın belə soyuq qarşılaya.(632)
Odissey  bütün  Penelopa  məftunlarını  qırıb  qurtardıqdan  sonra  da 
arvadının onu tanımadığını, qəbul etmədiyini gördükdə bir növ  əsəbiləşir, 
yatmaq istədiyini bildirir. 
Penelopa onu yoxlamaq istəyir, oğlu Telemaxa deyir:
Amma ki, o, Odisseysə, qayıdan o özüdürsə,
Onda biri-birimizi asanlıqla tanıyarıq,
Çünki elə əlamətlər var ki, yalnız biz bilirik.(631)
Ona görə  də Penelopa xidmətçi  kəniz  Yevrikleyaya tapşırır  ki,  ona 
dəhlizdə  yer  salsın.  Məqsəd  sirli  çarpayı  barədə  onun  bir  şey  bilib-
bilmədiyini yoxlamaqdır.
Onun bu göstərişi  Odisseyi daha da haldan edir, o, güman edir ki, 
burda olmadığı müddətdə onun öz əli ilə düzəltdiyi çarpayını tərpədiblər, 
məcbur olur ki, çarpayının arvadı ilə ona məlum olan sirlərini söyləsin: 
De, yerini dəyişdirən kimdir mənim çarpayımın?..
Bir sirri var – mən bilirəm, çünki mənəm düzəldəni!..
17
Çünki elə əlamətlər var ki, yalnız biz bilirik. (631) 
Bildirir ki, onların yataq otağındakı çarpayını o özü düzəldib, iri zeytun 
ağacını kəsib, burğu ilə deşib, çarpayını ona bərkidib. Bir ayağı kötükdür, 
onu tərpətmək olmaz. Naxışı  fil  sümüyündən, qızıldan və  gümüşdəndir. 
«Penelopa, nişanları budur həmin çarpayının!» (633) 
Belə dedi, xanımın həm dizi əsdi, həm ürəyi,
Eşitdiyi nişanələr dəqiq idi başdan-başa. (633)
Hər iki əsərdə qəhrəmanı əvəz etmək istəyən düşmən qüvvə sınağa 
çəkilir.  «Odisseya»da  məsələ  daha  aydındır.  20  ildən  sonra  da  ərinin 
gəlmədiyini  görən Penelopa   məcbur  olub öz  məftunlarına  belə  bir  şərt 
qoyur: onu almaq istəyən şəxs  Odisseyin ox-yayını götürüb, oxu dalbadal 
düzülmüş 12 baltanın sap yerindən keçirməlidir:
Allahsifət Odisseyin böyük yayı bax burdadır,
Kim o yayın kirişini  asanlıqla darta bilsə,
Bu oxu on iki balta yarığından düz keçirsə,
Mən bu varlı, əziz, qəşəng ər evini tərk edərək
Həmin yarış qalibinin arxasınca gedəcəyəm! (609)
Qapı  tərəfdə  bir  küncdə  oturmuş  Odissey  (hələ  tanınmır)  özü 
baltaların tiyəsini eyni səviyyədə yerə basdırır, diblərini torpaqla doldurur, 
ayaqlayıb bərkidir ki, yıxılmasınlar. Lakin Penelopa məftunlarından heç biri 
onun yayının kirişini çəkməyi, yayı dartmağı bacarmır. Hətta kirişi qızdırıb 
yağlasalar da, dartıb əyə bilmirlər. Dilənçi vəziyyətdə qapı ağzında əyləşmiş 
Odissey də özünü sınamaq istədiyini  bildirir.  Lakin qonaqlar  bunu təhqir 
sayırlar. Odisseyin oğlu Telemaxın və Penelopanın israrı ilə ox-yayı ona da 
verirlər. Odissey yayı dartıb oxu buraxır və baltaların sap yerindən keçirir. 
Eyni zamanda bu yolla öz ox-yayını da əldə etmiş olur.
«Dədə Qorqud»da isə məsələ pozulmuşdur. Eyni mərasim səbəbsiz 
icra  edilir,  Banıçiçəyin  heç  bir  tələbi  olmadan  keçirilir.  Görünür,  burada 
iddiaçının  tək  olduğu  nəzərə  alınmışdır.  Əsas  şərt  Beyrəkdən  xəbər 
gətirilməsi  ilə  məhdudlaşdırılmışdır  ki,  bunu  da   Yalançı  oğlu  Yalançuq 
yerinə yetirir. Amma oxatma sınağı keçirilir və Oğuz igidləri Banıçiçəyi əldə 
etmək  üçün  yox,  öz  igidliklərini  nümayiş  etdirmək  üçün   oxatma  yarışı 
keçirirlər.  Dəvə  çuvalını  bədəninə  keçirmiş  Beyrək   məclisə  gəlir.  Oğuz 
igidləri  bəyin – Yalançuğun üzüyünü nişan qoyub ox atırlar. Budaq, Uruz, 
Şir Şəmsəddin və başqa Oğuz igidləri ox atdıqda Beyrək  «Əlün var olsun!» 
deyir,  göygü atanda «Əlin qurusun, parmaqların çürisün, hey, tonuz oğlı 
tonuz, - deyirdi, - göygülərə qurban ol!» - deyirdi». Nəhayət, Yalançuq əsə-
biləşir, öz ox-yayını ona verir ki, «mənim yayımı çək, yoxsa şimdi boynın 
ururam».  Beyrək  yayı  çəkir,  yay  paralanır.  Yalançuq  Beyrəyin  yayını 
18
gətirməyi tələb edir. Beyrək öz yayını gördükdə ağlayır və yayı çəkib oxu 
buraxır, Yalançuğun   üzüyünü paralayır.(63) 
Burada bir neçə məntiqsizlik var: Bu yarış nə məqsədlə keçirilir?  Nə 
üçün göygünün üzüyünü nişan qoyublar?  Və sonra Beyrək  «göygülərə 
qurban ol!» deyir - toy bir nəfərin olduğu halda, «göygü» sözü niyə cəm 
haldadır? Belə çıxır ki, Dəli Qarcar da, Şir Şəmsəddin də, Uruz da evlənirmiş 
bu toyda, bunların hamısı kürəkən imiş. Amma belə deyil.
Yenə birinci suala haqq qazandırmaq olar: toydur, şənlikdir, ona görə 
də Oğuz igidləri at çapır, ox atır, igidlik göstərirlər. Sonrakı suallara cavab 
tapmaq  olmur.  Süjet  pozulub.   «Odisseya»  əsərində  kürəkən  olmaq, 
Penelopa  ilə  evlənmək  istəyən  çoxdur,  burada  isə  təkdir.  Balta  əvəzinə 
üzükdür,  bu,  üç  min  il  əvvəlin  deyil,   sonrakı  dövrün  «yarışı 
çətinləşdirməsidir». Lakin məhz nə üçün göygünün üzüyü nişan qoyulub? – 
bunu da anlamaq olur -  istəmirlər ki, Yalançuq  Banıçiçəklə evlənsin, heç 
kəsin ürəyindən deyil. Və ya bəlkə o özü yarışa başlamaq, şənlik yaratmaq 
üçün bu vasitəni seçib. Bəs «göygülərə qurban ol!» nə deməkdir?  Üslub 
pozulub. Bizə elə gəlir ki, bu, ən qədim süjetin qalığıdır. Balta üzüklə, çox 
adam tək adamla əvəz olunub, amma iddiaçı çoxluğu mexaniki olaraq sax-
lanılıb.
Hər iki qəhrəmanın ox-yayı da başqalarının ox-yayından fərqlidir. Hər 
adam  onların  yayını  dartıb-əymək  qüdrətinə  malik  deyil.  Və  hər  iki 
qəhrəman ox-yayını əlinə alarkən dəruni hisslər keçirir, düşüncələrə dalır, 
onu çox asanlıqla idarə edir. 
Hər iki əsərdə sədaqətli çobanlara qayğı var. Qazan xan ailəsini, mal-
dövlətini  xilas etmək üçün gedəndə Qaraca çobana deyir:  «Allah mənim 
evimi  qurtaracaq  olarsa,  səni  əmiraxur  eyləyəyin» -  dedi.  İkisi  bilə  yola 
girdi». (46) Və düşmən üzərində qələbədən sonra sözünü yerinə yetirir də: 
«Qaracıq çobanı əmiraxur elədi. Yedi gün, yedi gecə yemə-içmə oldı»  (50)
Odissey  isə   Penelopa  məftunları  ilə  döyüşə  başlamamış  sədaqətli 
çobanları Filotilə və Yevmeyə özünü tanıdaraq deyir:
Ey naxırçı və ey çoban, heç bilmirəm deyim sizə,
Ya deməyim öz sözümü. Ürəyim əmr edir ki, de! 
Bilin ki, o – mən özüməm! Başıma çox bəla gəlib…
Allahların köməyilə yağıları məhv eləsəm,
Sizi dərhal evləndirib mal da, mülk də verəcəyəm
Öz evimin lap yanında sizə də ev tikiləcək.
Telemaxın qardaşı və dostu sizi biləcəyəm. (612)
Hər iki dövrdə köləyə bu cür münasibət uyğun və səxavətlidir.
Həm «İliada»da, həm də «Dədə Qorqud»da  oğul həsrəti ilə beli 
bükülmüş ata surəti vardır.
19
Beyrəyin  gəldiyini  atasına  xəbər  verirlər.  Əvvəl  gəlini  Banıçiçək, 
ardınca da Qazan xan Baybörə bəyə şad xəbəri çatdırır. Sevinc içərisində 
olan Baybörə deyir: «Oğlım idigin ondan biləyim, sırça barmağını qanatsun, 
qanını dəstmala dürtsün, gözimə sürəyin, açılacaq olursa, oğlım Beyrəkdir!» 
- dedi.
Zira  ağlamaqdan  gözləri  görməz  olmış  idi.  Dəstmalı  gözinə  silcək, 
allah-təalanın  qüdrətilə  gözi  açıldı.  Atası-anası  güldilər.  Beyrəgin ayağına 
düşdilər». (66)
Odissey mülkünü və ailəsini xilas etdikdən sonra atası Layerti 
görməyə gedir.  Vəziyyətini öyrənmək üçün əvvəl özünü tanıtmır:
Atasının ürəksıxan görkəmini  - onu tamam
Əldən salmış qocalığı görən kimi mərd Odissey
Uca armud ağacının altda durub çox ağladı. (643)
Sonra tanışlıq verir. Beyrəyin atası kimi, qoca Layert də inanmaq üçün 
şərt qoyur:
Doğrudan da, əgər oğlum Odisseyin özüsənsə,
Bir nişanə göstər mənə ki, yəqinlik hasil edim. (645)
Odissey həm ayağındakı qaban dişi əhvalatını danışır, həm də atasının 
bir  vaxtlar  bu  böyük  bağda  onun  üçün  ayırmış  olduğu  ağacları  bir-bir 
sadalayır:  
Onda mənə on üç armud, on alma və qırx da əncir
Ağacı bəxş eləmişdin, üstəlik də il boyunca
Təzə-təzə üzüm verən əlli tənək bağışladın…
Belə dedi, Layertin həm dizi əsdi, həm ürəyi.(645)
Göründüyü kimi,  şərtlər məzmunca başqa-başqa olsa da,  mahiyyət 
birdir.
Hər iki əsərdə əsas döyüş alətləri qalxan, ox və qılıncdır; geyim, zireh 
əsasdır.  Amma «İliada»da  nizə  döyüşü  daha  geniş  təsvir  edilir.  Hər  iki 
əsərdə döyüş üsulları da əksərən eynidir. Bayındır xanın vəziri Qazılıq qoca 
Düzmürd qalasına gəlib Arşun oğlu Dirək təkura hücum çəkir: «Qazılıq qoca 
anı gördiginləyin yel kibi yetdi, yeləm kibi yapışdı. Kafərin ənsəsinə bir qılıc 
urdı.  Zərrə  qədər  kəsdirəmədi.  Növbət  kafərə  dəkdi.  Ol  altmış  batman 
gürzlə Qazılıq qocaya dəpərə tutıb çaldı. Yalan dünya başına tar oldı. Düdük 
kibi qan şorladı..» (94) «İliada»da:
Menelaya cumdu birdən  Pilemenid Qarpalion:
O, yaxından Menelayın qalxanına nizə vurdu;
20
Ancaq qalxan dəlinmədi.
Mərd Menelay arxasından onu oxla yaraladı…
Qara qanı axdı getdi, altındakı yer islandı.(201-202)
Hər iki əsərdə ibtidai silah növü olan sapanddan istifadə edilir. Qaraca 
çoban kafir qoşununu sapandla məhv edir və bir qədər də şişirdilmiş halda 
–  daş  qurtaranda  sapanda  qoyun,  keçi  qoyub  atır.  «İliada»da  sapand 
ehtiyatdadır,  döyüşdə  daşla  vuruş  güclü  məhvedicilik  qüvəsinə  malikdir. 
Lakin sapanddan bir dəfə əsgər yoldaşın yarasını bağlamaq üçün istifadə 
edildiyi  qeyd edilmişdir: 
Akenor tez o nizəni çəkib onun  yarasından
Sıx toxunmuş yun sapandla sardı onu möhkəm-möhkəm. (200)
Poemalarla  dastanın  təsvir  və  təhkiyə  üsullarında  yaxınlıq  çoxdur. 
Homer  müqayisələrdən  bir  bədiilik  vasitəmsi  kimi  çox  geniş  istifadə 
etmişdir.  Saysız obrazlı müqayisələrə müraciət etmişdir.
Hektor, əldə möhkəm qalxan, irəlidə yeriyirdi:
Ölüm saçan ulduz necə gah buludlar arasından
Parlar, gah da gözdən itib yox olarsa zaman-zaman,
Hektor da gah birdən-birə ön səflərdə, gah arxada
Zahir olub qoşunlara sərəncamlar verməkdəydi.
Ulu Zevsin şimşəyitək parlayırdı hər bir yanda.(156)
Eyni  təsvir  üsulu  «Dədə  Qorqud»un  da  orijinal  xüsusiyyətidir: 
«Qaraqucın  oynaddı Uruz, kafərin sağına at dəpdi. Sağlı-sollı  kafəri xub 
tağıtdı.  Sanasan kim, tar yolda tolu düşdi. Ya qara qazın  içinə şahin girdi. 
Kafərin  ucını  basdı,  tağıtdı…»  (71)  Bu  cür  təsvir  Homerdə  bir  sistem 
şəklindədir və çox zəngindir.
Hər  iki  əsərdə  qəhrəmanın  oğlu  döyüş  sınağından  keçirilir.  Hər  iki 
əsərdə gənc varislərin ordusu ona sədaqətlə xidmət edir və s.
Yazıya alınma tarixləri  arasında uzun zaman fərqi  olsa da,  hər iki 
əsərdə ictimai-siyasi quruluş da, demək olar ki, eynidir. «Dədə Qorqud»da 
bəylər öz mülklərini idarə edirlər və vahid bir xana – xanlar xanı Bayındıra 
tabedirlər.  Hər  kəsin  öz  tac-taxtı  var.  «Dastanda  bütün  qəbilələri,  zəif 
bağlarla olsa da, birləşdirən xandır (Bayındır xan).Lakin buna baxmayaraq, 
hər qəbilənin başında qəbilə böyüyü, bəy dayanmışdır.  Bəylər xana tabe 
olsalar da, yenə sərbəstliklərini mühafizə edirlər. Xarici düşmənə qarşı  və 
yaxud basqın zamanı  qəbilələr asanlıqla birləşir.  Qəbilə başçıları  seçilmir. 
Onların başçılığı  nəsli və ənənəvi gedir… Burada hər kişi əsgərdir, lazım 
olduğu  vaxt  silahlanır,  hətta  bəzən  qadınlar  da  silahlanıb  vuruşurlar… 
Dastanda  quldarlığın  çox  zəif  əlamətləri  vardır…  qul  hələlik  işçi  qüvvəsi 
21
deyildir…  Əsərin mərkəzində  müəyyən qəbilələr heyəti kimi  yaşayan bir 
xalq var». (15; 24-25, 36)
Oğul həsrətilə çırpınan Baybörə bəy  Bayındır xanın ulu məclisində 
birdən-birə ağlamağının səbəbini belə izah edir: «Bəglər, tacım-təxtim içün 
ağlaram. Bir gün ola, düşəm öləm, yerimdə-yurdımda  kimsə qalmıya».(52) 
Ölkənin  mühafizəsi,  qənimətlər  əldə  edilməsi   Bayındırın  kürəkəni  baş 
sərkərdə,  vitse  kral  Qazan  xana  mənsubdur.   İç  Oğuz,  Taş  Oğuz  iki 
tayfadır, hər tayfa qəbilələrdən ibarətdir və bir ittifaqda yaşayırlar. Döyüş 
boylarının sonunda qəbilə başçıları öz titulları ilə bir-bir qeyd olunur, sada-
lanır. 
Eyni quruluş axeylərdə (yunanlarda) və troyanlarda da vardır. Vahid 
hakimiyyət var, padşah-hökmdar vardır,  lakin onun ölkəsi qəbilələr ittifa-
qından ibarətdir. Məsələn, Troya qoşunlarında çox müxtəlif qəbilələr iştirak 
edir,  onlar  müttəfiqdirlər,  ümumi  hökmdar  İlion  hakimi  Priamdır,  baş 
sərkərdə  isə  Hektordur  –  Priamın  oğlu.  Yaxud  axeylilər  də  müttəfiq 
qəbilələrin birliyindən ibarətdir, baş hakim Aqamemnondur, əsəs sərkərdə 
isə Axillesdir. 
Axeylilər:
Say-hesabsız qəbilələr dəstələrlə, axın-axın
Axışırdı camaatın yığıncağı olan yerə. (27)
Yaxud axeylilərə əsir düşmüş Yevmedoğlu Dolon Troya müttəfiqlərini 
belə sayır:
Karilərin, əyri yaylı peonların, leleqlərin
Pelaskların qoşunları sahil boyu yerləşiblər.
Fimbranın  yaxınında  likyalılar,  misililər,
At ram edən frakyalılar, mərd meonlar məskən salıb…
Odur, yeni gəlmiş qoşun – frakyalılar kənardadır (151) və s.
Axeylərin və troyanların dini görüşləri qədim şumer dini görüşlərinə 
uyğundur:  çoxallahlılıqdır  və   allahların  ulu  əcdadının  Okeanın  dibində 
olduğu təsəvvürü vardır. Zevsin bacısı və arvadı Hera belə deyir:
Bərəkətli dünyanın ən son həddinə gedirəm ki,
           Allahların əcdadları Okeanla Tefiyaya
           Dəyim. Axı onlar məni evlərində bəsləmişlər… (214)
Şumerlər  də  göy  allahı  An  və  Yer  allahı  Kinin  okean  sularının 
dərinliyində  bütün varlığın  «böyük anası»  ilahə  Nammudan doğulduğu 
fikrində olmuşlar. (3, 144)  
22
 «Dədə  Qorqud»da  isə  din  dəyişmiş,   hadisələrin  təkallahlılığa 
uyğunlaşdırılmasına cəhd edilmiş,  əsərə bir  qat  islam örtüyü çəkilmişdir. 
Lakin yenə uyğun cəhətlər  qalmışdır.  Axeylilər  və troyanlar  döyüşqabağı 
allahların şərəfinə şərab səpir, dua edir, qurban kəsirlər.  Hektorun sözləri:
Əziz ana, yox, sən mənə şirin şərab vermə hələ,
Şərab məni sərməst elər, cürətimi alar əldən.
Belə kirli əllərimlə Zevsə şərab səpmərəm mən           
Qanlı-tozlu əllər ilə  buludyığan ulu Zevsə
Dua etmək, əziz ana, bilirsən ki, layiq deyil.
Sən yığ nəcib arvadları, tez apar o qurbansevən 
Afinanın məbədinə…
Nəzr elə ki, hələ işə qoşulmamış  on iki baş
Cöngə qurban verəcəksən, qoy o bizə rəhm eləsin… (96)
«Dədə Qorqud»da dini  görüş bu şəkildə redaktə edilmişdir:  «Qalın 
Oğuz bəgləri arı sudan abdəst aldılar. Ağ alınlarını yerə qodılar. Eki rükət 
namaz qıldılar.  Adı  görklü  Məhəmmədi   yad gətürdilər.  Gumbur-gumbur 
nəqaralar dögüldi. Bir qiyamət savaş oldı, meydan dolı baş oldı». (66) 
Lakin Oğuz igidləri də daim şərabın itisindən ləzzət alırlar.
Poemalarda Homerin qəribə mənalandırma üsullarından biri budur ki, 
hadisələrin hər birinin törədicisi allahlar hesab olunur, lakin fikirləşirsən ki, 
real  həyatda bu hadisə elə belə də olmalı  idi.  Axillesin yaxın dostu igid 
Patrokl  üç  dəfə  həmlə  edərək  troyalılardan  xeyli  adam  qırır,  dördüncü 
həmlədə sərpuşu başından düşür, gözləri dumanlanır – Homer bunun Feb-
Apollon  tərəfindən edildiyini,  Apollonun yumruğu ilə  gücdən  düşdüyünü, 
nəticədə Yevforb adlı əsgərin nizəsilə yaralandığını, Hektorun nizəsi ilə yerə 
sərildiyini təsvir edir. Lakin hadisənin özü də təbiidir. Hər tərəf troyanlardan 
ibarətdir.  Gözünü  qan  örtmüş  kimi  hücum  çəkən  Patrokl  həqiqətdə  də 
nizədarlardan birinin nizəsilə həlak ola bilərdi.  Oğlu Uruzu xilas etmək üçün 
Qazan xan qanlu Qara Dərvənddə üç dəfə təkbaşına kafərə hücum çəkir: 
«Dönə-dönə bir zəman yaxşı savaş elədi, kafəri alam,- dadi. Alamadı. Bir 
saətdə kafərə üç kərrə at dəpdi. Nagah gözi qapağına qılıc toqundı. Qara 
qanı  şorladı,  gözinə endi.  Özin sarb yerlərə saldı.   Görəlim indi  yaradan 
neylər…» (76) Göründüyü kimi, Qazanın məhvi üçün real zəmin var. Lakin 
yaradanın  köməyi  öz işini  görür:  elə  bu anda qırx  incə belli  qızla  Burla 
xatun, dalınca da Oğuz igidləri özünü yetirir, Qazan və Uruz xilas edilir.
Allahların  hadisələrə  münasibəti  ilə  bağlı  daha  uyğun  detallar  var. 
Məsələn,  poemalarda  fani  insan  allaha  qurbanlar  vəd  edir,  ondan  nicat 
diləyir,  lakin allahlar onun diləyini  qəbul edə də bilir,  etməyə də bilirlər. 
Axilles küsüb döyüşə getmir, vəziyyətin ağırlığını görüb dostu igid Patroklu 
döyüşə göndərir  və göylərə üz tutaraq Zevsə yalvarır  ki,  onu troyalılara 
23
qəhrəman kimi tanıtsın və həm də sağ saxlasın.  Lakin Zevs xahişin birini 
qəbul edir, birini etmir:
Belə deyib yalvardı o. Zeves qəbul etdi bunu,
Ancaq igid Axillesin rədd etdi bir xahişini:
Düşmənləri qovmaqda o, kömək etdi mərd Patrokla,
Ancaq onu sağ qaytarmaq xahişini rədd elədi… (242)
Odur ki ölüm ayağında Patrokl Hektora üz tutaraq deyir:
Bəd taleyin hökmü ilə məni əvvəl Feb-Apollon,
Sonra Yevforb vurdu, sənsə üçüncüsən.(255)
Allahla bu cür davranış  dastanın çox qədim boylarından olan «Dəli 
Domrul»  boyunda  daha  aşkardır  və  həmin  qədim  ölümsüzlər  –  fanilər 
münasibətini bu boy daha yaxşı mühafizə etmişdir. Dəli Domrulun əzrayıl 
haqqında  sözləri  allaha  xoş  gəlmir:  «Həq  təalaya  Domrulun  sözi  xoş 
gəlmədi».(79)  və əzrayıla  onun canını  xırlatmağı  tapşırır.  Can verib,  can 
alanın allah olduğunu bildikdən sonra Domrul allaha üz tutaraq yalvarmağa 
başlayır  və  bu zaman onun sözləri  allaha  xoş  gəlir:  «Allah  təalaya  Dəli 
Domrulun burada sözi xoş gəldi». (81) Can yerinə can bulmadıqda allaha 
üz tutaraq «Alursan, ikimüzün canın bilə alğıl» sözləri də allaha xoş gəlir 
(«Həq təalaya Dəli Domrulun sözi xoş gəldi», 83) və ona uzun ömür bəxş 
edir. Bunlar, fikrimizcə, həmin çoxallahlılıq təfəkkürünün izləridir. 
V.M.Jirmunski  «Dəli  Domrul»  boyunda  iki  süjetin  birləşdiyini  qeyd 
etmişdir:   Domrulun  əzrayılla  vuruşması,  ərin  ruhunun  əvəzinə  arvadın 
ruhunun verilməsi.  Müəllif birinci süjetə yunan mifologiyasından, ikincisinə 
yeni yunan mahnılarından misallar vermişdir. M.Seyidov bu süjetlərin türk 
xalqlarında qədimdən olduğunu qeyd etmiş, məsələn, noğaylardakı Çora-
Batır  əfsanəsinin  «Dəli  Domrul»  boyunun  az  qala  eyni  olduğunu 
göstərmişdir. Lakin M.Seyidov Kiçik Asiyada həmin mövzunun yunan mifləri 
ilə qarşılaşdığını, çarpazlaşdığını da güman etdiyini bildirmişdir. (21,10-11)
Basatın  hər  dəfə  Təpəgözün  kələyindən   xilas  olarkən  «Tənrim 
qurtardı» (102) deməsi də bu qəbildəndir. Qazanın dustaq olduğu və Uruz 
tərəfindən azad edildiyi boyda  təkur arvadını  Qazan inandırır ki, quyuda 
onların ölülərinin yeməyini  əllərindən alıb yeyir və onların yorğa ölülərini 
minir. Bu təfəkkürün özü də ibtidai təfəkkür nümunəsidir. Beləliklə, hər nə 
qədər islama keçilmiş olsa da,  bir  sıra  boylarda qədim dini  düşüncənin 
izləri  aydın şəkildə qalmışdır.  Bu boyda Qazanın   «tənri  mənəm» deyən 
asiləri, «yonma ağac tənrili» kafəri   lağa qoyması da hadisələri daha uzaq 
keçmişlə bağlayır. (118-119)
Dastandakı  «Ölən  adam  dirilməz»  hikməti  «İliada»da  da   vardır: 
«Ölən bir də dirilməz, sən öz canının hayına qal!» (368) Elə təsvirlər var ki, 
24
bunlar çox-çox qədim izləri  mühafizə edir. Məsələn, Yegnək Qazılıq qocanı 
Düzmürd qalasından xilas etdikdən sonra ozan ata ilə oğulun sevincini belə 
təsvir edir: «Babasilə Yegnək gizlü  yaqa tutuban yiləşdilər.  Eki həsrət 
bir-birinə bulışdılar. İssüz yerin qurtı kibi ulaşdılar…» (97)
Verdiyimiz  bu  nümunələrdən  başqa,  təbii  ki,  yenə  uyğun  detallar 
göstərmək mümkündür. Amma oxucu görməlidir ki, bunlar təsadüfi oxşarlıq 
deyildir.  Bunlar   minilliklər  boyu  vahid  mənbədən  hər  bir  xalqın  özünə 
məxsus götürdükləridir.  Ağla bu da gələ bilməz ki, bu cür süjet eynilikləri 
biri-digərindən köçürmənin nəticəsidir. Sadəcə olaraq bunlar məntiqi şəkildə 
aydın göstərir ki, oğuzlar və axeylilər çox qədim dövrlərdən yanaşı yaşamış, 
bir-biri  ilə  son  dərəcə  yaxın  münasibətdə  olmuşlar.  Axeylilər  troyanlara 
qarşı ittifaqla vuruşduqları halda, onların qonşuluğundakı frakiyalılar troyalı-
ların müttəfiqi idilər. (Frakiyalı igidlərin sərkərdəsi Akamant öz dəstəsi ilə 
troyalılar tərəfdə vuruşurdu -79). 
Artıq  elmi  ədəbiyyatda  troyalıların  türk  olduğu  sübut  olunmuşdur. 
Lakin  onların  müttəfiqləri  qarışıq  qəbilələrdən  ibarət  idilər.  Müttəfiqlər 
müxtəlif olduğu kimi, dilləri də müxtəlif olmuşdur:
Priamın paytaxtında çoxdur bizim müttəfiqlər,
Burda çoxdur qəbilələr, hərənin də öz dili var. (43)
Və ya:
Troyanın qoşunu da  eynən belə bağrışırdı.
Ancaq hərə başqa cürə çığrışaraq danışırdı:
Qarışmışdı bir-birinə başqa-başqa xalqın dili… (65)
Aydın olur ki, troyalılar yekcins olmamışlar. Lakin, şübhəsiz, onların 
əsas  kütləsi  türklərdən  ibarət  olmuşdur,  çünki   Priamın  xalqı  Troyada 
üstünlük təşkil  etmişdir.  Bu cəhətdən aşağıdakı  misralarda  «barbar  dilli 
Karlar» ifadəsi çox maraqlıdır:
Barbar dilli Karların da  sərkərdəsi mərd Nast idi.
Onlar Milet şəhərində dik Mendra sahilində 
Bol meşəli Ftirosla qarlı Mikal dağlarında yaşardılar.(44)
Şumerlər özlərini  kar-rir,  yəni  «qarabaşlar» adlandırırdılar.   Bu da 
Kenqir- şumer  sözünün  bir oxunuş variantı idi.  Kar-r-ir sözündə «qara» 
sözü aydın seçilir.(3,60) Şumer tayfaları e.ə.23-cü əsrdə Akkad istilasından 
sonra ətraf ərazilərə dağılmışdılar və onlar Troya ətrafına da asanlıqla gələ 
bilərdilər.
25
Eyni  zamanda,  axeylilər  də  müttəfiqlərdən,  qəbilələr  ittifaqından, 
müxtəlif dilli qəbilələrdən ibarət olmuşlar; məsələn, təkcə Krit adası sakin-
lərinin təsvirinə baxaq: 
Tünd suların qucağında Krit adlı bir ada var;
Çox zəngindir gözəlliyi, vəsfə gəlməz həmin ada.
Şəhərlərin sayı doxsan, xalqı saysız-hesabsızdır.
Neçə dilə rast gələrsən. Axeylilər, kidonlular,
Eteokrit tayfasına rast gələrsən o adada;
Düz üç dori sülaləsi, pak pelask tayfası var.(589)
Buradakı pelaskların da türk tayfalarından olduğu məlumdur. Lakin bu 
hələ axeylilərin hamısı deyildir.
Bütün bunlar göstərir ki, e.ə. 1260-1240-cı illərin hadisələrindən bəhs 
edən «İliada» və «Odisseya» əsərləri ilə bizim  1300 illiyini qeyd etdiyimiz 
«Kitabi-Dədə Qorqud» yaşıddır,  eyni dövrdə, eyni real və mifik hadisələr 
zəminində  yaranmış  dastanlardır.  Lakin  poemaları  yunanlar  yazıya  alıb 
saxlamışlar,  təbii  ki,  əlavələr də etmişlər,  dastanı  isə ya vaxtında yazıya 
almamışlar, yaxud da  vaxtaşırı üzərində işləmiş, ilkin formadan fərqli bir 
formaya salmışlar.  Hətta hiss olunur ki, bu və ya digər boyu atmış, yeni 
boylar  yaratmışlar.  Və  ya  obrazların  adlarını,  bəlkə  arxaik  rəng  aldığını 
görərək lap səciyyəsini  də dəyişmişlər.  Nə qədər dəyişmiş olsa da, yenə 
izlər  qalmışdır.  Məsələn,  özü  allah  Poseydonun  oğlu  olan  Təpəgöz  və 
təpəgözlər allahları tanımadıqlarını bildirir: 
Nə o qalxantutan Zevsə, nə də başqa allahlara
Biz taygözlər baş əymərik, biz onlardan çox üstünük! (472)
Bu, «Dədə Qorqud»da Dəli Domrulun əzrayılı tanımamasına bənzəyir. 
Amma  nəzərə  almalıyıq  ki,  dastanın  üzərində  işləyənlər  onu  zəmanəyə 
uyğunlaşdırmaq üçün  politeizmdən əl çəkməli, təkallahlılığa çevirməli idilər. 
Və hələ burasını da bilmirik ki, onu əvvəlcə xristianlığa uyğunlaşdırıb, sonra 
islam  dinini  hopdurmuşlar,  yoxsa  birbaşa  islamlaşdırmışlar.  Dirsə  xanın 
xüsusi süvarisi olan qırx namərd xanın min nəzir-niyazla dünyaya gətirdiyi 
yeganə oğlu Buğacı atasının gözündən salmaq və öldürtmək üçün anası ilə 
yaxınlıq etdiyini söyləyirlər:  «Sən var ikən av avladı, quş quşladı.  Anasının 
yanına  alub  gəldi.  Al  şərabın  itisindən  aldı,  içdi.  Anasilə  söhbət  eylədi, 
atasına qəsd eylədi…» (37) Doğrudur, oxucu bilir ki, bu, iftiradır, amma, 
görünür,  ola  bilən  haldır  ki,  dastana  daxil  edilib.  Bu,  əşirət  dövrünün 
xüsusiyyətidir,  lakin  Homerdən  sonra  da  bəzi  xalqlarda  davam etmişdir. 
Məsələn, İran şahı  Kiruş (e.ə.VI əsr) iki  bacısının ikisi  ilə də evlənmişdi. 
Homer troyalılarda  və  axeylərdə  belə  bir  adət  təsvir  etməmişdir.  Amma 
26
Olimp allahlarında var, məsələn, Zevsin arvadı Hera həm də onun bacısıdır. 
Heç şübhəsiz, bu epizod dastanı ən qədim dövrlərlə bağlayır.
Yaxud həm axeylilər, həm də troyalılar döyüşqabağı və ya başqa bir 
çətinlikləri olduqda allahların şərəfinə qurbanlar verirlər, çoxlu mal-heyvan 
kəsir, təpə kimi ət yığırlar:
Döyüşlərdə sağ-salamat qalmaq üçün edib dua,
Hərə qurban nəzr elədi öz əbədi allahına…
Qəhrəmanlar dua edib qurbanlara dən səpdilər, 
Sonra bir-bir boğazlayıb tez soydular hamısını.
Budlarını doğrayaraq piy qatına bürüdülər,
Parça-parça ət düzdülər hər birinin üzərinə.
Quru çırpı tonqalında budlarını yandırdılar,
İçalatı şişə çəkib bişirdilər od üstündə.
Budlarını yandıraraq içalatı yeyib, sonra
Qalan əti doğrayaraq şişə çəkdi  bir-bir onlar.
Oda qoyub bişirdilər, sonra şişdən çıxardılar,
İşi başa vurub, böyük bir qonaqlıq düzəltdilər,
Hamı bol-bol yedi-içdi, ac qalmadı heç bir nəfər. (34)
«Dədə Qorqud»da:
«Dirsə  xan… ulu  toy  elədi,  hacət  dilədi.  Atdan-ayğırdan,  dəvədən 
buğra, qoyundan qoç qırdırdı.  İç Oğuz, Taş Oğuz bəglərin üstinə yığnaq 
etdi.  Ac görsə, toyurdı.  Yalın görsə, tonatdı.  Borcluyı borcından qurtardı. 
Dəpə kibi ət yığdı. Göl kibi  qımız sağdırdı. Əl götürdilər, hacət dilədilər…» 
(35) Beyrək boyunda Banıçiçəklə Beyrəyin də Oğuz ağsaqqallarının duası ilə 
doğulduğunu görürük və s.
«İliada»da əsas qəhrəmanları  çox zaman allahlar xilas və ya məhv 
edir. Hektorla Axillesin  döyüşündə Axilles nizəsini atır,  nizə Hektorun başı 
üzərindən keçib torpağa sancılır,  ilahə Afina cəld nizəni  götürüb Axillesə 
qaytarır.  Hektor nizəsini atır,  Axillesin allah Hefest tərəfindən hazırlanmış 
beş qat qalxanının üçüncü qatında – qızıl qatında ilişib qalır və nizə ucluğu 
bu qatı keçə bilmir. Hektor cəld yaxın yoldaşı Deifobdan  nizə istəyir, amma 
görür ki, o yoxdur, başa düşür ki, gözünə görünən ilahə Afina imiş, Deifob 
surətində  onu  arxayın  salıb  aldadırmış.  (331)  Yaxud  Eneylə  Axillesin 
döyüşündə  yenə  Axillesin  nizəsi  boş  gedir.  Lakin  o,  cəld  qılınca  əl  atır. 
Poseydon Eneyin ölümünü istəmir, Zevsə müraciət edir. Axillesin gözlərini 
dumanladıb Eneyi aradan çıxarırlar. (305-306)  «Dədə Qorqud»da atası tə-
rəfindən oxlanmış Buğacı  Xızır xilas edir: «Boz atlu Xızır oğlana hazır oldı. 
Üç  qatla  yarasın  əlilə  sığadı:  «Sana  bu  yaradan,  qorxma,  oğlan,  ölüm 
yoqdur. Tağ çiçəgi  anan südilə sənin yarana məlhəmdir»,-dedi, qaib oldı».
(39)  Doğrudur, burada allah peyğəmbərlə əvəz olunmuşdur, lakin məlum-
dur ki,  bu, sonrakı dövrün nailiyyətidir – dinin özü dəyişmişdir. Yaxud Dəli 
Qarcar Dədə Qorqudu qılınclamaq istəyərkən Dədənin allaha yalvarması, 
27
Qarcarın qolunun quruması  eyni tipli hadisələrdəndir. Qazan xanın Uruzu 
xilas etmək üçün tanrıdan hacət diləməsi və çətin vəziyyətdə tanrının ona 
kömək göndərməsi – Oğuz igidlərinin özlərini yetirməsi və s.
Troyanı  və  troyalıları  Homer  «gözəl,  abad  Troya»,  (209)  «atbaz 
Troya», (303) «yeyin atyetirən troyanlar»,   (71) «atları  bol  Troya» (81) 
sözləri ilə məhəbbətlə təsvir etmişdir. At məsələsi daha çox saklar-skiflərlə 
bağlı  məsələdir.  Eyni zamanda «Dədə Qorqud» qəhrəmanlarının da nicat 
vasitəsi  atdır.  At  Oğuz ərlərinin  diriliyidir.  Qazan xan «Qonur atın  iyəsi» 
olmaqla fəxr edir. «Ata bağlılıq, atı sevmək, atı həyat dostu bilmək, başqa 
sözlə, atı  fetişləşdirmək bütün Azərbaycan qəhrəmanlıq dastanlarına  xas 
olduğu kimi, «Dədə Qorqud» dastanında  da əsas yer tutur».(15,26)
Şair  «Troyanın  uzunpaltar  qadınları»  ifadəsini  işlədir.  (108)  Bu  da 
sak-skif geyiminin mühüm bir nümunəsidir. 
Homer  döyüşən  tərəflərə  humanist  münasibət  bəsləyir,  mütəfəkkir 
şair, demək olar ki, tərəfgirlik etmir. Lakin ədalətsizlik həmişə olub. On ilə 
yaxın  bir  müddətdə  Troyanı  mühasirədə  saxladıqları  halda,  axey 
qəhrəmanlarından biri özlərini mərdliklə müdafiə edən troyalılar haqqında 
«Ey  qırğından  gözü  doymaz,  sərt,  həyasız  troyanlar!»  (201)  kimi  sözlər 
işlədir. 
Hər  iki  əsərdə  qonşu  tayfa  qadın  və  qızlarını  əsir  edib  qul  kimi 
işlətmək  bir  qaydadır.  Hər  iki  əsərdə  igidlər  daim  al  şərabdan  istifadə 
edirlər.
Bunları  –  bu  uyğun  cəhətləri  bəlkə  artırmaq  da  olar.  Lakin  o  ba-
xımdan, o tarixi səviyyədən nəzər saldıqda hiss edirsən ki, dastanı işləyə-
işləyə solğunlaşdırmışlar. Epizodlarda müasirləşdirmələr aparmışlar. Dili də 
dəyişmiş, dini də dəyişmişdir. Lakin daim köklü türk dilində olmuş və türk 
varlığını  saxlamışdır.  Fikrimizcə, onun başdan-binadan mənzum olduğunu 
iddia edinlər doğru fikirdədir  (biz bir vaxt bu fikri  inkar etmişik). Və çox 
güman  ki,  bu  dastan  da  iki  hissədən  ibarət  olmuş,  biri  itib-batmışdır. 
Homerin  əsərləri  və  bizim  dastan   eyni  miflərdən,  eyni  tipli  qarət 
döyüşlərindən, qəbilələrarası müharibələrdən bəhs etsə də, orijinal olmuş, 
yunan və türk təfəkkürünə uyğun yaradılmışdır.
Bir  cəhəti  də  qeyd  etmək olar  ki,  bütün  bu  müqayisələrlə  yanaşı, 
Homerlə Dədə Qorqudun özünü də müqayisə etmək olar. Dədə Qorqudun 
neçə yerdə qəbri olduğunu güman edirlər. Bunlar doğru olmasa da, bir şeyi 
təsdiq edir ki, Homer kimi, o da bütün Şərqi gəzib dolaşmış, belə bir dastan 
yaradaraq  aləmə  yaymışdır.   Bu  cəhəti  hələ  vaxtilə  Əli  Sultanlı  da 
düşünmüş və yazmışdır: «Hər halda deyilənlərdən belə bir nəticə çıxarmaq 
olar  ki,  Dədə  Qorqud  dastanın  ilk  yaradıcısıdır.   Onun  ilk  nüvəsini, 
nəğmələrin rüşeymini  o qoşub söyləmişdir.   Bu ədəbi  nüvənin həcmini, 
ifadə xüsusiyyətlərini, bədii vəznini indi  elm aləmində müəyyənləşdirmək 
qəti şəkildə mümkün deyildir».(15, 11) Müəllif yenə deyir: «…Dədə Qor-
qud»  dastanının  yaranış   kökləri  çox  dərinlərə  gedir.  Bu  köklər  öz 
28
mövcudiyyət qidasını  xalqın xəyallarından, əsatir və əfsanələrindən, xalqın 
yaradıcılıq dühasından almışdır».(15, 34)
Biz poemalarda türklərin axeylər və başqa dil daşıyıcıları ilə bir dövr-
də, yanaşı yaşadıqlarını, yaxın əlaqə və münasibətdə olduqlarını göstərən 
kifayət qədər dil faktlarını da qeyd edə bilərik.
Homerin təsvirlərindən aydın olur ki, dillər çoxdur. Bu da  hiss olunur 
ki, təsvir edilən obyektə hər tayfa, hər qəbilə öz dilində ad vermişdir. Əhali 
tez-tez yerini dəyişdiyindən təsvir edilən obyektlərin adları da müxtəlifdir, 
yəni  eyni  obyektin  müxtəlif  adları  vardır.  Məsələn,  Penelopa  yuxuda 
gördüyü  gözəl  səsli  bir  quşun   adını  belə  xatırlayır:  «Allahlarda  – 
xalkidadır,  fanilərdə  –  kimindadır».. (213)  Ümumən  əsərdə  əsas 
hədisələr ölümsüzlər (allahlar) və fanilərlə (ölərilər, insanlar) bağlı olduğu 
kimi, Homerin fikrincə, adları da onlar vermişlər: ölümsüzlərin verdiyi adlar 
daha  qədimdir,  bir  sıra  xüsusi  adların  hansı  tayfa  tərəfindən  verildiyini 
bilmədiyi üçün Homer belə adları allahlara aid edir; fanilərin verdiyi adlar 
isə Homerin  təsvir etdiyi dövr sakinlərinin verdiyi adlardır.. 
Bizim cəmiyyət  dillərin inkişaf yolunu pis təsəvvür edir. Odur ki dil-
lərin təşəkkül tarixi də çox zaman bəsit təsəvvür edilir. Hələ üç min il əvvəl 
dillərin  (və şübhəsiz  öz dilinin  və yunan dilinin)  zənginliyi  barədə  Troya 
qəhrəmanlarından igid Eney Axillesə müraciətlə deyir:
İnsanların dili oynaq, bu dildə də sözlər bol-bol,
Düz-dünyanı ot otlayan sürülər tək bürüyər söz.
Nə söz desən, cavabında elə bir söz eşidərsən,..
Bir-birilə bəhsə girib, küçənin tən ortasında
Hirslənərək söyüş söyən arvadlartək, doğru-yalan,
Hərzə sözlər söyləməklə bir-birini təhqir etmək
Bizə əsla yaraşmayır… (304)
Elə bil, bugünkü dil, bugünkü insanlardır. 3000 il əvvəlki dili Homer nə 
qədər zəngin  və enerjili bilir!
Poemalarda, xüsusilə «İliada»da türk mənşəli xeyli toponim, etnonim, 
hidronim  və antroponim işlənmişdir. Doğrudur,  poemalarda, xüsusən də 
«Odisseya»  əsərində  mifik  adlar  da  çoxdur,  lakin   Malay  burnu,  Krit  
adası, İardançay mənsəbi, Misir sahili, Afina, Sparta, Frakiya, Kipr 
və s. kimi real tarixi toponimlər göstərir ki, poemalarda işlənmiş  hər xüsusi 
adı mifik ad hesab etmək olmaz.
Xüsusi  adların  bir  qismini  nəzərdən  keçirək.  Məqsəd  yunanlarla 
türklərin mədəni yaxınlığını qeyd etməkdir.
Troya. «İliada» və «Odisseya» toponimləri içərisində ən çox işlənəni 
və «İliada»da hadisələrin   cərəyan etdiyi  məkanı  göstərən söz  İlion  və 
Troya sözləridir.  Əsərdən  belə  duymaq  olur  ki,  Troya  həm  axeylilərin 
29
dağıtmaq və qarət  etmək istədikləri mərkəzi şəhərin, həm də padşahlığın, 
troyanların  hökmü  çatan  ərazilərin  ümumi  adıdır.  Elmi  ədəbiyyatda 
troyalıların  Kiçik Asiyanın qərbində, Egey dənizinin şərq sahillərində çox 
qədim  dövrlərdən  məskunlaşdığı  qeyd  edilir.  İngilis  alimi  K.Blegen 
troyalıların  e.ə.3000-2500-cü  illərdə   Şərqi  Avropadan  gəlmiş  trakların 
nəsilləri olduğunu qeyd etmişdir. (4,35) Trak sözü  «türk» sözünün fonetik 
variantıdır. Türk sözündə –k cəm şəkilçisidir (3,212);  tor, tur - «doğmaq», 
«törəmək»  mənasında  eyni  sözün   qədim  variantlarıdır.  Troya sözündə 
-oya yunan  elementidir,  sözü  nominativ  formaya salan  şəkilçidir  –  türk 
yurdu, türk şəhəri deməkdir. Antik ədəbiyyatda qohum və müttəfiq olduqla-
rı  daim vurğulanan  traklar və troyalılar  eyni etnosun daşıyıcılarıdır. «Qərbi 
Avropanın  tires-turşa  mənşəli xalqları  (etrusklar, traklar, pelasklar), Kiçik 
Asiyada isə troyalılar  (turşa)  prototürklərin qərb qolunun nəsilləri idilər. 
Avropanın  şimalında   Tor  oğlu  Odinin  başçılığı  altında   troyalıların 
məskunlaşmasından  bəhs edən qədim  Skandinaviya coğrafiya əsərləri  bu 
xalqı həm də türklər adlandırır. Burada  göstərilir ki, Tor oğlu Odinin başçı-
lığı  altında   türklər  Asiyadan   (Kiçik  Asiya  nəzərdə  tutulur)  Avropanın 
şimalına gəlmişlər. Gələnlərin «Priamın xalqı»  adlandırılması onların  Kiçik 
Asiyadan – əfsanəvi Troyadan gəldiklərinə aydınlıq gətirir… İtaliyaya köç-
müş troyalılar  orada etrusk xalqının əsasını  qoymuş, Avropanın şimalına 
gələnlər  isə   sonralar  Skandinaviya  saqalarının  surətlərinə  çevrilmişlər».
(5,15-16) «Atoynadan Troil yox, allahsifət Mestor yoxdur, Hektor da yox!» 
(362) - sözlərindən göründüyü kimi,  Tor(-o-il) adı   hadisələrin  cərəyan 
etdiyi dövrdə antroponim kimi də işlənməkdə imiş.
İlion. Poemalarda Troya şəhəri eyni zamanda İlion adlanır. Yəni bu 
sözlər bir növ sinonim kimi işlənmişdir. Zevs Troyanın qəddar düşməni olan 
arvadı Heraya deyir:
Qəribədir!.. Priamın nəsli sənə neyləyib ki,
Fikrin-zikrin gözəl, abad İlionu dağıtmaqdır?.. 
Qəlbən razı olmasam da, verdim sənə Troyanı,
Günəş ilə ulduzların altındakı gen dünyada
İnsanların yaşadığı şəhərlərin hamısından
Ürəyimdə İlionu ən müqəddəs sayıram mən; 
Priam da, əhali də hamısından xoşdur mənə. (57)
Elə  bil,  bugünkü  vəziyyətdir:  biz  hamıya,  bütün  millətlərə  yaxşı 
olduğumuz və yaxşılıq  etdiyimiz  halda,  Yer  üzünün bütün allahları  bizim 
əleyhimizədir; Hera  Axillesə qüvvə vermək üçün deyir:
Qoy bilsin ki, Olimpdəki allahlardan onu sevən
Ən qüdrətli allahlardır, troyalı qoşunlara
Kömək edən allahlarsa,zəif, gücsüz allahlardır. (301)
30
 Fikrimizcə, İlion yalnız qalanın adını bildirir, Troya isə geniş mənaya 
malikdir və bütün müttəfiq ərazilərini  əhatə edir.  Təbii  ki,  konkret halda 
şəhərin adı kimi də çox işlənmişdir. 
İlion – «İl» sözündəndir;  -ion yunan elementidir. «İliada» əsərində 
İl düzü, İlin qoca məzarı kimi ifadələr vardır: «İl düzüylə qaça-qaça, İda 
dağı ətəyində sıx meşədə… gizlənərəm».(323) «Qocalarsa ötmüşdülər İlin 
qoca  məzarını».  (364)  Aydın  olur  ki,  İl  troyanların  görkəmli  dövlət 
xadimlərindən olmuş, onun dəfn edildiyi düzü İl düzü adlandırmış, şəhərə 
onun adını vermişlər.  İl xalis türk sözüdür. Poemanın adı da buradandır: 
İl-iada – «İl  (haqqında)  oda», «İlnamə, İl  nəğməsi» mənasında.  İl//el 
qədim türklərdə xüsusi  ad və titul bildirən söz kimi işlənmişdir:  İl bilge 
qadun.(6, 169; 207)
Qarqar. Məşhur tayfa adını bildirən qarqar sözünə «İliada»da 
toponim kimi bir neçə dəfə rast gəlmək olur: 
Hera isə çıxdı İda dağındakı təpələrin
Qarqar adlı zirvəsinə. (213)
Uca Qarqar zirvəsində qucaqlayıb arvadını
Yuxu ilə eşqə uyub şirin-şirin yatdı Zeves. (215)
Bir az sonra yetişdilər suları bol pak İdaya,
Qarqarın dik zirvəsində oturmuşdu Şimşəksaçan.  (222)
Poemaya  əlavə  edilmiş  qeydlərdə  Qarqar sözü  «İda  dağının  bir 
yüksəkliyi» kimi izah edilmişdir  (7,623) Qarqarlar artıq sübut edilmiş çox 
qədim və çox geniş yayılmış türk tayfalarındandır. Azərbaycanda da geniş 
məskən salmışlar və izləri bu günə qədər qalmaqdadır. Onlar albanlardan 
sonra  Azərbaycanın  ən  böyük  tayfası  olmuşlar.  Təkcə  Cənubi  və  Şimali 
Azərbaycan,  Şimali  Qafqaz  ərazilərində  deyil,  Mərkəzi  Asiyada  da  geniş 
yayılmış bir tayfa olmuşlar Türkmənistanda iki Qarqar çayı, Qazaxıstanda 
Qarqar  rayonu  vardır.  (ətraflı  məlumat  üçün  bax:  3,358-359).  V  əsrdə 
ölkəmizdə Qarqar əlifbasının yaradıldığı məlumdur. Qarqarlar şimala, qərbə 
və  şərqə  Azərbaycan  ərazisindən  yayılmışdır.   Anadolunun  qərbində 
Homerin təsvir etdiyi İda dağında Qarqar zirvəsi onların bu ərazilərdə daha 
qədimdən məskunlaşdığını göstərir.
Gəldi İda təpəsinə, heyvanı bol Qarqaraya –
Bura onun meşəsiydi, ətir saçan qurbangahı   (114) – 
misralarından (Zevs haqqında) aydın olur ki, Qarqara yalnız boş zirvə, təpə 
deyil, həm də yaşayış məskənidir. Tərcümədə İda təpəsi ifadəsi düz deyil, 
Qarqar təpəsi işlənib, İda dağın adıdır:  
31
On ustremləl  ix na  İdu, zverey  mnoqovodnuö materğ,
K Qarqaru xolmu, qde roha  eqo i altarğ  blaqovonnıy.
(7, 111)  
İda.  «İliada»da  tez-tez  adı  çəkilən İda Troyanın  qarşısındakı  uca 
dağın adıdır. Troya onun ətəyindəki düzənlikdə salınmışdır. Tədqiqatçıların 
fikrincə, qədim yunan dilində iki sait arasındakı  d səsi qədim türklərdəki ş 
səsinə uyğun gəlir. Odur ki ida/idi sözü işi, yış, yiş kimi təsəvvür edilir ki, 
bu da «meşə»,  «meşə ilə örtülmüş dağ» mənasını  verir.   (8,22;  5,139) 
Poemada İda dağı həqiqətən bol sulu, meşəli bir dağ kimi təsvir edilmişdir.
Skamandr, Skandiya, Askaniya, Skey, Pelask, Ksanf  sözləri. 
 Skamandr  sözü «İliada»da əksərən hidronim, bəzən də toponim 
kimi işlənmişdir – Troyanın yaxınlığından axıb dənizə tökülən böyük çayın 
adıdır: Skamandr  çayı,  Skamandr  sahili,  Skamandr  vadisi, bol 
girdablı Skamandr. Bunlardan əlavə, Skamandr çəməni, Skamandrın 
kahini ifadələri də vardır: 
Skamandr vadisinə dalğa-dalğa axışdılar
Gəlib durdu saysız qoşun Skamandr çəmənində. (35) 
Skamandr sahilində əyləşdirdi bir qayada.(70)
Dolopion Skamandrın kahiniydi. (71)
Onlar gəlib qovuşdular İlionun yaxınında
Simoyentlə Skamandr çaylarının qovşağına. (86)
Skamandr sözünün kökündə SK – sak  sözü vardır; sözün tərkibin-
dəki -man «adam» deməkdir.: sak adamı, başqa sözlə, saklar; der – dərin/
terin -  «dərin  və  böyük  (çay)»  (6,553-554)  deməkdir.  Söz  bütövlükdə 
«sakların böyük və dərin çayı»  ümumi mənasına malikdir. Deməli, Troya 
şəhərinin  əraziləri,  əslində,  sak  yurdudur.  Çünki  bu  söz  çay,  sahil,  düz, 
çəmən  və  s.  kimi  müxtəlif  obyektlərin  adı  ilə  bağlı  özünü  göstərir.  Bir 
beytdə ərazinin sak ərazisi olduğu daha aydın ifadə edilmişdir:
Bu sərpuşu bir zamanlar  Yeleonda gənc Avtolik
Ormenoğlu  Amentorun  divarını yarıb, ondan
Oğurlamış, Skandiyada Amfidamant adlı şəxsə vermiş…  (148)
Buradakı Skandiya  sözünü Sakandiya kimi oxumaq olur ki, bu da 
sak-an-diya şəklində üç sözdən əmələ gəlmişdir:  -an cəm şəkilçisi,  -diya 
yer mənasındadır. 
Atrey oğlu Menelay da iti, uzun nizəsilə
Məşhur ovçu Strofid Skamandrini həlak etdi. (70) –
32
beytində  isə,  göründüyü  kimi,  Skamandr ovçu  adına  əlavə  kimi  işlən-
mişdir: Strofid Skamandr – sak Strofid deməkdir.
«İliada»da  Skey qapısı, Skey darvazası ifadələrinə də rast gəlirik:
Bu arada Hektor çatdı məşhur Skey qapısına…
Hektor bürcdən uzaqlarda vuruşmağa cürət etmir,
Ancaq Skey qapısından palıdadək ayrılırdı. (133)
Möhkəm Skey darvazası qarşısında qalmışdı tək.(325)
Bu misralardakı  Skey  sözü də  sak sözündən və  –ey,-ay şəkilçisin-
dən  (nominativlik  bildirir)  ibarətdir.  Aydın  olur  ki,  sak sözü  bu  ərazidə 
ümumi isim kimi geniş işlənmə imkanı olan sözdür:  sak çayı, sak düzü, 
sak qapısı, sak çəmənliyi və s.  Bunu xüsusi ad kimi dərk etmiş, böyük 
hərflə yazmışlar. Lakin hiss olunur ki,  Skamandr sözü elə xüsusi ad kimi 
də troyanlar arasında məşhurdur. Hektor öz körpə oğluna Skamandr adı 
qoymuşdur: 
Hektor ona Skamandr ad qoymuşdu, ancaq hamı
Astinankt çağırırdı atasının şərəfinə. (99)
(Buradakı  Astinankt  sözü  ilə  midiyalıların  son  padşahının  adı  – 
Astiaq adı  arasında yaxınlıq var).
Hətta aydın olur ki, saklar daha geniş ərazilərə yayılmışlar. Bilavasitə 
Troya ətrafı ilə yanaşı, xeyli aralıda da saklar yaşayır və sak yurdu vardır: 
Uzaq diyar Askanyadan frikyalı qoşunları
İki başçı – Foriks ilə mərd Aksani gətirmişdi. (44)
Buradakı  Askaniya sözü  Sakaniya demək  olub,  «sak  yurdu» 
mənasındadır. Aksani isə kas sözündən düzəlmə daha maraqlı addır.
Poemada bir neçə dəfə işlənmiş  pelask  sözü (yun.Pelasqoi  –Kiçik 
Asiyada qəbilə, 13,398,) də vardır və bu söz  sak sözünü artıq etnonim kimi 
mühafizə etməkdədir:
 kimi lənmiş və sonda  sözünü mühafizə etmiş türk tayfa adıdır: 
Nizə-mizraq döyüşündə mahir olan pelaSKların -
Bol məhsuldar-bərəkətli  Larisadan gələnlərin… 
Və ya:
PelaSKlardan Lefin oğlu mərd  Kippofoy  qoç Patroklun 
Topuğuna möhkəm qayış salıb… sürüməyə başlamışdı.(263)
33
Bunlar maraqlıdır. Lakin bunlardan da maraqlısı  Skamandr çay 
adının həm də Ksanf adlanmasıdır:  
     
Hefestlə də düşmən oldu gur dalğalı dərin bir çay
Ki, allahlar Ksanf deyir ona, insan – Skamandr.(300)
Protiv Qefesta  - potok bıstrovodnıy, qlubokopuçinnıy,
Ksanfom ot veçnıx boqov  nareçennıy, ot smertnıx – Skamandrom.
                                                                                  (287)
Ksanf sözünün işləndiyi bir neçə nümunə:
Ksanf çayı bu sözlərdən coşdu yaman. (314)
Sən də Ksanf sahilində ağacları
Odlayaraq alovlarla hücum elə sərt Ksanfa. (318)
Homer qeyd edir ki, ölümsüzlər – allahlar bu çayı  Ksanf, fanilər – 
ölərilər, insanlar isə Skamandr adlandırırlar. Homerin bu qeydi bizim üçün 
çox sevindiricidir. Ksanf sözünün kökündə kas sözü var. Kaslar və saklar isə 
bir  kökdəndir.  Bizim  üçün  Homerin  izahatı  ona  görə  son  dərəcə 
əhəmiyyətlidir ki, vaxtilə irəli sürdüyümüz bir fikri tam təsdiq edir: «Kaslar 
və  saklar  eyni  tayfadır,  adları  da  eynidir  –  yalnız  adda  metateza  baş 
vermişdir.  Kaslar  həm  də  kaşu  (elamca)  adlanır,  saklar  həm  də  şaka 
adlanır;  kas, kaş –  sak, şak  eyni sözün müxtəlif tələffüz formalarıdır. 
Bunlardan ilkini kaslar olmuşdur. Arxa sıra kar «k»  səsi daha qədim sayılır. 
Həm də Azərbaycan ərazisində  bu adla tanınmış  ən qədim tayfa kaslar 
hesab  olunur.  Deməli,  kasların  ilkin  parçalanması  ən  azı  tunc  dövrünə 
aiddir…» (3,325) Homerin  Ksanf sözünü allahlara aid etməsi o deməkdir 
ki,  bu sözün tarixini  insanlarla  bağlamaqda çətinlik  çəkmişdir,  çünki  çox 
qədimdir. Lakin Skamandr sözü Homerin müasiri olan saklarla bağlıdır. 
Dardaniya,  dardanlar.  «İliada»da  troyalılar  özlərini  həm  də 
dardanlar adlandırırlar. Hektor qoşunlara belə müraciət edir:  «Ey Troya, 
ey Likiya oğulları, ey dardanlar!». (161) Yaxud Axillesin sözləri:  «Yumru 
döşlü troyalı, dardanyalı qadınları uca səslə hönkürməyə məcbur etmək». 
(277)  «Hər  dəfə  o  qaçıb  Dardan qapısına –  bürcə  sarı…  qorunmağa 
çalışırdı».(329) Priam bəzən poemada  Dardanid Priam (361) adlandırılır 
və s.
Cəsur Eney  Axilleslə rastlaşaraq döyüş meydanında ona öz nəslini 
belə tanıdır:  İlk babamız Dardan ulu Zevsdən törəmişdir. O, Dardaniyanın 
banisidir. Onda hələ İlion yox idi, hamı İdanın ətəyində yaşayırdı. Dardanın 
bir oğlu oldu – Erixtoni.  Erixtoninin oğlu Tros Troyada hakim  oldu. Trosun 
üç  oğlu  vardı:   İl.  Assarak,  Qanimed  (yəqin  ki,  Qənimət).   Qanimedi 
allahlar tez apardı, gözəl idi, özlərinə saqi etdilər. İlin bir oğlu oldu – Lao-
medont.  Laomedont Titonda hökmdar idi.  Onun dörd oğlu vardı:  Priam, 
34
Kliti,  Giketaon, Lamp. Assarakın oğlu Kapi,  Kapinin də oğlu Anxiz.   Mən 
Anxizdən törəmişəm, Hektor isə Priamdan. (304)
«İlk babamız Dardan ulu Zevsdən törəmişdir» - sözlərindən aydın olur 
ki, dardanların bu yerlərə nə vaxt gəldiyi bilinmir,  Homerə məlum deyil. 
Müvafiq elmi fikirlər var: «Antik müəllif  Apollodor  Troyanın yaranmasını 
əfsanəvi  Dardan ilə bağlayaraq yazır ki,  Atlantın qızı  Elektra ilə Zevsdən 
Yasion və Dardan doğulmuşlar.. Dardan Tevkrin çarlıq etdiyi ölkəyə gəlir, 
onun  qızı  Batiya  ilə  evlənir  və  burada  Dardan  adlı  şəhər  salır.  Tevkrin 
ölümündən sonra  ölkə Dardaniya adlanır. Onun İl və Erixtoni adlı  oğulları 
dünyaya gəlir. Erixtonidən doğulan Troy çarlığı ələ aldıqdan sonra  bütün 
ölkə Troya adlanmağa başlayır».(5, 55)  «Bu rəvayət troyalıların e.ə. 3000-
2500-ci   illərdə Kiçik  Asiyaya  gəlmiş trakların  nəsilləri  olduğu haqqında 
K.Blegenin fikri  ilə üst-üstə düşür». (5, 55)  Aydın olur ki, troyalılar indi 
(hadisələrin cərəyan etdiyi dövrdə) artıb çoxalmışdır və Dardaniya Troyanın 
vilayətlərindən birinə çevrilmişdir. Ç.Qaraşarlı Qazaxıstanda Dardan dağ adı, 
qırğızlarda şəxs adı olduğunu və  dardan sözünün türkcə  «özünü böyük 
sanan», «lovğa» mənalarında işləndiyini müəyyən etmişdir.(5, 56) 
Bati. Bu sözə aşağıdakı misralarda rast gəlirik:
Troyanın qarşısında xeyli uzaq bir düzəndə
Xeyli uca bir təpə var, dörd bir yanı rahat yoldur.
Fani insan bu təpəyə Bati adı vermiş, ancaq
Ölümsüzlər – qoçaq-zirək Marinanın qəbri deyir.(43)
Bati/Batı adı  türklərdə  geniş  yayılmış  şəxs  adlarındandır.  Batiya 
antik qaynaqlarda  (9,65) Dardan hakimi Dardanın arvadı  hesab olunur. 
Qazax  qadın  adı  Batiya,  kişi  adı  məşhur  Batı  xan antroponimlərini 
xatırlamaq olar
Kimmerlər. Bu sözü  ilk dəfə Homer ədəbiyyata gətirmişdir:
Kommerilər məmləkəti hər vaxt sisli-dumanlıdır.(492) 
Üzüb dərin Okean-çay sularını bütün günü
Kommerilər yaşadığı bir şəhərə gəlib çatdıq.
Söz rus dilinə yunan dilindən tərcümədə daha düzgün işlənmişdir: 
Skoro prişli mı  k qlubokotekuhim  vodam Okeana;
Tam kimmeriən  peçalğnaə  oblastğ. Pokrıtaə veçno 
Vlajnım tumanom i mqloy  oblakov…
Yunan dilində  Kimmerioi,  Kimmerii şəkillərindədir.  (13,283) Kim-
merlər saklar və skiflərlə bir kökdən olub, ən qədim türk tayfalarındandır. 
Qam  (kahin) ər mənasında  olan  kimmer  sözünün  daşıyıcıları  geniş 
ərazilərdə yayılmış, Azərbaycanda dərin izlər qoymuşlar. (3, 301-305)
35
Troya şəxs adlarını diqqətlə nəzərdən keçirdikdə, yunan tələffüzü ilə 
təhrif edilməsinə baxmayaraq, onların bir çoxunun türk mənşəli olduğunu 
üzə çıxarmaq olur.
Priam – (yun.  Priamos,13,426) Troyanın son çarı olmuşdur.  Onillik 
müharibə  nəticəsində  onun  vaxtında  axeylər  Troyanı  dağıtmış,  əhali 
müxtəlif  istiqamətlərə  köçüb  getməli  olmuşdur.   Mənbələr  göstərir  ki, 
Priamın xalqına e.ə. XIII əsrdə uzaq şimalda – Skandinaviya ərazilərində, 
Misirdə  və  s.  yerlərdə  rast  gəlmək  olur.  Tədqiqatçılar  bunun  Troyanın 
süqutu ilə eyni vaxta düşməsini məntiqi hesab edirlər. 
Priam sözü türk dillərindəki börü, o cümlədən şor, saqay türklərinin 
dillərində işlənən pürü – «qurd, börü» (10,1398)  və am  -«ana» (11,271) 
sözlərindən  olub,  «ana  qurd»  mənasını  verir.  Qədim  qazax  eposunda 
«Priyamın hekayəsi» adlı hissə olduğu göstərilir və Priyam Turan ölkəsinin 
qəhrəmanı, Əfrasiyabın bahadırı kimi təsvir edilir. (5, 54)
Hektor  – çar  Priamın  oğlunun,  Troya  ordusunun  ən  qüdrətli  sər-
kərdəsinin adıdır. Yalnız allahların qərarı ilə Axilles ona qalib gələ bilir.
Zahirən bu söz türk sözünə oxşamır. Lakin söz başındakı  «h» səsini 
atsaq və samitləri yumşaltsaq,  gd-r sammitləri ilə bu sözü  «igid ər» kimi 
oxumaq mümkündür.
Eney  –  ən  cəsur  Troya  qəhrəmanıdır.  Axillesi  qorxuya  salan  bir 
igiddir, Hektorla əminəvəsidir. Şair onu «Xalq içində allah kimi çox sevilən 
mərd  Eney»,   «Troyanın  müşaviri  nəcib  Eney»  (73)  kimi  səciyyə-
ləndirmişdir.  Homer  tarixi  hadisəni  realist  bir  şəkildə  təsvir  etmiş,  Eneyi 
müharibədə salamat saxlamışdır:
Eneyin Axilleslə birbaşa döyüşə atıldığını,  lakin Axillesin hələ ölümə 
məhkum olmadığını görən Poseydon  allahların məclisində həyəcanla deyir:
Ey allahlar, gəlin xilas eyləyək biz mərd Eneyi,
Peleyoğlu əgər onu öldürərsə, Şimşəksaçan 
Əsla bundan razı qalmaz… Tale belə hökm edir ki,
Dardan nəsli gərək tamam kəsilməsin bu dünyadan.
Ulu Zeves adi, ani qadınlardan olan bütün
Oğulları arasında hamıdan çox sevir onu.
Priamın nəslindənsə nifrət edir Kronion.
Bundan sonra Troyada əvvəl igid Eney özü,
Sonralar da övladları hökmranlıq edəcəkdir. (305) 
(Kronion  Zevs  eyni  zamanda  Şimşəksaçan  da  adlanır).  Məsələ  Po-
seydonun  dediyi  kimi  olur.  Eneyin  müharibədən  sonrakı  taleyi  uğurlu 
olmuşdur.  Qədim  mənbələrə  əsasən  müəyyənləşdirmişlər  ki,  məğlubiy-
yətdən sonra Eney öz qəbiləsi ilə  -  Dardan qaçqınları ilə İtaliya ərazisinə 
keçərək etruskların təşəkkülünə səbəb olmuşdur. Yerlilərin başçısı Latin öz 
qızını  Eneyə ərə vermiş,  troyalılarla  Latinin  camaatı  birləşərək bir  dövlət 
36
yaratmışdır. Yeni yaranmış xalqı  Latinin adı ilə Latın xalqı adlandırmışlar. 
Troyanın süqutundan başlayaraq on altı nəsil ötdükdən sonra Eneyin 17-ci 
nəsli olan Romul  öz adamları ilə gəlib  Palantiyada qala salmış və öz şərəfi-
nə ona Roma demişdir. Etrusk yazılarında Dardan tanrılarından bəhs edilir. 
Etrusk  ərazilərindən  üzərində  Eneyin  təsviri  olan  qab  tapılmışdır.  Roma 
imperatorları öz babaları Eneylə fəxr etmiş, Yuli Sezar  Eneyi öz əcdadı say-
mış və Eneyin oğlu Yulun adını daşımışdır. (bax: 5,64-64) Bunları ona görə 
bir qədər təfərrüatı ilə qeyd edirik ki,  türk mif və əfsanələrinin qərbə necə 
yayıldığı ilə oxucu bir daha tanış ola bilsin. 
Türklərin həmin dövrdə İtaliya ərazilərinə köçməsi barədə başqa tarixi 
məlumatlar da vardır. Bu axının bir mühüm səbəbini də Troyanın süqutu 
dövründə Kiçik Asiyada baş vermiş dəhşətli  aclıqla izah etmişlər. Tarixdə 
bununla bağlı iki mühüm köç haqqında məlumat verilir:  «E.ə.XII yüzilliyin 
başlanğıcında  (biz  onun  tarixini  dəqiq  müəyyənləşdirə  bilmirik)    Xett 
imperiyasının  məhvini  təqribən  xalqların  iki  köçü  ilə  əlaqələndirirlər. 
Onlardan biri 1225-ci ildə Merneptax dövründə,  o birisi isə 1192-ci ildə  III 
Ramses  dövründə  Misir   sərhədinə  köçürmədən  ibarət  olmuşdur.  İkinci 
köçdən az sonra və ya  dərhal ondan sonra, görünür,  Troyanın süqutu baş 
vermişdir (yunan mənbələrinə görə).
Hər iki köç xalqların  tərkibinə görə  tamamilə müxtəlif idi  və müxtəlif 
səbəblərdən  baş  vermişdi.   Merneptaxın  dövründə  Kiçik  Asiyada  elə 
dəhşətli  aclıq  yayılmışdı  ki,  tirrenslərin  də  (başqa  sözlə  etruskların)   bir 
qisminin  turuşlar  adı  ilə  birinci  dalğada  hərəkətinə  səbəb  olmuşdu. 
Yerdəyişmə  iqtisadi  səbəblərlə  bağlı  idi.  Mühacirlər  dəniz  yolu  ilə  Kiçik 
Asiyadan qərbə yönəlmişdilər (onların bir hissəsi İtaliyaya düşə bilərdilər)
…»  (16,16-17)
Eney sözünü  yunan  dilindəki  aenea («əbədi»)  və  latın  dilindəki 
aeneus («möhkəm»,  «uçulmaz»)  sözləri  ilə  müqayisə  etmişlər.(5,  55). 
Lakin  fikrimizcə,  bu  söz  türk  dillərində  çox  geniş  şəkildə  işlənən  «qurd 
balası»  mənasında  əniy sözündəndir.  Böyük  türk  xaqanlığını  yaratmış 
Bumın kağanın  tayfası  da   çin  dilində  bu  sözlə  a-şina –  «nəcib  qurd» 
adlanırdı.  (rus dilindəki  henok,  türk  dillərindəki  ənik, çin  dilindəki  şena 
sözləri eyniköklüdür; bax: 14, 97-114)
Paris  –  Priamın  oğludur.  Onun  Aqamemnonun  qardaşı  Menelayın 
arvadı  gözəl  Yelenanı  qaçırıb  Troyaya  gətirməsi  müharibə  üçün  bəhanə 
sayılır. Odur ki hərdən qınaq mənbəyidir: «Ey saçını qız tək hörüb, qızlardan 
göz ayırmayan lovğa qoçaq…»  (163)
Paris  - «bars» (pələng) sözündəndir.  Türk dillərində  Bars buğa, 
Bars beg, xakas dilində isə Paris adları məlumdur.  (6,,84-85)
Troya qəhrəmanlarından  Alber adının «alp ər» mənasında olduğu, 
Askan şəxs  adının   «azqın»  sözü  ilə  bağlı   olub  «dəcəl,  qəzəblənmiş, 
qızmış, tərs, sözə baxmayan» mənalarında işləndiyi izah edilmişdir..(5,56-
57) Priamın bacısının adını bildirən Aytilla adı  qırğız antroponimiyasındakı 
37
Aytilla ilə müqayisə edilmişdir. (5, 58) Bu söz bəlkə də böyük hun sərkər-
dəsinin  adının  -Attila sözünün  əcdadıdır.  Afrodita  troyalıların  dilində 
Bayana şəklində qeydə alınmışdır.  Bayana türk mifologiyasında himayəçi 
qadın tanrısı sayılır və «bəy ana» kimi izah edilir. (12,82-85)
Bunlardan başqa, poemalardakı  Alt (Priamın qaynatasının adı, 313), 
İtil (597),  Pir  (246),  Elat (tərcümədə  Yelat verilib,  90)   kimi  şəxs 
adlarının,  Tayget  dağ adının (tərcümədə  Qayget  gedib, 439),  Aksi  çay 
adının (44)  türk mənşəli olduğunu söyləmək mümkündür.
 Ümumən Homerin «İliada» və «Odisseya» poemalarındakı onomastik 
leksikanın ətraflı tədqiqinə xüsusi ehtiyac vardır. Biz isə Homer dövründə 
«Dədə  Qorqud»u  yaradan  oğuz  türk  tayfalarının  axeylilər  və  başqa 
hindavropalılar  ilə  qonşuluq  şəraitində  yaşadıqlarını,  yaxın  əlaqə  və 
münasibətdə  olduqlarını  göstərmək  üçün  bir  neçə  nümunəni  nəzərdən 
keçirməli  olduq.  Bunlar  göstərir  ki,  bir  kökdən  olan  insan   eyni  real 
hadisələr,  eyni  mif  və  əfsanələr  əsasında  dastanlar  yaradır  və  həmin 
dastanları tədricən öz səciyyəsinə müvafiq şəkildə cilalayır.  
ƏDƏBİYYAT
1.Homer.  İliada.  Odisseya.  Bakı,  «Yazıçı»,1986 («İliada» M.Rzaquluzadə,  «Odisseya» 
Ə.Ziyatay tərəfindən tərcümə edilmişdir).
2.Kitabi-Dədə Qorqud. Bakı, «Yazıçı», 1988.
3.Q.Kazımov.Azərbaycan  dilinin  tarixi  (ən  qədim  dövrlərdən  XIII  əsrə  qədər),  Bakı, 
«Təhsil» Nəşriyyatı, 2003.
4.C. W. Blegen. Troy and the Troyans, N. Y., 1963. 
5.Çingiz  Qaraşarlı.  Qədim yunan,  roman,  kelt  və german dillərində  türkizmlər.  Bakı, 
«Elm», 2005.
6.Drevnetörkskiy slovarğ. Leninqrad, «Nauka»,1969.
7.Qomer.  İliada.  Odisseə.  Alma-Ata,  «Mektep»,  1986.  Perevod  s  drevneqreçeskoqo 
N.Qnediça, V.Jukovskoqo.
8.L.A. Qindin. Naselenie qomerovskoy  Troi. M., «Nauka», 1993.
9. Apollodor. Mifoloqiçeskaə biblioteka. L., «Nauka» 1972, 
10.V.V.Radlov. Opıt slovarə törkskix nareçiy. IV-2.
11.G.V.Sevortən. Gtimoloqiçeskiy slovarğ törkskix əzıkov. İzd.-vo «Nauka», M., 1974.
12.N.Kudaçina. K gtimoloqii slova «bay»  v altayskom əzıke. Sovetskaə törkoloqiə, 5, 
1980.
13.Vl.Kruze. Qomerovskiy slovarğ. S.Peterburq, 1880
14.Q.Kazımov.Dil. Tarix. Poeziya. Bakı, «Nurlan», 2005.
15.Əli Sultanlı. «Kitabi-Dədə Qorqud» və qədim yunan dastanları, Bakı, Elm, 1999.
16.M.Rimşneyder. Ot Olimpii do Ninevii vo vremena Qomera». Perevod s nemeükoqo 
L.P.Suzdalğskoy, Moskva, «Nauka», 1977.
17.Ə.Dəmirçizadə. Azərbaycan ədəbi dili tarixi.Birinci hissə, Bakı, «Maarif», 1979.
18.Kitabi-Dədə Qorqud.Bakı, Yazıçı, 1988.
19.Mirəli Seyidov. Azərbaycan mifik təfəkkürünün qaynaqları. Bakı, Yazıçı, 1983.
20.A.Jubanov.  Strunı stoletiy. Oçerki o jizni , deətelğnosti i tvorçestve kazaxskix 
narodnıx kompozitorov, Alma-Ata, 1972.
38
21..M.Seyidov. Azərbaycan – erməni ədəbi əlaqələri, Bakı, Elm, 1976.
Homer’s Poems and ”Kitabi-Dede Qorgud”
Professor Gazanfar Kazimov
In his article professor Kazimov investigates the Troyan events of the 
50s of the XIII century B.C.  and topic relations between the poems of 
“Iliad” and “Odyssey” and “Kitabi-Dede Qorgud”.
Such chapters of “Dede Qorgud” as “How does Basat kill Depegoz”, 
“Gam Bore’s son Bamsi Beyrek”, “Salur Qazan’s house theft” and in some 
other chapters in the depiction of political events, in composition and 
structures, in the ways of depiction, in religious world outlook one can find 
a very close coincidence between “Iliad” and “Odyssey” and “Dede 
Qorgud”.
These once again show that though “Kitabi-Dede Qorgud” later was 
brought to Islam isues, and some modernizations were done in poem, this 
work is a good example of military democratic period, and it is the 
monument of Homer’s period and of his age. Both Homer’s poems and 
“Kitabi-Dede Qorgud” took their beginning from the same root. It becomes 
clear that Indo-europeans and turks lived together and side-by-side and 
created original masterpieces of art on the basis of the same social events.
The second major reason is that the investigation of Troya toponyms, 
etnonyms,  hidronyms, and antroponyms show that they are of turk origin. 
And it once more proves the thesis that the Troya is a turk town, and the 
troyans are turk tribes.  
Газанфар Кязимов
доктор филологических 
наук, профессор
ПОЭМЫ  ГОМЕРА И ЭПОС «КНИГА МОЕГО
ДЕДА КОРКУДА»
В  статье  подвергнуты  анализу  сюъетные  параллели   меъду 
огузским  героическим  эпосом  «Китаби-Деде  Коркуд»  и  эпическими 
поэмами  Гомера  –  «Илиадой»  и  «Одиссей»,  повествующими  о 
событиях  и  героях  Троянской  войны  60-50-х  гг.  ХЫЫЫ  в.  до  н.э,, 
приключениях Одиссея. В результате этого исследования установлены 
существенные  переклички  гомеровских  поэм  с  огузским  эпосом  в 
описании  общественных  явлений,  в  композиционном  построении 
фабулы и сюъета,  в изобразительных средствах и способах, в ростках 
социального  уклада  и  политического  строя,  в  религиозных  веро-
39
ваниях.  Более  того,  историко-лингвистический  анализ  топонимов, 
этнонымов, гидронимов и антропонимов, связанных с Троей, выявил 
несомненное тюркское их происхоъдения, подтвердив отмеченный в 
специальной  литературе  факт:  Троя  был  тюркский  город,  троянцы 
были тюркскими племенами.
Таким образом, несмотря на то, что «Книга моего деда Коркуда» 
в  эпоху  раннего  средневековья  претерпела  определенную 
исламизацию,  неоднократно  испытывала  впоследствии 
осовременивание,  этот героический эпос, носящий явный отпечаток 
эпохи  военной  демократии,  является   памятником  времён  Гомера, 
ровесником  эпических  поэм  великого  древнегреческого  старца.  Не 
подлеъит  сомнению  тот  факт,  что  общими   источниками  этих 
оригинальных образцов высокого искусства были  одни и те ъе мифы и 
легенды, фольклорные материалы, социальные уклады, общественно-
политыческие  события,  предопределенные  общностью  совместной 
ъизнедеятельности индоевропейцев и тюрков.
Qəzənfər KAZIMOV
Filologiya elmləri doktoru, professor
HOMERİN POEMALARI 
VƏ 
«KİTABİ-DƏDƏ QORQUD»
Məqalədə  Homerin  e.ə.  XIII  əsrin  50-ci  illərinə  dair  Troya  ha-
disələrindən  və sonrakı  onillikdə Troya qəhrəmanlarından Odisseyin başına 
gələn  macəralardan  bəhs  edən  poemaları  («İliada»  və  «Odisseya»)  ilə 
«Kitabi-Dədə Qorqud» dastanı arasındakı  süjet uyğunluqları araşdırılmışdır. 
«Dədə Qorqud»un «Basatın Dəpəgözi öldürməsi»,  «Qam Börənin oğlı 
Bamsı  Beyrək», «Salur Qazanın evi  yağmalandığı» boylarında və bir  sıra 
başqa  boylarda  ictimai  hadisələrin  təsvirində,  kompozisiya  və  quruluş 
məsələlərində,  təsvir  üsullarında,  ctimai-siyasi  quruluşun  görüntülərində, 
dini  görüşlərdə   «İliada»  və   «Odisseya»  əsərləri  ilə  çox  mühüm 
uyğunluqlar vardır. 
Bunlar  göstərir  ki,  «Kitabi-Dədə  Qorqud»  sonralar  islam  dininə 
uyğunlaşdırılsa da, dastan üzərində dəfələrlə müasirləşdirmələr aparılsa da, 
bu  əsər  hərbi  demokratiya  dövrünün  xüsusiyyətlərini  daşıyır  və  Homer 
dövrünün yadigarı,  Homerin  yaşıdıdır.  Həm Homerin  poemaları,  həm də 
«Kitabi-Dədə Qorqud» eyni mif  və hadisələrdən  qaynaqlanmışdır.  Aydın 
olur  ki,  hindavropalılarla  türklər  birlikdə  və  yanaşı  yaşamış,  eyni  folklor 
40
materialları,  eyni  ictimai  hadisələr  əsasında  orijinal  sənət  nümunələri 
yaratmışlar.
İkinci  bir  mühüm cəhət  də  budur   ki,   Troya  toponim,  etnonim, 
hidronim  və  antroponimlərinin  tədqiqi  onların  türk  mənşəli  olduğunu 
göstərir. Bu hal   elmi ədəbiyyatda qeyd edilən bir cəhəti – Troyanın türk 
şəhəri, troyalıların türk tayfalarından ibarət olduğunu bir daha təsdiq edir.
Qəzənfər KAZIMOV
Filologiya elmləri doktoru, professor
HOMERİN POEMALARI 
VƏ 
«KİTABİ-DƏDƏ QORQUD»
Məşhur  yunan şairi  Homerin dünya ədəbiyyatının  ən qədim inciləri 
olan.  e.ə.  XIII  əsrin  50-ci  illərinə dair  Troya hadisələrindən  və sonrakı 
onillikdə  Troya  qəhrəmanlarından  Odisseyin  başına  gələn  macəralardan 
bəhs  edən  poemaları  («İliada»  və  «Odisseya»)  ilə  bizim  «Kitabi-Dədə 
Qorqud» dastanı arasında çox mühüm süjet uyğunluqları, ideya və üslub 
yaxınlığı mövcuddur.  
«Dədə Qorqud»un «Basatın Dəpəgözi öldürməsi», «Qam Börənin oğlı 
Bamsı  Beyrək», «Salur Qazanın evi  yağmalandığı» boylarında və bir  sıra 
başqa  boylarda  ictimai  hadisələrin  təsvirində,  kompozisiya  və  quruluş 
məsələlərində,  təsvir  vasitə  və  üsullarının  strukturunda,  ictimai-siyasi 
quruluşun görüntülərində, dini görüşlərdə  «İliada» və  «Odisseya» əsərləri 
ilə çox mühüm uyğunluqlar vardır. 
Yazıya alınma tarixləri  arasında uzun zaman fərqi  olsa da,  hər iki 
əsərdə  ictimai-siyasi  quruluş,  demək  olar  ki,  eynidir.  «Dədə  Qorqud»da 
xanlar öz mülklərini idarə edirlər və vahid bir xana – xanlar xanı Bayındıra 
tabedirlər. Hər kəsin öz tac-taxtı var. Oğul həsrətilə çırpınan Baybörə bəy 
41
Bayındır  xanın ulu məclisində birdən-birə  ağlamağının  səbəbini  belə izah 
edir:  «Bəglər,  tacım-təxtim  içün   ağlaram.  Bir  gün  ola,  düşəm  öləm, 
yerimdə-yurdımda kimsə qalmıya».Ölkənin mühafizəsi, qənimətlər əldə edil-
məsi  Bayındırın kürəkəni baş sərkərdə, vitse kral Qazan xana mənsubdur. 
İç  Oğuz,  Taş  Oğuz  iki  tayfadır,  hər  tayfa  qəbilələrdən  ibarətdir  və  bir 
ittifaqda  yaşayırlar.  Bir  sıra  boyların  sonunda  döyüşdən qayıdan  və  ya 
döyüşə girən qəbilə başçıları öz titulları ilə bir-bir qeyd olunur, sadalanır. 
Eyni quruluş axeylərdə (yunanlarda) və troyanlarda da mövcuddur. 
Hər iki tərəfdə vahid hakimiyyət var, padşah-hökmdar vardır, eyni zamanda 
hər bir ölkə qəbilələr ittifaqından ibarətdir. Məsələn, Troya qoşunlarında çox 
müxtəlif  qəbilələr iştirak  edir,  onlar  müttəfiqdirlər,  ümumi hökmdar  İlion 
hakimi Priamdır, baş sərkərdə isə Hektordur – Priamın oğlu. Axeylilər də 
müttəfiq  qəbilələrin  birliyindən ibarətdir,  baş hakim Aqamemnondur,  baş 
sərkərdə isə Axillesdir.
Bu əsərlərin sayəsində biz ədəbiyyatda bir-birinə çox yaxın olan yu-
nan və Azərbaycan Təpəgöz surətləri ilə tanış oluruq. 
Hər  iki  əsərdə  işin  icra  vasitə  və  üsulları,  insanların  yaşayış  tərzi 
eynidir. 
Əsərlərdə sadiq çoban surətləri vardır və hər iki əsərdə sədaqətli sadə 
adamlara  qayğı ilə yanaşılır. 
Həm «Odisseya»da, həm də «Dədə Qorqud»da qadınlar axıra qədər 
öz ərinə sədaqətlə yaşayır, 16-20 illik ayrılıqdan sonra qayıdıb gələn ərini 
ciddi  sınağa  çəkirlər.  Penelopanın  sehrli  çarpayı,  Banıçiçəyin  üzük 
əhvalatları kimi. 
Hər iki əsərdə ağaca müqəddəs varlıq kimi baxılır.
Hər iki əsərdə  hadisələr əvvəlcədən yuxu vasitəsilə xəbər verilir. 
Hər iki əsərdə qəhrəmanı əvəz etmək istəyən düşmən qüvvə əvvəl 
sınağa çəkilir, sonra məhv edilir.
Hər iki əsərdə oğlunu tanımaq üçün sınağa çəkən əzabkeş ata obrazı 
vardır. 
Hər iki əsərdə əsas döyüş alətləri qalxan, ox, qılınc və sapanddır. 
Homerin təsvir etdiyi qəbilə və tayfalar müxtəlif bəhanələrlə daim bir-
birini qarət edir, bu yolla var-dövlət əldə edirlər. Bu cəhət eyni dərəcədə 
Oğuz qəhrəmanlarına da aiddir. 
Axeylərin və troyanların dini görüşləri şumerlərin görüşlərinə uyğun-
dur:  çoxallahlılıqdır  və  allahların  ulu  əcdadının  Okeanın  dibində  olduğu 
təsəvvürü vardır. 
Bütün bunlar göstərir ki, e.ə. 1260-1240-cı illərin hadisələrindən bəhs 
edən «İliada» və «Odisseya» əsərləri ilə bizim  1300 illiyini qeyd etdiyimiz 
«Kitabi-Dədə Qorqud» yaşıddır,  eyni dövrdə, eyni real və mifik hadisələr 
zəminində yaranmışlar. Lakin poemaları yunanlar daha əvvəllər yazıya alıb 
saxlamış, təbii  ki, yeri gəldikcə əlavələr də etmişlər; dastanı isə vaxtında 
yazıya almamış, sonralar - yazıya alındığı dövrlərdə isə ciddi dəyişikliklərə 
42
uğratmışlar, ilkin formadan fərqli bir formaya salmışlar.  Hətta hiss olunur 
ki, bu və ya digər boyu atmış, yeni boylar yaratmışlar. Və ya obrazların 
adları, bəlkə arxaik rəng aldığı üçün səciyyəsi də dəyişdirilmişlər. Lakin nə 
qədər dəyişdirilmiş olsa da, yenə ilkin izlər əsaslı şəkildə  qalmışdır.
Bunları  –  bu  uyğun  cəhətləri  artırmaq  da  olar.  Lakin  o  tarixi 
səviyyədən nəzər saldıqda hiss edilir  ki,  dastanı  işləyə-işləyə epizodlarda 
müasirləşdirmələr aparmışlar.  Dili  də dəyişmiş,  dini  də dəyişmişdir.  Lakin 
daim köklü türk dilində olmuş və türk varlığını saxlamışdır. Fikrimizcə, onun 
başdan-binadan mənzum olduğunu iddia edinlər doğru fikirdədir. Homerin 
əsərləri  və bizim dastan  eyni  miflərdən,  eyni  tipik  qarət  döyüşlərindən, 
qəbilələrarası müharibələrdən bəhs etsə də, orijinal olmuş,  yunan və türk 
təfəkkürünə uyğun yaradılmışdır.
Qeyd etdiyimiz  uyğun  detalların  heç  birini  təsadüfi  saymaq olmaz. 
Bunlar   minilliklər  boyu  vahid  mənbədən  hər  bir  xalqın  özünə  məxsus 
götürdükləridir.  Ağla  bu  da  gələ  bilməz  ki,  bu  cür  süjet  eynilikləri  biri 
digərindən köçürmənin nəticəsidir.  Sadəcə olaraq,  bunlar  məntiqi  şəkildə 
aydın göstərir ki, türklər və axeylilər çox qədim dövrlərdən yanaşı yaşamış, 
bir-biri  ilə  son  dərəcə  yaxın  münasibətdə  olmuşlar.  Axeylilər  troyanlara 
qarşı ittifaqla vuruşduqları halda, onların qonşuluğundakı frakiyalılar troyalı-
ların müttəfiqi idilər. 
 «Kitabi-Dədə  Qorqud»  sonralar  islam  dininə  uyğunlaşdırılsa  da, 
dastan  üzərində  dəfələrlə  müasirləşdirmələr  aparılsa  da,  bu  əsər  hərbi 
demokratiya dövrünün xüsusiyyətlərini daşıyır və Homer dövrünün yadigarı, 
Homerin yaşıdıdır. Həm Homerin poemaları, həm də «Kitabi-Dədə Qorqud» 
eyni mif və hadisələrdən  qaynaqlanmışdır. 
Troya,  İlion,  Qarqar,  İda,  Skamandr,  Skandiya,  Askaniya, 
Skey, Pelask, Ksanf, Dardaniya, dardanlar, Batı, Kimmerlər, Priam, 
Hektor,  Eney,   Paris  və  s.  Troya  toponim,  etnonim,  hidronim  və 
antroponimlərinin türk mənşəli açılışı göstərir ki, ellinlərlə yanaşı yaşayan 
troyalıların  türk tayfalarından ibarət  olduğu,  Troyanın türk şəhəri  olduğu 
barədə  elmi ədəbiyyatda  söylənilən fikirlər  doğrudur. 
Bunlar  bir  daha  təsdiq  edir   ki,  bir  kökdən  olan  insan   eyni  real 
hadisələr,  eyni  mif  və  əfsanələr  əsasında  dastanlar  yaradır  və  həmin 
dastanları  tədricən  öz  səciyyəsinə,  öz  təfəkkür  tərzinə  müvapfiq  şəkildə 
cilalayır.  
43
