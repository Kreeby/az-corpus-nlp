 
 
 
Ağ göyərçinlər həsrəti  
 1
 
Solmaz  Muxtarova 
 
 
 
 
 
 
Ağ  göyərçinlər  
həsrəti 
 
 
-
 
 
 
Solmaz Muxtarova 
 2
 
 
Redaktor:    Qəşəm İlqar, 
 
 Azərbaycan Yazıçılar Birliyi və 
 Jurnalistlər Birliyinin üzvü,  
 «Qızıl qələm» mükafatı laureatı  
 
Rəssam:    Yavər Əsədov 
 
 
 
 
 
Solmaz Muxtarova. “Ağ göyərçinlər həsrəti" (hekayələr). 
Bakı, «Nərgiz» nəşriyyatı, 2010, – 228 səh. 
 
 
 
 
 
 
 
 
 
 
 
 
    M 2010603
079
742000000
                 © «Nərgiz», 2010 
 
 
 
 
 
Ağ göyərçinlər həsrəti  
 3
  
 
 
 
 
 
Solmaz Muxtarova 
 4
 
ÖN  SÖZ  YERİNDƏ 
 
SƏSLƏ  MƏNİ 
(mənsur şeir) 
 
Qəm karvanına qoşulub gedirəm!.. 
Zavallı dünyada yıxılıb gedirəm!.. 
Öz-özümə sıxılıb gedirəm!..  
Aпara bilmirəm yükünü, dünya! 
Səni atanlar-atıb, satanlar-satıb…  
Qalanlarsa başı bəlalı, gözü-könlü yaralı… 
Nəyin qalıbdır?! 
Zalımlar əlində… Zalımlar felində talan olmusan…  
Kiminə nağıllı dünya, kiminə də haram olmusan. 
Axarın-baxarın dəyişib… 
Mən sənin bu gününə ağlamaq istəyirəm…  
Amma ağlaya bilmirəm… 
Ağlasam gülərlər mənə… Mənə yazıq deyərlər…  
Mən ki, yazıq deyiləm… 
Mən səni sevənlərdən biri… 
Mən səni ucalardan-uca görmək istəyən…  
İşığına qol açıb uçmaq istəyən… 
Şərəfinə yetmək istəyən bir zavallınam… 
Sən belə deyildin… Mənim zavallı dünyam… 
Sənmi məni dəyişdin… Mənmi səni?..  
Bilmirəm, bilmirəm… 
 
 
 
 
Ağ göyərçinlər həsrəti  
 5
 
Bəlkə də mənim günahlarım daha çox…  
Sənə nə vaxtsa yalan satmışam.  
Nə vaxtsa suyuna haram qatmışam?! 
İtginli, çökgünlü dünyam…  
Özü-özündən küsgünlü dünyam! 
İtgin dünyasını yuxuda görənlərim,  
yuxularda ocağına baş çəkənlərim,  
bağından-baxçasından bir dəstə gül  
dərənlərim heyyy!!! 
Ağlama, qaçqın anam, ağlama, qaçqın bacım, 
Sən də ağlama, şəhid anası! Ağlamayın…  
Sizin səsinizdən xəcalətliyəm.  
Sizin özünüzdən xəcalətliyəm. 
Mən sizə kömək edə bilmədim… 
Bilirəm, qaçqın anası, dərdin böyükdür.  
Bilirəm, oğlunun toy xonçası əlində qalıb… 
Itgin qızının sorağı dilində qalıb… 
Bəlkə, birgə ağlayaq?! 
Birgə ağlayaq qız-gəlinlərin o gününə… 
Birgə ağlayaq qız-gəlinlərin bu gününə… 
Dözümlü dünyam…  
Bu halına, bu gününə baxa bilmirəm… 
Hamı sevgi mahnısı oxuyur…  
Sevgini alıb-satanlar…  
Sevgini ucuz tutanlar…  
Yarıçılпaq qadınlar... 
Heyiflər sənə, dünya! 
 
 
 
Solmaz Muxtarova 
 6
 
Deyirlər səni sevgi xilas edəcək…  
Sevgi də başqalaşıbdır…  
Yazıqların sevgisi də yazıq olubdur…  
Ehtiyac içində sönüb gedibdir… 
Varlıların, пulluların sevgisi başqa bir aləm…  
Hamısını deyə bilmirəm… Deyə bilmirəm… 
Səbirli dünyam!  
Qəlbinə şeytan giribdir, yamanca fırladır səni…  
Çox şeyin əlindən gedib…  
Elin qırılıb elindən gedib… 
Bu yerişlə, bu gedişlə mənzilin bilinməz olub… 
Belə getmə, mənim dünyam!  
Bəlkə elə bilirsən səni sevənlərin sevgisi babam  
Koroğlunun dilində qalıb,  
Səni sevən baxışlar nənəm Həcərin gözündə qalıb?! 
Yoxsa sevən ürəklər Füzuli dünyasında  
Leyli-Məcnunun özündə qalıb?!  
Bilmirəm harda nə qalıb?!  
Mənimsə dünyam sığınıb sənə, Vətən…  
Dinim- imanım-gümanım, Vətən!  
Səslə məni… Çağır məni… 
Sənin işığına uçmaq istəyən, ardınca dünyanın 
sonuna getmək istəyən, Xocalını basıb bağrına, 
Qarabağ yolunda ölmək istəyən,  
səni sevənlərin var…  
Səslə məni… Səslə məni… 
 
 
 
 
Ağ göyərçinlər həsrəti  
 7
 
N i şa n  
 
 
 
 
 
 
Solmaz Muxtarova 
 8
 
 
 
 
Bu gün Natəvanın nişanı idi. O, bu günü çox göz-
ləmişdi. Hərə bir tərəfə qaçır, elçiləri layiqli qarşılamaq üçün 
hazırlıq işləri gedirdi.  
Natəvanın sevinci bambaşqa idi. Səssiz, səmirsiz. Sakit 
axan suya bənzəyirdi. Arada gözlərində qəribə bir işıq yanıb 
tez də sönürdü. Bəzən ona elə gəlirdi ki, indicə ürəyi yerindən 
çıxacaq. Bunu bircə özü bilirdi. Onun bu halından başqa bir kəs 
xəbərdar deyildi. Bir yana baxanda burada qəribə nə var idi ki? 
Yəqin ki, nişan günü bütün qızlar təlatüm dolu xüsusi bir gün 
yaşayır, zarafat deyil, doğmalarından, yaxınlarından, adət 
etdiyi dünyadan ayrılıb tamam başqa, yad insanların arasına 
düşmək. Bu, heç də asan deyil. Nə bilmək olur qabaqda kimi 
nə gözləyir? Natəvan özü də bilmirdi, onu sevinməyə, ya da 
kədərlənməyə vadar edənlərin hansı daha ağır gəlirdi.  
Natəvan açıq mavi rəngdə dizdən azca aşağı ipək paltar 
geymişdi. Çox qəşəng görünürdü. Lap uşaqlıqdan nişan günü 
açıq mavi rəngdə paltar geyinməyi arzulamışdı və neçə illərdir 
özü parçanı alıb saxlamışdı. Bütün qızlar kimi o da bu günü 
çox gözləmişdi. Axır ki, vaxt çatdı. “Görünür, biz istəməklə, 
biz tələsməklə deyil. Hər şeyin öz vaxtı-vədəsi var... Yəqin ki, 
heç vaxt gec deyil. Təki gec də olsa bu gün bütün qızlara 
qismət olsun. Heç bir qızın arzusu gözündə qalmasın.” 
Əlbəttə, Natəvan sevinirdi. Amma yaxşı bilirdi ki, bu 
sevinc ötən günlərin sevincinə bənzəmir. O vaxtlar yerə-göyə 
sığmayan, az qala onu əl-qol açıb uçmağa vadar edən, 
içərisindən püskürüb dünyaya xüsusi bir gözəllik gətirən 
hisslər... Əlçatmaz arzular... Həsrət... Göz yaşı... Sevən ürəyin 
 
 
 
Ağ göyərçinlər həsrəti  
 9
döyüntüləri... hamısı bir-birinə qarışıb gəncliyin rahatlığını 
əlindən alan təlatüm dolu yaşanan anlar... 
Natəvan nə vaxtsa o anları yaşamışdı. Az da olsa, 
yaşamışdı. Sonralar hər şey arxada qalmışdı. O, bəzən səhərə 
kimi taleyini ağlasa da, əlini yerdən-göydən üzsə də, ümidini 
tamam itirməmişdi. Xüsusilə aylı-ulduzlu gecələrdə, o mavi 
səmaya, çıraq kimi yanıb-sönən ulduzlara baxıb rahatlıq 
tapmışdı. Nə vaxtsa, “göy köynək” kişinin ona rəhm edəcəyinə 
inanmışdı, gözləmişdi. Nənəsi belə deyərdi: “Hər şey o göy 
köynək kişinin əlindədir.” 
Natəvan öz xatirələrinə sığınıb ötən günləri tez-tez 
yadına salır və o anların atəşinə qızınırdı. Bir qədər bəxtəvər 
olur, buz bağlamış ürəyi isinirdi. Sonra da bu hal tez keçib 
gedirdi. Natəvan yenə də öz kədəri, qəmi ilə tək qalırdı və artıq 
o, bu təkliyə adət etmişdi. Hər dəfə qızlara toy çalınanda bir 
gözü gülsə də, o biri gözü ağlayırdı.  
Natəvan nə qədər öz keçmişindən qaçsa da, qaçıb 
uzaqlaşa bilmirdi. Yaşananlar yaşanmışdı. Olanlar olmuşdu. 
Ötüb keçənləri silib atmaq mümkün deyildi. Onlar Natəvanın 
həyatının bir parçası idi. O da, bir daş kimi düşüb ürəyində 
qalmışdı, vaxt-bivaxt Natəvanı incidir, onu çəkib yenə həmin 
günlərə aparırdı. 
Hər şey ilk sevgi məktubundan başlamışdı. “İlk sevgi 
məktubu?!” Yox, yox... Əslində hər şey bir qədər əvvəl baş 
verdi. Qardaşı Azərin dostunun toyunda. Səliqə-səhmanla 
bəzədilmiş çadırda tərpənməyə yer yox idi. Kəndin qocasından 
tutmuş uşağına kimi hamı toyxanada idi. Qocalar baş tərəfdə, 
cavanlar isə bir tərəfdən oğlanlar, o biri tərəfdən qız-gəlinlər 
oturub toya tamaşa edirdi. Axşamdan xeyli keçmişdi. Toyun ən 
qızğın vaxtı idi. Növbə ilə rəqs edən, mahnı sifariş verən... 
Toybəyi əlində ağac ortalıqda fır-fıra kimi fırlanırdı. 
Ortalıqda ayağa dolaşan uşaqları qovmaqdan səsi tutulmuşdu. 
 
 
 
Solmaz Muxtarova 
 10
Nədənsə belinə qırmızı bağlamışdı. Adətən kənd toylarının ən 
qızğın vaxtı axşam, mal-qaranın ayağı yığışandan sonra 
başlardı.  
Natəvan da qızların arasında idi. Hər kəs yaxını, dostu 
ilə rəqs sifariş edib, rəqs edirdi. Bəyin qohumları isə ortalıqdan 
çıxmırdı. Xüsusilə bəyin bacıları. Kənddə iki toybəyi var idi – 
kişilərdən İlyas, qadınlardan isə Natəvanın xalası Zümrüd 
xanım. Adətən kişiləri rəqsə İlyas dəvət edərdi. Kənddə qayda 
belə idi ki, toyda hamı bir-bir rəqsə dəvət edilməli, sayılıb-
seçilməli idi. Kim ki, oynamaq istəmirdi, məcbur etməzdilər.  
Zümrüd cavan qızları rəqsə dəvət edəndə Natəvan da 
onların arasında idi, birgə rəqs edirdilər. 
Natəvan artıq qızlar bulağından su içmişdi. Uzun qara 
hörükləri az qala topuğuna çatırdı. Saçları şəvə kimi 
parıldayırdı. Bənizi solğun olsa da, zil qara gözlərindən ətrafa 
elə bil işıq düşürdü. Sanki bəbəklərində ocaq qalanmışdı. 
Natəvan qızlarla rəqs edir və utana-utana ona tərəf 
uzanan əllərdəki şabaşı yığırdı. Növbəti şabaşı almaq 
istəyərkən ona tərəf tuşlanan qəribə bir baxışla üzləşdi. Kənd 
cavanlarından Vaqif idi. Onuncu sinifdə oxuyurdu. Natəvan 
Vaqifin baxışlarından yayınmaq istəsə də ani olaraq onların 
baxışı qovuşdu. Natəvan özü də bilmədi nədən qorxdu, amma 
əməlli-başlı qorxdu. Ona bu vaxta qədər tanış olmayan bir 
baxışla üzləşdi. O baxışlar bir qədər dalğın olsa da, sanki dil 
açıb danışırdı, Natəvana nə isə demək istəyirdi. Natəvan özünü 
itirdi. Qıçları dolaşa-dolaşa əlindəki pulları çalanların qabağına 
atıb ortalıqdan çıxdı. Bədəni az qala uçunurdu. Nə qədər özünü 
ələ almaq istəsə də, elə bil canına vəlvələ düşmüşdü. Ha çalı-
şırdı ki, bir də Vaqifin baxışları ilə rastlaşmasın, amma istər-
istəməz ona tərəf tuşlanan sözlü-söhbətli baxışlardan Natəvan 
qaça bilmirdi. Elə bil Vaqifin qəlbinin qapıları Natəvanın 
üzünə açılmışdı. Bir tərəfdən qorxu-təlaş, o biri tərəfdən xoş 
 
 
 
Ağ göyərçinlər həsrəti  
 11
hisslər... Nələrin baş verdiyini özü də dərk etmədi. Evə gə-
ləndən sonra bir neçə dəfə aynanın önündə durub diqqətlə 
özünə baxdı. “Artıq mən də böyük qız olmuşam!..” Natəvan o 
gündən rahatlığını itirdi.  
Vaqifin atası yox idi, rəhmətə getmişdi. Həmişə 
məktəbdə səliqəli geyimi, xoş rəftarı ilə seçilirdi. Gecə-gündüz 
kitab əlindən düşməzdi. Söz gedirdi ki, o, qızıl medala 
namizəddir. Vaqif özü heç vaxt bu barədə danışmazdı, 
başqaları da onu tərifləyəndə xoşuna gəlməzdi.  
Toydan bir neçə gün sonra müəllimlər yuxarı sinif 
şagirdlərini məktəbyanı sahəyə işləməyə aparmışdı. Qızlar alaq 
edir, ağacları sulayır, oğlanlar isə yer belləyirdi. Səs-küy baş 
alıb gedirdi. Coşub-daşan gənclik öz havasında idi. Cavan 
müəllimlər də şagirdlərə qoşulub işləyirdi. Yaşlılar isə bir 
qıraqda durub tamaşa edir, bəzən də şagirdlərdən kiməsə 
yaxınlaşıb işi başa salırdı.  
– Natəvan... – bu səs elə bil çox uzaqdan gəldi. Bir 
qədər titrək, inamsız. Natəvan Vaqifin səsini tanıdı.  
– Sənə kömək edim? – deyə Vaqif ona yaxınlaşıb 
astadan soruşdu. Natəvan təşvişlə Vaqifə baxdı.  
– Yox, yox, lazım deyil...  
Natəvana elə gəldi ki, hamı onlara baxır. Vaqif də 
özünü itirdi. O, Natəvana çox söz demək istəyirdi... Amma heç 
nə deyə bilmədi.  
– Bağışla, Natəvan... – deyə dönüb getdi. 
Natəvan bir neçə dəqiqə özünə gələ bilmədi. O, Vaqifin 
baxışlarının qabağında aciz idi. Vaqifin baxışları onu əməlli-
başlı qorxudurdu. Axı, Natəvan səkkizinci sinifdə oxuyurdu. 
Onun başqa arzuları var idi. Oxumaq, ali təhsil almaq istəyirdi. 
Nə olsun ki, kənd qızlarının əksəriyyəti təhsilini yarımçıq 
qoyub ailə qururdular. Amma Natəvan oxumaq istəyirdi.  
 
 
 
Solmaz Muxtarova 
 12
Beləcə Natəvanla Vaqifin arasında dilə gəlməyən bir 
sevgi macərası yaşandı. Pak... Bulaq suyu kimi saf... Əlçatmaz, 
sözsüz-söhbətsiz. Bu hisslər necə güclü idisə, Vaqif dilinə 
gətirə bilmədi.  
Onuncu sinfi bitirdi. Şəhərə getməmişdən qabaq 
Natəvana məktub yazdı. Natəvan ilk sevgi məktubunu aldı və 
dönə-dönə məktubu oxudu: 
 
“Natəvan, bu məktubu yazmağa cəsarət etdiyim üçün məni 
bağışla. Artıq susa bilmirəm. Yəqin ki, özün də yaxşı bilirsən, hər 
gün səni görmək üçün arxanca gəzirəm. Bəzən istəyirəm addımlarımı 
yeyinlədib sənə çatam, yanaşı gedək. Amma sənə çata bilmirəm.  
Səni göydə yanıb-sönən ulduzlara bənzədirəm. İş ondadır ki, 
sən göydə deyil, yerdəsən. Natəvan, sən mənim bəxt ulduzumsan. 
Ürəyimdə yanırsan. Amma nədənsə qorxuram. Ona görə qorxuram 
ki, sən göydəki ulduzlar kimi məndən uzaqsan. Yaxşı bilirəm ki, 
onlara çatmaq mümkün deyil. 
Mənsə sənə çatmaq istəyirəm. Yanında olmaq istəyirəm. Sən 
özün də bilmədən məni xoşbəxt etmisən. Məktəbi bitirib şəhərə 
oxumağa getməliyəm, amma ürəyimi bu kənddə qoyub gedirəm. Bu, 
mənim üçün çox çətindir.  
Natəvan, nə yaxşı ki, sən bu dünyada varsan... 
 
Vaqif”  
 
 
Natəvan məktubu ədəbiyyat kitabının arasında gizlətdi. 
Ona elə gəlirdi ki, məktubda yazılan hər bir söz başqa bir 
aləmdən xəbər verir və Natəvanın üzünə yeni bir dünyanın 
qapıları açılır. O, anlaşılmaz hisslər içərisində vurnuxurdu. 
Oxuduğu bədii əsərlərdəki sevgi qəhrəmanları bir-bir gözünün 
önündə canlanır, onların iztirabı, acı-ağrıları, nakam sevgisi 
indi Natəvana başqa cür təsir edirdi, çünki artıq Natəvan özü 
bu odun içində yanmaqda idi.  
Natəvan növbəti dəfə evdə təklənib məktubu oxuyarkən 
böyük qardaşı Azər qəflətən otağa girdi. Natəvan özünü itirdi. 
 
 
 
Ağ göyərçinlər həsrəti  
 13
Tələsik məktubu kitabın arasında gizlətmək istədikdə məktub 
yerə düşdü. Qorxudan Natəvanın gözləri böyüdü, sifəti alışıb 
yandı. O, təşvişlə bir qardaşına, bir də yerdəki məktuba baxdı. 
Azər yaxınlaşıb məktubu götürdü və oxudu. O, rəng verib, rəng 
aldı. Natəvan isə xəcalətindən bilmirdi nə etsin. Yer yarılsaydı 
yerə girərdi. Amma yer yarılmadı. Sərt bir sillə onu silkələdi.  
– Bu nədir?! Məktəbə buna görə gedirsən?! 
Natəvan heç nə eşitmədi. Qardaşının səsi bir də 
qulaqlarında cingildədi.  
– Namusu itə atıblar, it yeməyib! Abırsız!! 
Azər qəzəblə sözünü deyib, otaqdan çıxdı.  
Natəvan əlləri ilə üzünü tutub hönkürdü. O vaxtdan 
qardaşının səsi qulaqlarında qaldı. Deyilən hər bir söz bıçaq 
kimi sanki Natəvanın ürəyinə sancılıb elə oradaca qaldı. 
Ömrünün sonuna kimi Natəvana əzab verdi. Nə qədər çalışdısa, 
o sözləri unuda bilmədi. O, günahı olmadığını bircə özü 
bilirdisə də, bu barədə demək istədiyi sözlər ürəyində qaldı. 
Yaxşı bilirdi ki, artıq heç kəs ona inanmayacaq. Ona olan inam 
vaxtsız və nahaq yerə alışıb yandı, heç külü də qalmadı. 
Bundan belə heç nəyi dəyişmək mümkün deyil. Bir tərəfdən də 
xəcalət hissi ona rahatlıq vermirdi. Niyə xəcalət çəkdiyini özü 
də bilmirdi. Əslində bütün qızlar bu dünyaya sevilmək üçün 
gəlir, sevilmək arzusu ilə yaşayır və seviləndə bəxtəvər olur. 
Bu, Natəvana qismət olmadı. Görünür bu dünya belədir. Hər 
kəs etdiyi günaha görə cəzalandırılmır, çünki kiminsə günahkar 
və yaxud günahsız olduğunu sübut etmək asan deyil. Hər kəs 
istədiyi kimi nəticə çıxarır, biri haqq, biri nahaq. Bircə insan 
özü bilir öz dərdini, öz günahlarını, və ya günahsız olduğunu.  
Natəvanı məktəbdən çıxartdılar. Həmişə nəzarət altında 
olan Natəvan həyət-bacada kölgə kimi gəzib dolandı. Hətta 
sinif uşaqları ilə görüşmək də ona qadağan olundu.  
 
 
 
Solmaz Muxtarova 
 14
Natəvan sinifdə ən yaxşı şagird idi. Bir neçə dəfə sinif 
rəhbəri, axırda direktor özü Şafa kişinin qapısına gəldi – 
Natəvanı məktəbə qaytarmağa çalışdı:  
– Bu uşaq heyifdir. Onu dərsdən ayırmayın. Oxusa, 
yaxşı gələcəyi olar.  
Şafa kişi arvadı Nəcibə ilə baxışdılar. Onlar ağzını 
açmağa imkan tapmamışdılar ki, Azər qabağa çıxıb direktora 
sərt cavab verdi.  
– Bizim heç kəslə ortaqlı uşağımız yoxdur! Natəvan bir 
də məktəbə qayıtmayacaq! Artıq söz-söhbət lazım deyil... 
– Oğlum, ayıbdır... Müəllimlə kobud danışma. Kəndin 
ağsaqqalıdır.  
– Qızımızın oxuyub-oxumamaq məsələsini biz özümüz 
həll edirik, başqaları yox. Bir dəfəlik bildirmək istəyirəm ki, 
Natəvan məktəbə qayıtmayacaq, vəssəlam! – deyib Azər dönüb 
getdi. 
Şafa kişi üzrxahlıq etdi: 
– Bağışla müəllim... Cavandır... 
Direktor dərindən köks ötürdü.  
– Hə Şafa kişi, deyəsən saqqalı yaman ələ vermisən, – 
deyib mənalı-mənalı Şafa kişiyə baxdı. 
– Vallah nə edim? 
Şafa kişi sözünün ardını gətirmədi. “Bacara bilmirəm...” 
demək istədisə də, bu sözü deməyə ar etdi və xəcalət çəkdi. 
“Necə yəni bacara bilmirəm?! Kişi də yəni öz övladı ilə bacara 
bilməz?! Bu necə ola bilər? Deməli, olanda olur. Mən də, 
Nəcibə də bir abırlı adamlarıq. Bir kişinin toyuğuna “kış” 
deməmişik. Bu uşaq kimə oxşadı belə? Axırda əlindən bir xəta 
çıxmasa yaxşıdır.” 
Kənddə hamı Azərin əlindən dad edirdi. Dəliqanlı, 
davakar, özündən razı. Kəndin ağıllı cavanları onunla 
mübahisə etməzdi, yan keçərdi.  
 
 
 
Ağ göyərçinlər həsrəti  
 15
– Arvad, yaman yerdə axşamladıq.. Bu işlərin axırı necə 
olacaq? – axır ki, Şafa kişi dərdini dilə gətirdi. 
– Əlacımız nədir? Yola verməliyik, – deyə Nəcibə 
yazıq-yazıq ərinə baxdı.  
– Hə, nə deyirəm ki, sən haqlısan. Bacardıqca yo–la 
verməliyik, amma çətin olacaq, – deyib Şafa kişi ah çəkdi.  
Beləcə, Natəvan birdəfəlik məktəbdən çıxarıldı. O, 
məktəbə gedən yollara həsrətlə baxdı. Oxumaq arzularını dəfn 
etməkdən başqa çarəsi qalmadı.  
Vaqif şəhərdə instituta daxil oldu. Üçüncü kursda 
Natəvana elçi göndərdi. Elçilər qapıdan qovuldu. Natəvan hər 
iki-üç aydan bir Vaqifdən iki sözdən ibarət bir məktub aldı. 
“Natəvan, gözlə məni...” və o, yol gözlədi.  
İllər, aylar ötdü. Natəvana başqa yerlərdən elçilər gəldi. 
Natəvanı yola gətirə bilmədilər. Daş atıb başını tutdu.  
– Mən ərə getmirəm... – sakitcə deyib durdu.  
Axırıncı dəfə söz böyüdü. Azər yumruqlarını düyün-
ləyib Natəvana hücum etdi:  
– Sən özbaşına deyilsən! Sənə nə deyirlər onu da 
edəcəksən!! 
– Mən də insanam! Öz taleyimi həll etməyə ixtiyarım 
var... 
– Sənin dilini kəsərəm! Axırıncı dəfə sənə deyirəm! 
Yığışdır özünü! Yoxsa?! 
Natəvan elə bil yuxudan oyandı. “Mən onunla xoşbəxt 
ola bilərdim. Xoşbəxtlik mənim ovcumun içində idi. Amma 
saxlaya bilmədim. Bağışla məni, Vaqif, bağışla! Mən təkcə 
özümü yox, səni də bədbəxt etdim.” 
Natəvan nifrətlə qardaşına baxdı. Uzun illərdir ona 
demək istədiyi sözləri artıq saxlaya bilmədi: 
– Mən sənə nifrət edirəm! 
– Necə?! 
 
 
 
Solmaz Muxtarova 
 16
Azər qulaqlarına inanmadı:  
– Sən nə dedin?! 
– Dedim ki, mən sənə nifrət edirəm! – deyə Natəvan bir 
də təkrar etdi və hönkürdü. Dəli bir ağlamaq Natəvanı halından 
çıxarmışdı. Bütün bədəni əsirdi. Natəvan itirdiyi xoşbəxtliyini 
ağlayırdı.  
Şafa kişi Azəri bir kənara çəkdi: 
– Bəsdir! Sən bu qızdan nə istəyirsən? 
Nəcibə qızını qucaqlayıb sinəsinə sıxdı: 
– Qızım, sakit ol, sakit ol!.. 
– Ana!.. Anacan!.. 
Natəvan sanki imdad diləyirdi.  
– Bütün günahlar sizdədir! – ata-anasına deyib Azər 
hirslə həyətdən çıxdı.  
Bu minvalla Natəvan ərə getmədi. Tək qaldı. Onu tən-
halığa gətirib çıxaran dövrün adətlərinə, haqsızlıqlarına nifrət 
etdi. Nifrəti gün-gündən böyüdü. Natəvan hər kəsin xoşbəxt 
olmaq haqqını əlindən alan haqsızlıqlarla barışa bilmədi. 
Düşünürdü ki, bu dünyaya gələn hər kəsin bir haqqı var. 
Qızların da haqqı sevilməkdir. Bütün qızlar bu dünyaya 
sevilmək üçün, ana olmaq üçün gəlir. Bu, onlara Tanrının 
verdiyi paydır. Onları bundan heç kəs məhrum edə bilməz.  
Vaqif institutu bitirib kəndə qayıtdı. İki il kənddə işlədi. 
Bir neçə dəfə elçilər gəilb-getsə də, Azər dediyindən dönmədi. 
Valideynləri də onunla bacarmadı. Vaqif həmişəlik çıxıb 
kənddən getdi.  
Bir neçə ildən sonra Novruz bayramında yenə kəndə 
qayıtdı və Natəvanla görüşmək istədiyini ona bildirdi. Natəvan 
xeyli tərəddüd etdikdən sonra Vaqiflə görüşməyi qət etdi. Artıq 
ilk sevgi məktubunu aldığı gündən səkkiz il keçmişdi. Natəvan 
özü də bilmədi anasına nə dedi, evdən necə çıxdı. Çöx 
həyəcanlı idi, az qalırdı ayağının altından yer qaçsın. Vaqiflə 
 
 
 
Ağ göyərçinlər həsrəti  
 17
görüşə nə üçün getdiyini özü də bilmirdi, heç nə bilmirdi. Uzun 
illərdən sonra Vaqifi görmək, onunla üz-üzə durmaq, səsini 
eşitmək istəyirdi.  
Deyilən vaxtda, deyilən yerdə onlar üz-zə gəldi.  
– Salam, Natəvan... – Vaqif Natəvana yaxınlaşıb əl 
verdi. Natəvan da əlini Vaqifə tərəf uzatdı. 
– Salam. 
Natəvan tir-tir əsirdi. Vaqif bir qədər dəyişmişdi. Arabir 
saçlarına dən düşmüşdü. Natəvanın isə bənizi daha da 
solmuşdu. Əvvəllər çıraq kimi yanan gözlərinə qəm çökmüşdü. 
Bu, Vaqifin nəzərindən qaçmadı.  
– Natəvan, səni apamağa gəlmişəm, – deyə Vaqif ağır 
sükutu pozdu.  
Natəvan təşvişlə Vaqifə baxdı: 
– Sən nə danışırsan? 
– Mən nə danışdığımı yaxşı bilirəm... Bizim xoşbəxt 
olmağa haqqımız var. Şəhərdə ev də almışam. – deyib Vaqif 
cibindən qırmızı bir qutu çıxartdı.  
– Al, bu, sənin üçündür... – Vaqif nəvazişlə əlindəki 
nişan üzüyünü Natəvana tərəf uzatdı. Natəvan həsrətlə üzüyə 
baxdı. “Mən səninlə dünyanın o başına getməyə hazıram, 
Vaqif.” 
– Natəvan, mən səni aparmağa gəlmişəm, – deyə Vaqif 
bir də təkrar etdi. 
Axır ki, Natəvan dilləndi: 
– Yox. Bu, mümkün deyil.  
– Natəvan, həyatda hər şey mümkündür. Bizim 
xoşbəxtliyimiz öz əlimizdədir. 
– Bağışla məni, Vaqif. Bağışla... – deyib Natəvan uzun-
uzadı Vaqifə baxdı. Sonra geriyə döndü. Addımlarını zorla 
atırdı. İçərisində elə bil nə isə qırıldı.  
 
 
 
Solmaz Muxtarova 
 18
– Mən sənə inanırdım, Natəvan! – arxadan Vaqifin səsi 
eşidildi.  
“Artıq hər şey bitdi...” 
Natəvan addımlarını yeyinlətdi.  
– Sən bizi məhv etdin, Natəvan!.. 
Vaqif bu sözləri necə yanğı ilə dilə gətirdisə, Natəvan 
qeyri-ixtiyari ayaq saxladı. Dönüb heykəl təki dayanan Vaqifə 
bir də baxdı. Ona tərəf qaçmaq, onu bağrına basıb, bir qədər 
isinmək istədi. Natəvan heç vaxt Vaqifə belə yaxın olmamışdı. 
Amma ona tərəf gedə bilmədi, istəyini ürəyində boğdu, zorla 
boğdu. 
– Bağışla məni, Vaqif, bağışla məni!.. 
Budur... Hər şey arxada qalıb. Bu gün Natəvanın 
nişanıdır. Qız evinin qohum-əqrəbası yığışıb gözləyirdi. Atası 
Şafa kişi bir kənara çəkilib oturmuşdu. Həmişəki kimi fikirli 
görünürdü. Atasının tez-tez dediyi sözlər Natəvanın yadında 
idi. “Atalar deyib ki, qız evi ağır oturar, batman gələr. Əcəb 
işdir, qızı böyüt, boya-başa çatdır, sonra da kiməsə ver getsin. 
Özün də ağır otur, batman gəl, sözünü ud, danışma. Lazım 
gəlsə oğlan adamlarına baş əy. Bəlkə elə buna görə ata-
babadan kişilər qız istəməyib. Qız adamı kalsaqqal edir.” 
Bu illər ərzində Şafa kişi çox fikir etmişdi. Hər dəfə 
Natəvanın kədər dolu gözlərinə baxanda ölüb dirilirdi. 
“Balamın nə günahı var? Bir qız bir oğlanındır. Azərin üzü 
qara olsun. Saldı tərsliyinə, nə var, nə var oğlan qıza məktub 
yazıb...”  
Anası Nəcibə isə ora-bura qaçıb qonaqları qarşılamaq 
üçün çatışmayan işləri səhmanlayırdı.  
Axır ki, al-qırmızı bəzənmiş xonçalar göründü. Səsli-
küylü oğlan adamları həyətə doldu. Natəvan bütün bunlara 
pəncərədən baxırdı. 
– Xoşbəxt ol, Natəvan! 
 
 
 
Ağ göyərçinlər həsrəti  
 19
Otaqdakı qız-gəlinlər onu təbrik edib, onun sevincinə 
qoşularaq hər kəs bir söz deyirdi. Əslində Natəvan heç nə 
eşitmirdi. Bu xoş günün sehrində idi. Özü də mavi rəngdə 
paltar geyinmişdi. Hər dəfə səmaya baxanda ona elə gəlirdi ki, 
bu rəng Tanrıya çox yaxındır. Çünki bu dünya elə anasının 
dediyi kimi “göy köynək” kişinin ovcunun içindədir.  
Əsas məclis o biri otaqda idi. Ağsaqqallar ora yı-
ğışmışdı. Axır ki, gözlənilən an çatdı. Oğlanın əmisi iki nəfərlə 
nişan üzüyünü taxmaq üçün qız-gəlinlər olan otağa keçdi. 
– Xoşbəxt ol, qızım!.. 
Qoca üzüyü Natəvanın barmağına taxıb, onun alnından 
öpdü. Həmin nişan üzüyü idi.  
Bir damla göz yaşı Natəvanın yanağını islatdı. 
– Xoşbəxt ol, Natəvan... – qız-gəlinlərin səsi bir-birinə 
qarışdı.  
– Xoşbəxt ol, qızım! – bu, anasının səsi idi. Anası onu 
bərk-bərk qucaqlayıb yanaqlarından öpdü. 
– Xoşbəxt ol, mənim balam, – deyə bir də təkrar etdi. 
Natəvan təbriklərə cavab vermək istədi. Nə qədər 
etdisə, səsi çıxmadı. Sözlər boğazında qalıb onu boğdu.  
– Natəvan! Natəvan! Qızım... Sənə nə olub? 
Bu səs sanki yerin altından gəldi. Anasının səsi idi.  
– Natəvan! Natəvan! – deyə anası bir də onu çağırdı. 
Natəvan zorla gözlərini açdı və anasının təşviş dolu 
baxışları ilə rastlaşdı.  
– Qızım, deyəsən pis yuxu görürdün?! 
Natəvanı qəhər boğdu…  
 
 
 
 
 
 
 
 
Solmaz Muxtarova 
 20
 
 
 
 
 
Ağ göyərçinlər həsrəti  
 21
 
 
BORC 
 
 
 
 
 
 
 
Solmaz Muxtarova 
 22
 
 
 
Zakir tələsik paltosunu qarderoba verib nömrə aldı. 
Elə bu an dərsin başlanmasını xəbər verən zəngin səsi dəhlizə 
vəlvələ saldı. Tələbələr hay-harayla, bir-birini itələyə-itələyə 
hərəsi bir tərəfə qaçdı. Müəllimlər isə şəstlə dərs otaqlarına 
tərəf gedir, sanki öz vəziyyətlərindən həzz aldıqlarını hamıya 
bir daha nümayiş etdirirdilər.  
Zakirgilin dərsi beşinci mərtəbədə, dekanatlığın yanında 
idi. O, Babazadənin zəhmli sifətini yadına salıb, addımlarını 
yeyinləşdirdi, pillələri az qala iki-iki çıxırdı. “İntizam, qayda-
qanun yaxşı şeydir, amma nə edəsən ki, səhərlər saatlarla 
avtobus gözləyirsən. Nə qədər çalışsan da bəzən vaxtında gəlib 
çıxmaq olmur”.  
Zakir sonuncu pillələri qalxmışdı ki, ətrafa yayılan tanış 
səs elə bil onu silkələdi. 
Tık... tık... tık... 
Bu səs sanki divarlara çırpılaraq geriyə qayıdır, sonra 
da Zakirin düz ürəyinə dəyirdi. O, addımlarını yavaşıtdı. 
Babazadənin zəhmli sifətini də yadından çıxartdı.  
Tık... tık... tık... 
Səslər bir az da yaxından gəldi.  
– Salam, Tərlan!  
– Salam, Zakir! – deyə Tərlan gülümsədi. Alnındakı 
punçur-punçur tərini sildi. Onun sinəsi qalxıb enirdi, çətinliklə 
nəfəs alırdı. Tık... tık... tık... 
– Zakir, sən get. Mənə bənd olma. – Tərlan qırıq-qırıq 
dedi. 
 
 
 
Ağ göyərçinlər həsrəti  
 23
Qrup yoldaşlarından bir neçəsi onları itələyərək ötüb 
keçdi. Zakirin qanı bərk qaraldı. Addımlarını bir az da 
yavaşıtdı.  
Tələbələrin ayaq səsləri, zarafatları, dəhlizdəki hay-küy, 
elə bil hər şey itib getdi. Zakirin qulaqlarında bircə səs qaldı. 
Tık... tık... tık... Əslində Zakir birinci dəfə deyildi ki, bu səsi 
eşidirdi. Hər dəfə bu səs onu çox ağrıdırdı, lap çox. 
– Zakir, dedim ki, sən get, – deyə Tərlan ikinci dəfə 
bildirdi.  
– Narahat olma, bir yerdə gedərik. – deyə Zakir sakit 
cavab verdi. 
– Bu zəmanədə deyilənə görə elm çox inkişaf edib. Hər 
şey mümkündür. Gərək mən də bu ağaca qaçmağı öyrədim, 
yoxsa... – Tərlan əl ağacına işarə etdi, ardını demədi. Sifəti 
tutuldu. 
Zakir xoş bir söz deyib onun könlünü almaq istəsə də, 
deməyə söz tapmadı. Uzaqdan baxdı ki, Babazadə 
auditoriyanın qabağında dayanıb, qaçaraq gələn tələbələri 
auditoriyaya buraxır. Babazadə Zakirlə Tərlana ötəri nəzər 
saldı. “Bizi gözləyir. Əlbətdə gözləyir!..” Zakir ürəyində belə 
düşündü. Onlar dərs otağının bir neçə addımlığında idi ki, 
Babazadə auditoriyaya keçib qapını örtdü. Müəllimin bu 
hərəkəti gözlənilməz oldu. Zakirlə Tərlan dərs otağının 
qarşısında ayaq saxladı.  
– Bəlkə dərsə girməyək? – Babazadənin xasiyyətini 
düşünüb Zakir təklif etdi. 
Tərlan cavab vermədi, bir an susdu. Sonra nə fikir-
ləşdisə, hövsələsiz qapını açmaq istədi. Bu anda əl ağacı 
kəndara ilişərək Tərlanın əlindən çıxdı. O, yıxılmamaq üçün 
qapıdan tutmaq istədikdə qapı qəflətən açılaraq divara çırpıldı. 
Tələbələr səsə tərəf boylandı. Babazadə isə təbini pozmadan 
jurnalı yoxlamağa davam etdi. Tərlan özünü itirdi: 
 
 
 
Solmaz Muxtarova 
 24
– Bağışlayın, – deyə mızıldandı. Rəngi pörtmüşdü. 
Zakir Tərlanın əl ağacını qaldırıb ona verdi. 
– Darıxma, olan işdir... 
Tərlan xəcalətindən bilmədi nə etsin. 
– Bağışlayın, – deyə, ikinci dəfə üzr istədi. 
Babazadəyə çırtma vursaydın qanı çıxardı. Jurnalı axıra 
qədər yoxlayıb hazır-qaib etdikdən sonra qapının ağzında 
dayanan Zakirlə Tərlana tərs-tərs baxdı. 
– Məndən sonra auditoriyaya girməyi qadağan etmişəm. 
Çıxın bayıra. Dərsə mane olmayın. 
Tələbələr narahatçılıqla tərpənişsələr də, heç kəs cürət 
edib bir söz demədi. Əslində kim nə deyə bilərdi ki?! 
Qabaqda Tərlan, arxasınca da Zakir auditoriyadan 
çıxdılar. Onlar dəhlizdə pəncərənin qabağında dayanıb bir xeyli 
çölə baxdılar. Axşamdan başlayan yağış hələ də narın-narın 
yağırdı. Şəhərin üzərində dövrə vuran buludlar adamı daha da 
darıxdırırdı. Tərlan əl ağacına söykənib uzaqlara baxırdı. 
Fikirli görünürdü. Arada Zakirə tərəf çevrilib dedi: 
– Bilirsən Zakir, hər kəs özü öz qarşısında hesabat 
verməlidir. İnsanın haqlı, ya da haqsız olduğunu bircə özü bilir. 
Başqalarının fikri çox da əhəmiyyətli deyil.  
Zakir Tərlanın niyə belə dediyini, daşın kimə atıldığını 
başa düşüb gülümsədi.  
– Sən haqlısan, Tərlan. İnsanı özündən yaxşı heç kəs 
tanıya bilməz.  
Zakir bir qədər susub əlavə etdi: 
– Gedək, bir nahar edək. 
Tərlan bir söz demədi. Onlar institutun yaxınlığındakı 
yeməkxanaya gəldilər. Zakir növbəyə dayandı, Tərlan keçib 
qıraqdakı boş masanın arxasında oturdu, əl ağacını divara 
söykədi.  
 
 
 
Ağ göyərçinlər həsrəti  
 25
Zakir ac deyildi. Yəqin ki, Tərlan da səhər-səhər müha-
zirəni buraxıb yeməkxanada oturub yeyib-içmək fikrində 
deyildi. Hər şeyin öz yeri, öz məqamı var. Amma nə edəsən ki, 
bəzən hər şey biz istəyən kimi olmur.  
Hal-hazırda Zakir azca sakitləşmək istəyirdi. Vaxtı 
öldürmək istəyirdi. Əslində xırda-para adamların haqsız 
hərəkəti ona bu qədər təsir etməzdi. Amma özünə görə ad-san 
qazanmış, saç-saqqal ağartmış müəllimin bu qaba hərəkəti 
Zakirə ağır gəldi. Özünə qalsaydı heç vecinə də almazdı. Bəs 
Tərlan?.. Bir də nə edəsən... Onsuz da Babazadənin adı gələndə 
belə tələbələrin qanı qaralırdı. Hətta kimsə özünü saxlaya 
bilməyib ünvanına samballı bir söz də deyirdi.  
Atalar doğru deyib, həyatda kim olursan ol, birinci 
insan olmaq lazımdır. Nə olsun ki, Babazadə savadlıdır, adı-
sanı var. Bəs tələbələrə olan rəftarı? Az qala bizləri adam 
yerinə qoymur. Axı, bu günün tələbələri sabahın alimləri, ya da 
müəllimləridir. Məgər bu sadə məsələni dərk etmək belə 
çətindir? 
Zakir qarışıq fikirlərlə dönüb Tərlana baxdı. Tərlan 
dostunun baxışlarını hiss etmədi. Zakirə elə gəldi ki, Tərlanın 
fikri uzaqlardadır. O, məchul bir nöqtəyə baxaraq dərin fikrə 
getmişdi. Tərlan o gecəni tez-tez xatırlayırdı. 
Baş verənlər kino lenti kimi gözünün önündən keçib 
Tərlanı uzaqlara aparırdı. Qarlı, şaxtalı bir qış gecəsinə.  
...O, yuxuda anasını görürdü. Həyətdəki tut ağacının 
altında anası süfrə açmışdı. Tərlanın ən çox xoşladığı yarpaq 
dolması, yanında camış qatığı, göy-göyərti. Azca aralıda 
samovar tüstüləyirdi. Anası Tərlanın yanında oturub ona qulluq 
edirdi: 
– Ye, oğlum... Şirin-şirin ye... Anan sənə qurban, nə 
yaxşı gəldin, lap darıxmışdım.  
 
 
 
Solmaz Muxtarova 
 26
– Darıxma, anacan, bilirsən ki, hara getsəm, yenə dönüb 
sənin yanına qayıdacam.  
– Nə edim, özümlə bacarmıram. Ana ürəyidir. Nigaran 
qalıram ki, nə yedin? Günün necə keçdi? 
Qarışıq səslər ananın sözünü ağzında qoydu. Səs-küy 
baş alıb getməkdə idi. Elə bil, kimsə Tərlanı silkələdi. Nələrin 
baş verdiyini dərk etmədi. Bircə onu bildi ki, yuxudan ayılmaq 
lazımdır. Həyəcan siqnalı verilirdi. Aləm bir-birinə dəymişdi. 
Hərə bir tərəfə qaçırdı. Tərlan cəld yataqdan qalxdı. Hamı bir 
göz qırpımında hazır vəziyyət alaraq əmri dinlədi.  
– Dövlət sərhəddi pozulub! Nəyin bahasına olur-olsun 
sərhəddi pozanları ələ keçirtmək lazımdır.  
Axtarış-kəşfiyyat dəstəsi meşəyə səpələndi. Onlar on iki 
nəfər idi. Dörd istiqamətdə meşəyə üz tutdular. Qar yarım 
metrdən hündür idi. Qarlı-şaxtalı gecənin sükutunu ayaqlarının 
altında xışıldayan qarın səsi pozurdu. Tərlan qabaqda gedirdi. 
Qarın altı daş-kəsək, çala-çuxur olduğundan onlar yıxıla-dura 
irəliləyirdilər. Ağappaq qarın işığı göz qamaşdırırdı. Sıx 
ağacların altında şölə saçırdı. Arada canavarların ətürpəşdirici 
səsi eşidilirdi.  
Şaxta adamı kəsirdi. Tərlanın kürəyinin arasında elə bil 
buz parçası var idi. Üç saatdan çox idi ki, axtarışda idilər. Hələ 
ki, izə düşə bilməmişdilər. Yəqin ki, o biri uşaqlar da onların 
günündə idi. Qaçaq dəstəsi yaxalansaydı, atışma olardı, ya da 
həyəcan siqnalı verilərdi. Adətən qaçaq dəstəsinin bələdçisi 
olur. Yolu, izi yaxşı bilir, onları yaxalamaq elə də asan olmur.  
– Tərlan! – arxasınca gələn Sabirin səsinə Tərlan ayaq 
saxladı. – Ayaqlarım donub, mən daha gedə bilmirəm... 
Tərlan Sabirin üzünü görməsə də, səsindəki ağrını hiss 
edib geriyə döndü.  
 
 
 
Ağ göyərçinlər həsrəti  
 27
– Dayansaq lap pis olar, Sabir, özünü ələ al. – Tərlan 
Sabirə yaxınlaşıb onun əllərini ovuşdurdu, kürəyinə də bir neçə 
yumruq vurdu. – Dözmək lazımdır, Sabir.  
Tərlan özü də bir qədər qızındığından daha da 
ürəkləndi:  
– Biz düşmənə imkan verə bilmərik ki, gəlib yurdu-
muzda əl-qol açsın! 
– Doğru deyirsən, Tərlan, sən haqlısan!..  
Onlar yenidən yola düzəldilər. Tərlanı düşmənə olan 
nifrəti, qəzəbi aparırdı. Nifrəti böyük idi, canına sığmırdı. 
Şaxtanı-soyuğu hiss etsə də, özündə qüvvə tapıb gedirdi. Heç 
ağlına da gətirmirdi ki, Tərlan düşmənin yox, bəlkə də ölümün 
üstünə gedir. Düşmənlə üzləşmək – ölümlə üzləşmək kimi bir 
iş idi.  
Lap yaxınlıqda yenə canavar uladı. Sabir silahını səs 
gələn tərəfə çevirib çaxmağı basmaq istədikdə Tərlan cəld 
onun əlini saxladı: 
– Nə edirsən?! Düşməni ayıq salmaq olmaz! 
Bir qədər gözlədilər. Sonra yenə yola düzəldilər. Hər 
tərəfdən sıx ağaclarla əhatə olunmuş boş bir talaya çıxdılar. 
Hər tərəf ağappaq idi. Qar örtüyü adamın gözünü qamaşdırırdı. 
Talanın ətrafında qarla örtülmüş sıra ağaclar qar çəpərini 
xatırladırdı. Qəribə mənzərə idi – qar çəpəri. Təbiətin 
möcüzəsi... Tərlan belə bir mənzərəni birinci dəfə idi görürdü.  
Artıq səhərə az qalırdı. Tərlan talanın qurtaracağında 
ayaq saxlayıb bir də ətrafı diqqətlə nəzərdən keçirdi. Ona elə 
gəldi ki, talanın aşağı tərəfində qar örtüyü pozulub. Tələsik 
həmin tərəfə yönəldi və gözlərinə inanmadı. İz idi. Özü də 
insan ayaqlarının izi... Bir neçə nəfərin olduğunu güman etmək 
olardı.  
– Sabir, Sabir... – astadan Sabiri səslədi. 
Sabir qaçaraq Tərlan dayanan yerə gəldi.  
 
 
 
Solmaz Muxtarova 
 28
– Axır ki, tapdıq! Tapdıq! – sevincdən hər ikisinin 
sinəsi qalxıb endi. 
– Tələsmək lazımdır! – deyə Tərlan qabağa düşüb yeni 
bir qüvvə ilə getdi. Sanki bir anda şaxta, soyuq, hamısı arxada 
qaldı. Canına xoş bir istilik yayıldı. Ayaqlarını yerə daha da 
inamla vurub düşmənə çatmağa tələsdi. Nəyin bahasına olur-
olsun düşməni yaxalamaq lazım idi. Qəribə də olsa, belə bir 
anda qorxu deyilən hiss Tərlandan uzaq idi. Heç ağlına da 
gətirməzdi ki, düşməndən qorxmaq lazımdır. Düşmən hiyləgər, 
həm də düşməndir. Onu yaxalamaq heç də asan deyil. Amma 
bir qədər ehtiyatlı olmaq lazımdır.  
Tərlan qəhrəmanlıq haqqında çox oxumuşdu. Kinolarda 
görmüşdü. Bəzən onlara həsəd aparmışdı. Amma heç vaxt 
qəhrəman olmağı ağlına belı gətirməmişdi. O, bu fikirdən uzaq 
idi. “Qəhrəman olmaq hər kişinin işi deyil!” Həmişə belə 
düşünmüşdür. Hazırda isə borcunu yerinə yetirməli idi. O, 
əliboş hissəyə qayıda bilməzdi.  
Tərlan talanın kənarı ilə bir xeyli getdikdən sonra 
talanın yanındakı kol-kos topasının yanında iz itdi. Tərlan ayaq 
saxladı. İşarə ilə Sabirə göstəriş verdi ki, dayanıb onu gözləsin. 
Özü isə silahını hazır vəziyyətə gətirib kol-kos topasının 
arxasına keçdi. Ehtiyatla bir neçə addım atdı. Önündə qara bir 
kölgə göründü. Kölgə bir neçə metr uzanıb gedirdi, 
daldalanmaq üçün qazılmış yeraltı sığınacağa bənzəyirdi. Azca 
yaxınlaşmaq istədi. Qəflətən açılan atəş səsi onu silkələdi. 
İkinci güllə Tərlanın diz qapağından dəydi. O, özünü itirmədən 
mağaranın ağzından bir qədər yana atıldı və ardıcıl cavab atəşi 
açdı. Sabir həyəcan siqnalı verdi və sol tərəfdən atəş açmağa 
başladı.  
Atışma səsi meşəni bürüdü, qarlı-şaxtalı qış gecəsinin 
sükutunu pozaraq qəribə bir səslə uğuldadı. Düşmənin kənara 
çıxmağa imkanı yox idi. Hər iki tərəfdən mağaranın ağzına 
 
 
 
Ağ göyərçinlər həsrəti  
 29
tuşlanmış silahlardan açılan atəş buna imkan vermirdi. İçəridən 
qarışıq səslər gəlirdi. Deyəsən güllə kiməsə dəymişdi.  
– Təslim olun, alçaqlar! Təslim olun! Yoxsa hamınızı it 
kimi qıracam! – deyə Tərlan qəzəblə qışqırırdı.  
Çəkməsinin içi isti qanla dolmuşdu. Qan onu aparırdı. 
Bir qədər sonra kəşfiyyat dəstəsinin o biri uşaqları da köməyə 
gəldi. Düşmənin təslim olmaqdan başqa çarəsi qalmadı. Dörd 
nəfər idilər. Biri yaralanmışdı. Onları hissəyə gətirib təhvil 
verdilər. Tərlan isə təcili xəstəxanaya çatdırıldı. Amma 
həkimlər heç nə edə bilmədi. Tərlan bir qıçını dizdən aşağı 
itirdi.  
...Zakir yeməkləri süfrəyə düzdü. Sonra da iki xırda 
qədəhə araq süzüb birini Tərlanın qarşısına qoydu, ikincisini 
əlində saxlayıb nə isə demək isədi. Bir qədər fikrə getdi. Nə 
desin? Tərlanı tərifləsin? Məgər Tərlanın buna ehtiyacı var? 
Əlbəttə yoxdur. Bəlkə Babazadənin ünvanına bir neçə yağlı söz 
deyib ürəyini boşaltsın? Yox, buna da vaxt sərf etməyə 
dəyməz. Elə yaxşısı budur ürəyindən keçənləri desin. Zakir 
iftixar hissilə Tərlana baxdı. Cılız, nisbətən ucaboy, rəngi 
solğun. Zalım oğlu elə bil yemək yemirdi. Ancaq baxışlarından 
od çıxırdı. Adama elə gəlirdi ki, bəbəklərindən ocaq yanır.  
– Ay Zakir, nə yaman baxırsan. Elə bil məni birinci 
dəfə görürsən. – deyə Tərlan gülümsəyib dostuna baxdı.  
Zakir dərindən köks ötürdü: 
– Nə bilim? Deyirəm içək borcunu verənlərin sağlığına! 
Sağlıq olsun bu imtahanlardan sonra mən də gedib vətən 
qarşısında öz borcumu verim. Nə qədər ki, qulluq etməmişəm 
mənə elə gəlir ki, hamıya nə isə borcluyam. Çox narahatam.  
– Narahat olma, Zakir. Sənin kimi mərd oğlanlar 
Vətənə borclu qalmaz, – deyib Tərlan masadan tutaraq ayağa 
qalxdı: 
– Gəl bu sağlığı ayaq üstə içək. 
 
 
 
Solmaz Muxtarova 
 30
Zakir də ayağa durdu: 
– Haqlısan. Vətən qarşısında borcunu verənlərin 
sağlığına ayaq üstə içmək lazımdır. Onlar buna layiqdir!..  
Qədəhlər cingildədi. Radioda çalınan “Cəngi”nin səsi 
də sanki bu sağlığa qoşularaq xoş bir avazla ətrafa yayıldı...  
 
 
 
 
 
 
 
 
 
Ağ göyərçinlər həsrəti  
 31
 
 
 
 
 
 
YALTAQ  KÖPƏK  OĞLU 
 
 
 
 
 
 
 
 
 
Solmaz Muxtarova 
 32
 
 
 
Müdirə şikayət gəldi. Məlum oldu ki, işçilər ara-
sında dava-dalaş olub. İş o yerə çatıb ki, söz davası əl dava-
sına keçib. Ara qarışıb, məzhəb itib. Döyən döyüb, döyülən 
də döyülüb.  
Müdir birinci döyüləni çağırdı. Döyülən qıçını çəkə-
çəkə gəlib bir qıraqda dayanıb başını aşağı saldı.  
– A bala, nəyiniz ortaq düşüb bölə bilmirsiniz?.. Bir 
məni başa salın görüm nə məsələdir!..  
– Heç, boş şeydir... 
– Boş yerə belə etmirlər. Sözünüz var işdən sonra 
gedib qıraqda həll edin. Bura dövlət idarəsidir.  
Döyülən günahkarcasına susub yenə bir söz demədi.  
Müdir çox çək-çevir etdikdən sonra axır ki, döyülən 
dodağının altında mızıldandı:  
– Vallah özüm də bilmirəm sizə nə deyim?! Bircə 
onu deyə bilərəm ki, o, çox simasız adamdır. Başqa heç nə 
deyə bilmərəm.  
- Axırıncı dəfə olsun! Bir də belə hərəkət eşitsəm, 
məndən inciməyin!.. – deyə müdir ötkəm şəkildə xəbərdarlıq 
etdi.  
Döyülən getdi. Döyən gəldi. Müdir əyri-əyri ona 
baxdı. Elə əvvəldən ondan xoşu gəlmirdi.  
– A bala, filənkəsi niyə vurub şilküt etmisən? Qolun 
qüvvətli olub, nədir?  
 
Döyən özündən razı halda cavab verdi: 
 
 
 
Ağ göyərçinlər həsrəti  
 33
– Qoy dilini farağat saxlasın!.. Mənim yerimdə başqa 
kim olsaydı belə edərdi. Hələ az döymüşəm... – deyə döyən 
şit-şit irişdi.  
Müdir özündən çıxdı: 
– Bəlkə açıq deyəsən, kişi nə günahın sahibidir? 
Günahı olsa da, qayda-qanun var. Özbaşnalıq deyil hər kəs 
bildiyini etsin! İndi de görüm kişini niyə döymüsən?  
– Vallah sizə deməyə utanıram... – deyə döyən tə-
rəddüd edirmiş kimi qırıq-qırıq dilləndi.  
– Elə heç nədən sözümüz çəp gəldi. Doğrusu əvvəlcə 
baş qoşmadım. O, atamı söydü dinmədim, anamı söydü 
dinmədim... Amma? – döyən “amma” deyib düz müdirin 
gözünün içinə baxıb susdu.  
– Hə? Nə amma? 
Müdir fikirləşdi ki, yəqin döyülən döyənin arvadını 
söyüb. Sonra da özlüyündə düşündü ki, gərək söyməyəydi. 
Heç yaxşı iş görməyib. Ayıbdır! Kişi belə söyüş söyməz... 
Döyən yenə aramla sözünə davam etdi: 
– Rəis, elə ki, sizi söydü özümü saxlaya bilmədim. 
Ilişdirdim qulağının dibinə!... 
– Necə? Məni söydü?! – deyə müdir təəccüblə so-
ruşdu.  
Döyən daha da ürəkləndi və bir daha təkrar etdi: 
– Hə, rəis. Vallah yalan demirəm... Sizi söydü, mən 
də özümü saxlaya bilmədim. Başqa çarəm yox idi... 
Müdir əvvəlcə özünü itirdi. Bilmədi nə etsin, nə 
desin. Axı o da, özünə görə bir kişi idi. Müdir olanda nə 
olar? O, gözlənilmədən kreslodan qalxıb qəzəblə dedi: 
– Ə qurumsaq! Yəni mən sənin üçün sənin atandan da 
artıq kişiyəm?! Bu necə ola bilər?.. 
 
 
 
Solmaz Muxtarova 
 34
Döyən özünü itirdi. Nə isə demək istədisə də, müdir 
imkan vermədi. Əlini masaya çırpıb qəzəblə qışqırdı: 
– Çıx otaqdan, yaltaq köpək oğlu! Bir də səni gözüm 
görməsin!  
 
 
 
 
 
 
 
 
 
 
 
Ağ göyərçinlər həsrəti  
 35
 
  
 
 
BAĞIŞLA  MƏNİ,  BABA 
 
 
 
 
 
 
 
 
Solmaz Muxtarova 
 36
 
 
 
Birgə yol eylədik, sən qabaqda, mən arxanca... 
Dünyaya üz tutduq. Məni sən çəkib apardın. Bəzən büdrədim, 
yıxıldım. Tutub əlimdən qaldırdın məni... 
Birgə yol eylədik. Tez-tez ağ atın belində. Başımızın 
üstündə günəşli, aylı-ulduzlu bir aləm... Ürəyimin içindəsə 
günəşdən də parlaq öz günəşim. 
Bizsə səninlə ağ at belində bəxtəvər olduq. Arzularımın, 
xəyallarımın işığında... Dünyaya, sevib-seçdiyim insanlara olan 
inamın işığında yol eylədik. Yorulmadan, qırılmadan... 
Nə yaxşı ki, sən var idin. Yoluma işıq saçır, mənə qol-
qanad verib, bəzən az qala Tanrının dərgahına qədər məni 
çəkib aparırdın.  
Özüm də bilmirəm sən nə vaxtdan ömrümdə peyda 
olmusan. Nə vaxtdan dolub gözümə, könlümə mənə olmazın 
qüvvət verib, dünyanın qapısını üzümə açmısan.  
Yadıma salmaq istəyirəm, amma dəqiq xatırlaya 
bilmirəm. Səni nə vaxt, harada tapdım?.. Xatırlamaq istəyirəm. 
Uşaqlıq illərim... Çox-çox uzaqlarda qalan, xatirəyə dönüb tez-
tez yuxularıma gələn uşaqlıq illərim... Babamın səsi... O səs 
həmişə qulaqlarımdadır. Zaman ötdükcə mənə daha yaxın olur. 
Arxada qalan ən şirin xatirələrim, dadlı-ləzzətli günlərim.  
Deyilənə görə mən kür uşaq olmuşam. Sözə qulaq 
asmayan... Dalaşqan... İnadkar... Hələ də kəndimizdə bir 
çoxları mənim uşaqlıq sərgüzəştlərimdən ləzzətlə danışıb 
gülür. Nə edəsən ki, insan böyüyəndə uşaqlıq illərində et-
diklərinə cavab tapa bilmir. Yəqin ki, tək mən belə deyiləm.  
 
 
 
Ağ göyərçinlər həsrəti  
 37
Atam sübh tezdən çöl işinə gedərdi. Bir də hava 
qaralandan xeyli sonra evə dönərdi. Çox vaxt həyətdəki daşın 
üstündə oturduğu yerdə yuxuya gedər... Anamın giley-güzarına 
qulaq asmağa halı olmazdı. Bəzən də anamın dediklərinə ilan 
vurmuş kimi yerindən dik atılardı. Mən də belə hallarda, 
əlimdən xəta çıxanda əvvəlcədən işimi möhkəm tutardım. 
Atam evə dönənə yaxın həyətdəki qoz ağacının başına çıxıb 
yerimi orada rahatlardım ki, təhlükə ötüşsün.  
Belə olanda kişi lap özündən çıxardı: 
– Köpək oğlu! Düş aşağı! Düş aşağı deyirəm sənə... 
Məni biabır etmisən! Adam arasına çıxa bilmirəm. Birinin 
başını yarırsan, birinin şüşələrini daşa basırsan... Başqasının 
toyuq-cücələrini qırırsan... Belə də uşaq olar?! 
– Oğlum, sakit ol!.. Heç özündən çıxma. Uşağın da 
özünə oxşayıb. Uşaqlığın yadından çıxıb, nədir? 
Babam atamı sakitləşdirib bir kənara çəkərdi. Sonra da 
ağacın altında oturub gözləyərdi ki, atam yatsın, ara sakitləşsin. 
Bütün bunlar mənim vecimə də olmazdı. Yaxşı bilirdim 
ki, mənim arxamca atam ağaca çıxmayacaq. Əvvəllər bir dəfə 
çıxmışdı. Mən də əlinə keçməmək üçün ağacdan yerə 
tullanmışdım və sağ qıçımı sındırmışdım. Bu da kişiyə yaxşıca 
dərs oldu. Az qala üç ay həkimlərə ayaq döydük.  
– Sən bir işə bax... Bir uşağın əlində qalmışıq məəttəl! – 
Atam tez-tez belə deyərdi. 
Anam isə hey deyinərdi: 
– Baxıram başqalarının uşağına, yanıb tökülürəm. 
Hamısı adam balası kimi dil bilir. Mənimkini Allah mənə bəla 
verib. Bilmirəm başıma haranın daşını töküm?.. 
Babam isə təmkinli olardı, xətrimə dəyməzdi. Arada 
dodaqaltı qımışardı. Nə üçün qımışdığını bilməzdim. Sonra da 
məni dizinin dibində oturdub mənə nəyisə başa salmaq istərdi. 
Lap böyüklərlə danışdığı kimi mənimlə söhbət edərdi. 
 
 
 
Solmaz Muxtarova 
 38
Doğrudur, mən ona qulaq asardım. Çünki babamı çox 
istəyirdim. Amma nə dediklərinin fərqinə varmazdım. Bir 
qulağımdan alıb, o biri qulağımdan buraxardım.  
Demək olar ki, uşaqlığım babamla keçib. Babamla tez-
tez mal otarmağa bir gedərdik. Bahar-yay aylarında çöldə-
meşədə hər günorta ocaq qalardıq. Qapqara hisbasmış 
qəfədanda çay qaynadıb baba-bala süfrə açardıq. Nədənsə o 
çölün, o çayın ləzzətini heç unuda bilmirəm. Babam mənə tez-
tez yelləncək asardı, hey yellənərdim... Qış aylarında isə qar 
yağanda babamın mənim üçün düzəltdiyi kirşədə səhərdən 
axşama kimi sürüşərdim. Babam da baxıb ləzzət alardı.  
Mən tez-tez babama deyərdim: 
– Baba, mən böyüyəndə sənin kimi olmaq istəyirəm. 
Sən yaxşı babasan.  
– Yaxşı baba olmaq üçün yaxşı uşaq olmaq gərəkdir!.. – 
Babam mənə belə cavab verərdi. Mən tutulardım. 
– Baba, mən pis uşağam? 
O, məni nəvazişlə bağrına basardı: 
– Əbləttə yox... Sən mənim ağıllı balamsan. İnanıram 
ki, sən də böyüyüb yaxşı baba olacaqsan.  
Babamın bu cavabından yerə-göyə sığmazdım. Əslində 
yaxşı bilirdim ki, mən heç də yaxşı uşaq deyiləm. Amma 
babamın gözündə yaxşı olmaq istəyirdim.  
Bir gün səhər-səhər anam məni başdan-ayağa təzə 
geydirib bəzədi. Sonra da əlimə çanta verib yola saldı. Babam 
əlimdən tutub məni məktəbə apardı. Birinci dəfə idi ki, mən 
bütün kənd uşaqlarını bir yerdə görürdüm. Səliqə ilə geyinmiş 
uşaqlar cərgə-cərgə düzülmüşdü. Hər cərgənin qabağında bir 
müəllim dayanmışdı. Mənə qəribə gələn o oldu ki, kənd 
uşaqları hər gün gördüyüm üstü-başı tozlu-torpaqlı, dəcəl 
uşaqlara oxşamırdı. Müəllimlərdən bir neçəsi isə gül ilə bəzə-
dilmiş uzunsov masanın arxasında oturmuşdu. Valideynlər də 
 
 
 
Ağ göyərçinlər həsrəti  
 39
bir tərəfdə toplaşıb məhəbbətlə bu aləmi seyr edirdi. Hamı 
bəxtəvər görünürdü.  
Çoxlu danışanlar oldu. Hətta babam da danışdı. Nə 
dedilər, nə danışdılar çoxsunu başa düşmədim. Əslində fikrim 
başqa yerdə idi, çöldə-meşədə... Sevimli oyunlarımın yanında... 
Sonra hərə bir tərəfə dağıldı. Sənubər müəllimə də məni 
bir dəstə uşaqla qabağına salıb sinif otağına gətirdi. Uçaqları 
iki-iki oturtdu. Boyum balaca olduğu üçün məni qabaq partada 
oturtdu, əbləttə, mən bunu sonralar başa düşdüm.  
Müəllimə uşaqları oturdub səhmana salandan sonra 
daha ciddi görkəm aldı. Diqqətlə hər birimizi bir də nəzərdən 
keçirdi. Mənə elə gəldi ki, mənə daha çox zənd etdi. Sonra 
bildirdi ki, dərs vaxtı icazəsiz danışmaq olmaz, sinifdə gəzmək 
olmaz, dərsə gecikmək olmaz, müəllimdən söz soruşmaq üçün 
hər kəs əlini qaldırıb əvvəlcə icazə istəməlidir. Daha nələr, 
nələr...  
Sən bir işə bax... Bütün bunlar kimin ağlına gələrdi?! 
Nədənsə qanım bərk qaraldı. Axı, mən bu vaxta qədər azad 
olmuşdum. İstədiyim oyunları oynamış, istədiyim vaxt 
istədiyim yerə getmişdim. Ürəyim istədiyi kimi hər kəsə də 
demək istədiklərimi deyə bilmişdim – qadağasız, filansız. Elə 
bil bir anın içində hər şey dəyişdi. Sanki azadlığım əlimdən 
alındı. Mənsə azadlığımı itirmək istəmirdim – həmişəki kimi 
azad olmaq istəyirdim.  
Odur ki, tənəffüs olan kimi məktəbdən qaçdım. Babam 
əlimdən tutub məni məktəbə qaytardı. Dönə-dönə tapşırdı ki, 
dərsdən qaçmaq olmaz. Amma mən yenə qaçdım. Bu hal çox 
uzandı. Babam əziyyət çəkdi. Elə mən də əziyyət çəkdim... İş 
onda idi ki, babamın əziyyəti hədər olmadı. Axır ki, o, məni 
inandıra bildi.  
İnandım ki, oxumaq lazımdır. İnandım ki, artıq 
uşaqlığım arxada qalıb. Çox şeylər arxada qalıb. Bəlkə də 
 
 
 
Solmaz Muxtarova 
 40
babama olan sevgidən dəyişdim. İçimdə bir inam kök saldı. 
Babamdan mənə yadigar... 
Beləcə mən uşaqlıq illərimlə vidalaşdım. “Əlvida azad, 
qayğısız uşaqlıq illəri... Əlvida!” 
Babamın dediyi kimi, özümə, balaca dostlarıma, bu 
gözəl dünyaya, gözə görünən və gözə görünməyən çox şeylərə 
inana-inana boya-başa çatdım... Böyüdüm... Dəyişdim... 
Mənimlə birgə inamım da böyüdü. Sən demə inam özü də bir 
işıq imiş, parlaq bir işıq... İş onda idi ki, bu işıq insanın içində 
yanıb şölə saçır, canına can verirdi.  
Sonralar kimdənsə eşitdim ki, inamsız insan qanadsız 
quşa bənzəyir. Bu fikir yaman ağlıma batdı.  
Evimiz çay qırağında idi. Araz çayından azca aralıda 
balaca bir kənddə yaşayırdıq. Babam tez-tez çayın sahilində 
oturub saatlarla lal-dinməz Arazın bulanıq sularına baxardı. 
Həmişə məni öz yanında gəzdirən babam nədənsə Arazın 
sahilinə tək gedərdi. Orada təklənərdi. Belə olanda sifətindəki 
qırışlar daha da çoxalardı – heç nə başa düşməzdim. Onun 
fikirləri mənə qaranlıq qalardı.  
İllər ötdü. Hər ötən il mənə nəyisə verdi, nəyisə aldı.  
Bir də başa düşdüm ki, mən nəyisə itirirəm, elə babamı 
itirdiyim kimi... Axı, mən babama söz vermişdim. Söz 
vermişdim ki, onun mənə verdiklərini ömrümün sonuna kimi 
qoruyub saxlayım.  
“Bağışla baba, bağışla məni... Özüm də bilmədim 
harada nəyi itirdim, amma itirdim.”  
İndi bu böyüklükdə dünyada özümə yer tapa bilmirəm. 
Vaxtı öldürmək üçün gah televizorun qabağında oturub bir 
xəbər gözləyirəm, gah da qəzetlərin səhifəsində nəyisə 
axtarıram, bəlkə tapdım. Bu bəlkələr də məni lap karıxdırıb... 
“Bəlkə elə...” “Bəlkə belə...” Lap başımı itirmişəm.  
 
 
 
Ağ göyərçinlər həsrəti  
 41
Vaxtsa məndən üzüqara elə bil lal olub, hey susur. 
Tilsimə düşüb, nədir? Heç nə başa düşə bilmirəm. Bircə onu 
bilirəm ki, gözlədiyim bu “nəyisə”, bu “xəbər” mənim üçün 
çox vacibdir, lap hava-su kimi... Bəlkə daha çox... 
Nə qədər eyni sözləri eşitmək olar? Bir il deyil, beş il 
deyil, on il deyil. “Danışıqlar səmərəli keçdi...” Hansı 
“səmərədən” söhbət gedir? Baş aça bilmirəm. Daha səbrim 
qalmayıb. Vaxtın ətəyindən tutub hey gözləyirəm. Vaxtı 
öldürmək istəyirəm.  
Sonra da başa düşürəm ki, mən bu “üzüqara vaxtı” 
öldürə bilmirəm. Buna mənim gücüm çatmır. Amma yaxşı 
bilirəm ki, elə bu “üzüqara vaxt” nə vaxtsa məni öldürüb 
axırıma çıxacaq. Amma mən belə ölmək istəmirəm.  
İçim yaman boşalıb. Elə bilirəm ayağımın altı da 
boşdur. Hara addım atsam boşluq məni udacaq. İnsan necə aciz 
olarmış.  
“Bağışla məni, baba, bağışla... Mənə verdiklərini 
qoruyub saxlaya bilmirəm. Nə qədər çalışıramsa, saxlaya 
bilmirəm... Günah məndə deyil. Sən necə demişdinsə, mən də 
eləcə inandım. İnsanlara, deyilən sözlərə, dosta-tanışa... Çox 
şeylərə inandım... Elə bu dünyanın özünə inandım. Amma nə 
edim ki, əlim boşa çıxdı. Artıq bu dünya sən görən dünya deyil. 
İndi başa düşürəm ki, sən Arazla nə danışırdın. Mən uzun 
illərdir, Arazın sahilindəki alçaq evimizdə yaşamasam da, Ara-
zın bulanıq sularını, Arazın Araz boyda dərdini, sənin Araz 
sahilindəki təkləndiyin ağrılı günləri özümlə daşıyıram. Hələ 
bu bir yana qalsın, Qarabağ, Ağdam, Xocalı, Laçın, 20 
Yanvar... Saymaqla qurtarmır...” 
Yadımdadır, bir gün sən əlimdən tutub məni qonşu 
kəndə gedən yola apardın. Qıraqdan baxanda mən elə bilirdim 
ki, o yol yoxuşun başında qurtarır. Sən demə belə deyilmiş... 
Yoxuşun başına çatanda gözümün önündə ucu-bucağı 
 
 
 
Solmaz Muxtarova 
 42
görünməyən, meyvə bağları ilə uzanıb gedən, sonra da 
haradasa gözdən itən gülşad bir yol göründü. Sən göz dolusu 
bir yola, bir də mənə baxıb mənalı-mənalı dedin: 
– Bu yolu yaxşı yadında saxla... Dünyanın özü də, 
dünyada baş verənlər də elə bu yola bənzəyir. Bəzən elə bilirik 
ki, hər şey qurtardı, bitdi. Bir qədər vaxt ötür. Sonra aydın olur 
ki, belə deyil.  
O vaxt mən başa düşmədim ki, sən özünlə o dünyaya 
Arazın Araz boyda dərdini aparmaq istəmirsən. Amma 
apardın...  
“Bağışla baba... Mən sənə oxşamaq istəmirəm... Sənin 
kimi olmaq istəmirəm... Bağışla məni...”  
 
 
 
 
 
 
 
 
Ağ göyərçinlər həsrəti  
 43
 
 
 
QARTOPU  OYUNU 
 
 
 
 
 
Solmaz Muxtarova 
 44
 
 
 
Yay fəslində göyün üzü azca tutulanda dörd yaşlı 
oğlum məndən qar istəyirdi. Bəzən də novruzgülü açanda, ya 
da qızılı payızın dumanlı-çiskinli günləri qapının ağzını 
kəsəndə hey atlıb-düşür, məndən qar istəyir. 
– Oğlum, qarın öz fəsli var, –deyirdim. 
Fəslin nə olduğu başa düşmür, gözlərini döyüb azca 
fikrə gedirdi. Sonra yenə dediyini deyib dururdu: 
– Mən qar istəyirəm! 
Onu inandıra bilmirdim. İnanmırdı ki, illər fəsillərə bö-
lünüb: yağmurlu-yağmursuz, qarlı-şaxtalı, güllü-çiçəkli. İnan-
mırdı. Çünki hələ uşaq idi. Onun öz uşaq dünyası, qəlbində 
min bir rəngə çalan öz sehirli uşaq aləmi var idi. Təəccüblü 
deyil ki, bu dünyada hər kəsin öz sevimli oyunu olur. İstər 
böyüklərin, istərsə də uşaqların. Oğlumun da ən çox sevdiyi 
oyun qartopu oyunu idi. Odur ki, oturub-durub məndən bütün 
fəsillərdə qar istəyirdi. İstəyirdi ki, bol-bol qar yağsın. O da 
doyunca qartopu oyununu oynasın. Ta əldən düşənə kimi.  
Nə edəsən ki, çox vaxt qış da ötüb-keçir, qar isə yağ-
mırdı ki, yağmırdı. Uşağın da qartopu oynamaq arzusu gö-
zündə qalırdı. Belə olanda özüm də söz tapıb deyə bilmirdim. 
Nəhayət qış fəsli idi. Qışın yarıdan çoxu keçmişdisə də hələ qar 
yağmamışdı. Rəşad hər gecə qarlı-şaxtalı günləri görmək 
arzusu ilə yuxuya gedirdi. Səhər yuxudan ayılan kimi isə qaçıb 
pəncərədən bayıra baxırdı, qar gözləyirdi.  
Axır ki, səhərdən başlayan qar parça-parça yağmaqda 
idi. Hər yer ağappaq idi. Külək olmadığından ağacların başı da 
qar örtüyünə bürünmüşdü. Mən pəncərədən bayıra baxıb uşaq 
kimi sevinirdim. Səbirsizliklə işin qurtarmasını gözləyirdim ki, 
 
 
 
Ağ göyərçinlər həsrəti  
 45
oğlum Rəşadla çoxdandır həsrətində olduğumuz qartopu 
oyununun sevincini yaşayım. Bir də mənə elə gəlirdi ki, hər 
tərəfdən qar örtüyünə bürünmüş bəyaz dünya körpə uşaqlara 
bənzəyir. Tər-təmiz, ləkəsiz, günahsız, məsum... Dünyada 
bundan yaxşı nə ola bilərdi? Bütün xoşa gəlməyən nələr varsa, 
hamısı qarın altında qalmışdı.  
Zəngin səsi məni fikrimdən ayırdı. Tələsik iş masasını 
səliqəyə salıb, otaqdan çıxdım. Azca şaxta olduğundan qar 
adamın ayağının altında xışıldayırdı. Uşaqlar, cavan oğlan-
qızlar yollara axışmışdı. Qartopu oynayan... Qar adamı 
düzəldən... Sürüşən... Sən demə təkcə Rəşad yox, çoxları bu 
günün həsrətində imiş. Hamı çöllərə axışıb qar sevincini 
yaşayırdı.  
Məhəllədə Rəşadı uşaqların arasında görməyib tə-
əccübləndim. “Bəlkə başqa uçaqlarla oynayır?” Qapını anam 
açdı. Üstümün qarını çırpa-çırpa soruşdum: 
– Rəşad həyətdədir? 
– Yox, – deyə anam könülsüz cavab verdi.  
Qəribə idi, Rəşad evdə olanda sevinclə məni qarşılardı. 
Narahatçılıqla mətbəxə, qonaq otağına baxdım. Yox idi... O, 
yataq otağında pəncərənin qabağında durub bayıra baxırdı. 
Mənim ayaq səslərimə də məhəl qoymadı. Arxadan ona 
yaxınlaşıb nəvazişlə boynunu qucaqladım. 
– Salam, oğlum. 
– Salam. 
Səsi də sönük idi. “Bəlkə xəstələnib?” Əlimi alnına 
qoydum, istiliyi yox idi. 
– Oğlum, dostların hamısı həyətdə oynayır. Gör sənin 
üçün nə qədər qar yağıb. Sən isə evdə oturmusan. 
 Rəşad dinmədi.  
– Gedək bayıra, uşaqlar səni gözləyir. 
Ötəri mənə baxdı. Gözlərində heç vaxt görmədiyim 
kədər var idi.  
– Oğlum, sənə nə olub? Niyə kefin yoxdur? 
 
 
 
Solmaz Muxtarova 
 46
Handan-hana başını qaldırıb mənə baxdı. 
– Ana, biz çox kasıbıq? 
Uşağın qəribə sualından özümü itirdim. Bilmədim ki, 
nə cavab verim. O isə, düz gözlərimə baxıb məndən cavab 
gözləyirdi. “Əlbəttə, Rəşadın bu qəribə sorğusu heç də boşuna 
deyil. Yəqin ki, soruşmaqda bir məqsədi var. Mən nə bilim ki, 
onun ürəyindən nə keçir?..” 
– Oğlum, biz heç də kasıb deyilik.  
Uşaq başını aşağı saldı. Elə bil cavabımdan daha da 
kədərləndi.  
– Axı sənə nə lazımdır? Ürəyin nə istəyir, De, sənin 
üçün alım. 
Onun xoşladığı bütün oyuncaqları sadaladımsa da, 
ondan cavab gəlmədi. İnadla susdu. Onu dilə tutmağa çalışdım.  
– Rəşad, axı sən yaxşı bilirsən ki, qar tez əriyib qur-
taracaq. Sənsə qartopu oynamağı çox sevirsən. Gedək oy-
namağa.  
Qarın əriyəcəyini eşidəndə sanki yuxudan oyandı. 
Biz həyətə düşdük. Uşaqlar qar adamı düzəldirdi. 
Soruşdum ki, bəlkə ora gedək. İstəmədi. Ötüşüb bir qədər 
aralıdakı sıx ağacların altına gəldik. Bura bir qədər çökək ol-
duğundan qar daha qalın idi. Səs-küydən qulaq batırdı. Cavan 
oğlanlar, qızlar, uşaqlar... Hamı bir-birinə qatışmışdı. Rəşad isə 
sakitcə arxamca gəlirdi. Mən bir qədər aralıda yerimi 
rahatladım. Həvəslə bir xeyli qar topu hazırlayıb yığdım və 
qəflətən hücuma keçdim. 
– Al, gəldi!.. 
Bir-birnin ardınca qar topları Rəşada atırdım. O, cavab 
qar topunu atmağa cəhd etmədi, yalnız əllərini qaldırıb özünü 
müdafiə etdi. Mənim qar toplarım qurtardı və doğrudan da 
qanım bərk qaraldı.  
– Yox, mən belə oynamaq istəmirəm, – deyə incikliyimi 
bildirdim. Üst-başımı çırpıb bir kənara çəkildim. Handan-hana 
 
 
 
Ağ göyərçinlər həsrəti  
 47
Rəşad gəlib yanımda dayandı. Yenə də sual dolu gözlərini 
mənə dikdi.  
– Ana, bəs sən özün demişdin ki, biz kasıbıq. 
Nə üçün bu sözü dediyimi yadıma salmaq istəsəm də, 
yadıma düşmədi. Düşündüm ki, uçaq deyirsə, demək nə vaxtsa 
mən bu sözü demişəm. Bəs nəyə görə belə demişəm? İndi 
hardan bilim ki, mən niyə belə demişəm... 
– Oğlum, bəlkə də demişəm. 
– Hə, sən dedin ki, biz kasıbıq. Pulumuz yoxdur ki, 
uşaq alaq. – deyib Rəşad yazıq-yazıq mənə baxdı.  
Özümü itirdim. Mənə elə gəldi ki, ayağımın altında yer 
silkələndi. “Mənim balam, mən başqa nə deyə bilərdim? 
Uşaqlara bundan başqa nə demək olar? Yəqin ki, hamı belə 
deyir.” 
– Deyirdin ki, Ramizgil bizdən də kasıbdır. Amma 
Ramizin anası bu gün ona yenə təzə bacı aldı.  
Rəşadın nə demək istədiyini mən indi başa düşdüm. 
Onu qucaqlayıb sinəmə sıxdım. Gözlərim doldu. İstəmədim 
uşaq bu halımı görsün.  
– Mənim balam, bağışla məni. Mən də sənə bacı ala-
ram... Sənin xətrinə mütləq alaram...  
O, şübhə ilə mənə baxdı.  
– Sən hər dəfə belə deyirsən... 
Rəşadın gözlərində sevinc parladı: 
– Ana, doğru deyirsən? Məni aldatmırsan? 
– Əlbəttə doğru deyirəm, mənim balam. Arxayın ol.  
– Ana, mən də bacı istəyirəm.  
– Fikir etmə, sənin də bacın olar. Tək qalmazsan.  
– Ana, anacan!.. – Rəşadın gözləri sevinclə alışıb yandı. 
Həmişə olduğu kimi. Mənsə qəhərimi udmağa çalışırdım. Elə 
bilirdim, üstümə qar əvəzinə parça-parça köz tökülüb üz-
gözümü yandırırdı.  
 
 
 
Solmaz Muxtarova 
 48
Qəflətən sifətimə dəyən zərbədən səksəndim. Rəşad idi. 
Həmişəki şən, bəxtəvər Rəşad. Bir-birinin ardınca sifətimə 
çırpılan qar topları. Oğlumun qulaq batıran səsi. Mən ona 
cavab topu atmalıydım. Çünki əsl qartopu oyunu indi 
başlayırdı...  
 
 
 
 
 
 
 
 
 
 
 
 
Ağ göyərçinlər həsrəti  
 49
 
 
 
 
 
MİRZƏNİN  KƏLƏYİ 
 
 
 
 
 
 
 
Solmaz Muxtarova 
 50
 
 
 
 
Çoxdandır görmədiyim uzaq bir qohumuma rast 
gəldim. Sən bir işə bax ki, kişi məni özü dindirməsəydi, 
tanımayıb ötüb keçəcəkdim. Bir ətə-qana dolmuşdu ki, 
gözlərimə inanmadım. Doğru deyiblər ki, insanın yaraşığı ətdir. 
Onun əvvəlki hoqqarı çıxmış, meyitə oxşar solğun sifəti gəlib 
durdu gözlərimin qabağında. Təəccübümü gizlədə bilmədim.  
– Ay Mirzə, nə var, nə yox? Maşallah səni tanımaq 
olmur. Niyə belə şişmisən? 
– Sirdir, ay Zeynal. Allah bu güzəranı əlimdən almasın. 
– deyə o köks ötürdü və sözünə davam etdi. – Sən demə bu 
dünyada insanınkı dinclikdir. Qulağın ki, dinc oldu, qalan hər 
şey keçib gedər.  
– Ə, cüvəllağı, nə baş-ayaq vurursan? Yoxsa arvadla 
pozuluşmusan?  
Mən bu sözü boş yerə demədim. Qohum-əqrəba, hamı 
Mirzənin dərdindən hali idi. Kişinin avadı yaman deyingən idi. 
Çənəsi bir dəqiqə bekar qalmazdı. Yazıq Mirzə həmişə deyirdi 
ki, zalım qızının bircə çarəsi ona qalıb ki, papağını götürüb 
düşəsən yolun qarasına. Ayağın hara, başın da ora. Biz də hər 
dəfə Mirzəyə ürək-dirək verib sakitləşdirirdik.  
– Döz bala, arada uşaqların var. Sənə el gülər. 
Belə olanda, Mirzə tamam haldan çıxıb əsim-əsim 
əsirdi.  
– Mənə gülərlər? Axı mən köpək oğlunun nə günahı 
var? Mənim yerimdə dağ olsaydı çoxdan ərimişdi. Elə 
qabağımı uşaqlar kəsir, yoxsa... 
Belə söhbətlər aramızda çox olmuşdu. Mirzə mənim 
fikrə getdiyimi görüb bic-bic irişdi. Hövsələm lap daraldı: 
 
 
 
Ağ göyərçinlər həsrəti  
 51
– Ay Mirzə, yekə kişisən, açıq de görüm nə hoqqa 
çıxarmısan? 
Mirzə yenə güldü və əlini cibinə salıb bir ovuc saqqız 
çıxartdı.  
– Görürsən? Allah bunları çıxardanın atasına rəhmət 
eləsin.  
Yenə də heç nə başa düşmədim. Axı saqqızın mətləbə 
nə dəxli var? Mirzə tələsmədən sözünə davam etdi: 
– Ay, Zeynal, hər gün işdən qayıdanda alıram saqqızı, 
tökürəm arvad-uşağın qabağına. Hərəsinin ağzında bir çeynəm, 
səhərdən axşama kimi çeynə ki, çeynəyəsən. Mən də divanda 
uzanıb dincəlirəm özümçün, görmədiyim günləri görürəm. İndi 
başa düşdün iş nə yerdədir? 
– Vallah Mirzə, məni yaman sevindirdin. Sağ ol səni. 
Əməlli-başlı işin çəmini tapmısan.  
Mirzə əlini əlinə vurub güldü. 
– İndi iş o yerə gəlib çatıb ki, heç vacib sözü deməyə də 
arvadın imkanı olmur. Necədir sənin üçün? Pis 
fikirləşməmişəm ki? 
– Əla! 
Elə doğrudan da əla idi...  
 
 
 
 
Solmaz Muxtarova 
 52
 
FIRILDAQ 
 
 
Sizdən nə gizlədim. Öz aramızdır, mənim başıma 
gələn bu qəribə əhvalatı elə siz də bilsəniz yaxşı olar.  
Bir dəfə xalamgilə gəzməyə getmişdim. İkimiz 
mətbəxdə oturub söhbət edirdik ki, kişisi də gəlib çıxdı. Xalam 
mənimlə söhbətini yarımçıq qoyub ona dedi: 
– Ay kişi, sən allah fırıldağı düzəlt.  
Bu söz mənə çox qəribə gəldi. Düşündüm ki, fırıldaq nə 
olan şeydir? Fırıldaq fırıldaqdırsa, onu necə düzəltmək olar? 
Tənbəllik etməyib soruşdum. 
Kişi arvada qoşuldu, arvad kişiyə, o ki, var güldülər. 
Ürəklərini boşaldandan sonra xalam dedi ki, fırıldaq deyilən 
söz sayğac məsələsidir, işıq məsələsidir, nə bilim nə 
məsələsidir. Yenə başa düşmədiyimi görüb məni çəkdilər düz 
sayğacın qabağına: 
– Ağəz, sən özgə deyilsən ki, bir bura bax – deyib 
sayğacı mənə göstərdilər.  
Gözlərimə inanmadım.  
– Hə, bax bizim fırıldağımız budur. Öz aramızda adını 
belə qoymuşuq ki, eşidən-bilən baş açmasın.  
Hələ də gözlərim tərsinə işləyən sayğacda idi. 
Doğrusuna qalanda bu vaxta qədər sayğacın tərsinə işlədiyini 
nəinki görməmişdim, heç eşitməmişdim də. Xalamsa həvəslə 
məni başa salırdı:  
– İstəyəndə saxlayırıq, istəyəndə işlədirik. Elə ki, 
gördük çox yazıb, ipini burub yönünü döndəririk bu yana. 
Yavaş-yavaş yazdıqlarını pozur. 
“Yazılanı pozmaq! Bu ki, lap ağdır...” Bunu üzlərinə 
deməyə üzüm gəlmədi. Necə özümü itirmişdimsə, key-key 
 
 
 
Ağ göyərçinlər həsrəti  
 53
durub gah sayğaca, gah da onlara baxırdım. Xalamsa mənə 
dedi ki, mən də evdə öz sayğacıma bir əl gəzdirim. Yoxsa işıq 
pulunu yığıb-yığışdırmaq olmur.  
– Yox, bu, mən bacaran iş deyil.  
O, əl çəkmədi. İki zolaq lent tapıb gətirdi. Birini şırp 
taxdı sayğaca. Sayğac nıx dayandı.  
– Hə, görürsən? – deyib o biri lenti mənə verdi. – Al, 
sən də bir prob elə.  
Yenə etiraz etdim. Əl çəkmədi ki, çəkmədi. Hələ üstəlik 
mənə dedi ki, mən evyıxan arvadam. Səriştəm yoxdur. 
Əlacsızdıqdan lenti alıb sayğca taxdım. Sayğac dayandı. Sonra 
da lenti ehtiyatla dartıb çıxartdım. Sayğac işə düşdü. 
– Gördün? Burada çətin bir iş yoxdur, – deyib xalam 
lentləri mənə bağışladı. Sonra da əlavə etdi: 
– Qızım, bizi qınama. Bunları keyf köklüyündən et-
mirik, əlacımız yoxdur. 
Mən bir söz demədim. Evə gəldim. Sən demə şeytan 
adamı yoldan edərmiş. Allah şeytana lənət eləsin. Yaman girdi 
beynimə. Elə ki, sayğaca lenti saldım, keçdim ki, işimi-gücümü 
görüm, olmadı. Canıma elə bil qor töküldü. Bir hənirti eşdiən 
kimi məni soyuq tər basırdı. Qorxudan rəngim ağappaq 
ağarırdı. Hər dəfə mənə elə gəlirdi ki, qapını kimsə döyür.  
Bir də qulaq verdim ki, doğrudan da qapı bərk-bərk 
döyülür. Dəli kimi özümü atdım sayğacın yanına. Lenti necə 
çıxartdığımı, harda gizlətdiyimi özüm də bilmədim. Gələn 
qonşum idi.  
– Ay Zərifə, rəngin niyə qaçıb? Olmaya xəstələnmisən? 
– Hə, canına sağlıq, yaman başım ağrıyır. Deyəsən 
soyuqlamışam. 
– İstəyirsən ovuşdurum, bankalayım? 
– Yox, zəhmət çəkmə, keçib gedər.  
 
 
 
Solmaz Muxtarova 
 54
O, diləyini alıb getdi. Məsləhət gördü ki, zoğallı çay 
içib özümü yaxşı-yaxşı tərlədim. Arxasınca qapını bağlayıb 
rahat nəfəs aldım və ədəb-ərkanla lenti yenidən sayğaca taxıb 
sayğacı saxladım.  
Hə, sən demə həngamə hələ bundan sonraymış. Hər 
qapının zəngi vurulanda: “İşıq yoxlayandır...” deyə düşünüb 
dəli kimi qaçırdım sayğacın üstünə.  
Nə başınızı ağrıdım. İki gün elə bildim uzanıb iki il 
oldu. Başa düşdüm ki, bu, mən girən kol deyil. Bir az da belə 
keçsə, havalanaram.  
Xalamın qarasına deyinə-deyinə, gəldim ki, lenti 
sayğacdan çıxarım canım olsun rahat. Necə dartdımsa lent 
qırıldı. Çoxu sayğacda qaldı, azı əlimdə. Sayğac da işləmir. 
Üstümə elə bil qaynar su tökdülər. Nə qədər əlləşdimsə, lenti 
çıxara bilmədim. Əlimdən nə gələrdi ki? Qət etdim ki, qoy elə 
belə qalsın. Nə olar, olar.  
Atalar elə doğru deyib, oğurluq itə yaraşır. Bir də bu 
deyib-danışmalı söz deyil ki, kiməsə deyib kömək istəyəsən. 
Axır ki, on beş gündən sonra işıqçı gəldi. Bir parça akt yazıb 
məni yaxşıca cərimə etdi, pulunu əvvəlcədən hazırlayıb 
qoymuşdum. Çarəm nə idi? Allah şeytana lənət eləsin. Elə 
şeytan ki, şeytan. Amma doğrusuna qalanda şeytanın adı çıxıb. 
Fırıldaq adamlar şeytandan da betərdir.  
 
 
 
Ağ göyərçinlər həsrəti  
 55
 
 
 
DÜNYA  FIRLANIR 
 
 
 
 
 
Solmaz Muxtarova 
 56
 
 
 
Qapıda yaşı ötmüş bir qadın dayanmışdı. Hiss 
olunurdu ki, o sıxılır.  
– Salam, – deyib, onun üzünə qapı açan Sayada 
tərəddüdlə baxdı və tez də baxışlarını endirdi. Sayadın 
təəccübdən gözləri alacalandı. Amma qonağı tanıdığını 
bildirmək istəmədi.  
– Salam. 
Bir anlıq hər ikisi susdu. Sükutu Sayad pozdu: 
– Sizə nə lazımdır? 
Qadın bir qədər tutuldu:  
– Sizinlə danışmaq istəyirəm.  
– Mənimlə? Mənimlə sizin nə söhbətiniz ola bilər? 
Qadın bir an susduqdan sonra dedi: 
– Məni sizin yanınıza Ələmdar göndərib.  
Bu ad Sayadı düz ürəyindən vurdu. Özü də yaman 
vurdu. Ona elə gəldi ki, hər tərəfi alov bürüdü. Göz bə-
bəklərindən qopan qığılcımlar yanıb-söndü. O, həyəcanını 
boğub qadını otağa dəvət etdi, oturmağa yer göstərdi. Özü 
vanna otağına keçib, üz-gözünə su atdı. Sifəti alışıb yanırdı. 
Yanğı içərisindən gəlirdi. Çətinliklə özünü ələ alıb, otağa 
keçdi. Qadınla üz-üzə oturdu.  
– Buyurun, sizə qulaq asıram.  
Qadın gözlərini məchul bir nöqtəyə dikib fikrə get-
mişdi. Görünür söhbəti nədən başlayacağına çətinlik çəkirdi. 
Sayad isə başqa halda idi. Ömrü boyu ona əzab verən, onun 
unutmaq istədiyi, görünür axıra qədər unuda bilmədiyi acı, 
 
 
 
Ağ göyərçinlər həsrəti  
 57
lap zəhərdən də acı xatirələri yerbəyerdən təzələnib kino 
lenti kimi gözünün önündən keçirdi. Nə fikirləşdisə qadınla 
söhbət etməyin lüzumsuz olduğunu düşünüb dedi: 
– Bağışlayın, əgər Ələmdarın mənə bir sözü varsa, 
qoy özü gəlib sözünü desin.  
Sayadın səsi nə qədər qətiyyətli idisə, bir o qədər də 
soyuq idi. Əlacsız qalan qadın ayağa qalxıb qapıya tərəf 
getdi. Sayad onun arxasınca qapını örtüb divanda oturdu.  
Sayad elə bilirdi ki, o, keçmişini çoxdan unudub. 
Əslində onun heç keçmişi olmayıb. Yaxşı heç nəyi olmayıb. 
Azca olanlar da yaddaşından pozulub gedib.  
Sən demə belə deyilmiş. Olub-keçənləri tamam 
unutmaq heç də asan deyil. Atalar doğru deyib, qatıq dağılar, 
yeri qalar. Həyatda heç bir hadisə elə-belə keçib getmir. Bu 
gün isə Sayadın ağlına gəlmədiyi bir zamanda keçmişi onun 
qapısını döydü: “Görəsən o qadın niyə gəlmişdi? Ələmdara 
nə lazımdır?”  
Sayad nə qədər çalışdısa bu barədə fikirləşməsin, 
bacarmadı. Keçmişin acı xatirələri canına sovuşdu. Ürəyində 
həmişəlik dəfn etdiyi atası Ələmdar yenidən peyda oldu. 
Sanki Ələmdar o dünyadan qayıtdı. “Yaxşı bilirəm ki, sən 
məni çoxdan dəfn etmisən. Buna sənin haqqın var. Amma 
həyat qəribədir. Mən ölməmişəm, mən sağam. Qəribə də 
olsa mən sənin atanam.” Atasının səsi Sayadın qulaqlarında 
bir neçə dəfə cingildəyib ürəyinin içinə axdı. “Əfsuslar olsun 
ki, artıq mən də mən deyiləm. Sənin tanıdığın, atıb getdiyin 
zavallı uşaq deyiləm daha.” Başını qatmaq üçün qalxıb 
mətbəxə keçdi...  
Sayadın yaşı əllini keçmişdi. Artıq saçlarına dən 
düşmüşdü. O, ucaboy, qarabuğdayı, özünəməxsus yaraşıqlı 
və sakit təbiətli bir qadın idi. Kənardan baxana elə gəlirdi ki, 
 
 
 
Solmaz Muxtarova 
 58
qapqara kədər dolu gözlərinə sürmə çəkilib. Əslində 
sürməsi-filanı yox idi. Zövqlə geyimi, səliqəli saç düzümü, 
xüsusilə qadınlara məxsus bədən quruluşu istər-istəməz hər 
kəsin diqqətini çəkirdi. Xüsusilə də qadınlar ona həsəd 
aparırdı. Nə edəsən ki, bu dünyada hər kəsin payına düşən öz 
qisməti var. Gözəl – çirkin, ağıllı – axmaq, iradəli – iradəsiz 
və sair. Ən başlıcası isə, xoşbəxt olanlar. Ya da xoşbəxtliyə 
kənardan baxanlar. Hamıya hər şey qismət olmur. Görünür 
böyük Tanrı özü belə məsləhət bilib. Hər halda bu, bizlik 
deyil. Sayad həmişə belə düşünürdü ki, hər kəs öz dünyasına 
sığınıb bacardığı kimi yaşayır. Sayad isə öz həyatını 
uşaqlıqdan elmə bağlamışdı. Bəlkə də taleyi belə gətirmişdi. 
İşi-peşəsi kitablar, jurnallar idi. Birini qoyub, o birisini 
götürürdü. Daim nə isə axtarırdı. Nəyisə tapır, nəyisə 
tapmırdı. Yeni qəzet, jurnallar iş masasının üzərində çin-çin 
yığılıb qalardı. Çox vaxt işdə fasilə etməyə də macal 
tapmazdı. Eləcə də evdə. Gecədən xeyli keçənə qədər 
mütaliə edərdi.  
Sayadı tanıyanları hər şeydən çox təəccübləndirən 
onun kişilərə olan buz kimi soyuq münasibəti idi. Buna görə 
kimlərsə onu məzəmmət edir, “Zalım qızının ürəyi elə bil 
daşdandır. Belə də qadın olar?” kimlərsə narahat olurdu. 
“Kim bilir, bəlkə də bir dərdi var? Bu dünyada səbəbsiz heç 
nə yoxdur.” 
O, mətbəxdə nə isə etmək istəsə də, səbri çatmadı. 
Qonaq otağına qayıtdı. Bu gün Ələmdarla bağlı xatirələr 
onun təkcə qapısını açıb evinə deyil, lap ürəyinin içərisinə 
girdi. Qaysaq bağlamış yarasını qopartdı. İstirahət günü 
olduğundan bütün planları pozuldu. Görəsi işləri, gedəsi 
yeri... Başqa nə varsa hamısı beynində bir-birinə qarışdı. O, 
telefonu da çıxardıb divana uzandı, gözlərini yumdu. Bir 
 
 
 
Ağ göyərçinlər həsrəti  
 59
damla göz yaşı bəbəklərində donub qaldı. Sayad ağlaya bil-
mədi. O, uşaqlıq illərində çox ağlamışdı. Tez-tez bir kənara 
çəkilib xəlvət ağlamışdı. Çoxlu dərdlərini göz yaşları ilə 
yuyub təmizləməyə çalışmışdı. Amma nahaq. Ağlamaqla 
insan azca yüngülləşir. Dərd isə elə olduğu kimi qalırdı, 
vaxt-bivaxt özünü göstərirdi.  
Sayad sonralar ağlamadı. Çünki ağlaya bilmədi. Ona 
elə gəldi ki, göz yaşları həmişəlik qurudu. Əslində ürəyi 
sındı. Necə sındısa, bir daha düzəlmədi. Odur ki, Sayad elmə 
üz tutdu. Başqa şeylər onu demək olar ki, maraqandırmadı. 
İllər isə yaz seli kimi ötüb keçdi. İndi Sayad çox şeylərə nail 
olmuşdu. Elmi adı, vəzifəsi, azdan-çoxdan şöhrəti. Sən demə 
bu bəs deyilmiş. Cavanlığında ona elə gəlirdi ki, bu dünya 
onun düşündüyü kimidir. Və onun qurub yaşadığı həyat 
həmişə onun ürəyincə olacaq. Hardan biləydi ki, bu 
dünyanın özü kimi onun insanları da açılmamış bir sirdir. 
Sən demə insanın yaşı dəyişdikcə, istəkləri də dəyişir. Çox 
şeylər dəyişir. Haradan biləydi ki, həyat belə ola bilər? Son 
zamanlar tənhalıq onu sıxırdı. Bəzən özünə yer tapa bilmirdi. 
Düşünürdü ki, heç olmasa anasının sağlığında onun üzünə 
qapı açan, işdən yorğun qayıdanda qarşısına bir stəkan isti 
çay qoyub qayğısına qalan vardı. Uzaq yola çıxanda 
arxasınca su atıb, ona xeyir-dua verən vardı... Sayad evdə 
olmayanda evinin işığını yandıran və başlıcası isə həmişə 
onun yolunu gözləyən bir istəklisi var idi... Artıq çoxdandır 
onun yolunu heç kəs gözləmirdi. Elə anası da ondan nigaran 
getdi. “Ay qızım, elmin öz yeri, ailənin öz yeri var...” Anası 
oturub-durub belə deyirdi, onu başa salmağa çalışırdı. Bəs nə 
üçün Sayad anasının dediklərini vaxtında dərk etmədi? Nə 
üçün? Məgər Sayad xoşbəxt olmaq istəmirdi? İstəmirdi ki, 
 
 
 
Solmaz Muxtarova 
 60
başqaları kimi onun da ailəsi olsun? Bəs onu saxlayan nə 
oldu? Bu sualın cavabını bircə Sayad özü bilirdi.  
Bəzən o, özünü kövrək bir ağaca bənzədirdi. Necə ki, 
ağacı kökündən çıxarıb atarsan, o, həmişəlik məhv olar. 
Görünür Sayad da belə oldu. Qırıldı, sındı... Bəxtəvər 
dünyanın qapıları onun üzünə bağlandı. Onun çox-çox 
sevdiyi, inandığı, güvəndiyi atası onları atıb gedəndən sonra 
Sayad nə qədər çalışdısa, baş verənlərlə razılaşa bilmədi. 
Anasının özgə qapılarında ağır taleyi, atası ilə anasının 
xoşbəxtliyinin puç olması onu sarsıtdı. Və həmişə bu suala 
cavab axtardı. Niyə belə oldu? 
Bütün olub-keçənlərə baxmayaraq o, atasının yolunu 
gözlədi. Qəribə də olsa, atasına olan sevgisi hər gün bir qarış 
böyüyüb Sayadın ürəyinə sığmadı. Nə qədər çalışdısa da, 
onu qırıb ata bilmirdi. 
Sayad anası Məsumə ilə dağlı məhləsində «Olimp» 
mağazasından azca aşağıda, məhəllədə yaxşı tanınan Əşrəf 
kişinin həyətində kirayə qalırdı. Həyət böyük, kirayənişinlər 
isə çox idi. Hələ də Sayadın hafizəsində Əşrəf kişinin geniş 
və işıqlı həyəti yaxşı qalmışdı. Həyətin yuxarı başında Əşrəf 
kişinin öz mənzili, ikinci mərtəbədə həyət boyu uzanan işıqlı 
aynabənd və ora qapısı açılan bir neçə otaq. Əslində düzünü 
heç kəs bilmirdi ki, aynabəndə neçə otağın qapısı açılırdı. 
Çünki kişinin kirayənişinlərlə gediş-gəlişi yox idi. Əşrəf 
kişinin mənzilinin birinci mərtəbəsi həyətdən daş hasarla 
hörülüb ayrılmışdı və dəmir qapı qoyularaq qapıya qıfıl 
vurulmuşdu. Bu dəmir qapı gündə iki dəfə açılıb-bağlanırdı. 
Səhərlər və axşamlar. Xüsusi adamlar hər səhər ora girib, bir 
də axşam çıxardı. Bütün gün onların nə etdiklərini heç kəs 
bilmirdi. Heç kəs deyəndə, söhbət həyətdə yaşayan 
kirayənişinlərdən gedirdi. Bir yana baxanda da onların nə 
 
 
 
Ağ göyərçinlər həsrəti  
 61
borcuna qalıb ki, “xozeyin”in şəxsi mülkündə bağlı qapı 
arxasında kimlər nə edir. Amma iş onda idi ki, arada bir söz 
gəzirdi. Deyirdilər guya kişi, sex saxlayır. Bəlkə böyüklər bu 
sözün mənasını bilirdi. Ona görə də çox astadan deyilən bu 
sözdə deyəsən nə isə xoşa gəlməyən, qorxulu bir şey var idi. 
“Gizli sex!” Qəribə də olsa, uşaqların öz uçaq dünyası var. 
Onlar bu söhbətlərə məhəl qoymazdı. Bu “gizli sex” deyilən 
sözdə şübhəli, qorxulu nəyinsə olduğunu dərk etməzdilər. 
Çünki onların dünyasında bol-bol işıq var idi. Hələ ora qara 
ləkə düşməmişdi.  
Geniş, uzunsov həyətin üst tərəfində Əşrəf kişinin 
aynabəndinə söykənib həyət boyu uzanan ikimərtəbəli evlər 
düzülmüşdü. İkinci mərtəbədə yaşayanlar elə-belə adamlar 
deyildi. Yuxarı başda birinci evin ikinci mərtəbəsində 
prokuror Həşim kişi ailəsi ilə, sonra isə hansısa zavodun 
direktoru, müəllim ailəsi... Sayadgilin mənzilinin üstündə, 
ikinci mərtəbədə uzunsov eyvanın bir başında tar çalan 
Qasım kişi, o biri başında isə Nikolay öz ailəsi ilə yaşayırdı. 
Birinci mərtəbədə olan mənzillər isə demək olar ki, zirzəmi 
və ya yarımzirzəmi idi. İşıqsız, havasız, rütubət qoxulu. 
Sayadgilin yaşadığı yarımzirzəmi küçə qapısının yanında 
həyətdən üç pilləkən aşağı pəncərəsiz bir otaq idi. Qapısı 
həyətə açılırdı. Gecə-gündüz zülmət qaranlıq, rütubət qoxulu 
bu otaqda ana-bala baş-başa verib dolanırdılar. Ən başlıcası 
o idi ki, başlarının üstündə tavan var idi. Nə olsun ki, zirzəmi 
idi? Nə olsun ki, otağa işıq düşmürdü? Bəzən Sayada elə 
gəlirdi ki, o, ömrünün sonuna kimi bu rütubət qoxusundan 
və zülmət qaranlıqdan xilas ola bilməyəcək.  
Qış aylarında daha ağır, dözülməz olurdu. Bütün qış 
uzunu həyətə açılan taxta qapı bərk-bərk bağlanırdı. Evə 
düşən azca işığın yolu kəsilirdi. Belə olanda Sayad dərslərini 
 
 
 
Solmaz Muxtarova 
 62
hazırlamağa çətinlik çəkirdi. Gündüzlər işıq yandıranda 
Əşrəf kişinin arvadı Səkinə əsib-coşur, göz verib, işıq 
vermirdi. Söz-söhbət olmasın deyə anası neft lampası 
almışdı. Sayad çox vaxt dərslərini lampa işığında 
hazırlayırdı.  
Yay fəslində isə Sayadın üzünə işıqlı bir dünyanın 
qapıları açılırdı. O, başqa bir həyat yaşayırdı. Əşrəf kişinin 
həyətində gecə-gündüz su kranının yanından asılmış rezin su 
şlanqı ilə səhər-axşam həyət yuyulub-süpürülürdü. Axşamlar 
isə hər kəs stulunu qoyub, mənzilinin qarşısında oturardı. 
İkinci mərtəbədəkilər də həyətə düşüb, onlara qoşulardı. Bir 
yerdə çay içib, söhbət edərdilər. Arada qonşular həyətdəki 
köhnə taxta masanın başına toplaşıb birgə çay süfrəsi açar, 
hər kəs olanından gətirib süfrəyə qoyar, şirin-şirin söhbət 
edib dincələrdilər. Sonra da kimsə xahiş edərdi ki, Qasım 
kişi tar çalsın. O da etiraz etməzdi.  
Qasım kişi tarı sinəsinə sıxıb, gözlərini yumar, bir 
xeyli tarını kökləyib çalmağa başlardı. Sinəsi qalxıb-enərdi. 
Həmişə deyib-gülən, zarafatından qalmayan Qasım kişi 
tarını sinəsinə sıxanda sifətinə kölgə düşərdi. Adama elə 
gəlirdi ki, onun ürəyindəkilər təkcə tarın həzin səsində deyil, 
onun solğun üzünün hər bir cizgisindən ətrafa boylanırdı. 
Bəzən o, ahəstə səslə tarın səsinə səs verib zümzümə də 
edərdi:  
 
Əzizinəm, gül əllər, 
Ağ biləklər, gül əllər. 
Dəryaca ağlın olsa, 
Kasıb olsan gülərlər. 
 
 
 
 
Ağ göyərçinlər həsrəti  
 63
Nədənsə Qasım kişi bu bayatını tez-tez oxuyardı, 
sonra da araya sükut çökərdi. Bir an hər kəs öz dünyasına 
qapılar, ürəyindəki acı-ağrılarını yaşayardı. Qonşuların belə 
məclisləri Sayadın könlünü açar, ona zirzəminin qaranlığını, 
rütubət qoxusunu azca da olsa unutdurardı. 
Yay fəslində Sayadı az qala xoşbəxt edən başqa bir 
şey də vardı. Zirzəminin həyətə açılan qapısı. Bu qapı bütün 
günü açıq qalar, evə bol-bol işıq seli axardı. Sayad da 
zirzəminin taxta döşəməsini dəmir şotka ilə o ki var sürtüb, 
sapsarı olana kimi yuyub-təmizlərdi. Bəzən ona elə gəlirdi 
ki, taxta döşəmənin sarı rəngi ilə zirzəminin işığı azca da 
olsa çoxalır. 
– Ay qızım, nə düşmüsən bu döşəmənin canına? 
– Anacan, qoy təmiz olsun, – deyə Sayad öz işindən 
zövq alardı.  
Anası Məsumə yeməkxanada qabyuyan işləyirdi. 
Sayad dəfələrlə anasına bu işdən çıxmağı, ya da işini də-
yişməyi təkid etsə də, anası razı olmamışdı:  
– Qızım, işin pisi, yaxşısı yoxdur. Dolanışıq üçün 
çətinliyə dözmək lazımdır. Əsas odur ki, pis yol tutmayasan.  
– Axı sənə çox çətindir. Bütün gün əllərin soyuq 
sudadır.  
– Səni oxutmaq üçün əlimdən gələni etməliyəm, 
qızım. Sən oxumalısan. Yaxşı oxumalısan. Mən də işlə-
məliyəm. Hər kəsin öz işi var.  
Sayadı hər zaman narahat edən bir məsələnin üstü 
bağlı qalardı. Nə Sayad anasından soruşmağa cürət edər, nə 
də Məsumə qızına bu barədə nə isə açıb deyərdi. Bu “nə isə” 
heç vaxt Sayadı rahat buarxmazdı ki, buraxmazdı. “Atam 
bizi nə üçün atıb gedib?” Bu sual həmişə onun beynində 
 
 
 
Solmaz Muxtarova 
 64
dolanardı. Arada nənəsi pay-para ilə kənddən gəlib onlara 
baş çəkərdi. Bir neçə gün şəhərdə qalardı.  
– Ay qızım, bəlkə yığışıb gələsən evinə? Kənddə 
evimiz, şəraitimiz... 
Məsumə kədərlə qayınanasına baxardı: 
– Yox. Belə yaxşıdır. Həm də mənim o kənddə evim 
yoxdur. Mən artıq ora qayıtmaram.  
Nənə dərindən köks ötürüb susardı. Sonra öz-özü ilə 
danışırmış kimi astadan deyərdi: 
– Pis övladın üzü qara olsun.  
Söhbət beləcə bitərdi. Sonra da bir gün nənəsi yığışıb 
kəndə qayıdardı. O, hər dəfə ayrılanda gah Məsuməni, gah 
da Sayadı bağrına basıb doyunca öpərdi.  
– Sizdən çox nigaranam. – Qapıdan çıxanda axırıncı 
sözü bu olardı. Məsumə qayınanasına ürək-dirək verərdi: 
– Nigaran qalma. Biz də pis-yaxşı dolanarıq.  
Sonra da adəti üzrə Sayad anası ilə onu aparıb kənd 
avtobusuna oturdub yola salardılar.  
Bir gün kənddən qonşuları Qərib kişi gəldi. Məktub 
gətirmişdi. Anası məktubu oxuyub qanı bərk qaraldı. Bir 
neçə dəfə hövsələsiz nəyisə götürdü, nəyisə qoydu.  
– Qızım, arvadın gözünü yolda qoyma. Nə olub, olub. 
Qocanın nə günahı? Qızı da götür, qayınanana baş çək, qoy 
dünyadan rahat getsin.  
– Haqlısan, Qərib dayı. Gedərik, mütləq gedərik. 
Ertəsi gün ana-bala kəndə yola düşdülər. Avtobusa 
minib hər kəs yerini rahatladı. Sayad pəncərəyə söykənib 
kitab oxumağa başladı. Məsumə isə gözlərini yumdu. Bu 
avtobus, bu yollar onu keçmişinə aparırdı. Keçmişin ağlı-
qaralı günləri gözlərinin içində bərq vurdu.  
 
 
 
Ağ göyərçinlər həsrəti  
 65
Novruz bayramının son çərşənbəsi idi. Artıq hava 
qaralmışdı. Məhəllələrdə qalanan tonqalların alovu ətrafa 
şölə saçırdı. Cavanların səsi baş alıb-gedirdi. Böyüklər də 
kənarda qalmayıb, tonqalın başına toplaşıb öz cavanlığını 
yada saılırdı. Məsumə də beş yaşlı qızı Sayadla tonqalın 
ətrafında sağa-sola qaçıb bayram sevincini yaşayırdı.  
Qayınanası Sayad arvadın dəmlədiyi plovun ətri 
adamı uzaqdan məst edirdi. Sanki bu gün bütün insanların 
dərdlərinin unudulan günü idi. Varlıların da, kasıbların da 
açıq süfrəsi, ocağının qazanı, hər tərəfdən ətrafa yayılan xoş 
musiqi səsləri bayram əhval-ruhiyəsini daha da yüksəldirdi. 
Azca sonra isə səslər nisbətən səngiyəcək. Hər kəs öz 
yaxınına, qonşusuna pay verib, pay alacaqdı. Sonra da hamı 
bayram süfrəsinin başına toplaşıb, bu əziz günü qeyd edəcək. 
Uşaqlar “papaqatdı” oyunlarına başlayacaqdı.  
Ələmdar işdən bir az gec gəldi. Kefi kök idi. Hamı 
süfrə başına toplaşanda Ələmdar bildirdi ki, onu şəhərə 
işləməyə göndərirlər. Bu xəbər Sayad arvadı açmadı.  
– Ay oğlum, kənddə evin, rahatlığın... Şəhərdə gedib 
kimin qapısına sığınacaqsan? Uşaqlar necə olacaq? Başa 
düşə bilmirəm ki, bu cavanlar niyə şəhərə qaçır. 
Ələmdar anasını sakitləşdirmək istədi: 
– Ana, hər şey yaxşı olacaq. Nigaran olma. Şəhər – 
şəhərdir... 
Məsumə qayınanasının kefinin pozulduğunu görüb 
bir söz demədi. Əslində özü də bilmədi nə desin. Sevinsin, 
yoxsa...  
Bayramdan bir neçə gün sonra Ələmdar yığışıb 
şəhərə getdi. Bir neçə aydan sonra ev kirayə tutub Məsumə 
ilə uşağı da şəhərə apardı.  
 
 
 
Solmaz Muxtarova 
 66
– Qızım, ər harda – arvad da orda. Get. Məndən 
nigaran qalma. – deyib qayınanası onları yola saldı.  
Məsumə pisinə-yaxşısına bələd olduğu tanış evləri, 
məhəllələri, eləcə də tanış kənd camaatını kənddə qoyub 
şəhərə gəldi. Böyük şəhər, tanımadığı, əvvəli-axırı bi-
linməyən küçələr, harasa tələsən çoxlu insanlar ilk baxışda 
ona qəribə göründü. Hətta bir qədər onu qorxutdu. Ələmdar 
da bütün günü işdə – səhər tezdən çıxıb, bir də axşamdan 
xeyli keçmiş qayıdırdı. Ancaq istirahət günləri vaxt eləyib 
Məsumə ilə Sayadı yanına alıb onları şəhərlə tanış edir. 
Görməli, gəzməli yerlərə aparır. Sonra da bir yerdə bazarlıq 
edib, evə dönürdülər.  
Bir müddət belə oldu. Arada Ələmdar yarı zarafat, 
yarı ciddi Məsuməni məzəmmət etdi: 
– Adam da bu qədər avam olar? Özün çıx gəz, evə 
lazım olanları al. Mən iş adamıyam. Mənə ümid olma. Boş-
bekar oturmusan evdə.  
Ələmdarın sözü Məsumənin xətrinə dəysə də, üzə 
vurmadı, özünü günahlandırdı. “Ələmdar doğru deyir. Mən 
oturub gözləməliyəm Ələmdar nə vaxt işdən qayıdacaq, nə 
vaxt onun istirahət günü olacaq ki, gedib evə lazım olanları 
alıb gətirsin, mən də xörək bişirim. Ya da başqa işləri yola 
verim. Yox, belə olmaz. Allah göz verib, ağıl verib. Yavaş-
yavaş öyrənərəm.” 
Məsumə Sayadı da yanına alıb, əvvəlcə bir tin, sonra 
iki tin... Bu minvalla şəhərə çıxdı. Birinci günlər mə-
həllədəki dükanlardan uzağa getməyə ürək etməzdi, qor-
xardı. Pal-paltar almaq lazım gələndə qonşu qızı da özü ilə 
aparardı.  
 
 
 
Ağ göyərçinlər həsrəti  
 67
– Bura şəhərdir. Geyiminə fikir ver. Alış-veriş edəndə 
ayıq ol, səni aldatmasınlar. Burada hər cür adam var, kəndə 
xəyalın getməsin.  
Məsumə Ələmdarın dediklərindən nəyisə başa düşdü, 
nəyisə yox. Geyimə qalanda düşündü ki, şəhərdəki 
qadınların qəribə geyimi, bir də sifətlərinin eybəcər bəzək-
düzəyi çox vaxt onu əsəbiləşdirirdi. “İnsan da özünü bu hala 
salar?!” 
Beləcə Məsumə bu qəribə, gözü öyrənmədiyi aləmə 
maraqla baxıb keçirdi. Çalışırdı ki, öz işi ilə məşğul olsun. 
Olandan-olmazdan alıb gətirsin. Həvəslə xörək bişirib axşam 
süfrəsini hazırlasın. Sonra da gözləsin ki, Ələmdar işdən 
qayıtsın birlikdə nahar etsinlər.  
Ələmdarın evə gəlişi ilə evin abu-havası da dəyişirdi.  
– Atam gəldi! Atam gəldi! – deyə Sayad hay-harayla 
atasının qarşısına qaçıb onun qıçlarına sarmaşardı. Ələmdar 
da adəti üzrə qızını qucağına alıb başının üstündə bir neçı 
dəfə atıb-tutardı. Sonra da sinəsinə sıxıb “Anam mənim!” 
deyə üz-gözündən öpərdi.  
Sayada elə gəlirdi ki, atası evə tək gəlmir. Özü ilə 
bahəm bol-bol sevinc, çoxlu işıq gətirib otağın sükutunu alt-
üst edir.  
Yay fəsli gələndə Ələmdar məzuniyyət götürər, onlar 
kəndə gedib Sayad arvadın başına yığışardı. Ələmdar 
anasının həyət-bacasına əl gəzdirər, səliqə-səhman yaradar, 
qış üçün odun tədarükü edərdi. Məsumə də ev işləri ilə, biş-
düşlə məşğul olardı. Sayad arvad isə bütün vaxtını nəvəsi ilə 
keçirərdi. 
İki il belə keçdi. Üçüncü il isə Ələmdar bildirdi ki, 
ona işdən sanatoriyaya göndəriş (putyovka) verilib, o kəndə 
 
 
 
Solmaz Muxtarova 
 68
gedə bilməyəcək. Məsumə ilə Sayadı kəndə yola salıb, özü 
sanatoriyaya getdi. 
Avqust ayının sonunda ailə yenidən bir yerə toplandı. 
Artıq Sayad birinci sinfə gedirdi. Məsumə Sayadı səhər-
səhər dərsə aparır, dərsdən götürür, dərslərinə nəzarət edir və 
ev işləri ilə məşğul olurdu. Demək olar ki, boş vaxtı 
qalmırdı. Ələmdar da həmişəki kimi, səhər gedib, axşam 
gəlirdi. Sanatoriyadan qayıtdıqdan bir ay sonra Ələmdar 
ezamiyyətə gedəcəyini bildirdi. Məsumə səliqə ilə onun əl 
çantasını hazırladı. Dəyişik alt paltarı, dəsmal, başqa hər nə 
lazımdısa yığdı, arxasınca su atdı.  
– Yaxşı yol, Ələmdar. Özündən muğayat ol, – deyə 
Məsumə məhəbbətlə Ələmdarın arxasınca baxdı.  
– Məndən nigaran qalmayın... – deyib Ələmadar 
qapıdan çıxmazdan əvvəl adəti üzrə Sayadı başının üstə 
qaldırıb bir neçə dəfə atıb-tutdu. Sonra da bağrına basıb: 
– Mənim anam! – deyə üzündən öpüb getdi.  
Atasına mehrini salan uşaq atası olmayanda şıltaqlıq 
edib, atası üçün çox darıxırdı.  
İş belə gətirdi ki, Ələmdar ayda bir dəfə ezamiyyətə 
getməli oldu. Sayad da axşamlar çöl qapısında dayanıb 
atasını gözlədi. 
– Mən atamı istəyirəm... 
Məsumə barmağı ilə günləri sayıb atasının nə vaxt 
qayıdacağını uşağa nə qədər başa salmağa çalışırdısa da, 
Sayad dediyini deyib dururdu: 
– Mən atamı istəyirəm! 
– Şirin balam, atan da səni çox istəyir.  
– Yalan deyirsən! O, məni istəsə qoyub getməz! O, 
məni istəmir... – deyib Sayad acı-acı ağlayırdı.  
 
 
 
Ağ göyərçinlər həsrəti  
 69
– Qızım, atan səni çox istəyir. O gedib ki, pul qa-
zansın, sonra da sənə qəşəng paltar alaq.  
– Mən paltar istəmirəm! Mən atamı istəyirəm... 
Məsumə heç cür uşağın könlünü ala bilmirdi. Çox 
vaxt axşam yeməyini də yemədən Sayad ağlayıb-ağlayıb 
yuxuya gedərdi. Bəzən gecələr yuxudan hövlənək ayılıb acı-
acı ağlayardı: 
– Mən atamı istəyirəm... 
Artlq hava qaralmaq üzrə idi. Yenə də Sayad çöl 
qapısında durub atasının yolunu gözləyirdi. Azca aralıda 
həyət uşaqları top-top oynayırdı. Səs-küydən qulaq batırdı. 
Məsumə bir neçə dəfə Sayadı evə çağırdısa da, o qulaq 
asmadı. Divara söykənib gözünü yola dikmişdi. O, elə bilirdi 
ki, bir neçə gündür evdə olmayan atası elə indilərdə evə 
qayıdacaq.  
Məsumə aram tutmayıb yenə çöl qapısına çıxdı. 
Sayad qapıda yox idi. Uşaqların arasında da onu görmədi. 
Məsumə ətrafa, güman gələn yerlərə qaçaraq baxdı. 
Uşaqlardan soruşdu. Sayadı gördüm deyən olmadı. Məsumə 
elə ev paltarında qaçaraq yola çıxdı. Dəli kimi sağa-sola 
qaçıb, hər qabağına çıxandan soruşa-soruşa məhəllədən 
uzaqlaşdı.  
Sayad qapıda dayanmaqdan yoruldu, özü də bilmədən 
yavaş-yavaş həmişə anası ilə getdiyi geniş yola tərəf getdi. 
Bu yolda adam çox idi. Hərə bir tərəfə gedirdi. Uşaq atasını 
tapmaq ümidi ilə hər ötüb-keçənə baxdı, arada kimisə atasına 
oxşatdı. Qaçaraq həmin adama yaxınlaşıb baxdı, baxdı... 
Atası olmadığını görüb qəhərləndi.  
Hava artıq qaralmışdı. Qoca bir qadın divara sıxılıb 
tək dayanan Sayada yaxınlaşdı: 
– Qızım, sən burada niyə dayanmısan? 
 
 
 
Solmaz Muxtarova 
 70
Sayad ağladı: 
– Atamı gözləyirəm... 
– Atan haradadır? 
– Bilmirəm... 
– Bəs anan haradadır? 
– Anam evdədir. 
– Eviniz haradadır? 
– Bilmirəm... 
Qoca Sayadın əlindən tutdu.  
– Ağlama, – deyə Sayadın üz-gözünü sildi. “Yəqin 
indi uşağı axtarırlar. Yaxşısı budur burada dayanıb gözlə-
yim.” Qoca bu fikirlərlə Sayadın əlindən tutub bilmədi hansı 
tərəfə baxsın. Onlar dörd yol ayırıcında idi. Bilmək olmurdu 
uşaq hansı tərəfdən gəlib. Bir xeyli gözlədi. “Uşağın yiyəsi 
tapılmasa mən nə edərəm? Necə olsa, uşağı atıb gedə 
bilmərəm. Gözləyim görüm axırı nə olar.” 
Axır ki, yuxarı yoldan səs-küy qopdu. Qaça-qaça bir 
qadın dəli kimi qışqırırdı.  
– Sayad! Mənim balam, Sayad! Hardasan?! Qızım, 
Sayad... 
– Ana! Anacan... Mən burdayam... – deyə Sayad 
qocanın əlindən dartınıb çıxmaq istədi.  
– Sayad, mənim balam... – Məsumə qızını sinəsinə 
sıxıb hönkür-hönkür ağladı. Handan-hana minnətdarlıqla 
qocaya baxdı. Onun üz-gözündən, əllərindən öpdü.  
– Sağ ol, xalacan... Çox sağ ol. – dönə-dönə təkrar 
etdi və uşağın əlindən tutub geriyə döndü.  
Bir gün Məsumə ərklə Ələmdara dedi: 
– Ay Ələmdar, axır vaxtlar səni evdə tapmaq olmur. 
Sən olmayanda uşaq fikir eləyir. Bəlkə işini dəyişəsən, ya da 
başqa bir iş tapasan? 
 
 
 
Ağ göyərçinlər həsrəti  
 71
– Boş-boş danışma! Sən də uşaq ağlındasan. Uşaqdır, 
ağlayıb-ağlayıb sakitləşər. Heç nə olmaz! 
Ələmdarın sərt cavabından Məsumə pərt oldu. Yenə 
də özünü günahlandırdı. “Yazıq Ələmdar, özbaşına deyil ki, 
işi belədir. O da bizim üçün əlləşir.” 
Yenə bir neçə gün idi ki, Ələmdar getmişdi. Məsumə 
qapı qonşusu Zərifə ilə uşaqları məktəbdən götürüb evə 
qayıdırdı. Söhbət arası Zərifə dedi ki, o, dünən Ələmdarı 
şəhərdə görüb. Məsumə bu sözə əhəmiyyət vermədi: 
– Yox, ola bilməz. Yəqin kiməsə oxşatmısan. 
– Ay Məsumə, mən uşaq deyiləm ki... Məgər Ələm-
darı tanımıram?! 
– Axı o, şəhərdə yoxdur... 
Məsumənin özünü itirdiyini görən Zərifə tez sözünü 
dəyişdi: 
– Doğru deyirsən, yəqin kiməsə oxşatmışam... 
“Başqasının dərdi sənə nə qalıb? Görmüsən – gör-
məmiş olasan!” 
Məsumənin əməlli-başlı qanı qaraldı. “Bəlkə Zərifə 
doğru deyir?” O, ha çalışdı ki bu barədə fikriləşməsin, ol-
madı. Şübhələr onu yeyib tökdü. Bir tərəfdən də sanki 
Məsumə yatmışdı, yuxudan ayıldı. Axır zamanlar Ələmdarın 
qəribə rəftarı, soyuq münasibəti, bütün bunları Məsumə 
dolanışığın çətinliyi ilə əlaqələndirirdi. “Gözünü açıb-
yumursan kirayə pulunun vaxtı çatır, yazıq Ələmdar nə 
etsin?” 
Məsumənin fikirləri dolaşdı. Neçə aydır Ələmdar 
təkcə Məsumədən deyil, hətta uşaqdan da bir qədər so-
yumuşdu. Nə olsun ki, Məsumə abrına sığınıb susurdu. 
Onun aləmində bu, deyiləsi söz deyildi. Amma yenə də 
olsun Ələmdar onun uşağının atası idi. Məsumə sanki indi 
 
 
 
Solmaz Muxtarova 
 72
baş verənləri dərk etdi və səbirsizliklə Ələmdarın yolunu 
gözlədi.  
Axşamdan xeyli keçmişdi. Məsumə Sayadı təzəcə 
yatızdırmışdı ki, qapı döyüldü. Ələmdarın üzünə qapı açan 
Məsumə bir xeyli ondan gözünü çəkə bilmədi. “Heç yoldan 
gələnə oxşamır. Üstü-başı tər-təmiz. Özü də əməlli-başlı 
yaxşılaşıb...” 
– Nə olub? Nə baxırsan? Deyəsən məni birinci də-
fədir görürsən. 
– Bəlkə də, – deyib Məsumə mənalı-mənalı Ələmdarı 
süzdü.  
– Boş-boş danışma! Yoldan gəlmişəm, çay ver.  
Məsumənin fikri tamam başqa yerdə idi. Sanki 
Ələmdarın dediklərini eşitmədi.  
– Ələmdar, sən hardan gəlirsən? 
Ələmdar tərs-tərs Məsuməyə baxdı.  
– Deyəsən ağlını itirmisən. Bilmirsən hardan gəli-
rəm? 
– Bilsəydim soruşmazdım...  
– Dedim ki, çay ver! Yorulmuşam! – deyə Ələmdar 
hirslə onun sözünü kəsdi.  
– Səni şəhərdə görən olub. 
Məsumə sakitcə deyərək düz Ələmdarın gözünün 
içinə baxdı. Ələmdar bir qədər özünü itirdi. Bu, Məsumənin 
nəzərindən qaçmadı.  
– Evdə bekar oturmusan – başın xarab olub! Sənin 
yerin elə kənddir! 
– Məni şəhərə sən gətirmisən.  
– Səhv etmişəm. Xoşuna gəlmir yol açıqdır, gedə 
bilrəsən! 
 
 
 
Ağ göyərçinlər həsrəti  
 73
Məsumə qulaqlaına inanmadı. Ona elə gəldi ki, 
ayaqlarının altında yer titrədi. Kəsərli bir söz demək istədisə 
də, bacarmadı. Səsə yuxudan ayılan Sayad atasının üstünə 
qaçdı. Uşağın gülüş səsləri Məsumənin qəhərini boğa 
bilmədi. Məsumə elə bildi ki, bu kiçik mənzildə Ələmdar 
onun dünyasına Məsumənin özü ilə birlikdə od vurdu. Niyə 
görə? Məsumənin günahı nə idi? Bu haqda çox düşündü. 
Doğrudur onların arasında böyük məhəbbət olmasa da, 
Ələmdar Məsuməni özü seçmişdi. Bir gün onun yoluna çıxıb 
demişdi ki, Məsumə, bizimkilər sizə gələcək. Nə deyirsən? 
Məsumə də qıp-qırmızı qızarmışdı və gülümsəyərək ötüb 
keçmişdi. Sonra da ailə qurmuşdular və xoşbəxt 
yaşamışdılar. İndi baş verənlər Məsuməyə qəribə gəlirdi. 
Artıq onun tanıdığı Ələmdar yox idi. Onun əvəzinə evə-
eşiyə sığmayan başqa bir Ələmdar görürdü. Axı nə olub? 
Bəlkə şəhər qadınları onu yoldan çıxarıb? Yox! Əsl kişini 
qadın yoldan çıxara bilməz. Bu, mümkün deyil. Əksinə, 
kişilər qadınları yoldan çıxarır. Nə qədər pis qadın olsa da, 
qadın elə qadındır. Hər bir qadının az-çox həyası-abırı var. 
Bəs nə məsələdir? Ələmdara nə olub? 
Məsumə özünə zor eləyib süfrəyə çay gətirdi. Atası ilə 
oynayan Sayadı qırağa çəkməyə çalışdı. 
– Sabah dərsə gedirsən, yatmaq vaxtıdır. Səhərlər 
dura bilmirsən, mənim balam... – qırıq-qırıq deyə bildi.  
Uşaq şıltaqlıq etsə də, Məsumə onu yatağa saldı. Özü 
də yanında uzanıb onun ilıq nəfəsi ilə özünü sakitləşdirməyə 
çalışdı. “Görünür, bu vaxta qədər mən kor olmuşam.” 
Onların həyatında hər şey dəyişdi. Məsuməyə çətin 
də olsa, baş verənləri açıb-ağartmadı. Başını aşağı salıb 
həmişə olduğu kimi öz işləri ilə məşğul oldu. Amma fikri 
üstündə deyildi. O, yaxşı bilirdi ki, uzun müddət belə 
 
 
 
Solmaz Muxtarova 
 74
yaşamaq olmaz. O, nə isə etməlidir. Əsl həqiqəti öyrən-
məlidir. Amma necə? Bu, heç də asan deyildi. Məsumə yaxşı 
bilirdi ki, qadın öz ailəsi uğrunda vuruşmağı bacarmalıdır və 
vuruşmalıdır. Amma necə? Olmayan bir şeyin uğrunda necə 
vuruşmaq olar? Hal-hazırda onun ailəsi yox idi. Bir də ona 
elə gəlirdi ki, qadın ləyaqəti sevgidən də üstündür. 
Ləyaqətsiz insanların sevgisi də bir oyundur.  
Beləcə getdikcə ağırlaşan günlər ötüb keçməkdə idi. 
Məsumə arada kiminləsə dərdləşib ürəyini boşaltmaq istəsə 
də, fikrindən daşınırdı. “Nə mənası? Özümü dilə-dişə 
salmaqdan başqa bir xeyri olmaz. Başqası mənim dərdimə 
qalası deyil. Hər kəs öz dərdinə özü əlac etməlidir.” 
Aylar ötüb keçirdi. Ələmdar da hər ay “ezamiyyətə” 
gedirdi. Məsumə də həmişə olduğu kimi, onun yol çantasını 
yığıb hazırlayırdı. Amma daha “Yaxşı yol” – deyib ar-
xasınca su atıb, onu yola salmırdı.  
Çoxdandır Məsumə Ələmdarı güdməyi qərara alsa 
da, bu addımı ata bilmirdi. Özünə sığışdırmırdı. Həm də 
nədənsə qorxurdu. Arabir Ələmdarın ona dediyi sözlər 
qulaqlarında səslənirdi. “Adam bu qədər avam olmaz!” 
Axır ki, səbri tükəndi. “Bəsdir! Belə yaşamaq olmaz. 
Mən də insanam.” 
Növbəti dəfə Ələmdar ezamiyyət adı ilə evdən çı-
xandan azca sonra Məsumə də evdən çıxdı. Qarabaqara onun 
arxasınca getdi. Ələmdar Sovet küçəsinə düşüb, 11 nömrəli 
tramvaya mindi. Nə edəcəyini bilməyən Məsumə çaşıb 
qaldı. “Bəlkə taksiyə oturum?! Taksiyə oturub sürücüyə nə 
deyim? Deyim ərimi güdürəm? Heç ayıb deyil? Adama nə 
deyərlər? Amma başqa əlacım yoxdur, gec-tez bunu 
etməliyəm.” Məsumə taksi saxlayıb mindi. Sürücü yaşlı kişi 
idi.  
 
 
 
Ağ göyərçinlər həsrəti  
 75
– Əmi, azca əvvəl 11 nömrəli tramvay getdi. Onun 
arxasınca sürün, zəhmət olmasa... 
Sürücü dönüb mənalı-mənalı Məsuməyə baxdı. Bir 
söz deməyib maşını işə saldı. Bir xeyli getdilər. Vaxt Mə-
suməyə çox üzücü görünürdü, sıxırdı onu. “Bəlkə düz elə-
mirəm? Yox, daha səbrim qalmayıb, yorulmuşam. Ələmdar 
xəstə düşsəydi ömrümün sonuna kimi ona qulluq edərdim, 
yorulmazdım. Amma bu hala daha dözə bilmirəm.” 
Əzizbəyov xəstəxanasından sonrakı dayanacaqda 
Ələmdar tramvaydan düşdü. Tələsmədən sağa dönüb gözdən 
itdi.  
– Saxlayın... – Məsumənin səsi titrədi. Taksinin 
pulunu verib, tələsik Ələmdar gedən yola tərəf döndü. 
Ələmdar tinin başına çatana kimi gözlədi. Tinin başında 
Ələmdar sağ tərəfə döndü. Məsumə həmin tini az qala qaça-
qaça getdi. Ələmdarı itirməkdən qorxurdu. Axır ki, Ələmdar 
ayaq saxladı və tələsmədən bir qapını açıb həyətə girdi. 
Məsumə pis halda idi. Bir an divara söykənib nəfəsini dərdi. 
Ürəyi az qala yerindən çıxırdı. “İndi mən nə edim? Bu da 
həqiqət... Sən demə həqiqət necə də acı olarmış...” 
O, özündə qüvvət tapıb həmin qapıya yaxınlaşdı. 1 
May küçəsi. Evin nömrəsi. Hamısı ürəyində həkk olundu. O, 
zorla qapını aralayıb həyətə baxdı və qəhərini udub geriyə 
döndü. Artıq o, heç yerə tələsmirdi. Hara getdiyini özü də 
bilmirdi. Binalar elə bil üstünə gəlirdi. O, key kimi küçələri 
fırlanırdı. “Ələmdar, sən məni yarı yolda qoydun... Öz 
uşağını kimlərə qurban verdin? Səni başqasının qapısına 
aparan nə oldu? Nə? Bütün bunları mən Sayada necə başa 
salacam? Axı, Sayad səni çox istəyir...” 
 
 
 
Solmaz Muxtarova 
 76
Məsumə iki saatdan çox küçələri dolaşdı. Haradasa 
vurulan saat zənginin səsi Məsuməni bir qədər ayıltdı. 
Yadına düşdü ki, Sayadı məktəbdən götürmək lazımdır.  
Məsumə elə bildi ki, təkcə Ələmdar yox, dünyada 
yaxşı hər nə varsa, hamısı ondan üz döndərib. O, öz körpəsi 
ilə bu yad şəhərdə tək qalıb. “Sənin yerin elə kənddir!” 
Ələmdarın soyuq səsi yenidən qulaqlarında səsləndi. Deməli 
Ələmdar bu sözü boş yerə deməmişdi. “Yox, mən kəndə 
qayıtmaram! Bir təhər dolanaram, nə çox mənim kimiləri. 
Dünyanın işinə bax. Dərdini kimə deyəsən? Deyəsən ki, ərin 
başqası ilə oturub-durur. Onun başına ip salıb zorla geri 
qaytarası deyiləm ki... Bircə qalır gözləmək. Bəlkə ağlı gəldi 
başına... Bəlkə qayıtdı öz ailəsinə...” 
Məsumə haradan biləydi ki, Ələmdar sanatoriyada 
tanış oduğu dul qadınla görmədiyi günləri görür. Var-dövlət, 
yaxşı güzəran, iki mərtəbəli ev, telefon... Yoxsa hər ayın başı 
kirayə vermək, qəpiyi qəpiyə calamaq. O günlərə qayıtmaq 
Ələmdarın ağlına da gəlmirdi. Bu xoş güzəran elə bil onun 
üçün göydən düşmüşdü. İnsafən qadın da əl-əl üstə 
Ələmdarın qulluğunda idi. Yazıq Məsumədə nə günah? 
Həyalı, abırlı qadın ləyaqətini gözləyən Məsumə hardan 
biləydi ki, kişilərə bel bağlamaq olmaz. Çalış getməsin. 
Getdi – qurtardı. Çətin bir də qayıda... Çətin... Dünyası 
dağılmış Məsumə bu dünyadan xəbərsiz idi. Sirri, sözü 
ürəyində susurdu. Hələ də taleyindən nə isə gözləyirdi. 
Ürəyinə daş bağlayıb Ələmdarla bir damın altında yaşayırdı.  
Aylarsa ötüb keçirdi. Sən saydığını say, gör fələk nə 
sayır. Növbəti dəfə “ezamiyyət” adı ilə evdən çıxan Ələmdar 
məktub yazıb qoydu. Arasında da əlli manat pul. Və getdi... 
Məktubda Məsuməyə kəndə getməyi məsləhət bil-
mişdi. Elə birinci gündən Məsuməni qorxudan bu böyük 
 
 
 
Ağ göyərçinlər həsrəti  
 77
şəhər Məsuməni yaman yerdə vurdu. Doğrudan da bu şəhər 
qorxulu imiş. İndi hara getsin? Dərdini kimə desin? Bəlkə 
doğrudan da yığışıb kəndə qayıtsın?  
Suallara cavab tapa bilmirdi. Düşdüyü vəziyyətdən 
çıxmağa yol axtarırdı. Ancaq onu yəqin etmişdi ki, o sın-
mamalıdır. Özündə qüvvə tapıb yaşamalı və uşağını bir yana 
çıxarmalıdır. Indi əsas məsələ bu idi.  
İş axtarmağa başladı. Qapı-qapı gəzdi. Bir çox qapı 
arxasında dayanıb, içəri keçməyə ürək etməyən Məsuməni 
nəhayət yaşlı bir qadın içəri dəvət etdi. Sıxıla-sıxıla 
kəndarda duran Məsumə ilə yeməkxananın sahibi Hacı 
kişinin söhbəti qısa oldu. Hacı kişi onu qabyuyan götürdü.  
Sonra da Məsumə ucuz kirayə mənzil axtardı. Əşrəf 
kişinin həyətindəki zirzəmidə qalmağa razı oldu. Məsumə 
yavaş-yavaş bu zalım dünya ilə vuruşmaq üçün özündə 
qüvvə tapır, onu qorxudan dünyanın bir o qədər də qorxulu 
olmadığına inanmaq istəyirdi.  
Məsumə xatirələrdən ayılıb tanış yollara tərəf boy-
landı. O, lap uşaqlıqdan payız fəslini çox xoşlayırdı. Bəzən 
saatlarla tamaşa edər, hər yarpaqdan, hər rəngdən həzz 
alardı. Öz-özlyünə düşünərdi ki, görəsən dünyada neçə 
sayda yaşıl, ya da sarı rəng var? Hamısı da bir-birindən 
gözəl, bir-birindən fərqli... Baxdıqca göz oxşayır. Yol boyu 
baş-başa verən ağaclarda qızılı payız yarpaqları, həm də 
yaşılın müxtəlif rəngləri təbiətə xüsusi bəzək verərək sanki 
təbiətin nağıl tablosunu yaratmışdı. Bu, təbiətin əsl möcüzəsi 
idi.  
Amma Məsumə bu gün payız dünyasına tamaşa edəsi 
halda deyildi. Nə vaxtsa qonşu kənddən gəlin gəldiyi bu 
yollar indi onu sıxırdı. “Vağzalı səsi” qulaqlarında idi. 
 
 
 
Solmaz Muxtarova 
 78
Həmişə bu musiqidən qəhərlənən Məsumə indi lap kövrəldi. 
Qınayan olmasaydı, əməlli-başlı ağlayıb ürəyini boşaldardı.  
Tanış evlərə yaxınlaşdıqca bədəni ağırlaşırdı. Ürəyini 
xoşagəlməyən bir hiss sıxırdı. “Bu, mənim borcumdur, – 
gedib arvadı başa çıxmalıyam! O, mənə qayınana yox, analıq 
edib. Görəsən yanında kim olacaq? Yəqin ki, həmişə 
gördüyüm qohum-qonşu. Bəs o?” 
Bu sual onu qorxutdu. Narahatçılıqla yerində qur-
calandı. “Onunla üz-üzə gəlmək istəmirəm. İlahi, mənə 
kömək et!..” Bir neçə dəfə ürəyində bu sözləri təkrar etdi.  
Kəndə az qalırdı. Sayad kitabı bağlayıb yola boy-
landı. Tanış yollar, tanış ağaclar... Heç nə dəyişməmişdi. 
Dəyişən təkcə Sayadın ürəyi idi. Bu yerlərdə əvvəllər onu 
sevindirən hər şey indi onu sıxırdı. Anasının dediyinə görə 
onun beş yaşı olanda şəhərə köçmüşdülər. Sonra da iki il yay 
fəslində atası-anası ilə birlikdə kənddə nənəsinin yanında 
istirahət etmişdi. Uşaqlıq illərinin sevgi dolu günlərini 
keçirmişdi. Bəxtəvər olmuşdu. Böyük bir sevginin dadını-
ləzzətini yaşamışdı. Sonra nələr baş verdi Sayad bilmədi. 
Bircə onu bildi ki, onun həyatında yaxşı hər nə var idisə, 
hamısı dağıldı. Kim dağıtdı? Niyə dağıtdı? Bütün bunlar ona 
qaranlıq qaldı. Bircə onu bildi ki, atası evdən getdi və bir də 
qayıtmadı. 
Avtobus kənddən bir xeyli aralı keçirdi. Onlar avto-
busdan düşüb yol maşınına mindilər və kəndə tərəf yö-
nəldilər. Artıq hava qaralmışdı. Payızın soyuq havası adamı 
üşüdürdü. Uzaqdan artıq evlər görünürdü. Kəndin üzərinə 
zərif duman çökmüşdü. Məhəllələrdən qıvrıla-qıvrıla qalxan 
tüstü axını dumana qatışaraq itib gedirdi. Sanki kəndin 
üzərinə çökmüş bu niskilli-dumanlı təbiət də Sayadın 
ürəyindən xəbərdar idi.  
 
 
 
Ağ göyərçinlər həsrəti  
 79
– Ana... 
– Can ana. 
– Çatdıq! 
Məsumə Sayadın səsindən diksindi. Baxdı ki, həmin 
qapıdır. Bir vaxtlar gəlin gəldiyi... Elə bu qapının kən-
darındaca ayağının altında qoç kəsildiyi, sonra da bəxtəvər 
günlər yaşadığı bu balaca birmərtəbəli ev... Həyətdəki nar 
ağacları... Çəpər boyu qızılgül kolları... Heç nə dəyiş-
məmişdi. Məsumə əl çantasını döşəməyə qoyub çöl qapı-
sının qabağında dayandı. Niyə dayandığını özü də başa 
düşmədi. Amma bircə onu bildi ki, qapını açıb içəri keçmək 
asan deyil.  
– Ana, atam da olacaq? 
– Bilmirəm, – deyə Məsumə acıqla cavab verdi. Səsi 
titrədi.  
Sayad başa düşdü ki, səhv etdi. Günahkarcasına 
anasına baxdı: 
– Bağışla... 
Məsumə cavab vermədi. “Axı, uşağın nə günahı?!”  
– Qızım, biz nənəni görməyə gəlmşik. Nənən xəs-
tədir. – deyib hirslə çöl qapısını açdı. Evə tərəf bir neçə 
addım getmişdilər ki, Gövhər arvadla üzbəüz çıxdılar. 
Gövhər qayınanasının böyük bacısı idi. Qoca əvvəlcə 
gözlərinə inanmadı. 
– Məsumə, qızım, sənsən? 
– Hə, Gövhər xala, mənəm...  
Gövhər arvad gah Məsuməni, gah da Sayadı bağrına 
basıb üz-gözündən öpdü.  
– Nə yaxşı gəldininz! Nə yaxşı gəldininz! Arvad iki 
gündür can üstündədir. Hey sizi istəyir. Sizdən nigarandır.  
 
 
 
Solmaz Muxtarova 
 80
Məsumə özünə söz vermişdi ki, o, Ələmdarın gözü-
nün qabağında ağlayıb, ahu-zar etməyəcəkdir.  
– Yazıq arvad... – deyə Məsumə astadan dilləndi. 
“Görəsən yanında kim var?!” 
Məsumənin ürəyindəkiləri hiss edirmiş kimi Gövhər 
arvad dilləndi: 
– Ələmdar iki gündür gəlib. Azca əvvəl Sahibgilə 
getdi. 
Sahib Ələmdarın uşaqlıq dostu idi. Məsumə bir qədər 
yüngülləşdi. Qabaqda Gövhər arvad, arxasınca Məsumə 
Sayadla otağa keçdilər. Xəstənin yanında bir neçə qadın var 
idi. Baldızı Lumu onları görüb acı-acı ağladı və onlara tərəf 
gəldi. 
– Qurban olum sənə, Məsumə, qurban olum... Nə 
yaxşı gəldin! Sayad, bibin sənə qurban... 
Onlar görüşdükdən sonra xəstənin çarpayısına 
yaxınlaşdılar. Sayad arvadın donuq gözləri naməlum bir 
nöqtəyə dikilmişdi.  
– İki gündür adam tanımır. – Gövhər arvad sükutu 
pozdu.  
Məsumə əyilib qayınanasının üzündən öpdü. Hərə-
kətsiz əllərini əllərinə alıb ehmalca sığalladı.  
– Sayad, nənəni öp. 
Sayad əyilib nənəsinin üzündən öpdü. 
– Nənə... – deyə onu çağırdı. 
– Sayad xala, mənəm – Məsumə.  
Məsumə başqa heç nə deyə bilmədi. 
– Neçə gündür gözü yoldadır... Elə hey sizi çağırır... 
Canını tapşıra bilmir.  
– Səsinizi çıxarın, o, sizi eşidir. – deyə qocalardan 
kimsə məsləhət bildi.  
 
 
 
Ağ göyərçinlər həsrəti  
 81
– Anacan, anacan, istəkli qonaqların gəlib. Məsumə, 
Sayad yanındadır. Eşidirsən? Onlar sənin yanındadır.. 
Lumu bu sözləri deyə-deyə göz yaşları içində ana-
sının üzündən öpüb, saçlarını tumarladı. 
– Sayad xala, mənəm – Məsumədir. Biz burdayıq, 
sənin yanındayıq... Nəvən Sayad da burdadır.  
Qoca baxışlarını ağır-ağır səs gələn tərəfə çevirməyə 
çalışdı. Onun ifadəsiz gözləri elə bil bir qədər böyüdü. 
Gözlərində azca işıq şölələndi. Sonra yenə yavaş-yavaş 
gözlərini yumdu.  
Məsumə bir neçə dəfə onun yanında olduğunu təkrar 
etdi. Handan-hana qoca yenidən gözlərini açdı.  
– Mə...sumə... Qı...zım... Sa...yad... Mənim... bala-
larım... 
Qoca bu sözləri bir neçə dəfə təkrar etdi. Sonra onun 
sifətinə ilıq bir ifadə çökdü. Bəbəklərində bir damla göz yaşı 
parıldadı. Sinəsi qalxıb-endi. Dərindən uzun-uzadı bir ah 
çəkdi. Açıq qalmış gözləri dondu. Bir an sükut çökdü.  
– Canını tapşırdı... – deyə Gövhər arvad sükutu 
pozdu.  
Ara qarışdı. Elə bu anda kişilər gəldi. Ələmdar otağa 
birinci girdi. Məsumə qızının əlindən tutub arxaya çəkildi. 
Gövhər arvad bacısının gözlərini bağladı, ayaqlarını 
düzəldib, üzünə örtük çəkdi. Qadınlar mafənin başına 
toplaşıb onu ağlamağa başladı. Lumu “Ana... Ana...” deyib 
anasının çağırırdı. Adama elə gəlirdi ki, onlar illər ayrısıdır. 
O biri otaqlarda hərə bir tərəfə qaçırdı. Kimsə otaqları 
döşəyir, qab-qacaq səsləri bir-birinə qarışmışdı. Sanki hər 
kəs əvvəlcədən öz işini bilirdi.  
Məsumə Lumunun yanında durub səssiz ağlayırdı. 
Sayad isə anasına sıxılmışdı.  
 
 
 
Solmaz Muxtarova 
 82
Kişilər isə həyətdə idi. Cavanlar kişi məclisi üçün 
mağar qururdu. Həyətin o başında heyvan kəsilirdi. Qəssabın 
ətrafında bir neçə nəfər cəmdəyi doğrayıb seçmələyirdi. 
Ələmdar arada fırlanıb hərəyə bir göstəriş verirdi.  
Ertəsi gün Sayad arvad torpağa tapşırıldı. Heç elə bil 
o, bu dünyda olmamışdı.  
Xörək bişirən, xörək paylayan, süfrənin başında 
oturub şirin-şirin ehsan yeyən, hər kəs öz işində idi.  
Sayad elə bilirdi ki, atası vaxt edib onunla görüşəcək, 
bağrına basıb üzündən öpəcək, halını soruşacaq. Amma 
istəyi ürəyində qaldı. Sayadın aləmində belə olmamalı idi. 
Onun aləmində hər şey başqa cür idi. O, nə qədər cəhd etsə 
də, təkcə anası ilə xoşbəxt ola bilmirdi. Hər an atasının yeri 
görünürdü. Sayad istəyirdi ki, atası onu arayıb-axtarsın. Onu 
sevsin. Buna Sayadın ehtiyacı vardı, özündən asılı deyildi. 
Nə olsun ki, bir yerdə yaşamırdılar. Artıq bu halla az da olsa, 
o barışmışdı. Sayad yaxşı bilirdi ki, bir neçə saatdan sonra 
onlar bu kənddən həmişəlik çıxıb gedəcəklər. Bununla da 
hər şey qurtaracaq. Onlar bu yerlərə bir daha qa-
yıtmayacaqlar.  
Beş il idi ki, atası onları atıb getmişdi. Beş il idi ki, 
Sayad atasının səsini eşitmirdi. Atası “Anam”, – deyə onu 
bağrına basıb, üz-gözündən öpüb əzizləmirdi.  
Bu illər boyu hər dəfə axşam yatağa girəndə eyni 
suallar onun başının üstündə fırlanıb Sayadın yuxusunu ərşə 
çəkirdi. Bəzən Sayada elə gəlirdi ki, bu ağrıları çəkib 
aparmağa qüvvəsi çatmır. Beş ildən sonra atası ilə olan bu 
görüş onu yandırdı. Uzun illərdir ürəyində əzizləyib sax-
ladığı məhəbbəti, sevgisi, xəyallarında düzüb-qoşduğu xoş 
arzuları... Hamısı alışıb yandı. Sanki onun içərisində ocaq 
qalanmışdı. Bütün olanı-olmazı çırthaçırtla yanırdı. “Deməli, 
 
 
 
Ağ göyərçinlər həsrəti  
 83
mən ona lazım deyiləm... Yox, mən elə belə dönüb gedə 
bilmərəm!”  
Nə etmək istədiyini özü də bilmədən həyətə düşdü. 
Bir qıraqda durub gözlədi. “Hə, odur, gəlir. Ürəkli ol, çıx 
qabağına! Göstər ki, sən varsan!” 
Sayad qətiyyətlə atasının yoluna çıxdı. Onlar təkbətək 
üzləşdilər. Ələmdar özünü itirdi. Ayaq saxlayıb gü-
lümsəməyə çalışdı. Qırıq-qırıq dedi: 
– Sa-yad... 
Sayad düz atasının gözlərinin içinə baxdı. Onun 
baxışlarındakı qəzəb, nifrət, giley... Hamısı bir-birinə qa-
rışdı. Həyəcandan az qala boğulurdu.  
– Maşallah, böyük qız olmusan... 
Sayad elə bil donub qalmışdı. Sonuncu dəfə atasını nə 
vaxt gördüyünü xatırlamaq istəsə də, yadına sala bilmədi.  
– Mənimlə danışmaq istəmirsən? 
Sayad sanki ayıldı. O başa düşdü ki, onunla üzbəüz 
dayanan onun xatirələrindəki atası Ələmdar deyil. Həsrətlə 
uzun illər yolunu gözlədiyi Ələmdar deyil. Başqa bir 
insandır. Sayadın tanımadığı özgə bir adamdır. “Doğmalar 
belə görüşmür. Doğmalar başqa cür görüşür. Mən 
yanılmışam... Mən səhv etmişəm...” 
Sayad təəssüflə baxışlarını endirdi. Əvvəlcədən 
düzüb qoşduğu, atasına demək istədiyi sözlər donub Sayadın 
baxışlarında qaldı. Heç nə deyə bilmədi, dönüb getdi. 
Əslində onu çoxdan itirmişdi. Amma bu vaxta qədər nədənsə 
inanmaq istəmirdi. Axır ki, bu həqiqəti dərk etdi. Xəyalında 
düzüb-qoşduğu atası ilə bağlı şirin arzularını kənddə, elə 
həmin kiçik həyətdə, atası ilə üz-üzə dayandığı yerdə qoyub 
getdi, özü ilə apara bilmədi. Bir daha başa düşdü ki, 
ümidləri, arzuları onu aldatmışdı. Nə etsin ki, bu vaxta qədər 
 
 
 
Solmaz Muxtarova 
 84
o da, başqa uşaqlar kimi hər səhər atasının əlindən tutub 
məktəbə getmək, onunla birlikdə şəhərin küçələrini gəzmək, 
bəxtəvər olmaq istəmişdi. Söz düşəndə “Mənim atam” deyib 
onunla öyünmək, fəxr etmək istəmişdi. Axı, burada qəribə 
nə var idi ki? Onun atası ölməmişdi ki, ondan əlini birdəfəlik 
üzsün. Onun atası sağ-salamat idi, özü də elə bu şəhərdə 
yaşayırdı. Sayad bəzən özünü inandırmağa çalışırdı ki, atası 
da onun üçün darıxır, onu görmək istəyir. “Anam mənim...” 
Bu səs onun qulaqlarından çəkilib getmirdi. Sayad itkin 
düşmüş atalı günlərini bəzən yuxularında tapırdı. Atası onu 
başının üstünə qaldırıb, atıb-tutur, sonra da “Anam mənim” 
deyə bağrına basırdı. Sayad atasının qüvvətli qolları arasında 
yuxudan ayılıb, baş verənlərin yuxu olduğunu biləndə acı-acı 
ağlayırdı.  
– Mən atamı istəyirəm... Mən atamı istəyirəm... 
Məsumə onu sakitləşdirə bilmirdi. Axşam düşəndə 
Sayad çöl qapısında durub yol gözləyirdi. O, bu dünyada ona 
qaranlıq olan hadisələrdən baş aça bilmirdi. Öz sevgisinə 
inanırdı. Yetim qalmaq istəmirdi. Yetimlik dünyasını 
yaşamaq istəmirdi. Bu dünya onu sıxırdı. Zaman ötdükcə o, 
daha dərindən başa düşürdü ki, yetimlik dünyasını yaşamaq 
çox çətindir. Yetimlərin başının üstündə həmişə qara bir 
kölgə dolanır. Bu qara kölgə qapqara dünyası ilə yetimləri 
həyatın ən şirin naz-nemətlərindən məhrum edir. Onların 
üzünə bir çox qapıları bağlayıb onları qapı arxasında qoyur.  
Məsumənin arada Sayada acığı tuturdu: 
– Qızım, sənə nə olub? Heç üzün gülmür. Bəsdir! Bu 
qədər fikir etmək olmaz... 
– Anacan, dərslərim çoxdur, yoruluram. – deyə Sayad 
anasını fikrindən yayındırmaq istəyirdi.  
 
 
 
Ağ göyərçinlər həsrəti  
 85
– Yalan deyirsən. Mən uşaq deyiləm, hər şeyi yaxşı 
görürəm.  
– Sən narahat olma, ana...  
– Nə çox sənin kimi atasız uşaqlar. Yaxşı ata olsaydı, 
yanında olardı. Onun fikrini etməyə dəyməz! 
Necə oldusa, Məsumə özü də bilmədən bu sözləri 
dedi. Sonra da səhv etdiyini anlayıb qızını qucaqladı. Onun 
könlünü almağa çalışdı. Amma nahaq, artıq deyilən 
deyilmişdi. Anasının sözləri Sayadı yaman tutdu. “Uşaqlar 
üçün ata-ananın pisi də hamıdan yaxşıdır.” Sayad ürəyində 
anasına belə cavab verdi.  
Sayad bu ağrılarla günləri, ayları yola sala-sala, 
güman edirdi ki, günlərin bir günü atası onların qapısını 
açıb, Sayadı çağıracaq. Onu görmək istədiyini deyəcək və 
heç nə olmayıbmış kimi onlar görüşəcəklər. Belə olanda 
Sayad da hər şeyi unudub, yetimliyin daşını atacaq. Atalı 
ikən atasız olmaqdan birdəfəlik canı qurtaracaq. O, hər 
istəyəndə atası ilə görüşüb bəxtəvər olacaq. Bakının 
küçələrini birlikdə gəzib bütün dünyaya sübut edəcək ki, o 
yetim deyil.  
Sayad artıq doqquzuncu sinifdə oxuyurdu. Son 
vaxtlar anası tez-tez ağrınırdı. Arada ağrıları kəskinləşirdisə 
də, Məsumə birtəhər dözürdü, Sayada bildirmək istəmirdi. 
Bəzən ağrılardan qıvrılıb-açılan anasının vəziyyəti Sayadı 
yaman qorxudurdu.  
Bir gün işdə Məsumənin vəziyyəti ağırlaşdı. Onu 
xəstəxanaya apardılar. Yeməkxananın müdiri Hacı kişi, 
aşpaz Səlimə arvadı da yanına alıb xəstə ilə birgə xəstə-
xanaya getdi. Həkimlər xəstəni müayinə edib, bildirdilər ki, 
kor bağırsağı partlayıb. Zəhərlənmə gedir, təcili cərrahiyə 
əməliyyatı aparılmalıdır. Hacı kişi özünü itirdi. Belə bir 
 
 
 
Solmaz Muxtarova 
 86
məsuliyyəti öz üzərinə götürməyə qorxdu. “Birdən olmadı 
elə, oldu belə! Sonra onun qohumlarının qabağında nə cavab 
verərlər. Deməzlər ki, balam sən kimsən özbaşına belə iş 
tutmusan? Yox, yaxınlarına demək lazımdır.” 
Əməliyyatın başlanmasına çox az vaxt qalmışdı. O, 
tələsik xəstəxanadan çıxdı. Bir qədər getmişdi ki, elə bil 
yuxudan ayıldı. O, hara gedir? Kimin yanına gedir? Saç-
saqqal ağartmış bu kişi gedib on beş yaşında bir uşağa nə 
deyəcək? Çıxılmaz vəziyyətdə qaldığını düşünüb ayaq 
saxladı. “İndi adam axtarmağın vaxtı deyil. Xəstənin halına 
qalmaq lazımdır...” 
Hacı kişi geri döndü. “Hər şey yaxşı olar... Hər şey 
yaxşı olar...” deyə özünü sakitləşdirmək istəsə də, yaman 
narahat idi. 
– Ay Hacı qardaş, səndə ürək var! Belə ağır işin 
altına girirsən. Heç qorxmursan? 
Hacı kişi özündən çıxdı: 
– Ay Səlimə, sən də ağzını xeyirliyə aç! Allah kərim-
dir! Indi adam axtarmaq vaxtı deyil... Bir də yazığın bu 
şəhərdə kimi var ki, axtaraq da? 
– Hə, doğru deyirsən. Mən bilən onların şəhərdə 
yaxın bir kəsi yoxdur.  
Hacı kişi əslində Səliməni eşitmirdi. “Allaha pənah! 
Allah bizi üzüqara qoymaz!” 
Hacı kişinin hövsələsi daraldı. Pəncərəyə yaxınlaşıb 
fikrini dağıtmaq istədi. Həyətdə hərə bir tərəfə qaçırdı.  
“Bu nə işdir başıma gəldi?!” O, pis fikirləri başından 
qovmağa çalışsa da, olmurdu. “Həkim söz verib ki, hər şey 
yaxşı olacaq. Amma nə bilmək olur? Həkim Allah deyil ki, o 
da, insandır.” 
 
 
 
Ağ göyərçinlər həsrəti  
 87
Məsuməni araba ilə cərrahiyə otağına aparanda 
Hacının halı xarab oldu. Cibində gəzdirdiyi ürək dərma-
nından birini atıb divara söykəndi. “Mən nə iş tutdum?!” 
Cərrahiyə otağının qapıları bağlandı. Səlimə arvad 
hardansa tapıb su gətirdi.  
– İç, Hacı qardaş. Sakitləş. Hər şey yaxşı olar... 
Hacı suyu içdi. “Başqa çarəm yox idi. Nə edə bi-
lərdim?” O, gözlərini cərrahiyə otağının qapılarına dikib 
durdu. Sanki vaxt da ötüb keçmək bilmirdi. Elə bil zamanın 
ətəyindən daş asılmışdı. Əməliyyat iki saat yarım çəkdi.  
– Yaxşı ki, xəstəni vaxtında çatdırmısınız. – deyə 
əməliyyatdan çıxan həkim Hacı kişiyə bildirdi.  
– Oğlum, indi onun vəziyyəti necədir? Arxayın ola 
bilərik? 
– Hər şey yaxşıdır. Xəstə üç saatdan sonra ayılacaq. 
Narahat olmayın. 
Hacı rahat nəfəs aldı. 
– Şükür! Min şükür! – bu sözləri bir neçə dəfə təkrar 
etdi. Azca rahatlanıb Səliməyə dedi: 
– Ay Səlimə, sən evə get. Xəstəyə nə lazımdırsa, 
gətir. Çatışmayanı dükandan al, bu da pul.  
Səlimə arvad pulu götürmək istəmədisə də, Hacı 
kişinin sərt baxışlarından çəkindi. Pulu alıb tələsik getdi.  
Hacı kişi bir neçə dəfə qapını aralayıb, hərəkətsiz 
uzanmış Məsuməyə baxdısa da, bir şey anlamadı. Başının 
üstündə şəfqət bacısı oturub nəzərlərini xəstəyə dikmişdi. 
Arada reanimasiyadan çıxan şəfqət bacısını görən Hacı kişi 
tələsik ona yan aldı.  
– Qızım, xəstə necədir? 
Qocanın təşviş dolu baxışları şəfqət bacısının gözün-
dən qaçmadı: 
 
 
 
Solmaz Muxtarova 
 88
– Əmi, narahat olma, xəstə yaxşıdır.  
Hacı kişi girəvə edib şəfqət bacısının cibinə pul 
qoymaq istədi. Amma cavan qız mehribançılıqla qocanın 
əlini kənar etdi.  
– Əmi, heç nə lazım deyil. Biz öz borcumuzu yerinə 
yetiririk.  
– Sağ ol, qızım. Allah sizi heç vaxt darda qoymasın. 
Çox sağ ol. 
Səlimə də qayıdıb gəldi. Lazım olanları alıb gətir-
mişdi. Amma Məsumə hələ də ayılmamışdı. Hacı kişiyə 
çırtma vursaydın qanı çıxardı. O, özünə yer tapa bilmir, 
hövsələsiz dəhlizdə var-gəl edirdi. “Həkim deyəndən gərək 
çoxdan ayılaydı.” 
Artıq xəstəxanada gediş-gəliş nisbətən səngimişdi. 
Səlimə Hacı kişiyə yaxınlaşdı: 
– Hələ ayılmayıb?.. 
Hacı kişinin acıqlı baxışından arvadın sözü ağzında 
qaldı. Hacı tarama çəkilmiş əsəblərini cilovlaya bilmirdi. 
Axır ki, reanimasiyanın qapısı açıldı. Şəfqət bacısı xəstənin 
ayıldığını xəbər verdi. Hacı kişinin sanki çiyinlərindən dağ 
götürüldü. Bir qədər rahat nəfəs aldı və xəstə ilə görüşməyə 
icazə alaraq Məsumənin yanına girdi.  
Artıq saat doqquzu keçmişdi. Məsumənin işdən evə 
dönən vaxtı idi. Hacı kişi bir neçə dəqiqə Məsumə ilə 
görüşüb, arxayın olduqdan sonra xəstəxanadan çıxdı. 
Taksiyə oturub ünvanı deyərək gözlərini yumdu. Qapını 
astaca döydü. Sayad Hacı kişini görüb özünü itirdi.  
– Qızım, narahat olma. Bu məhəllədə işim vardı, 
dedim qoy sizə də baş çəkim.  
Sayaddan cavab gözləmədən qoca ərklə soruşdu:  
– Qızım, çayın olmaz? 
 
 
 
Ağ göyərçinlər həsrəti  
 89
– Hacı dayı, bu dəqiqə... – deyə Sayad əl-ayaq etdi.  
Hacı kişi qapının ağzındakı köhnə masanın arxasında 
oturub rahatlandı. Ikinci stəkan çayı içdikdən sonra astadan 
dedi: 
– Qızım Sayad, bu gün anan işdən gec gələcək... 
Sayad təşvişlə qocaya baxdı.  
– Narahat olma, bu gün qonaqlarımız çox oldu. Anan 
istəmədi tək qalasan. İndi hazırlaş mənimlə gedək.  
Qapıda taksi gözləyirdi. Onlar maşına oturdular. Ha-
va qaranlıq olduğundan, həm də birinci dəfə taksiyə 
mindiyindən Sayad maşının hara getdiyini başa düşmədi. 
Əslində ağlına başqa fikir də gəlmədi. Taksi tanış olmayan 
böyük binanın qabağında dayandı. Onlar taksidən düşüb 
binaya tərəf yönəldilər. Sayad həyətdə sağa-sola gedən ağ 
xalatlı insanları görüb özünü itirdi. “Anam xəstədir. Anama 
nə isə olub...” Bu fikir boğazına tıxanıb onu boğdu.  
– Hacı əmi... – Sayadın səsi Hacı kişini üşütdü. O, 
qızın əlindən tutub onu sakitləşdirməyə çalışdı: 
– Qızım, dedim ki, hər şey yaxşıdır, qorxma... 
Hacı kişi daha nə dedi, nə demədi, heç özü də bil-
mədi. Heç Sayad da qocanın dediklərini eşitmədi. O, söz 
eşidəsi halda deyildi. Axır ki, qabaqda Hacı kişi, arxasınca 
Sayad bir qapını açıb palataya keçdilər. Bu, reanimasiya idi. 
Şəfqət bacısı onların çiyninə ağ xalat saldı, Hacı kişiyə nə 
isə dedi. Sayadın baxışları anası yatan çarpayıda idi. 
Məsumə hərəkətsiz uzanmışdı, dodaqları göyərmişdi. Bənizi 
çox solğun görünürdü. O, ayaq səslərinə gözlərini azca açdı 
və qızı Sayadı görüb zorla dedi: 
– Mənim balam... 
– Ana, anacan... 
 
 
 
Solmaz Muxtarova 
 90
– Qorxma qızım, artıq mən yaxşıyam, – deyib Mə-
sumə minnətdarlıqla Hacı kişiyə baxdı, – sağ olsun Hacı da-
yı. O, məni əzrailin əlindən alıb sənə verdi... Sağ olsun... 
Hacı kişi söhbətə qarışdı: 
– Hə qızım, anan dörd-beş gündən sonra evə qayı-
dacaq. Nə qədər ki, anan xəstəxanadadır, sən də Səlimə 
arvadın yanında qalacaqsan.  
Hacı kişinin əvvəldən düzüb-qoşduğu fikrə etiraz 
edən olmadı. Onlar həkimlə danışıb arxayın evə döndü.  
Artıq saat on ikini keçmişdi. Şəhər şirin yuxuda idi. 
Səlimə arvadın mənzili Dağlı məhəlləsində, ikinci Xrebto-
vıda idi. Sayadın oxuduğu məktəbdən bir tin yuxarıda, ikinci 
mərtəbədə, işıqlı, səliqəli, xallı-xalçalı.  
Sayad bu yad mənzildə, rahat çarpayıda bütün gecəni 
yata bilmədi. Əvvəlcə yorğanı başına çəkib doyunca ağlayıb 
ürəyini boşaltdı. Daha sonra isə qarışıq fikirlərin içərisində 
səhərə qədər vurnuxdu. Bu böyüklükdə dünyada o, xəstə 
anası ilə tək qalmışdı. Özgələr ümidində, yadlar qapısında... 
O, indi kimə pənah aparsın? Kimdən kömək istəsin? Belə 
ağır gündə kimin qapısını döysün? “Atam?! Bu şəhərdə 
mənim ondan başqa heç kəsim yoxdur. Yox! Mən özümə söz 
vermişəm, onun qapısına getmərəm!” Əvvəlcə belə düşündü. 
Sonra da özlüyündə qət etdi ki, əgər atası onları bu yad 
şəhərə gətirməsəydi, sonra da onları atıb getməsəydi, bütün 
bunlar baş verməzdi. Bu boyda dərdlə Sayad tək qalmazdı. 
Kənddə nə çox qohum-əqrəba, tanış... “Bütün günahlar 
ondadır! Qoy indi zəhmət çəkib bizə kömək etsin. Bu, onun 
borcudur!”  
Sayad təxmini də olsa atasının ünvanını bilirdi. Sə-
hərisi günü dərsdən sonra birinci anasının yanına getdi. Bir 
xeyli onun yanında otursa da, fikri başqa yerdə idi.  
 
 
 
Ağ göyərçinlər həsrəti  
 91
Xəstəxanadan çıxıb həmin ünvana yollandı. Özündə 
qüvvə toplayıb, bir ayaq irəli, bir ayaq geri, pillələri qalxıb, 
mənzilə yaxınlaşdı. Bir neçə dəfə zəngi basmaq istədisə də, 
zəngi çala bilmədi. O, həyəcandan titrəyirdi. Blokda kimsə 
pilləkənləri qalxırdı. Yaşlı bir qadın idi. Sayada elə gəldi ki, 
qadın maraqla onu süzdü. Sayad yad qadının baxışları 
altında zəngi basmağa məcbur oldu. Evdən uşaq səsləri 
eşidildi, sonra qapı açıldı. Onlar atası ilə üzbəüz dayandılar.  
İki oğlan uşağı atasının paltarından tutub dartışdırırdı. 
Atası onu görüb özünü itirdi. Içəridən bər-bəzəkli dolğun bir 
qadın onlara yaxınlaşdı. Atasının qabağına keçib mənalı-
mənalı Sayada baxdı: 
– Kimi istəyirsən?  
Sayad özündən asılı olmadan baxışlarını atasına tərəf 
çevirdi.  
– Hə, deyəsən sənin qonağın gəlib... – qadın deyərək 
uşaqların əlindən tutub içəri keçdi. Atası qapını örtüb bloka 
çıxdı. 
– Sayad, xeyir ola?  
– Anam xəstələnib... – Sayad zorla bu sözləri dedi və 
özünü saxlaya bilməyib ağladı. 
– Qapıda ağlama, ayıbdır. Qıraqdan baxan nə deyər?.. 
Sayad göz yaşlarını silib özünü ələ almağa çalışdı. 
– Anana nə olub ki? 
Sayad olub-keçənləri qısaca atasına danışdı. Ələmdar 
əhvalını pozmadan quru səslə dedi: 
– Burada nə var ki? Adam xəstələnər də... Sən artıq 
böyük qızsan.  
“Nahaq gəldim!..” deyə Sayad düşündü. 
– Bir dəqiqə məni gözlə, – deyib atası evə keçdi.  
 
 
 
Solmaz Muxtarova 
 92
“Yəqin paltarını dəyişib mənimlə gedəcək...” Sayad 
ümidlə bağlı qapıya baxıb gözlədi. “Yəqin anam da sevinər! 
Şəhərdə başqa kimimiz var ki?!” 
Qapı açıldı. Sayad atasını ev paltarında görüb, 
özünü itirdi.  
– Al, lazım olar. – atası ovcundakı pulu ona 
uzatdı.  
Gözlənilməz hərəkətdən Sayadı elə bil ildırım 
vurdu. 
– Mən pul üçün gəlməmişəm!  
– Dikbaşlıq etmə, götür!  
O, nifrətlə atasına baxdı.  
– Mən dilənçi deyiləm! – deyib geri döndü.  
Qaçaraq pillələri düşüb, oradan uzaqlaşdı. Bir 
xeyli şəhərin küçələrini boş-bekara fırlandı. “Bu, 
mənim axırıncı səhvim oldu. Ən böyük səhvim! Sən 
demə, bütün olub-keçənlər yuxu imiş, hamısı yalan 
imiş! Mənim Ələmdar adlı atam heç vaxt olmayıb...” 
Sayad qövr etdi. Bütün baş verənlərlə barışa bil-
mədi. Atasının hərəkətləri onun bütün rahatlığını əlin-
dən aldı. “Yox! Sən bizi həyatından elə-belə silib ata 
bilməzsən! Bu, mümkün deyil. Nə vaxtsa, sənə bunu 
sübut edərəm. Yadına salaram ki, biz varıq! Sənin bu 
dünyada Sayad adında qızın var. Öz ananın adını qoy-
duğun, nə vaxtlarsa sevib əzizlədiyin... Bunları yadına 
salmaq üçün əlimdən gələni edərəm. Ömrümün 
axırına kimi vuruşaram! Lazım gəlsə, özüm-özümlə 
də vuruşaram.” Sayad bu fikirlərin boş bir cəfəngiyyat 
 
 
 
Ağ göyərçinlər həsrəti  
 93
olduğunu dərk etsə də, nifrəti, qəzəbi ona güc gəlirdi. 
Fikirləşəndə ki, o, atasına heç nə edə bilməz, daha da 
əsəbiləşirdi. “Axı mən ona nə edə bilərəm? Yetim bir 
uşağın əlindən nə gələr ki?” Amma geri çəkilmək 
istəmirdi.  
“Bu dünyada ancaq elmlə silahlananlar müba-
rizədə qalib olar!” Bu sözləri tez-tez fizika müəllimi 
Mahmud şagirdlərə deyərdi. “Oxuyun, uşaqlar, vaxtı-
nızı boş yerə itirməyin. Sonra gec olar.” Sayad 
Mahmud müəllimin dediklərində bir həqiqət 
görmüşdü. “Elm özü də silahdır, mübarizəyə gedən 
yoldur. Mən də bu yolda bacardığımı, həm də 
bacarmadıqlarımı etməliyəm. Bu, mənim yolumdur. 
Çox heyif, mənim mübarizə hədəfim sən oldun – 
doğma atam. Amma bu hədəfi mən özüm seçmədim... 
Mənim taleyim seçdi. Sən seçdin. Sənin etdiyin 
haqsızlıqlar məni buna vadar etdi.” 
Səlimə arvad gündüzlər xəstəxanada Məsumə-
nin yanında, axşamlar isə evdə Sayadın qayğısına qal-
dı. Əlindən gələni etdi. “Uşağın qəlbi sınıqdır.” Bu 
fikir Səlimə arvada rahatlıq vermirdi. 
Qonşular da Məsuməyə baş çəkdi. Sayadın qay-
ğısına qaldı. Hər kəs əlindən gələni etdi. Məsumə sa-
ğalıb xəstəxanadan çıxdı. Anasının evə qayıtması ilə 
Sayadın üzünə sanki yeni bir dünyanın qapıları açıldı. 
Onun bu vaxta qədər tanımadığı, bilmədiyi, heç ağlına 
belə gətirmədiyi başqa dünyanın işıqları gözlərində 
bərq vurdu. İllərdən bəri ürəyində buz bağlamış niskili 
 
 
 
Solmaz Muxtarova 
 94
yavaş-yavaş əridi. Hətta ona elə gəldi ki, zirzəminin 
qaranlığı da itib getdi.  
O, anasını bərk-bərk qucaqlayıb, başını onun si-
nəsinə qoydu, bir xeyli onu buraxmadı. “Ana, 
anacan... Mən xoşbəxtəm... Mən necə də xoşbəxtəm... 
Sən demə xoşbəxtlik lap yaxında imiş, mənsə bunu 
görməmişəm...” deyə ürəyində bu sözləri dönə-dönə 
təkrar etdi.  
Məsumənin xəstəliyindən xəbər tutan yaxınları, 
Sayadın dayısı, xalaları, bibisi Lumu da şəhərə gəlib 
onların başına yığışdı. Qaranlıq, rütubət qoxulu zirzə-
minin sükutu pozuldu. Səs səsə qarışdı. Xoş bir abu-
hava yaşandı. Bir neçə gün istəklilərinin qayğılarından 
Sayada elə gəldi ki, keçmişi uzaqlarda qaldı. Lap 
uşaqlıqda olduğu kimi gözü-könlü açıldı.  
Hacı kişi də onları nəzərindən qoymadı. Bir 
neçə dəfə bazarlıq edib göndərdi. Arada özü də gəlib 
onlara baş çəkdi. Məsumə xəcalətindən bilmədi nə 
etsin.  
– Qızım, darıxma, iş qaçmır, yola veririk. – 
deyə Hacı kişi ona ürək-dirək verməyə çalışdı.  
– Axı? 
– İnşallah sağalıb əvəzini çıxarsan.  
– Sizdən çox xəcalətliyəm... Siz mənə atalıq 
etdiniz. Özüm də bilmirəm borcunuzdan necə çıxa-
ram... 
– Ana, qoy sənin əvəzinə dərsdən sonra mən iş-
ləyim.  
 
 
 
Ağ göyərçinlər həsrəti  
 95
Hacı kişi əyri-əyri Sayada baxdı.  
– Sənin hələ işləyən vaxtın deyil. Yaxşısı budur 
dərslərinlə məşğul ol! 
...İllər ötüb keçdi. Sayad orta məktəbi bitirirdi. 
O, sonuncu imtahandan da “əla” qiymət aldı. İmtahan 
qurtardıqdan sonra dərs hissə müdiri Qədir müəllim 
Sayadı kabinetinə çağırıb mehribanlıqla dedi: 
– Qızım, Sayad, səni təbrik edirəm. Sən qızıl 
medala namizəd oldun. 
Sayad özünü itirdi. Nə edəcəyini bilmədən çaş-
qınlıqla Qədir müəllimə baxdı. Sayadın duruxduğunu 
görən Qədir müəllim qalxıb ona yanaşdı, əlini 
Sayadın çiyninə qoydu: 
– Sayad, sən buna layiqsən. Bu, sənin öz halal 
zəhmətindir.  
Sayad medal almaq həvəsində deyildi. Onun 
üçün ən başlıcası instituta daxil olmaq, sonra da yaxşı 
bir ixtisasa yiyələnməklə anasının zəhmətini 
yüngülləşdirmək, ona kömək etmək idi. Bir tərəfdən 
də söz gedirdi ki, medal elə-belə verilmir. Bunun üçün 
valideyn “nə isə” etməli idi. Sayadın anasının da “nə 
isə” etməyə imkanı yox idi. O, fəhlə idi. Əslində 
imkanları olsaydı da, o, belə bir yol seçməzdi. Odur 
ki, bu xəbər Sayadı çaşdırdı.  
– Qızım, sən məktəbimizin sevilib-seçilən 
şagirdlərindənsən. Təkcə biliyinlə deyil, tərbiyənlə də 
başqalarına nümunəsən. Biz səninlə fəxr edirik. Sənin 
kimi uşaq tərbiyə edən valideynlər biz müəllimlərin 
 
 
 
Solmaz Muxtarova 
 96
dayaqlarıdır. Onların köməyi olmadan biz heç nə edə 
bilmərik. Çünki təkcə bilik kifayət deyil.  
Axır ki, Sayad özünü toplayıb Qədir müəllimə 
minnətdarlıq etməyə çalışdı: 
– Çox sağ olun, Qədir müəllim, çox sağ olun... 
Başqa heç nə deyə bilmədi – həyəcan onu boğ-
du. 
– Qızım, bu, bizim borcumuzdur. Biz 
müəllimlər də yaxşı şagirdlərimizlə fəxr edirik. Onlar 
bizim zəhmətin bəhrəsidir.  
Sayad Qədir müəllimə bir daha minnətdarlıq et-
mək istədi, ona çox söz demək istədi. Xüsusilə, yaxşı 
müəllimlər haqqında. Amma sıxıldı, deyə bilmədi. 
Başlıcası, çoxdandır ürəyində saxladığı sözləri demək 
istəyirdi. “Qədir müəllim, biz şagirdlər də siz və sizin 
kimi müəllimlərlə fəxr edirik. Şagirdlərə kimə, nəyə 
görəsə qiymət yazmayan ədalətli, şərəfli, mərhəmətli 
müəllimlərimizlə. Biz şagirdlərin də belə müəllimlərə 
çox ehtiyacı var.”  
Amma o, bu sözləri deyə bilmədi. Qədir müəlli-
min kabinetindən çıxıb bu xəbəri anasına çatdırmağa, 
onu sevindirməyə tələsdi. Qanadı olsaydı uçardı. 
Bəlkə də bu, onun ilk qələbəsi idi. “İlk qələbəsi...” 
Qədir müəllimin səsi hələ də qulaqlarında idi. O xoş 
sözlər, təriflər.  
Açıq pəncərədən ətrafa şən musiqi sədası ya-
yıldı. Rübabə xanım “Qaragilə”ni oxuyurdu... O, ayaq 
saxlayıb qulaq asdı. Bu gün Sayad xoşbəxt idi. Onlar 
 
 
 
Ağ göyərçinlər həsrəti  
 97
bu gün ana-bala baş-başa verib bu sevinci birgə yaşa-
yacaqlar. Bu gün onların yadında həmişəlik qalacaq. 
Bu sevinc nəinki onların yaşadığı alçaq zirzəmiyə, 
Əşrəf kişinin gülşad həyətinə, heç dünyanın özünə 
belə sığmayacaqdı. Çünki bu, Sayadın ilk qələbəsi idi! 
İlk böyük sevinci idi.  
Mahnı qurtardıqdan sonra Sayad yoluna davam 
etdi. Düşündü ki, çoxları bu xəbərə sevinəcək. Qonşu-
ları, Hacı kişi, Səlimə arvad, sinif uşaqları, 
müəllimləri... Müəllimlərdən bir neçəsini hafizəsində 
sadaladı. Qədir müəllim, məktəbin direktoru 
Məmmədtağı, fizika müəllimi Mahmud müəllim, sinif 
rəhbərləri Bəyim xanım... Beləcə o, bir neçə 
müəllimin adını sadaladı. Hafizə müəllimənin adı 
gələndə qanı qaraldı. Hafizə ədəbiyyat müəlliməsi idi. 
Sayad nə qədər çalışırdısa, ona olan nifrətini heç vaxt 
gizlədə bilmirdi ki, bilmirdi. Baxışları onu ələ verirdi. 
Yeddinci sinifdə ev tapışırığı vermişdi. Mövzu atalara 
həsr olunmuşdu. Hər kəs öz atası haqqında yazmalı 
idi. Sayad heç nə yazmadı. Çünki yaza bilmədi. 
Hafizə müəllimə dəftəri acıqla masaya çırpıb dedi: 
– Adını əlaçı qoymusan! Sən belə edəndə baş-
qalarına nə deyim?! 
Sonra da jurnala “iki” yazdı. Sayad nə qədər is-
tədisə, özünü ələ ala bilmədi. Ona elə gəldi ki, Hafizə 
müəllimə onu qaldırıb, sonra da var gücü ilə yerə çırp-
mışdı. Köz bağlamış yaraları yerbəyerdən qopmuşdu. 
Sayad səssiz-səmirsiz ağladı. Uşaqlar onu sakitləşdirə 
 
 
 
Solmaz Muxtarova 
 98
bilmədi. Təsadüfən sinfə Bəyim müəllimə gəldi. O, 
sinif rəhbəri idi. O, heç nə soruşmadan Sayadı öz 
kabinetinə aparıb mehribanlıqla dedi: 
– Sayad, qızım, sakit ol. – Sonra Sayadın başını 
sinəsinə sıxıb saçlarını tumarladı. – Ağlamaq zəiflik 
əlamətidir. Çalış heç vaxt ağlama. Ağlayanda da, xəl-
vət ağla, qoy sənin göz yaşlarını görən olmasın. Mən 
də uşaq olanda çox ağlamışam, lap çox...  
Bəyim müəllimə bir an susub sözünə davam etd-
i: 
– Sayad, yəqin sən də bilirsən ki, mən uşaq 
evində böyümüşəm... 
Onun sifəti tutuldu, baxışları uzaq bir nöqtəyə 
dikildi.  
– Uşaq evi cənnət deyil. Əgər bu gün sənin öz 
evin, yanında doğma bir kəsin varsa, – sən xoşbəxt-
sən. İş ondadır ki, biz bunu çox vaxt dərk etmirik. 
Bunu dərk etmək üçün uşaq evində yaşamağın nə 
olduğunu bilmək lazımdır... Heç olmasa, bir neçə gün 
orada yaşamaq lazımdır. Sonra az-çox nəyin varsa, 
onun qədrini yaxşı bilərsən. Doğrudur, insan həyatdan 
daha çox şey istəyir. Mən də uşaq evində olanda elə 
bilirdim ki, heç vaxt o güzərandan canım 
qurtarmayacaq. Heç vaxt mənim öz evim, ailəm 
olmayacaq. Ən böyük arzum o idi ki, balaca bir 
otağım olsun, öz evim olsun. Indi hər şeyim var. Döz-
mək lazımdır, sən ağıllı qızsan! 
 
 
 
Ağ göyərçinlər həsrəti  
 99
Sayad üz-gözünü silib bir qədər sakitləşdi və 
məhəbbətlə Bəyim müəlliməyə baxdı.  
– Düşünürəm ki, sən mənim dediklərimi yadın-
dan çıxarmazsan. Dediklərimi yadında saxla... 
– Baş üstə, müəllimə... 
– Ağlamaqla heç nə əldə etmək olmur. Qızım, 
nə isə əldə etmək istəyirsənsə, əziyyət çəkməlisən.  
Bəyim müəllimə gülümsəyərək dedi: 
– İndi dərsə get. 
– Baş üstə. – deyib Sayad getdi.  
Sayadın heç nə yadından çıxmadı. İstər yaxşı, 
istərsə də pis. Hər kəs olduğu kimi yaddaşında idi. 
Amma ona dəyən zərbələrin acığını kitablardan çıxdı. 
Gecəsini gündüznə qatıb oxudu. Bəzən ona elə gəlirdi 
ki, o, kimlərəsə paxıllıq edir. Birinci olmaq. Hamıdan 
qabaqda olmaq üçün dəridən-qabıqdan çıxır. Əslində 
niyyəti başqa idi. O, özünü sübut etmək istəyirdi. Bir 
də sinifdə at oynadan “atalı-analı” gül balaların 
qabağında durmağı bacarmaq. Sevilib-seçilmək 
istəyirdi. Onu da yaxşı başa düşürdü ki, seçilmək üçün 
insanın nəyi isə olmalıdır. Yaxşı pulu, var-dövləti, 
vəzifəli atası, qohum-əqrəbası... Bunların da heç biri 
Səyadda yox idi. Bircə o qalırdı ki, dərslərində birinci 
olsun. O da, öz biliyi ilə seçilsin. Mahmud müəllimin 
dediyi kimi.  
Elə belə də oldu. Ilk qələbəsi qızıl medal! Sonra 
da bir imtahan verib “əla” qiymətlə Tibb İnstitutunun 
müalicə fakültəsinə daxil oldu. Fərqlənmə ilə institutu 
 
 
 
Solmaz Muxtarova 
 100
bitirdi, onu institutun kafedrasında saxladılar. Bir neçə 
ildən sonra Sayad Səhiyyə Nazirliyində işə dəvət aldı. 
Müdafiə etdi. Tez-tez televizorun ekranlarında görün-
dü. O, hər dəfə ekrana çıxanda ani olaraq gözlərini na-
məlum bir nöqtəyə dikib baxırdı. “Bu mənəm, Sayad. 
Məni xatırlayırsanmı?!” Ürəyinin içini yandıran bu 
sözlər elə ürəyində də qalırdı.  
Sayadın əli çörəyə çatanda anasını itirdi. Tək qa-
ldı. İş yoldaşları, dostları nə qədər Sayada qayğı gös-
tərsələr də, Sayad anasından sonra başqa bir həyat 
yaşadı. O, bu vaxta qədər ona tanış olmayan həyatın 
başqa bir üzünü gördü.  
Xatirələr Sayadı bütün gecə yatmağa qoymadı. 
Başı bərk ağrayırdı. “Yaxşı ki, bu gün qəbul günü de-
yil...” – deyə düşünüb, iş masasının arxasına keçdi. 
Baxılası sənədləri qarşısına qoydusa da, fikri özündə 
deyildi. Katibə qız çay gətirdi.  
– Sayad xanım, başqa bir şey lazımdır? 
– Yox, lazım olsa deyərəm.  
Katibə çıxdı. Sayad isti-isti çaydan bir-iki 
qurtum içdi. “Axı o qadın niyə gəlmişdi?” 
Sənədlərdən birini açdı. Sözlər bir-birinə 
qarışdı. Başa düşdü ki, oxuyub rəy verəsi halda deyil. 
Bir an ona elə gəldi ki, vərəqin üzərindən atasının əksi 
ona tərəf baxır, nə isə demək istəyir.  
Sayad nə qədər belə oturduğunu bilmədi. Onu 
fikrindən katibənin səsi ayırdı: 
 
 
 
Ağ göyərçinlər həsrəti  
 101
– Sayad xanım, bir nəfər qəbulunuza gəlmək is-
təyir.  
– Bu gün qəbul günü deyil... – deyə Sayad əsəbi 
halda bildirdi.  
– Nə qədər deyirəm, qulaq asmır.  
– Sabah qəbul günüdür, qoy sabah gəlsin.  
– Qoca kişidir, başa sala bilmirəm. Deyir ki, bu 
gün mütləq sizi görməlidir. 
– Yaxşı-yaxşı başa sal! 
Hazırda Sayad kiminsə dərdinə qulaq asası hal-
da deyildi. Öz dərdi bəs edərdi. Katibə kabinetdən 
çıxdı.  
Sayad fikrini dağıtmaq üçün masanın siyirtmə-
sində saxladığı şəkilləri götürüb bir-bir baxmağa baş-
ladı. Çoxu cavanlıq şəkilləri idi. İnstituta daxil 
olandan bir neçə gün sonra anası ilə çəkdirdiyi şəkildə 
nəzərlərini saxladı. Sayad başını anasının çiyninə 
söykəmişdi. Anası isə Sayadı qucaqlayaraq 
gülümsəyirdi. Bəxtəvər görünürdülər. “Anacan, heyif 
sən bu günləri görmədin... Sənə rahat çörək qismət 
olmadı.” Sayad bu sözləri anasının gözlərinə baxaraq 
ucadan dedi. Ona elə gəldi ki, anası onu eşidir. Bir 
xeyli sonra şəkilləri toplayıb yerinə qoydu. Amma özü 
ağlı-qaralı xatirələrin içində qaldı, oradan çıxa 
bilmədi.  
Katibə qız bir neçə yeni sənəd gətirib Sayadın 
qarşısına qoydu: 
– Beynəlxalq əlaqələr şöbəsindəndir.  
 
 
 
Solmaz Muxtarova 
 102
Sayad sənədlərə ötəri baxdı. Təcili olmadığın-
dan kənara qoydu və qəhvə istədi. Düşündü ki, bəlkə 
başının ağrısına kömək edər, beyni azca açılar. Katibə 
qəhvəni qoyub çıxanda, qapıda ayaq saxlayıb sıxıla-
sıxıla dedi: 
– Sayad xanım, o qoca hələ də oturub gözləyir... 
– Nə qoca? 
– Qəbulunuza gələn qoca. Nə qədər deyirəm, 
çıxıb getmir.  
Sayad əsəbi halda öz-özünə deyindi: 
– Bu insanlar üçün qayda-qanun yoxdur. Hər 
kəs öz istədiyini etmək istəyir.  
Sonra nə fikirləşdisə, katibənin arxasınca dedi: 
– Yaxşı, qoy gəlsin görək nə istəyir. 
Katibə çıxdı və bu an telefon zəng çaldı. O, dəs-
təyi götürüb cavab verdi: 
– Bəli. 
– Salam. 
– Salam Sabiq müəllim, sizsiniz? Bəli, bəli, eşi-
dirəm. Necə? Almaniyadan qonaqlar gəlir? Görüş ola-
caq? Mütləq gələrəm.  
Sayad telefonla danışan zaman qapı ehtiyatla 
açıldı. Kimsə kabinetə daxil oldu və salam verdi. 
Sayad başı ilə salamı alıb qonağa oturmağa yer 
göstərdi. Telefonla danışıb qurtardıqdan sonra o, 
dəstəyi qoyub, başını qaldırmadan xarici qonaqlarla 
görüşlə bağlı qeydlər edib, hələ də ayaq üstə duran 
qocaya ikinci dəfə əyləşməyi təklif etdi: 
 
 
 
Ağ göyərçinlər həsrəti  
 103
– Buyurun, oturun, – deyərək başını qaldırdı və 
donub qaldı.  
Qoca baxışlarını Sayaddan yayındırıb astadan 
nə isə dedi. Sayad onu eşitmədi. “Odur!” Sayadın üs-
tünə elə bil qaynar su tökdülər. Gözlərindən od çıxdı. 
Qoca oturub yazıq-yazıq ona baxırdı. Sayad özündə 
qüvvə tapıb dilləndi: 
– Sizə nə lazımdır? 
Qoca qırıq-qırıq dedi: 
– Oğlum xəstədir. Azərbaycanda müalicəsi yox-
dur.  
Qoca əlləri əsə-əsə əlində saxladığı papirosu 
yandırmağa icazə istədi.  
– Olar yandırım? 
– Buyurun. 
Qoca tələsik papirosu yandırıb bir neçə dəfə ac-
gözlüklə tüstünü canına sovurdu. Özünü itirdiyindən 
nə etdiyini bilməyən Sayad düyməni basıb katibəni 
çağırdı.  
– İki stəkan çay gətir.  
Elə bil qoca bir qədər ürəkləndi.  
– Müalicəsi Almaniyadadır.  
Katibə iki stəkan çay gətirdi. Qoca təklif gözlə-
mədən çaydan bir qurtum içdi, elə bil ürəyi yanırdı.  
– Qızım, məni bağışla... 
“Səni bağışlayım?! Mən səni necə bağışlayım? 
Axı mən təkcə səni itirmədim. Səninlə bir yerdə 
insanlara olan inamımı itirdim... Uşaqlığımı itirdim... 
 
 
 
Solmaz Muxtarova 
 104
Həyatın dadını-ləzzətini, hər şeyi itirdim... Ən 
başlıcası isə anamın xoşbəxt gününü görə  
bilmədim...” 
Qəhər Sayadı boğdu.  
– Oğlunuzun sənədlərini hazırlayıb, katibəyə 
verin, – deyib o, oturacaqdan qalxdı.  
– Çox sağ ol, qızım, çox sağ ol... 
Qoca bir neçə dəfə bu sözləri təkrar etdisə də, 
Sayaddan cavab gəlmədi.  
Qoca qalxıb qapıya tərəf getdi. Qapıda ayaq 
saxlayıb arxaya döndü, bir xeyli baxdı. Bilmək olmadı 
ki, bu anda qoca kimi görürdü?! Onunla üzbəüz da-
yanan alim Sayad xanımı, yoxsa çox-çox uzaqlarda 
qalmış yetim Sayadı?!  
  
 
 
 
Ağ göyərçinlər həsrəti  
 105
 
 
 
KİŞİLƏR 
 
 
 
 
 
Solmaz Muxtarova 
 106
 
 
 
Yağış daha da şiddətlənmişdi. Qəbr üstündən qayıdan 
qohum-əqrəba, dost-tanış çadırın qarşısında sıraya düzüldü. 
Molla nə isə oxudu. Fatihə verildi. Mərhumun ruhuna salavat 
çevrildikdən sonra gülab paylandı. Sonra camaat çadıra keçdi. 
Hər kəs öz yaxınları ilə bir masa başında oturub yerini rahatladı 
və qaydası üzrə molla “Quran”dan ayələr oxumağa başladı.  
Əslində mollaya qulaq asan az idi. Hər kəs baş-başa 
verib söhbət edirdi. Kimisi astadan, kimisi isə ucadan… 
Bəzilərinin isə fikri uzaqlarda idi, çünki onlara heç nə 
olmamışdı. Nə olmuşdu – Əzizə olmuşdu…  
Süfrəyə qulluq edən cavanlar ortalıqda fırfıra kimi 
fırlanır, süfrəyə lazım olanları gətirib, lazım olmayanları 
aparırdılar. Onlar cani-dildən öz işlərini görməkdə idilər. Yəqin 
ki, onlar buna adət etmişdi. Kiminsə vaxtsız, ya da vaxtında bu 
dünyadan köçməsinin onlara heç bir dəxli yox idi.  
Əzizin az qala ürəyi partlamaq istəyirdi. Yerində outra 
bilmirdi. Ona elə gəlirdi ki, yuxu görür… Baş verənlərə inana 
bilmirdi… Dünən bu vaxt sağ-salamat olan, toya getməyə 
hazırlaşan Sənəmin indi soyuq torpağın altında olması Əzizin 
ağlına batmırdı ki, batmırdı.  
Yağış isə ara vermirdi… Çadırı döyəcləyən yağış 
səsləri onu lap hövsələdən çıxarırdı. Düşünəndə ki, bu yağış 
Sənəmim məzarına yağır qəhərdən boğulurdu. Ürəyi parça-
parça olurdu. “Dünən bu vaxt bəxtəvər idik… Artıq hər şey 
bitdi…” 
Molla öz işində idi. Aramla oxuyurdu. Arada ləzzətlə 
çaydan bir qurtum içib məclisə göz gəzdirirdi.  
 
 
 
Ağ göyərçinlər həsrəti  
 107
– Oxunanlar Allah kəlamıdır… Qulaq asmaq savabdır, 
– deyə söhbət edən qonaqlara işarə ilə bildirmək istəyirdi ki, 
mollaya olmasa da, Allah kəlamına hörmət etsinlər. Yenə də 
qulaq asan asırdı, asmayanlar da öz işində idilər.  
Əziz əsəblərini cilovlaya bilmirdi. Tək qalmaq istə-
yirdi… Öz dərdi ilə üz-üzə, göz-gözə qalmaq istəyirdi… Bir 
qırağa çəkilib uşaq kimi ağlamaq istəyirdi. Dağ boyda dərdin 
qabağında bu təm-təraq, bu etinasız insanlar ona az qala göz 
dağı idi. Bir tərəfdən də özünü sakitləşdirməyə çalışırdı. “Əziz, 
özünü ələ al! Elin adətinə üz çevirmək olmaz.. Təkcə sənin 
üçün deyil ki. Hamı bu körpüdən keçir. Bu gün isə dərd sənin 
üçün gəlib. Bunun başqalarına dəxli yoxdur. Bu dərdi sən 
çəkməlisən. Bəlkə də doğru deyirlər, bu, sənin Sənəmə olan 
son borcundur. Sənəm?!” 
Sənəm kəlməsi Əzizi içərsindən yandıra-yandıra ötüb 
keçdi. Dilini-dodağını da yandırdı. Gözlərindən od çıxdı.  
Molla duanı oxuyub qurtardı və elan etdi ki, sabah üç 
verilir. Qadınlar saat on birə, kişilər isə saat beşə dəvət olunur. 
İmkanı olanlar buyurub gələ bilər. Sonra da işarə ilə bildirdi ki, 
məclisə çörək gətirilsin. Mollanın işarəsinə bənd imiş kimi 
cavanlar işə başladı. Süfrə səliqə-səhmanla düzülüb-qoşuldu.  
– İmam ehsanıdır! Süfrəyə əl uzadın, – deyə molla 
məclis əhlinə bildirdi və özü çörək kəsib şirin-şirin yeməyə 
başladı.  
“Məclis sahibi özü birinci süfrəyə əl uzatmasa, qonaqlar 
da süfrəyə əl uzatmaz.” Bu səs lap uzaqlardan gəldi. Babasının 
səsi idi. Nə vaxtsa, o, Əzizin atasına belə demişdi, bu da Əzizin 
yadında qalmışdı.  
Əziz özünü toplayıb bir tikə çörək kəsdi. Amma tikə 
ağzında böyüdü. Nə qədər etdisə, boğazından keçmədi. Qalxıb 
məclisdən çıxdı. Bir an çadırın qabağında ayaq saxladı. Nə 
 
 
 
Solmaz Muxtarova 
 108
etmək istədiyini özü də bilmirdi. Kimsə ona yanaşıb nə isə 
dedi. Amma Əziz heç nə başa düşmədi: “İndi mən nə edim?!” 
Bir kənarda dayanıb gəlib-gedəni qarşılayan Zakir 
Əzizə yaxınlaşdı:  
– Qardaş, bir şey lazımdır? 
– Yox, yox… Heç nə lazım deyil, – deyə hövsələsiz 
cavab verdi. Azca sonra Əziz nə fikirləşdisə, cibindən bir çin 
pul çıxarıb Zakirə uzatdı. 
– Al, məclisi yola ver… Hər şey layiqli olsun.  
Başqa heç nə demədi. Zakir də heç nə soruşmadı.  
Əziz maşına oturub bağa tərəf üz tutdu. Yolda bir neçə 
dəfə maşını saxlayıb durdu. “Artıq Sənəm yoxdur… Və bir də 
heç vaxt olmayacaq…”  
Yol boyu bir neçə dəfə bu səs onun qulaqlarında 
cingildədi. 
Hava sərin idi. Əziz maşını həyətə salıb, qapını arxadan 
bağladı. Eyvana çıxdı. Eyvanda masanın üstündəki qızıl güllər 
bir qədər solmuşdu. Otuz doqquz gül idi. Üç gün əvvəl 
Sənəmin otuz doqquz yaşı olmuşdu. Əvvəlcə restoranda, sonra 
isə bağda qeyd etmişdilər. Əziz həsrətlə boynu bükülmüş 
güllərə baxdı. Bir xeyli baxdı… Sonra keçib divanda oturdu və 
uşaq kimi ağladı. Əzizin bütün bədəni əsirdi. Ona elə gəlirdi ki, 
onun ömrü boyu tikib-qurduğu dünyası uçub-dağılırdı.  
O, bir xeyli ağlayıb boşaldı. Bədəni süstləşdi. “Sə-
nəm?!” Ona elə gəldi ki, Sənəm bu dünyadan tək özü 
getməyib. Özü ilə bahəm Əzizin keçmişini, bu gününü, 
sabahını… Yaxşı hər nəyi varsa – hamısını özü ilə aparıb. 
Bundan belə Əzizin yaşaması üçün heç nə qalmayıb. Heç nə… 
Bəs necə olacaq? Bu boş, mənasız dünyada Əziz təkbaşına nə 
edəcək? Özünə yazığı gəldi. Başını qaldırıb çölə baxdı.  
Yağış hələ də narın-narın yağmaqda idi. Bu yağış 
Sənəmin məzarına yağırdı. Bu fikir onu üşütdü. Qalxıb bir neçə 
 
 
 
Ağ göyərçinlər həsrəti  
 109
dəfə eyvanda hövsələsiz var-gəl etdi. Bir araq götürüb masanın 
arxasına keçdi.  
Əziz on ildən çox idi ki, içmirdi. İçkini birdəfəlik at-
mışdı. Çünki Sənəm belə istəmişdi. Demişdi ki, canına zi-
yandır. Doğrudan da Əziz içəndə çox əziyyət çəkirdi. “Bağışla 
məni Sənəm, mən bu gün içməliyəm. Bağışla məni…” Əziz bu 
sözləri ucadan dedi və araqdan qədəhə doldurub başına çəkmək 
istədi. Amma əl saxladı. “Axı sən mənə söz vermisən, Əziz!” 
Əziz bu səsi açıq-aydın eşitdi. “Bağışla, dərd məni vaxtsız 
yıxıb…”  
O, qədəhi yerə qoyub ayağa qalxdı. Eyvanın kənarına 
yaxınlaşıb durdu. Qonşu həyətlərdə yanan işıqların şöləsi 
süzülə-süzülə ətrafa yayılırdı. Məhəllə uşaqlarının səsi, musiqi 
səsi bu ağır sükutu yarıb keçərək Əzizin başı üzərində 
dolanırdı. 
Əziz işıqları yandırmamışdı. Qaranlığa sığınıb sa-
kitləşmək istəyirdi. Çünki heç kəsi, heç nəyi görmək istəmirdi. 
Artıq onun bu dünyada görmək istədiyi bir şey yox idi. Bir də 
fikrindən keçirtdi ki, onun işığı yuxarıdan söndürülüb, çətin ki, 
bir də yana.  
Əziz boşluqda idi. Onu bu dünyaya bağlayan bütün 
tellər qırılmışdı. Dünənki bacarıqlı, dözümlü Əziz artıq yox idi. 
Necə ki Sənəm ona tez-tez deyərdi: 
– Əziz, sən heç kəsə bənzəmirsən… 
Heç kəsə bənzəməyən Əziz bir göz qırpımında tarimar 
oldu. Heç izi-tozu da qalmadı.  
– Sənəm… 
Özündən asılı olmadan Əziz astadan Sənəmi çağırdı. 
Sanki ondan kömək istəyirdi. Amma səsinə səs verən olmadı.  
Handan-hana həzin bir musiqi səsi az qala Əzizi sil-
kələdi. O, bu səsdən qaça bilmədi. Əksinə bədəni uçundu. Akif 
İslamzadənin səsi idi… Bu səs daha çox bir qəlbin naləsinə 
 
 
 
Solmaz Muxtarova 
 110
bənzəyirdi. Elə bil kimsə bu mahnını məhz Əzizin bu günü 
üçün yazmışdı. “Bircə sən yoxsan, əzizim, bilir aləm bu gecə, 
Neyçün olmadın ey yar, mənə həmdəm bu gecə?…” 
Bu, ən ağır zərbə oldu. Əziz özünü saxlaya bilmədi. 
Masanın arxasına keçib qədəhi başına çəkdi. “Bağışla məni 
Sənəm, bağışla…” deyə bir-birinin ardınca araqdan süzüb içdi 
və elə pal-paltarlı divanda uzanıb yuxuya getdi.  
Səhərə yaxın oyandı. Bədəni ağırlaşmışdı. Soyuq canına 
yeridiyindən ürəyinin içi də əsirdi. Zorla qalxıb yataq otağına 
keçdi, yatağa girdi. Yarı yuxulu, yarı ayıq saat on ikiyə kimi 
yataqdan qalxa bilmədi. Yaxşı bilirdi ki, artıq onu heç kəs 
gözləmirdi. Hal-hazırda bu yataq onun xilas yeri idi. 
Bacarsaydı bütün qalan ömrünü bu yataqda yatıb qalardı. Bir 
də gözünü açıb bu fani dünyaya baxmazdı. Çünki bu dünya 
onu yaman vurmuşdu.  
“Bu gün Sənəmin üçüdür…” Bu fikir bir an da olsun 
onu rahat buraxmırdı. Yaxşı başa düşürdü ki, şəhərə getməlidir, 
məclisdə iştirak etməlidir. Amma iş onda idi ki, bədəni 
ağırlaşmışdı, ayaqları sözünə baxmırdı, axır ki, zorla qalxıb üz-
gözünə su vurdu.  
Artıq saat on ikini keçmişdi. Maşına oturub şəhərə 
doğru üz tutdu. Əziz maşını çadırdan azca aralıda saxlayıb, 
ağır-ağır maşından düşdü.  
Çadırdan qadınların ağlaşma səsi eşidilirdi. Kimsə 
yana-yana Sənəmi ağlayırdı. “Kimin ki, vaxtsız evi dağılıb 
eeey…” 
Bu səs Əzizin üz-gözünə çırpıldı. Ardına qulaq asa 
bilmədi. Bir neçə addım geri çəkildi. Bu an həyət qapısı açıldı, 
Sənəmin bacısı Səmayə qapıda göründü. O, Əzizi görüb ayaq 
saxladı və təəccüblə Əzizə baxdı. Əziz başı ilə salam verdi. 
Səmayə salam almaq əvəzinə hirslə dedi: 
 
 
 
Ağ göyərçinlər həsrəti  
 111
– Ay Əziz, camaat səni soruşur! Məclis sahibisən. 
Məclisi qoyub ilim-ilim itmisən, heç ayıb deyil?! 
Əziz Səmayənin haqlı olduğunu dərk etsə də ona cavab 
vermədi. Bir də axı nə deyəydi? Onsuz da, onu heç kəs başa 
düşməyəcəkdi. Hər kəsin ürəyindəki ürəyindədir.  
Səmayə Əzizin soyuq baxışlarından daha da əsəbiləşdi: 
– Ayıb olsun sənə! Adam öz ölüsünə qiymət qoyar… 
Bacın ölsün Sənəm, kaş kor olaydı gözlərim! Bü günü 
görməyəydim! 
“Sənəm” kəlməsi lap sarı simə dəydi. Əzizin rəngi 
pörtdü. “Mənim evim dağılıb! Mən nə hayda, bunlar nə 
hayda?! Nə olub, mənə olub. El qınağı, el adəti… Bunları 
maraqlandıran budur! Bəs mən? Məni kim başa düşəcək?” 
Əziz hirslə dönüb evə qalxdı. Qadınlar mətbəxdə halva 
çalırdı. Əziz keçib divanda qonşu Həsən kişinin yanında 
oturdu.  
– Oğlum, özünü ələ al, – deyə Həsən kişi ona ürək-dirək 
verdi.  
Əziz cavab vermədi.  
Qadınlardan kimsə çay-halva gətirib Əzizin qarşısına 
qoydu.  
– Çay iç, oğlum, – qonşu Həsən kişi dedi. 
Əziz çaydan bir qurtum alıb ayağa durdu. Vanna 
otağına keçib əl-üzünə soyuq su vurdu. Otağa keçmək 
istədikdə Zakirlə üzləşdi. O, sürücü ilə bazardan gəlirdi. 
Zənbilləri mətbəxə qoyub Əzizə sarı yan aldı.  
– İki yüz əlli nəfərlik xörək sifariş etmişəm. Qadın 
məclisi yola verildi. Kişilər üçün də süfrəyə hər nə lazımdı 
alınıb. Bu da siyahı. – deyib, Zakir əlindəki kağızı Əzizə 
uzatdı.  
Əziz kağızı geri itələdi. 
– Ayıbdır. Siyahı lazım deyil. Nə etmisən çox sağ ol. 
 
 
 
Solmaz Muxtarova 
 112
Bir qədər susub, əlavə etdi: 
– Çalış ki, hər şey layiqli olsun.  
– Narahat olma, hər şey qaydasındadır.  
Kişilər də yavaş-yavaş yığışdı. Çadır ağzına kimi 
dolmuşdu. Yaxından, uzaqdan gələnlər, Əzizin tanıdığı, 
tanımadığı… Saat beş tamamında hamı maşınlara oturdu. 
Maşın karvanı Nərimanov prospektindən Çəmbərəkənd 
qəbiristanlığına tərəf üz tutdu.  
Qabaqda molla oturmuşdu. O, arada nə isə oxuyur və 
dönüb Əzizə də nə isə deyirdi. Əziz arxada oturub, başını 
maşının pəncərəsinə söykəyib susurdu. Baxırdı ki, bir gününün 
içində dünyanın üzü necə dönüb, heç tanınası halda deyil. 
İnsanlar da, yollar da, binalar da… Hətta şəhərin üstünə də qara 
bulud pərdəsi çəkilmişdi. Əzizə elə gəlirdi ki, iki gündür 
aramsız yağan yağış da həmişəki yağış deyildi. Tanrı onu 
ağlayırdı. “Ağlamalı günümdür. Ağlamalı halımdır, Sənəm… 
Nə yaxşı ki, sən mənim bu günümü görmədin…”  
“Əziz, sən mənə bütün əzablarımı unutdura bildin. 
Məni bəxtəvər etdin. Mən hər bir qadının arzusunda olduğu 
qadın xoşbəxtliyini yaşadım. Bəzən özüm də bu xoşbəxtlikdən 
qorxuram. Çox vaxt elə bilirəm ki, yuxudayam, yuxu görürəm. 
nə vaxtsa, bu yuxudan ayıla bilərəm…” 
“Sənəm, biz yarı yolda qaldıq, mənzili başa vura 
bilmədik…” Əziz bu sözləri bir neçə dəfə beynində dolandırdı.  
Maşınlar “Qurd qapısı” tərəfindən dönərək qəbiris-
tanlığa daxil oldular. Hamı maşından düşüb məzarın başına 
toplaşdı. Molla məzarın ayaq tərəfində durub oxuyurdu. Əziz 
gözlərini yaş məzara dikib durmuşdu. Düşünürdü ki, onun 
dünyası bu yaş torpağın altındadır. O, buna inanmaq istəməsə 
də, bu, belə idi.  
Axır ki, kişilər məclisi də başa çatdı. Qonaqlar bir-bir 
Əzizə yaxınlaşıb dil-ağız etdi. Təsəlli üçün nə isə dedi. “Hər 
 
 
 
Ağ göyərçinlər həsrəti  
 113
şeyin başı səbrdir. Dünya belə gəlib, belə də gedəcək.” Çoxları 
bunu bir daha Əzizə başa salmağa cəhd etdi.  
Əziz də kişi kimi səbrini boğub deyilənlərə qulaq asdı 
və hamıya öz minnətdarlığını bildirdi. Məclisdən sonra yaxın 
qohum-qonşu evə qalxdı. Kişilər söhbət edir, çay içir, qadınlar 
isə hərə bir işlə məşğul idi. Qab-qaşıq səsləri bir-birinə 
qarışmışdı. Həmişəki səliqə-səhmanlı mənzilə elə bil bomba 
düşmüşdü. Arada Əzizə elə gəlirdi ki, Sənəm də qadınların 
arasındadır. O, tez-tez görünüb itirdi.  
Əziz səbrini boğa bilmirdi. O qalxıb yataq otağına 
keçdi. Qapını arxadan bağlayıb yatağa girdi.  
Yataqdan Sənəmin qoxusu gəlirdi. Zarafat deyildi, onlar 
iyirmi il bir yastığa baş qoymuşdu. İyirimi il idi ki, Əziz hər 
gecə Sənəmin ətrini duymuşdu. Onun istisinə qızınmışdı. Bu 
illər ərzində Əziz bəxtəvər olmuşdu. Çox bəxtəvər olmuşdu. 
Arada Sənəmə deyirdi: 
– Sənəm, bəzən mən özüm də bu xoşbəxtlikdən 
qorxuram. Nədənsə yaman qorxuram.  
– Əzizim, bu, bizim qismətimizdir.  
– Qəribədir, hər kəsin bir qisməti olur. Amma hamı 
xoşbəxt ola bilmir. Bəzən mənə elə gəlir ki, xoşbəxtliyin açarı 
qadınların əlindədir. Onlar istəsələr, öz kişisini xoşbəxt edə 
bilər.  
– Yox Əziz, həmişə belə olmur.  
O, yuxulamağa çalışırdı. Gözlərini bərk-bərk yumsa da, 
baş verənlər bəbəklərinin içindən kino lenti kimi ötüb keçirdi.  
Əziz mağazada təzə köynəyinə boyunluq seçirdi. 
Güzgünün qabağında dayanıb birisini açıb, digərini bağlayırdı. 
Həmişəki kimi şux görünmək istəyirdi. Axşam işçisinin toyu 
idi. Əl telefonunun zəngi onu fikrindən ayırdı. Bir istədi cavab 
verməsin. Amma telefonun aramsız zəngi buna imkan vermədi. 
O, həvəssiz telefonu götürüb “Alo” deyə cavab verdi. Kiminsə 
 
 
 
Solmaz Muxtarova 
 114
həyəcanlı səsi onun qulaqlarında cingildədi. Əziz heç nə başa 
düşmədi. Danışan kim idi? Nə deyirdi? Amma qarışıq səslər 
içində “Sənəm, Sənəm..” kəlməsi eşidilirdi. Əziz təlaşla bir də 
soruşdu: 
– Danışan kimdir? Nə olub?.. 
– Sənəmi maşın vurub… 
Bu xəbər ildırım tək Əzizi vurdu. Özü də bilmədi 
xəstəxanaya necə gəldi. Bir o yadında idi ki, xəstəxananın 
həyətində aləm bir-birinə dəymişdi. Polis işçiləri, qohumlar, 
qadınların çığırtısı, Əziz Səmayənin ət ürpəşdirən səsini lap 
uzaqdan eşitdi.  
– Bacın ölsün, ay Sənəm!.. 
O, zorla adamları aralayıb irəli keçdi. Xəstəxananın 
qapıları bağlı idi. İçəri heç kəsi buraxmırdılar. Dəhlizdə hərə 
bir tərəfə qaçırdı. Əziz bərk-bərk qapını döydü: 
– Açın qapını! 
Handan-hana qapı açıldı. Həkimlər, tibb bacıları Əzizi 
sakitləşdirməyə çalışırdı. Baş həkim bildirdi ki, xəstənin 
vəziyyəti ağırdır. Maşın onu vurub bir neçə metr kənara 
atmışdı. Əzizi saxlamaq mümkün olmadı. O, dəli kimi Sənəm 
yatan palataya qaçdı.  
Sənəm tanınası halda deyildi. Bircə gözləri görünürdü.  
– Sənəm! Sənəm! – deyə Əziz qışqırdı. 
Deyəsən Sənəm bu səsi eşitdi və tanıdı. Gözlərini azca 
açıb səs gələn tərəfə baxdı.  
– Əz…iz… – deyə o çağırdı.  
Bu, Sənəmin son sözü oldu…  
– Sənəm!.. Sənəm!.. – deyə Əziz nalə çəkdi. Bu səsi 
Sənəm eşitmədi. Onun baxışları söndü və gözlərini Əzizdən 
ayırmadan can verdi.  
– Sənəm! Mən sənsiz yaşaya bilmərəm. Məni tək 
qoyma! 
 
 
 
Ağ göyərçinlər həsrəti  
 115
Əzizin bağırtısı xəstəxananın divarlarına, qapı-pən-
cələrinə dəyib haray qopardı. Kimsə Əzizi kənara çəkdi. 
– Oğlum, özünü ələ al. Özünü ələ al. 
– Mən də səninlə öldüm, Sənəm! Mən də səninlə 
öldüm… 
Onu zorla çəkib palatadan çıxartdılar. Zülmət bir aləm 
Əzizi ağuşuna aldı.  
Yataq otağının qapısı astadan döyüldü. Əziz cavab 
vermədi. Qapı bir də döyüldü.  
– Oğlum, Əziz… Səni görmək istəyirlər. Yanına gələn 
var. 
Bu, anasının səsi idi.  
– Mən heç kəsi görmək istəmirəm! 
– Oğlum, bəlkə?.. – ana sözünün ardını gətirə bilmədi.  
Əziz könülsüz yataqdan qalxıb geyindi. Onsuz da 
yuxusu gəlmirdi. Anası qapının arxasında durmuşdu.  
– Kimdir məni görmək istəyən?.. – hövsələsiz soruşdu.  
– Üzüqara olmuşlar… 
Əziz anasının nə demək istədiyini başa düşməyib bir də 
soruşdu: 
– Hansı üzüqara olmuşlar?..  
– Sürücünün adamları gəlib. 
Əzizə elə bil od vurdular. Gözlərinin önündə al-əlvan 
qığılcılmlar yanıb-söndü. Qonaq otağına keçib Həsən kişiyə 
dedi: 
– Həsən əmi, mən heç kəsi görmək istəmirəm! Qovun 
onları getsin!..  
– Oğlum, bir qəzadır olub…  
– Həsən əmi, dedim ki, qovun onları getsin! Mənim 
onlarla danışılası sözüm yoxdur! 
 
 
 
Solmaz Muxtarova 
 116
– Yox. Mən bunu edə bilmərəm, sənə də məsləhət 
bilmirəm. Bir hadisədir olub. Qapına gəliblər. Bir qulaq as, gör 
nə deyirlər. Sonra özün bilərsən nə edərsən.  
– Mən heç kəslə danışmaq istəmirəm. Mənə olan olub, 
qoy çıxıb getsinlər.  
– Nə deyirəm ki, özün bilən yaxşıdır, – deyib Həsən kişi 
qapıdan çıxdı.  
Evdən azca aralıda dayanan qara volqanın yanındakı 
adamlara yaxınlaşıb nə dedi, nə demədi onlar maşına oturub 
getdilər.  
Sən demə hər kəsi öz dərdi ağladır. Əziz bu vaxta qədər 
bunu ağlına gətirməmişdi. Bəlkə də bu barədə fikirləşməmişdi. 
Nə olsun ki, o, çox məclislərə getmişdi. Çoxlarının dərdinə 
şərik olmuşdu. Axır zamanlar maşın qəzası baş alıb gedirdi. 
Bəzən bir ailənin neçə üzvü həlak olur. İndi gəl buna döz, 
görüm necə dözürsən.  
“İnsanın üzü bərkdir. Hər şeyə dözür, çünki başqa 
çarəsi yoxdur.” 
Azca keçmiş Həsən kişi gəldi. Əzizin yanında outrub 
köks ötürdü.  
– Oğlum, Əziz, bu qədər özünü üzmə. Yazıqsan. Onsuz 
da ölənlə heç kəs ölmür.  
Əziz dinmədi. Sükut xeyli uzandı.  
– Uşaqdan xəbər çıxmadı, – deyə anası Kövsər arvad 
nigarançılığını gizlədə bilmədi.  
– Dekanatlığa teleqram vurmuşam. Bir neçə dəfə də 
telefonla danışmışam. Deyirlər uşaqları başqa şəhərə təcrübəyə 
göndəriblər.  
Oğlu Fərhad Moskvada təhsil alırdı. Bu, Əzizin istəyi 
idi. Oğlunun başqa şəhərdə təhsil alması Sənəmin ürəyindən 
olmasa da, Əzizin fikri ilə razılaşdı. Onlar birlikdə Moskvaya 
getdilər. Fərhad instituta daxil oldu. Münasib yerdə kirayə ev 
 
 
 
Ağ göyərçinlər həsrəti  
 117
tutdular. Əziz işləri səhmanlayıb qayıtdı. Sənəm isə Fərhadla 
Moskvada qaldı. Bir neçə gün gəzib dolandılar. Moskvanın 
görməli yerlərində oldular. Sonra bir yerdə Bakıya qayıtdılar.  
Artıq Fərhad üçüncü kursda oxuyurdu. Bu illər ərzində 
Sənəm tez-tez Moskvaya uçur, oğlu ilə bir yerdə qalıb 
arxayınlaşırdı. Sonra Bakıya qayıdanda yenə də özünə yer tapa 
bilmirdi. “Yazıq Sənəm… Elə bil ürəyinə dammışdı.”  
Həsən kişi neçə gündür beynində dolandırdığı rəvayəti 
danışmağı lazım bildi:  
– Əziz, oğlum, bir kişinin üç oğlu olur. İkisi vecsiz, 
aciz-avara, üçüncüsü isə çox ağıllı, fərasətli olur. İş belə gətirir 
ki, ağıllı oğulu vaxtsız əcəl yaxalayır. Tək qalan qardaşlar 
oturub-durub Allah-Təalaya asi düşür. Bu ədalətsiz hökmlə 
razılaşa bilmirlər ki, bilmirlər. Bir gün nurani bir kişi onlara 
qonaq gəlir. Bir xeyli söhbət etdikdən sonra qonaq deyir: 
“Oğlum, əgər filan dağdan mənə bir yaşıl budaq gətirsəniz mən 
sizə başa salaram ki, niyə Ulu Tanrı belə qərar verib”. Qocanın 
sözündən heç nə anlamayan qardaşlar bir-birilə 
məsləhətləşdikdən sonra böyük qardaş yola çıxır. O, gəlib 
həmin dağa çatır. Qəribə də olsa dağda demək olar ki, yaşıl heç 
nə görmür – xırda kol-kos, qurumuş ağaclar. Bomboz təpələr. 
O, çox gəzib dolanır, əliboş qayıtmaq istəmir. Xeyli gəzdikdən 
sonra təzəcə pöhrələnmiş bir topa yaşıl budaqları görüb sevinir. 
Yaxınlaşıb görür ki, budaqların dibindən göz yaşı kimi su sızır. 
Oğlan doyunca sudan içib, əl-üzünü yuyur. Bir qədər 
dincəldikdən sonra budaqlardan ən şuxunu kəsib yola düzəlir.  
Uzaqdan oğlanı görən qoca sevincək qalxıb onu 
qarşılayır. Məhəbbətlə əlindəki budağa baxır. “Oğlum, sağ ol, 
nə qəşəng budaq seçib gətirmisən!” “Hə, əmi. İstədim sizə 
layiq olsun.” “Mənə layiq? Axı mən kiməm ki?! Adi bir 
qocayam.” “Yox, sən xeyirxah insansan. Heç tanımadığın 
insanların dərdinə qalıb, onlara kömək edirsən.” “Oğlum, bəlkə 
 
 
 
Solmaz Muxtarova 
 118
də sən haqlısan. Əslində bu dünyada hamı bir-birinə kömək 
etməlidir. İndi isə mənə diqqətlə qulaq asın. Sən adi bir qocaya 
layiq olsun deyə Boz dağdan ən yaxşı, şux budağı seçib 
gətirdin. Belə olanda Ulu Tanrı nə etməlidir? Yəqin ki, o da 
özünə layiq, ən yaxşılarını seçib aparır.” Qoca bir an susub 
əlavə etdi. “Odur ki, Tanrının seçiminə şəkk gətirməyin 
məsləhət deyil.” O, sözünü bitirib bir göz qırpımında yox oldu. 
Qardaşlar özlərini necə itirdisə, qocanın boş qalmış yerinə 
baxıb uzun müddət özlərinə gələ bilmədilər. Sonralar baş verən 
bu hadisənin elə Ulu Tanrı tərəfindən göndərilən bir möcüzə 
olduğuna inanmaqdan başqa bir əlac qalmadı.  
Həsən kişi rəvayəti danışdıqdan sonra mənalı-mənalı 
Əzizə baxdı. 
– Hə oğlum, bu rəvayətlər özü də bir həqiqətdir. 
Bundan belə dərd – qalanların dərdidir. Özünü ələ al, bir uşağın 
var, cavandır. Sən ona lazımsan.  
Elə bu zaman qapı döyüldü. Fərhaddan teleqram gəldi. 
Məlum oldu ki, o, sabah Moskvadan qayıdır.  
Əziz oğlunu qarşılamağa özü tək getdi. Bu görüş necə 
ağır idisə, onlar söz tapıb danışa bilmədilər. 
– Oğlum! 
– Ata! Atacan!.. 
Ata-bala bir-birini bərk-bərk qucaqlayıb susdular. Belə 
bir məqamda danışmaq asan deyildi.  
Hava limanından düz qəbrüstünə gəldilər. Fərhad belə 
istədi, Əziz də etiraz etmədi.  
Beləcə günlər nə qədər ağır olsa da, keçib getməkdə idi. 
Artıq Fərhad Moskvada təhsil almaq fikrində deyildi. Atasının 
yanına qayıdıb təhsilini Bakıda davam etdirmək niyətində 
olduğunu atasına bildirdi. Atası Fərhadın fikri ilə razılaşmalı 
oldu.  
 
 
 
Ağ göyərçinlər həsrəti  
 119
Sənəmin qəfil ölümü Səmayəni ikiqat sındırdı. Bir 
tərəfdən bacısını itirmişdi, o biri tərəfdən də qızı Vəfanın 
Sənəmin evində gəlin olmaq arzusu puç ola bilərdi. Bu fikir 
onu bir an da rahat buraxmırdı. Ağlına min bir fikir gəlirdi. 
Əziz cavandır, nə bilmək olar nə olacaq. Kişilərə nə var ki?! 
Evinə başqa bir qadın gətirsə, hər şey əldən çıxacaq. Səmayə 
bir dəqiqə də olsun bu məsələni fikrindən çıxara bilmirdi. Axır 
ki, bir gün özünü saxlaya bilməyib bu barədə Zakirlə 
danışmağı qət etdi.  
– Ay Zakir, sən bilən bu işlərin axırı necə olacaq? 
– Hansı işlərin? 
– Uşaqların xeyir işini deyirəm də… 
– Heç utanmırsan? Bacın ölən bir neçə gündür! 
– Bacımın ölməyini yaxşı bilirəm. Amma onu da bi-
lirəm ki, Əziz cavandır. Tək qalası deyil.  
– Axmaq-axmaq danışma!.. 
– Axmaq niyə oluram? Bacım torpağa tapşırılan gün 
Əziz heç məclisdə də oturmadı, Allah bilir hara getdi! 
– Ay qız, Allahın olsun! Nə danışdığını özün də bil-
mirsən! Əzizin evi dağılıb, pis gündədir. Sən də ağzını 
qoymusan Allah yoluna… 
– Mən nə dediyimi yaxşı bilirəm, Zakir. Əziz cavandır, 
görkəmi, işi, pulu, mülkü, hər şeyi var. Özü istəməsə də, nə çox 
ağıllı qadınlar – onu tezliklə tora salarlar.  
– Bütün bunların bizə dəxli yoxdur. Əlbəttə, Əziz gec-
tez özünə həyat qurmalıdır, onun buna haqqı var. Bu onun öz 
işidir.  
– Bəs qızımız? Ancaq bizim qız o evdə gəlin olandan 
sonra Əziz özünə ailə qura bilər. Qıraqda birotaqlı ev alar 
gedər. Sonra necə istər elə də yaşayar. Bizə əsas bu lazımdır! 
Zakir donub qaldı. Arvadına söz tapıb deyə bilmədi. 
Onun susduğunu görən Səmayə bir az da ürəkləndi:  
 
 
 
Solmaz Muxtarova 
 120
– Sən başa düş. Mən də uşaqlar üçün çalışıram. Əzizin 
evinə yad qadın gəlsə biz hər şeyi itirə bilərik.  
Zakirin heç ağlına da gəlməzdi ki, doğma bacısını itirən 
Səmayə gözünün yaşı qurumamış onun var-dövlətinə sahib 
olmaq üçün yollar axtarsın. İndi gəl bu dünyada kiməsə inan, 
kiməsə bel bağla. Zakir ürək ağrısı ilə Səmayəyə baxdı.  
– Sənə yazığım gəlir… Bu tamah ki, səndə var axırın 
pis olacaq! 
– Mənə deyən lazımdır ki, ay axmaq, bütün bunları sənə 
danışmağın nə mənası var? Onsuz da, sənin əlindən heç bir iş 
gəlmir.  
– Bilmirəm sən kimə oxşamısan? O cür ata-anadan, 
bacın Sənəm də bir mələk kimi qadın idi. Heç bu zəmanənin 
qadınlarına oxşamırdı.  
Səmayə tamam özündən çıxdı.  
– Mənim ərimin də o qədər pulu, var-dövləti olsaydı, 
mənim də qabağımda qulluqçu işləsəydi, mən də xanım kimi 
olardım. Bütün ömrü boyu bacımın əli pulla oynayıb! Hara 
istəyib, gedib. Nəyi istəyib, alıb. Başa düşmürsən ki, pul insanı 
gözəlləşdirir?!  
Ay yazıq! Nə ağlın var, nə də fərasətin! Mən cəhənnəm, 
heç uşaqlarına da bir gün ağlaya bilmədin!.. Daha bəsdir! 
Ömrü boyu onun-bunun yaşayışına baxıb yanıb-tökülmüşəm. 
İndi mənə ağıl öyrədirsən.  
Zakir ayağa qalxdı.  
– Ay yazıq, sən əməlli-başlı xəstəsən, – deyib otaqdan 
çıxdısa da, Səmayənin sözləri onu çox ağrıtdı. “Qorxaq! 
Ömrünün yarısından çoxunu yaşamısan. Hələ də başa 
düşmürsən ki, bu dünya qorxaqlar üçün deyil. Qorxaqlar heç 
nəyə nail ola bilmir. Qaragün! Sən fərli ər olsaydın, mən bu 
günə qalmazdım!”  
 
 
 
Ağ göyərçinlər həsrəti  
 121
Səmayənin səsini eşitməmək üçün o, addımlarını 
yeyinlətdi. “Başa düşə bilmirəm bu, məndən nə istəyir?! Onun 
gözü nə vaxt doyacaq?” 
Beləcə ağrılı düşüncələrlə Zakir evdən çıxıb getdi. Bir 
xeyli boş-bekar gəzib-dolandı. Dənizkənarı parkda oturub 
bundan belə daha nələrin baş verəcəyini düşünəndə qanı daha 
da qaraldı. Yaxşı bilirdi ki, Səmayəni fikrindən döndərmək 
mümkün deyil.  
Sənəmin ölümü çox şeyləri dəyişdi. Səmayə “yaxşı 
qohum” olduğunu sübut etmək üçün dəridən-qabıqdan çıxır, 
əlindən gələni edirdi. Tez-tez Əzizin xoşladığı yeməkləri 
bişirib onlara göndərirdi. Bəzən də süfrə açıb Əzizi Fərhadla 
evinə çağırırdı. Bircə Zakir bilirdi ki, bu, bir oyundur. O, 
məkrlə oynanan oyunun içərisində qırıla-qırıla qalsa da, dərdini 
bir kəsə açıb deyə bilmirdi. Çünki deyiləsi dərd deyildi. 
Kənardakılar bu işə qarışa bilməzdi. Hər kəs arvadı ilə özü 
bacarmalıdır. Əgər bacarmırsa, vay o kəsin halına. Elə Zakir 
kimi, ömrünün axırına kimi bu dərdi çəkməli olacaq. Nə olsun 
ki, qıraqdan baxana asan gəlir. Ha özünü öldür, onsuz da 
əlindən bir iş gələsi deyil. Belə insanlar demək olar ki, xəstə 
olur. Amma nə edəsən ki, arada uşaqlar var. Zakir bütün bu 
ağrıları içərisində daşıyırdı.  
Fərhad təhsilini Bakıda almağa başladı. Anasından 
sonra özünə qapanan atası günü-gündən geri getdi. Işdən 
soyudu. Ən pisi də o idi ki, içməyə başladı. Bu vəziyyət 
Fərhadı qorxutdu.  
Əziz bu səsli-küylü aləmin içində elə bil başını itirdi. 
Xatirələrə sığınıb ötən günlərin havasında özü də bilmədən 
yavaş-yavaş əriyib getdi. Taleyinin qara səhifələrini yaşamaqda 
idi. Arada nə qədər özünü qınasa da, düşdüyü vəziyyətdən 
çıxmağa çalışsa da, bir şey alınmırdı. Bu vaxta kimi gördükləri, 
yaşadıqları yalan olmuşdu. İndi hara baxırdısa, hara gedirdisə, 
 
 
 
Solmaz Muxtarova 
 122
hər şeyi qara rəngdə görürdü. Bircə əlacı ona qalırdı ki, 
hamıdan qaçıb tək-tənha yaşasın, içməklə dərdlərini unutsun.  
Hər dəfə yatağa uzanıb gözlərini bərk-bərk yumsa da, 
yuxusu ərşə çəkilirdi. Yata bilmirdi. Xatirələr onu çəkib lap 
uzaqlara aparırdı. Birinci dəfə Sənəmi gördüyü yerlər. O 
əlçatmaz anlar… O həyət, o bağça-bağ… O sehirli aləm... 
Əzizin yaddaşında qalan, onu bu qara dünyasından ayırıb bir 
qədər təskinlik verən ömrünün bir parçası, ən işıqlı anları, ona 
bəxtəvərlik gətirib arzu-istəklərinə çatdıran o günlər... O 
günlərin səsi qulaqlarından getmək bilmirdi. “Yəqin qismətim 
məni çəkib bu ellərə gətirdi, Sənəm.” Sonralar Əziz Sənəmə 
belə deyərdi.  
Nə vaxtdır əsgərlik dostu Mövlan onu evlərinə qonaq 
aparmaq istəyirdi. Əlbəttə, şəhərin səs-küyündən uzaqlaşıb bir 
qədər dincəlmək heç də pis olmazdı. Amma hər dəfə bir iş 
çıxır, getməyə imkan olmurdu ki, rayona gedib bir neçə gün 
ürəkləri istəyən kimi dincəlsinlər. Axır ki, istilər azca 
sovuşanda, avqust ayının axırlarında iki dost yola çıxdılar. İlin 
bu vaxtı rayonda meyvələrin yetişən çağı olduğundan Mövlan 
istəyirdi ki, qonağını ürəyincə qarşılasın.  
Yol boyu gah söhbət edir, gah da nəzərlərini yol 
qırağındakı tez-tez dəyişən mənzərələrə baxıb susurdular. 
Mövlan bu yolları çox gedib-gəlmişdi. Amma Əziz üçün hər 
şey daha maraqlı idi. Şəhərdən uzaqlaşdıqca Əzizin üz-gözünü 
oxşayan təmiz havadan o, ürək dolusu canına sovurub 
xoşhallanırdı. Artıq neft qoxulu bozaran səhralar arxada 
qalmışdı. Xüsusilə Şamaxı-Muğanlı aşırımlarından başlayaraq 
hava anbaan dəyişirdi, durulurdu. Get-gedə insan özündə bir 
yüngüllük hiss edirdi. Sanki çəkisi azalırdı. Yamyaşıl 
meşələrin, bağların, hündür, alçaq təpələrin, düzlərin arası ilə 
ilan təki qıvrılıb-açılan yollar elə bil Əzizi öz aləmindən ayırıb 
başqa bir aləmə aparırdı. Təbiətin gözəlliklərinə baxmaqdan 
 
 
 
Ağ göyərçinlər həsrəti  
 123
doymurdu. Xüsusilə hər tərəfdən yaşıl təpələrlə əhatə olunmuş 
rayon mərkəzinin qeyri-adi gözəlliyi onu heyrətləndirirdi.  
– Qardaş, siz ki əsl cənnətdə yaşayırsınız. 
Mövlan iftixar hissi ilə köks ötürdü:  
– Vallah sən doğru deyirsən. Deyəsən əsl cənnət elə bu 
dünyadadır. Mən üç ayda bir dəfə bu yerlərə gəlməsəm, elə 
bilirəm şəhərdə havam çatmır, boğuluram.  
– Hə, xoşbəxt adamsan, – deyib Əziz susdu.  
Maşın rayon mərkəzinin yaraşıqlı küçələrindən keçib 
mərkəzdən bir xeyli uzaqlaşdı. Kələ-kötür, yöndəmsiz 
yollardan keçib köhnə, iri taxta darvazanın qabağında dayandı. 
Mövlan maşından düşüb darvazanı taybatay açdı. Maşını 
həyətə saldı. Səsə tövlənin yanında zəncirə bağlanmış it bir 
neçə ağız hürdükdən sonra səsini kəsdi, deyəsən Mövlanı 
tanıdı.  
– Salam, Alabaş. – Mövlan itin başına sığal çəkdi. İt 
qabaq ayaqlarını qaldırıb Mövlanın qıçlarına söykədi. 
Quyruğunu bulaya-bulaya Mövlana sürtündü.  
Atası Səməd kişinin səsi eşidildi. O, bir ayağını çəkə-
çəkə onlara tərəf gəldi.  
– Ay oğul, nə vaxtdır gözümüz qalıb yolda. Axır ki, 
şeytanın qıçını qırdın. 
– Hə kişi, doğru deyirsən. Bütün günahlar bu cavan 
oğlandadır. Tanış ol, mənim dostum, qardaşım Əziz! 
– Oğlumun dostu da elə mənim öz balamdır. Xoş gəlib, 
səfa gətirib. 
Onlar əl verib görüşdülər. Əzizin sıxıldığını hiss edən 
Səməd kişi dedi: 
– Oğlum, elə bil öz evindəsən. Biz kəndçi babayıq.  
Cavanlar qabaqda, Səməd kişi onların arxasınca evə 
tərəf yönəldilər. Həyətin baş tərəfində yaşıllıqlara bürünmüş 
birmərtəbəli şüşəbəndli ev göründü. Çöl darvazasından evə 
 
 
 
Solmaz Muxtarova 
 124
qədər xırda çay daşları ilə dar yol döşənmişdi. Evin qabağında 
isə bütün ev boyu daş döşəmə salınmışdı. Sağ tərəfdə su kranı, 
bir qədər sol tərəfdə evin qabağında uzunsov masa 
qoyulmuşdu. Qalan hər tərəf baş-başa verən sıx meyvə ağacları 
ilə əhatə olunmuşdu. Demək olar ki, səma görünmürdü. 
Yaşıllıqların altında uyuyan bu mənzərə Əziz üçün sanki 
gözlənilməz oldu. Bu vaxta qədər o, belə bir səfalı həyət 
görməmişdi. Arabir gedənə-gələnə it hürür, bir də toyuq-
cücələrin, quşların səsi eşidilirdi. Şəhərin hisli-paslı havasından 
sonra əsl cənnət idi. Ən başlıcası isə, maşınların səsi 
eşidilmirdi. 
Onlar masanın arxasında oturub şirin-şirin söhbət edir 
və samovar çayı içirdilər. Arada vaxt tapıb Səməd kişi də 
onlara qoşulurdu.  
Həyət-bacanın sükutu pozulmuşdu. Mövlanın anası elə 
bil, qol-qanad açıb uçurdu. Bir tərəfdə qoyun kəsilib kabab 
çəkilir, digər tərəfdə samovar pıqqır-pıqqır qaynayırdı. Əziz də 
kənarda qalmaq istəmirdi. Onlara qoşulub nə isə etmək 
istəyirdi. Əslində Əziz görəsi iş yox idi. Odur ki o, dönə-dönə 
bağı o başa, bu başa gəzməkdən doymurdu. Hər bir ağacın 
altında dayanıb məhəbbətlə ağacdakı meyvələrə baxıb həzz 
alırdı. Arada Səməd kişi ona sarı yan alıb nə isə deyirdi: 
– Hə oğlum, bu il meyvə ilidir. Üç ildən bir bol meyvə 
olur. Kasıb da il boyu oturub gözləyir. Başqa əlimizdən nə gəlir 
ki?! Əlavə qazanc yerimiz yoxdur.  
Hər gün Səməd kişi sübh tezdən əlində köhnə vedrə 
yerə düşən meyvələri yığırdı. Sonra da bütün günü bağda 
fırlanır, ağaclara qulluq edirdi. Qadınlar isə həyət-bacada, 
mətbəxdə. Iş qurtarmaq bilmirdi. Ancaq nahar vaxtı ailə bir 
yerə yığışıb süfrə başında otururdu.  
Avqustun ortaları olsa da, istilər səngimək bilmirdi. 
Axşamüstü hava sərinləşir, gecələr isə buz təki hava adamı az 
 
 
 
Ağ göyərçinlər həsrəti  
 125
qala kəsib-tökürdü. Bu yerlərdə yayın cırcıramasında da isti 
yorğanla yatmaq lazım gəlirdi. Əziz əvvəlcə buna təəccüblənsə 
də, gecənin soyuq havası onu fikrindən daşındırdı, isti yorğanı 
başına çəkib ləzzətlə yatdı.  
Üçüncü gün idi ki, onlar dincəlirdi. Bu vaxt ərzində 
rayon mərkəzinə, bir də meşəyə gəzməyə getmişdilər. Əslində 
Əziz bu həyətyanı bağda olmaqdan daha çox ləzzət alırdı. Onu 
bir qədər sıxan ev sahiblərinin hədsiz qayğısı idi.  
Həmin axşam Mövlanın bibisi onları qonaq çağırmışdı. 
Bu yerlərdə şəhərdən gələnləri qonaq etmək adət idi. Yaxın 
qohumlar, dostlar növbə ilə süfrə açıb onları evlərinə dəvət 
edirdilər.  
Qonaqları küçə qapısında bibisinin həyat yoldaşı Kərim 
qarşıladı. Orta yaşlı, qıvraq, zarafatçıl. Mövlan şəstlə dostunu 
ona təqdim etdi: 
– Əziz dostum, qardaşım Əziz. 
Gülüşdülər...  
– Ağsaqqal, sən keç yuxarı başa, qonağımızı da al 
yanına. – deyə Kərim yer göstərdi.  
Çığırtma-plovun ətri hər yana yayılmışdı. Artıq hava 
qaralmaq üzrə idi. Hamı çay süfrəsinin başına toplaşıb çay içir, 
şirin-şirin söhbət edirdi. Elə bu an küçə qapısı açıldı. Həyətə ağ 
paltarlı gənc bir qız girdi. O, qonaqları görüb özünü bir az 
itirdi. Mövlan qalxıb ona tərəf getdi. Mehribancasına 
görüşdülər. Hal-əhval edib qonaqlara tərəf yönəldilər. Əzizin 
üzü qapıya tərəf olduğundan baş verənlər diqqətindən 
yayınmadı. Onlar masaya yaxınlaşdı. Qız sıxıla-sıxıla salam 
verdi.  
– Dostum Əziz. Bu da, istəkli bibimqızı Sənəm... 
Tanışlıqdan sonra Sənəm dərhal keçib getdi. Məclis 
gecədən xeyli keçənə kimi uzandı. Amma qız bir daha 
görünmədi, elə bil heç yox imiş. Əvvəlcə Əziz buna əhəmiyyət 
 
 
 
Solmaz Muxtarova 
 126
vermədi. Amma nədənsə bu ağpaltar qız onun gözünün 
önündən getmədi. Bütün gecəni bir neçə dəfə bu barədə 
fikirləşdi. Özü də bilmədi onun diqqətini çəkən nə oldu. Qızın 
uzun qara kiprikləri az qala üzünə kölgə salırdı. Deyəsən 
gözlərinin rəngi qəhvəyi idi. Nazik uzun qaşları, ağ bənizi... 
Axı, bu qızda qəribə nə var idi ki, Əzizi bu qədər narahat etdi? 
Əziz bu barədə çox fikirləşdi və ona elə gəldi ki, bu yad qızın 
gözlərinin dərinliyindən xəfif bir kədər boylanır. Qız nə qədər 
onu gizlətməyə çalışsa da, gözləri onu ələ verirdi. Axır ki, Əziz 
özünü saxlaya bilməyib şəhərə qayıdanda söhbəti dostuna açdı. 
Mövlan Əzizin sualından tutuldu.  
– Gəl bu barədə danışmayaq... – deyə ona cavab verdi. 
– Bağışla. Əgər nişanlıdırsa başqa məsələ.  
– Yox. Nişanlı deyil.  
Əziz artıq heç nə soruşmadı. Söhbət beləcə bitdi. Amma 
bir xeyli müddət bu fikir onun beynində dolandı. “Qəribədir. 
Niyə bu barədə söhbət açılanda Mövlanın qanı qaraldı? Nə 
məsələdir?” O, bu suala cavab tapmaq istədi.  
Aradan üç ay ötdü. Əziz yenidən bu söhbəti açdı və 
məlum oldu ki, iki il əvəl Sənəmi qaçırıblar. Sənəm isə bununla 
barışmayıb, qohumun-yadın qınağına baxmayıb və qayıdıb 
atasının evinə.  
Bu xəbər çox gözlənilməz olsa da, Əziz bu xəbərdən 
yüngülləşdi. Elə bildi üstündən dağ götürüldü. Başqa bir 
tərəfdən də özünü qınadı. “Əziz, ağlını başına yığ! Məgər 
dünyada qız qurtarıb?” Düşüncələri ilə üz-üzə qaldı. Hər dəfə 
evlənmək barəsində söz düşəndə Sənəm gözünün önünə gəldi. 
Özü də baş açmadı ki, bu, nə məsələdir.  
Artıq Əzizin iyirmi səkkiz yaşı var idi. Azdan-çoxdan 
qızlarla ünsiyyətdə olmuşdu. Bəs niyə Sənəm onu belə 
ovsunladı? Əslində bir kəlmə də kəsməyiblər, söz-sözə 
gəlməyiblər. Elə uzaqdan uzağa. Əziz əvvəlcə özü üçün nəyi 
 
 
 
Ağ göyərçinlər həsrəti  
 127
isə aydınlaşdırmağa çalışdı. Sənəmi qaçırıblar. Deməli, bu qız 
artıq həyatdan zərbə alıb. Kiminsə bəd əməlinə tuş gəlib. 
Amma o, bununla barışmayıb, bəlkə də barışa bilməyib.  
Əziz özlüyündə qərar verdi və elçi göndərdi. Bir neçə 
dəfə gediş-gəlişdən sonra, tanışlıqdan sonra məsələ həll 
olundu. Ürəyi Əzizi aldatmadı. Sənəm onu xoşbəxt etdi. Bu qız 
hər an Əzizin gözündə böyüdü. Öz saflığı, incəliyi, başlıcası isə 
Əzizə olan qayğısı ilə. Əzizdən ancaq bir xahişi oldu – “Heç 
vaxt mənim keçmişimi dilinə gətirmə.”  
Beləcə onlar bəxtəvər oldular. Kimsə buna sevindi, 
kimsə paxıllığını gizlədə bilmədi. “Mənim də Əziz kimi ərim 
olsa idi, bir gün görərdim. Sənin bəxtin gətirib, Sənəm.” Hər 
dəfə bacısı Səmayə belə deyərdi. Sənəm də zarafata salıb 
üstünü vurmazdı.  
Sənəmdən sonra isə Əzizin həyatı alt-üst oldu. Özü də 
alt-üst olan bu dünyanın içində qərar tuta bilmədi, içməyə 
başladı. Hər dəfə Fərhada söz verdisə də, sözünün üstündə dura 
bilmədi. On gün, on beş gün ara verdikdən sonra yenə içdi. 
Çıxılmaz vəziyyətdə qalan Fərhad bu hal ilə barışmadı, nəyin 
hesabına olur-olsun atasını bu bəladan qurtarmağa çalışsa da, 
çətin oldu. 
– Ata!.. 
– Hə, bilirəm, oğlum. Mən sənin başını aşağı edirəm. 
Mənə görə utanırsan. Kim istər ki, sərxoş bir kişinin oğlu 
olsun?.. 
– Yox, ata. Mən sənə inanıram! Yaxşı bilirəm ki, bu 
çətin günlər keçib gedəcək.  
– Mən də bunu ustəyirəm. Çox istəyirəm... Görünür 
kişiliyim çatmır. Hər dəfə səni də, özümü də aldadıram. Buna 
görə xəcalət çəkirəm. Oğlum olanda nə olar?! Üzünə baxmağa 
utanıram...  
 
 
 
Solmaz Muxtarova 
 128
– Yox, ata, belə danışma! Mən həmişə səninlə fəxr 
etmişəm! 
– O günlər arxada qalıb. Artıq sənin fəxr etdiyin Əziz 
yoxdur. Onun əvəzində günlərini sərxoşluqla keçirən rəzil bir 
insan qalıb.  
– Yox! Sən bu yoldan qayıdacaqsan! Mütləq qayı-
dacaqsan!  
– Nə edim?! Bacarmıram. Anandan sonra yaşamaq çox 
çətindir. Düzünə qalanda heç yaşamaq istəmirəm.  
– Yox, ata! Sənin buna haqqın yoxdur! Axı mən sənin 
oğlunam. Yəni mənim varlığım sənin üçün heç nədir? 
– Yox! Yox! Bu belə deyil! Əlbəttə, belə deyil. Məni 
bağışla oğlum, məni bağışla, sənə əzab verirəm.  
– Ata, sən bu ətalətdən çıxmağı bacarmalısan. Biz belə 
yaşaya bilmərik.  
Ata-oğul arasında belə söhbətlər tez-tez olsa da, Əziz 
əvvəlki halına qayıda bilmədi. Bu vəziyyət Fərhadın da 
həyatını dəyişdi. O, tələbə yoldaşları ilə qaynayıb-qarışa 
bilmədi. Yaşıdlarının getdiyi əyləncələrdən də, gəzintilərdən də 
uzaq oldu. Boş vaxtı olan kimi atasının yanına tələsdi. 
Moskvada oxuduğu iki il ərzində o, azdan-çoxdan mətbəx işləri 
ilə məşğul olmuşdu. Hətta bir neçə dəfə yarpaq və kələm 
dolması da bişirmişdi. Doğrudur, birinci dəfə yarpaq dolmasına 
düyü qatmaq yaddan çıxmışdı. Dolma bir qədər bərk çıxsa da, 
uşaqlar pəh-pəhlə yemişdi. Odur ki, Fərhad mətbəx işlərinə özü 
girişdi, arada atası da ayıq olanda ona kömək etdi. Ikisi əl-ələ 
verib özlərini yola verməyə çalışdılar. Bir qədər sonra Əziz 
yığışıb bağa getdi.  
Əziz tək qalmaq, öz aləminə sığınıb yaşamaq istəyirdi. 
Belə olanda heç kəs onu məzəmmət etmir, içdiyinə görə onu 
qınamırdı. Bağlı qapı arxasında tək-tənha... Öz istədiyi kimi.  
 
 
 
Ağ göyərçinlər həsrəti  
 129
Bir müddət belə oldu. Fərhad başa düşdü ki, atası 
uçuruma gedir. Nə olur-olsun, bunun qarşısını almaq lazımdır. 
O da, şəhərdə qərar tuta bilməyib tez-tez atasının yanına bağa 
getməli olurdu. Vaxt-bivaxt... Arada axşamdan xeyli keçmiş 
küçə qapısının döyülməsi Əzizi xeyli təəccübləndirdi. “Bu vaxt 
kim ola? Kimdir məni itirib-axtaran?” 
Hər dəfə qapıda oğlunu görüb elə bil narahat olurdu. 
– Fərhad, xeyir ola? 
– Ata, darıxdım. İstəmədim sən də tək qalasan.  
Əziz oğlunun fikrini başa düşsə də, üstünü vurmazdı.  
– Hə, nə deyirəm ki, elə mən də darıxıram. Yaxşı edib 
gəlmisən.  
Axırıncı dəfə Fərhad bağa axşamdan xeyli keçmiş gəldi. 
O, əlindəki zənbili mətbəxə qoydu. Səmayə yarpaq dolması 
göndərmişdi. Bilirdi ki, Əziz xoşlayır. Fərhad xalasının 
göndərdiyi göyərtini, qatığı, duz-çörək, hər nə lazımdırsa, 
süfrəyə yığdı. Birlikdə nahar etdilər. Arada Əziz bir neçə dəfə 
araq şüşəsini gətirib içmək istədi. Özünü zorla saxladı: 
“Uşaqdan ayıbdır...” 
Fərhad əl-qolunu çirmələyib süfrəni yığışdırdı. 
Mətbəxdə yığılıb qalan çirkli qabları yuyub-yığdı.  
– Ata, sən samovar çayı xoşlayırsan, – deyib həyətə 
düşdü, samovara od saldı. Gecədən xeyli keçmiş ata-bala 
oturub çay içdilər. 
Fərhad atası üçün nə isə etmək istəyirdi.  
– Çox sağ ol, oğlum! – deyə Əziz minnətdarlıqla oğluna 
baxdı. “Mən elə bilirdim ki, sən hələ uşaqsan... Amma belə 
deyil, artıq sən böyük oğlan olmusan! Sənə güvənmək olar! Nə 
yaxşı ki, sən varsan...”  
– Ata, biz əl-ələ verib yaşamalıyıq! 
 
 
 
Solmaz Muxtarova 
 130
Fərhadın səsində bir eyham da vardı. Əziz bilmədi ona 
nə cavab versin, nə desin. Yazıq-yazıq oğluna baxıb dərindən 
ah çəkdi.  
Səmayə daxilən bir dəqiqə də olsun rahatlıq tapa 
bilmirdi. “Nə etsin, necə etsin ki, qızı tezliklə Əzizin mülkündə 
gəlin olsun?! Bu imkanı əldən vermək olmaz!” Səmayə işi elə 
düzüb-qoşmalıdır ki, Əziz bu məsələnin baş tutmasını özü 
istəsin, başa düşsün ki, bu, onlara daha çox lazımdır. Onsuz da 
bir qız bir oğlanındır. Bir az gec, ya da bir az tez. Qohum, ya 
da özgəsi. Nə fərqi var ki? Təki xeyirli olsun. Nə qədər ki, 
Əzizin başı araqdan ayılmayıb məsələni həll etmək lazımdır. 
“Bəxtəvərin ölüsü də hörmətli oldu. Əzizə baxanda adamın 
ürəyi sökülür. Kişi arvadını nə qədər istərmiş?! Yoxsa 
mənimki?.. Elə bil, ölənlərini mən öldürmüşəm! Sancmaqdan 
başqa əlindən heç nə gəlmir. İndi gəl beləsi ilə yaşa görüm 
necə yaşayırsan?!” 
Zakirin etirazlarına baxmayaraq Səmayə öz işində idi. 
Hər dəfə bir bəhanə ilə süfrə açıb Əzizi, Fərhadı çağırır, canla-
başla onlara qulluq edib, sonra da bir qazan xörək verib onları 
yola salırdı.  
– Özgə deyilik ki?! Ağır gündə bir-birimizə həyan 
olmalıyıq. Bəs qohum qohuma nə gündə gərəkdir?! – deyib 
Səmayə şirin dilini də işə salırdı.  
– Sizə çox əziyyət veririk. Gərək belə olmayaydı, – 
deyə Əziz də minnətdarlıq edirdi. Amma axır vaxtlar Zakirin 
soyuqluğu onun gözündən qaçmırdı. O, öz süfrəsinin başında 
özgə kimi oturub hey susurdu. “Görən nə olub? Bu Zakir 
əvvəlki Zakir deyil. Yəqin nə isə baş verib?” 
Axır ki, bir gün Əziz Zakiri bir kənara çəkib söz açdı: 
– Zakir, gözümə bir təhər dəyirsən. Bəlkə nədənsə 
narazısan? Bu gediş-gəliş sənə xoş deyil? 
Zakir elə bil yuxudan ayıldı.  
 
 
 
Ağ göyərçinlər həsrəti  
 131
– Əziz, sən nə danışırsan? Bu fikir haradan ağlına 
gəldi? Mən səni həmişə özümə böyük qardaş bilmişəm, axıra 
kimi də belə olacaq.  
– Bəs onda sənə nə olub? 
Zakir baxışlarını endirdi və susdu.  
– Bəlkə bir kömək lazımdır? 
– Yox, yox! Bu, başqa məsələdir.  
– Zakir, sən mənə etibar edə bilərsən. 
– Yox, Əziz! Yaxşısı budur üstünü vurma. Həyatın işini 
bilmək olmaz. Bəlkə də vaxt gələr bilərsən.  
– Nə deyirəm?! Özün bilən məsləhətdir.  
Söhbət beləcə bitdi. Amma Zakir yaranan vəziyyətdən 
çıxmağa yollar axtarsa da, əli boşa çıxırdı. Qınayan olmasaydı, 
Səmayədən ayrılıb bir dəfəlik bu bəladan canını qurtarardı.  
Səmayə isə hər addımbaşı Zakiri acı dili ilə zəhər-
ləməkdən elə bil həzz alırdı.  
– Sən fərli kişi olsaydın, mən bu günə qalmazdım! 
Kişi üçün bundan ağır nə ola bilər? Səmayənin apardığı 
şərəfsiz oyundan Zakir nə qədər istəsə də, özünü kənara çəkə 
bilmirdi. Özünü bu oyunun içində hiss edirdi. Kimə deyə 
bilərdi ki, arvadının öhdəsindən gələ bilmir?! Bu, kiməsə 
deyiləsi söz deyildi. Hər dəfə isə Səmayənin başqa üzü açılırdı. 
Axırıncı dəfə söhbət öz əndazasından çıxdı.  
– Qoy içsin, nə qədər çox içsə, yaxşıdır. Onun sağlam 
olması bizə sərf eləmir, belə daha yaxşıdır. 
– Sən bununla nə demək istəyirsən? 
– Mən nə deyə bilərəm ki? Özü bilər. Içir qoy içsin! 
Içəni saxlamaq olmaz! O ki, qaldı onun aqibətinə, bunu vaxt 
göstərər. Hamı bilir ki, tüfeylinin axırı yoxdur. Vəssəlam! 
Bununla da Əzizin kitabı bağlanır, Əziz oyundan çıxır.  
 
 
 
Solmaz Muxtarova 
 132
Səmayə hərisliklə fikrini tamamladı. Zakirin gözləri 
hədəqəsindən çıxdı. Səmayəni vurmaq istəsə də, özünü saxladı, 
əlləri havada qaldı.  
– Sən nə qədər alçaq qadınsan?! 
Rəngi qapqara qaraldı. “Necə olub ki, bu vaxta qədər 
mən Səmayəni tanıya bilməmişəm?! Bu, necə ola bilər?” 
Səmayə halını pozmadı, gülə-gülə sözünə davam etdi: 
– Məgər bu dünyada varı-dövləti hamı şərəflə qazanır? 
Ay yazıq, sən belə düşünürsən? Əlbəttə yox! Hansı yolla olur-
olsun, əsas odur ki, kişi qazana bilsin.  
– Mən sənin ərin olduğum üçün özümə nifrət edirəm! 
Nifrət!  
– Bəs mən? Elə bilirsən mən səninlə bəxtəvər ol-
muşam? Sən mənim həyatımın qara səhifəsisən! Bundan belə 
nə etmək lazım olduğunu mən özüm bilirəm! Artıq sən mənə 
mane ola bilməzsən! Sənsə çalış şərəfini qoruyub saxlaya 
biləsən! Bəlkə o dünyada lazımın oldu! Məni isə bu dünya, bir 
də öz balalarım narahat edir. Başqa heç nə!.. 
Artıq Zakirin söz deməyə qüvvəsi çatmadı. Bundan belə 
onların münasibəti tamam pozuldu. Heç kəs başa düşə bilımədi 
ki, onların arasında nələr baş verir. Necə deyərlər, qazanlar 
ağzıbağlı qaynadı. Zakirin ürəyində gəzdirməyə gücü 
çatmadığı bir daş düşüb qaldı. Səmayə isə niyyətindən geri 
çəkilməyi heç ağlına belə gətirmədi.  
Anasının yoxluğu, atasının düşdüyü vəziyyət Fərhadı 
çox sıxırdı. O, bütün günü qaçhaqaçda idi. Institut, şəhər evi, 
bağ, bazarlıq, atasının işlətdiyi müəssisə... 
– Fərhad, xalan qurban. Hər şey yoluna düşəcək, fikir 
etmə. Mən ölməmişəm ki! Ananı əvəz edə bilməsəm də, sənin 
üçün əlimdən gələni etməyə hazıram. Sən bacımın bircə 
nişanəsisən. 
 
 
 
Ağ göyərçinlər həsrəti  
 133
– Xala, çox sağ ol. Onsuz da sən əziyyətimizi çox 
çəkirsən. Bundan artıq nə etməlisən ki?! Artıq biz çalışmalıyıq 
ki, hər şeyi özümüz edə bilək.  
– Yox, elə demə. Bu, mənim borcumdur. Başqa cür ola 
bilməz. Biz can-ciyərik. 
– Xala, nə yaxşı ki, sən varsan. Yoxsa... – Fərhadın 
gözü dolar, Səmayə mehribanlıqla gülümsərdi.  
– Hə, az qala yadımdan çıxmışdı. Vəfa paltarlarınızı 
yuyub-ütüləyib. Gedəndə aparmaq yadından çıxmasın. 
Əlbəttə, bu da bir işarə idi. Səmayə açıq deyə bilməsə 
də, Fərhada çatdırmaq istəyirdi ki, təkcə özü yox, qızı da 
onların qayğısına qalır.  
Fərhad iyirimi yaşın içində idi. O, Moskvaya oxumağa 
getməmişdən azca əvvəl anası Vəfa barəsində Fərhadın fikrini 
öyrənmək istəsə də, Fərhad bir söz deməmişdi. Əslində bu 
söhbət onu açmamışdı. Moskvada oxuduğu müddət ərzində isə 
bu fikri tamam yadından çıxartmışdı. Bir tərəfdən yeni bir 
mühit, digər tərəfdən isə müstəqil həyat. Fərhad sanki qaynar 
bir qazana düşmüşdü.  
İlk günlər bu şəhər Fərhadı qorxutdu. Əvvəli, sonu 
bilinməyən, hara baxırdın qaçhaqaç, qovhaqov... Bəlkə də yerli 
əhali buna adət etmişdi. Amma qıraqdan baxana bu aləm çox 
qəribə görünürdü. Bu insanlar hara qaçır belə? Ən qəribəsi də o 
idi ki, hamı bir tərəfə qaçmırdı, hərə bir tərəfə üz tutmuşdu. 
Fərhad sonralar buna adət etdi. Özü də bilmədən bu axına 
qoşuldu. Iki il necə gəldi, necə getdi bilmədi. Bir də onda ayıldı 
ki, Bakıdan teleqram aldı. Bu ağır xəbərlə Fərhadın nəyi 
vardısa, hamısı bir anda yox oldu. Fərhad bir göz qırpımında 
göyün yeddinci qatından özü də bilmədi yerə necə gəldi. Bircə 
onda ayıldı ki, artıq onun heç nəyi yox idi.  
Fərhad hər tərəfdən onu çuğlayan dərdlərin içərisində 
bəzən nə edəcəyini özü də bilmirdi. Işıq gələsi yer 
 
 
 
Solmaz Muxtarova 
 134
görünmürdü. Arada dərdini götürüb harasa qaçmaq istəsə də, 
bu fikri özündən uzaqlaşdırmağa çalışırdı. Düşünürdü ki, hara 
getsə, bu dərd də onunla gedəcək. Həftədə, on gündə bir 
xalasıgilə gələrdi. Şəhərdə başqa gedəsi yeri yox idi. Onu 
xalasıgilə dartıb gətirən xalasının qayğısı idi. Xalasının 
göstərdiyi qayğı məlhəm kimi Fərhadın canına yayılırdı, onu 
xeyli ovundururdu.  
Xalası qazan-qazan xörəklər bişirib onlara göndərir, 
vaxtlı-vaxtında paltarları yuyulur, həftədə bir dəfə onlara gəlib 
evi silib-təmizləyir, səliqə-səhman yaradırdı.  
Fərhad növbəti dəfə xalasıgilə gəlmişdi. Divanda oturub 
dincəlirdi. Bir tərəfdən yorğun, digər tərəfdən də həlli müşkül 
olan problemlər. Fərhad istehsalı yenidən işə salmaq üçün 
sənədləri hazırlayırdı. Bütün günü Ədliyyə Nazirliyində 
olmuşdu. Təşkilatın Əsasnaməsini təsdiq etdirmək üçün haqq-
nahaq deyilən iradların üzərində işləmişdi. Vergilər 
Nazirliyində qeydiyyata düşmək üçün lazımi sənədləri də 
hazırlamışdı. Artıq yaxşı bilirdi ki, oturub gözləyə bilməz, özü 
nə isə etməlidir. Işləri qaydasına salmaq lazım idi, başqa yol 
yox idi.  
O, xalasının bişirdiyi küftə-bozbaşdan yeyib rahatlandı. 
Səmayə Vəfa ilə mətbəxdəydi. O, qonaq otağına keçdikdə 
Fərhadın mürgülədiyini görüb işığı söndürdü. 
– Uzan, bir az gözünün acısını al. 
Xalasının təklifi Fərhadın lap ürəyindən oldu. Səmayə 
odeyalı gətirib Fərhadın üstünü örtdü. Anası da gecələr bir neçə 
dəfə Fərhadın yatağının başına dolanar, üstünü örtərdi. O, 
uşaqlıqdan narahat yatdığından üstünü tez-tez açardı.  
Fərhadı yuxu apardı. Az yatdı, çox yatdı bilmədi. 
Mətbəxdən gələn qatışıq səslərə ayıldı. O, yarıyuxulu, yarıayıq 
idi. Qonaq otağından mətbəxə açılan qapı azca aralı 
olduğundan mətbəxdən qonaq otağına işıq düşürdü. Fərhad bir 
 
 
 
Ağ göyərçinlər həsrəti  
 135
istədi dursun. Amma dura bilmədi, bədəni ağırlaşmışdı. 
Təzədən gözlərini yumdu. Bayaqdan ara verən səslər yenə 
eşidildi. Xalasının səsi idi. Astadan da olsa o, hisrsli-hirsli nə 
isə deyirdi. Fərhad arada Əziz sözünü eşidib söhbətin onlardan 
getdiyini başa düşdü. Bir istədi qulaq asmasın. “Başqasının 
söhbətinə qulaq asmaq yaxşı deyil.” Amma hansısa bir qüvvə 
onu bu fikirdən daşındırdı. O qulaq verdi.  
– Qızım, heç kəs mənim qədər sənin xoşbəxtliyini 
istəmir. Mən sənin ananam, çalışıram ki, sən xoşbəxt olasan.  
– Mən bu barədə eşitmək istəmirəm! Nahaq yerə 
əziyyət çəkirsən. İmkan ver dərsimi oxuyum. 
– Qızım, sən ağlını başına yığ. Fərhad yaxşı uşaqdır. 
Tək oğlandır. Əlinə-ayağına dolaşan olmayacaq. Ortada bir 
Əzizdir. Artıq onun da kitabı bağlanıb. Çətin ki, bundan belə o, 
adam ola.  
– Əl çək bu bəd niyyətindən. Onsuz da sən deyənlər baş 
tutmayacaq. Yaxşısı budur məni rahat burax!  
Fərhad keyləşdi. Xalasının dediyi sözlər sillə kimi üz-
gözünə çırpıldı. “Artıq onun kitabı bağlanıb. Çətin ki, bundan 
belə o, adam ola!” Bu kimin ağlına gələrdi? Handan-hana 
özündə qüvvə tapıb qalxdı. Odeyalı səliqə ilə qatlayıb qoydu. 
İşığı yandırdı.  
Qonaq otağında işığın yandığını görən Səmayə əlində 
çay otağa daxil oldu. Fərhadın getməyə hazırlaşdığını görüb 
təəccübləndi.  
– Xalan qurban, hara tələsirsən? Çay iç, sonra gedərsən.  
– İşim var, getməliyəm, – o, bunları xalasının üzünə 
baxmadan zorla deyə bildi.  
Özü də bilmədi necə sağollaşıb çıxdı. Bağa, atasının 
yanına getmək fikrindən daşınıb şəhər evinə gəldi.  
Fərhad bütün gecəni yata bilmədi. Bir tərəfdən atasını 
itirmək qorxusu, digər tərəfdən də taqətdən düşdüyünü hiss 
 
 
 
Solmaz Muxtarova 
 136
edirdi. Bəzən ona elə gəlirdi ki, artıq qüvvəsi tükənib. O, hər 
tərəfdən bağlı yollar arasında boğulurdu. Atasının dönə-dönə 
verdiyi sözlər elə söz olaraq qalırdı. Əziz arağın qabağında 
duruş gətirə bilmirdi. Araq maqnit kimi onu özünə çəkərək bu 
dünyadan ayırıb aparırdı.  
Fərhad Moskvanın küçələrində hər addımbaşı rastlaşdığı, 
üfunət iyi verən sərxoş insanları tez-tez gözünün önünə gətirib 
az qala havalanırdı. Bir tərəfdən də bu gün xalasının dediyi 
sözlər. “Artıq onun kitabı bağlanıb...” – “Yox! Atamı bu 
bəladan xilas etmək lazımdır! Nəyin bahasına olur-olsun, mən 
onu xilas etməliyəm!..” 
Fərhad ümidini tamam üzmək istəmirdi. Amma yaxşı 
bilirdi ki, artıq ümidləri puç olmaq üzrədir. Bir ildən də çox idi 
ki, Fərhad bu vuruş meydanında idi. O, nələr etməmişdi?! 
Həkimlər, psixoloqlar, lazımi müalicələr... Bəzən də özü 
atasının qabağında diz çöküb yalvarmışdı:  
– Ata, daha bəsdir! Mən səni uşaqlıqdan tanıdığım kimi 
görmək istəyirəm, sənə güvənmək isytəyirəm. Yenə də səninlə 
fəxr etmək istəyirəm.  
– Tanrının üzü qara olsun! Məni yaman yerdə vurdu! 
– Ata, belə getsə, bizi faciə gözləyir. Buna yol vermə! 
Nə qədər ki, gec deyil qayıt bu yoldan. Ata, atacan... Sənə 
yalvarıram... Özünü ələ al! Bu dünyada hamının dərdi var, 
dərdsiz insan yoxdur. Özünə də, mənə də yazığın gəlsin...  
– Mənim yazıq balam, mən sənə nə boyda dərd ol-
muşam... Sən elə bilirsən bütün bunlar mənə xoşdur?.. Mən 
özüm özümə nifrət edirəm. Amma.. – o, sözünün ardını gətirə 
bilmədi. Sənəmdən sonra lap kövrək olmuşdu. Bir tərəfdən də 
arağın təsiri. Tez-tez xəlvətə çəkilib uşaq kimi ağlayırdı. Bəzən 
oğlunun qabağında da özünü saxlaya bilmirdi. Gözü dolur, əli-
ayağı əsirdi.  
– Ata, bu, çıxış yolu deyil.  
 
 
 
Ağ göyərçinlər həsrəti  
 137
– Sən haqlısan, mənim balam. Mən yaxşı ata ola 
bilmədim.  
– Hər şey öz əlindədir! Hələ ki, gec deyil...  
Belə söhbətlər, ya da buna bənzər söhbətlər çox olub 
keçmişdi. Amma faydası olmamışdı.  
Bu çətin həyatın keşməkeşində Fərhad vaxtından qabaq 
yaşa dolurdu, kamilləşirdi. Düşdüyü vəziyyətdən çıxmaq üçün 
yollar axtarırdı. Yaxşı bilirdi ki, ümidini itirmək – atasını 
itirmək demək idi. O, bu fikri yaxına buraxmırdı. İlahi bir 
qüvvəyə inanmaq istəyirdi.  
“Bu da, dövrün bir bəlasıdır. İş ondadır ki, bu bəladan 
xilas olmağın yolunu həkimlər də tapa bilməyib. Milyonlarla 
insan məhv olub gedir. Onlar həyatın bütün naz-nemətini, öz 
yaxınlarını, həyatda nəyi varsa, hər şeyini, ən başlıcası isə öz 
simasını qurban verir. İnsan kimi yaşaya bilmir, öləndə də 
insan kimi ölmür.” 
Qara fikrilər Fərhadı boğurdu. Nə qədər istəsə də 
onlardan xilas ola bilmirdi. Dərd üstündən dərd gəlirdi. Bu da, 
növbəti zərbə. Heç gözləmədiyi, ağlına belə gətirmədiyi 
yerdən. Elə bil dünya bu kiçik ailəyə nə qədər zalım olduğunu 
göstərmək istəyirdi. Onu məhv etmək üçün hər tərəfdən quduz 
canavar təki üstünə gəlirdi. Bu döyüşdə Fərhad tək idi.  
Fərhad atasının vəziyyətini gizli saxlayırdı. Ancaq 
qonşu Həsən kişi, bir də Zakir məsələdən xəbərdar idi. Onlar 
tez-tez Əzizə baş çəkir, onunla həmsöhbət olub kömək etməyə 
çalışırdılar.  
– Oğlum, mən səni qonşu yox, öz balam bilirəm. 
İstəmirəm xətrinə dəyim, amma el var, oba var. Ayıbdır. Sənə 
yaraşmaz...  
Həsən kişi hər dəfə belə deyirdi. Sözləri elə yumşaq, elə 
qılıqla deyirdi ki, Əziz nəinki ondan incimir, əslində xəcalət 
çəkirdi.  
 
 
 
Solmaz Muxtarova 
 138
Zakir isə özü də bilmirdi Əzizə nə desin. Öz dərdi çox 
idi, ona görə də Əzizi başa düşürdü. Dərd insanı nə günə desən 
qoyar. “Əziz yaxşı qohumdur, həm də yaxşı insandır. Necə 
olur-olsun ona kömək etmək lazımdır. İndi onun ən yaralı yeri 
oğludur. Ancaq bu yolla ona təsir etmək mümkün ola bilər.”  
– Qardaş, Fərhada yazığın gəlsin. Bir diqqətlə bax gör, 
oğlun nə günə qalıb.  
Əziz bütün deyilənlərə qulaq asıb susurdu, bəzən də 
razılığını bildirib vəd verirdi.  
Sənəmin vəfatından iki ay sonra dostu Mövlanı Al-
maniyaya işləməyə göndərdilər. Onunla tez-tez telefonla, bir də 
məktubla əlaqə yaradılırdı. Əzizin şəhər evində, iş yerində 
olmamasından narahat olan Mövlan bir neçə dəfə Fərhaddan nə 
baş verdiyini öyrənmək istədisə də, Fərhad bir söz deməyib bu 
sualdan qaçdı. Amma Fərhadın səsindəki kədər, məktublardakı 
sönük sətirlər nələrinsə baş verdiyindən xəbər verirdi. Mövlan 
Zakirlə əlaqə saxladı. Nə danışdılarsa, o, Fərhada zəng edib 
bildirdi ki, tez bir zamanda imkan edib vətənə qayıdacaq.  
Axırıncı zərbə lap ağır oldu. Deməli, xalası onlar üçün 
tələ qurubmuş. Əziz isə onun planlarına mane olurdu. Sən bir 
işə bax, atasının öz zəhməti ilə qazandığı, tikib-qurduğu yurd-
yuvasından onu didərgin salmaq istəyi. İnsan nə qədər rəhmsiz 
olmalıdır ki, belə bir fikrə gəlsin!.. 
“Oğlum, əgər insan istəsə, özünə bir gün ağlaya bilər. 
Çox da olmasa, özünə görə gün-güzərana malik ola bilər. 
Bunun üçün ən başlıcası odur ki, insan bunu istəsin. Bir də öz 
halal zəhmətinə güvənsin, başqa heç nəyə. Mən şəhərə gələndə 
yataqxanada qalırdım. Heç kəs bilmirdi ki, mən gündüzlər 
oxuyuram, axşamlar isə işləyib pul toplayıram ki, təhsilimi 
bitirib yataqxanadan çıxanda kirayədə yaşamaq üçün imkanım 
olsun. Gedib bir kimsəyə əl açmayım. Yaşamaq özü 
 
 
 
Ağ göyərçinlər həsrəti  
 139
mübarizədir! Bu mübarizəni axıra kimi aparanlar heç vaxt 
uduzmur, istəyinə nail olur!..” 
Atası çətin həyat yaşamışdı, tez-tez oğluna bu barədə 
danışırdı. Deyirdi ki, zəhməti də hədər getməyib. Artıq Əziz on 
kişinin biri olmuşdu.  
Fərhadın atasından sonra ən çox güvəndiyi, çətin 
məqamlarda qapısını açıb sığınmaq istədiyi, dərdlərini 
bölüşmək istədiyi istəkli xalası Səmayə də onun həyatından 
belə silindi. O, ölən kimi ölmədi, itən kimi itmədi, qara bir ləkə 
kimi düşüb Fərhadın yaddaşında qaldı. Hər yadına düşəndə ona 
əzab verdi. “Xala, sən özün də bilmədən bu oyunu uduzdun. 
Hər şey bitdi!”  
Fərhadın düşüncələrində həyat amansız idi. Ona etibar 
etmək olmazdı. Istənilən vaxtda insanı vurub yıxar, varından 
yox edərdi. Kimləri isə qaldırardı, haqq-nahaq. Bunun fərqi 
yox idi. Ən başlıcası odur ki, sən hazırda kimsən, haradasan, nə 
edirsən? Tale sənin üzünə gülüb, ya yox? Taleyin üzünə 
gülübsə, sən güclüsən. Belə olanda ətrafındakılar da başına 
fırlanacaq. Az qala səni müqəddəs biləcəklər. Yox əgər tale 
səni yıxıbsa, özündən küs. Heç kəs üçün fərqi yoxdur sən nə 
üçün yıxılmısan. Həqiqət ondadır ki, sən aşağıdasan. 
Aşağıdasansa, hamı səndən yan keçəcək, halına ağız büzüb 
səni qınayacaqlar. Heç kəs əlindən tutub səni qaldırmaq 
istəməyəcək. Bəlkə də insanı həm güclü, şöhrətli-şanlı, həm də 
zəif, düşkün edən elə həyatın özüdür, həyatın sərt oyunlarıdır. 
Heç kəs bilmir ki, onu qabaqda nələr gözləyir. Fərhad tez-tez 
bir suala cavab axtarırdı. İnsanlara bəla gətirən bu şərablar, 
narkotik maddələr, çox bahalı, ya da dəyər-dəyməzinə satılan 
ucuz, əldəqayırma içkilər cəmiyyətə lazımdırmı?! Axı 
bunlarsız həyat daha gözəl olardı. Yaşamaq daha rahat olardı. 
Bunu dərk etmək üçün alim olmaq lazım deyil. Bəs nə 
məsələdir? Heç baş açmaq olmur.  
 
 
 
Solmaz Muxtarova 
 140
Fərhad bütün gecəni öz-özü ilə danışa-danışa səhəri 
açdı. Yorğun, yuxusuz, qolu-qanadı sınmış. Nə etmək 
istədiyini özü də bilmirdi. Boş yerə sağa-sola vurnuxurdu. Axır 
ki, evdə qərar tuta bilmədi, bağa yollandı. Atası hələ yatmışdı. 
Masanın üstündə boş araq şüşələri, quru çörək qırıntıları, çirkli 
qab-qacaq... “Nə qədər belə davam edəcək? Bunun bir sonu 
olmalıdır ya yox?!” Əsəblərini boğa bilmədi. Bir istədi dərhal 
dönüb şəhərə qayıtsın, nə bu səhnəni görsün, nə də sərxoş atası 
ilə üz-üzə gəlsin, onunla dil-dilə gəlsin. “Nə qədər boş yerə 
danışmaq olar?” Fərhad hiss edirdi ki, bu dərmansız dərdin 
altında artıq dayana bilmir. O, ürəyinin içindən əriyib gedirdi. 
Nə adam içinə çıxmağa üzü qalmışdı, nə də taqəti. Bəs nə 
etsin? Hara getsin? Birdəfəlik atasından əlini üzsünmü?  
Ağlına gələn bu fikirdən onu vahimə basdı. Özündən 
asılı olmadan qışqırdı:  
– Yox! Yox! Bu ola bilməz! Onu atmağa mənim 
haqqım yoxdur. O, mənim atamdır!  
Səsə atası ayıldı. Divandan azca qalxıb diqqət etdi, 
sönük baxışları ilə Fərhadı süzdü. Nələrin baş verdiyini dərhal 
anlaya bilmədi. Qıraqda heykəl tək dayanan Fərhada baxdı: 
– Oğlum, sənsən? 
Atasının bu sualı Fərhadı tamam hövsələdən çıxartdı: 
– Mənəm ata, mənəm. Məgər məni tanımırsan? Ata, öz 
doğma oğlunu tanımırsan? 
Əziz cavab vermədi, yazıq-yazıq oğluna baxdı. Fərhad 
içərisində tüğyan edən üsyanı boğa bilmədi. 
– Daha bəsdir! Səni belə görmək istəmirəm! Səni belə 
görmək istəmirəm! Daha bacarmıram! 
O, dönüb qaçaraq həyətdən çıxdı. Fərhad elə bil 
durumunu itirmişdi. Hara gedirdi? Kimdən qaçırdı? Nədən 
qaçırdı? Amma əməlli-başlı qaçırdı. Bir xeyli həyətdən 
uzaqlaşdıqdan sonra yol kənarındakı topa ağacların altında 
 
 
 
Ağ göyərçinlər həsrəti  
 141
ayaq saxlayıb ağaca söykəndi. Sonra yavaş-yavaş yerə oturdu. 
O, uşaq kimi ağlamaq istəyirdi... “Fərhad, kişi ağlamaz... ” Bu 
səs içərisindən gəldi, lap ürəyinin dərinliyindən. Fərhad əməlli-
başlı bu səsi eşitdi. Sonra da ona elə gəldi ki, yumşaq bir əl 
onun başına sığal çəkdi, saçlarını hamarlayıb, gözlərinə 
dolan yaşı sildi. “Oğlum!..” Fərhad diksindi. Ətrafa 
göz gəzdirdi, heç kəs yox idi. Ayırd edə bilmədi ki, bu 
səs haradan gəldi. Yerin altından, yoxsa başının 
üstündən? “Oğlum!..” Bu səs bir də təkrar eşidildi... 
Lap uzaqlardan gələn doğma səsdən kövrəldi. Fərhad 
çoxdandır bu səsi eşitmirdi. O, çoxdandır bu səsdən 
yetim qalmışdı. Bəs saçlarına sığal çəkən o yumşaq 
əllər? “İlahi, mən ki, dəli olmamışam... Bu necə ola 
bilər?!” Bir qədər aralıda maşınlar, piyadalar sağa-
sola şütüyürdü. Həyat qaynayırdı, hər kəs bir işin 
ardınca gedirdi – kimisi piyada, kimisi maşınla. 
Fərhad isə amansız-gümansız bu ağacın altında tək-
tənha oturmuşdu. Gedəsi yeri yox idi.  
Fərhad əvvəllər özünü güclü hesab edirdi. Hər 
dəfə dostları arasında mübahisə düşəndə inamla 
deyirdi: 
– Bu dünyada insanın bacarmadığı heç nə 
yoxdur. Bir ölümdən başqa. Təkcə o, bizlik deyil.  
– Ay Fərhad, sən çox yuxarıdan gedirsən. Görü-
nür başın daşdan-daşa dəyməyib. Yoxsa belə danış-
mazsan. Elə şeylər var ki, onu nə pulla, nə ağılla, nə 
adamla, heç bir şeylə həll etmək olmur.  
 
 
 
Solmaz Muxtarova 
 142
– Hər şey mübarizə ilə əldə olunur. Kim ki, 
axıra qədər mübarizə apara bilir, o da həyatda udur.  
Fərhada uşaqlıqdan atası belə öyrətmişdi. Atası-
nın dedikləri də onun beynində həkk olmuşdu. “Bəs 
necə oldu, ata?.. İndi mən kiminlə mübarizə aparım? 
Necə mübarizə aparım?”  
Fərhad yumruqları ilə ağacın gövdəsinə bir neçə 
zərbə endirdi, sanki bütün günahlar bu ağacda idi. 
Sonra qalxıb yavaş-yavaş ordan uzaqlaşdı.  
Əziz dumanlı fikirlər içində idi. Baş aça 
bilmirdi oğlu niyə gəldi, niyə də dönüb tez getdi?! Axı 
o, hər dəfə gələndə atasına qulluq edirdi, onun 
qeydinə qalırdı. Əzizin gözünün önündə hər şey bir-
birinə qarışmışdı. Hər tərəfdən üstünə qatı duman 
gəlirdi. O, əməlli-başlı yıxılmışdı, qalxıb dura 
bilmirdi. Görəsən bu vaxta kimi onun yaşadığı o gözəl 
dünya necə oldu? Necə oldu ki, Əziz indi durduğu bir 
parça yerdə çapalayır, bir tərəfə çıxa bilmir? “Bəs 
Fərhad?! O, niyə çıxıb getdi? Məni tək qoydu...” 
Əzizin başı nə qədər dumanlı olsa da, oğlunun 
bu hərəkəti ona toxundu. “Məgər məni tanımırsan, 
ata? Öz oğlunu tanımırsan? Daha bəsdir! Səni belə 
görmək istəmirəm! Səni belə görmək istəmirəm!” Elə 
belə də dedi. Əziz sərxoş olsa da, bu acıqlı səs, bu 
sözlər onu kəsib-tökdü. Bundan pis nə ola bilərdi ki? 
Anbaan bu sözlər ona daha çox təsir etdi. Özü ilə 
bacara bilmədi, içmək istədi.  
 
 
 
Ağ göyərçinlər həsrəti  
 143
Həftədə bir dəfə sürücüsü Vahid onun üçün ba-
zarlıq edirdi. Bir yeşik də araq aldırardı. Əziz arağı 
həyətdəki balaca damda gizlədirdi. İstəmirdi Fərhad 
görsün. Hər istəyəndə gətirib içirdi. Bu dəfə sürücü də 
az qala Əzizin üstünə dil açdı: 
– Əziz əmi, bəlkə arağı bir qədər azaldaq?  
– Sənə nə deyirlər, onu et! – deyə Əziz sərt ca-
vab verdi. Ona elə gəldi ki, hamı ona qarşı çıxıb.  
Əziz zorla qalxıb həyətə düşdü və dama tərəf 
yönəldi. Başı fırlanır, gözünün önündə al-əlvan qığıl-
cımlar yanıb-sönürdü. O, səntərləyə-səntərləyə gedib 
araqdan ikisini götürdü və geri döndü. Deyəsən kefi 
bir az duruldu. Masanın arxasına keçib şüşəni açdı. 
Dərhal araqdan bir neçə qədəh süzüb içdi.  
O, bütün baş verənləri unutmaq istəyirdi, yadın-
dan silib atmaq istəyirdi. Arağın nəşəsində uymaq, 
keflənmək, bu dünyanı bir anlıq da olsa, tamam 
yadından çıxartmaq, hətta oğlunun səsini də eşitmək 
istəmirdi. Artıq bu işıqlı dünyada onun payı yox idi, 
heç nəyi yox idi. Onu bütün əzablardan ancaq araq 
xilas edə bilirdi, başqa heç kəs və heç nə. Şüşənin 
birini içib qurtardı. Ona elə gəldi ki, araq həmişəki 
kimi ona təsir etmir. Hələ də Fərhadın səsi onun 
qulaqlarında idi. Bu səs onu özündən çıxarırdı. O, 
əlini masaya çırpıb qışqırdı: 
– Niyə heç kəs məni başa düşmək istəmir? 
Niyə? Öz doğma balam da üzümə ağ oldu!..  
 
 
 
Solmaz Muxtarova 
 144
Qəribə də olsa, Əziz özünün günahkar 
olduğunu ağlına belə gətirmirdi. Dostları, yaxınları, 
hamı ona nəyisə başa salmaq, düşdüyü bu bəladan 
xilas etmək istəyirdi. “Qardaş, bunun axırı yoxdur... 
Ağlını başına yığ. Oğlun yazıqdır – sən ona çox əzab 
verirsən!..”  
Əziz hər dəfə deyilənlərlə razılaşsa da, düşünür-
dü ki, qıraqdan baxana hər şey asan gəlir. Hər kəsin 
ürəyindəki ürəyindədir. Nə olsun ki, söz verirdi. Nə 
qədər istəsə də, o, arağın qabağında tab gətirə 
bilmirdi.  
O, ikinci şüşəni də açdı. Gözünün önündə hər 
şey boz, bulanıq bir rəng almışdı. Demək olar ki, 
özündə-sözündə deyildi. O, bir neçə dəfə yıxıla-dura 
bağda ağacların altında dolandı. Nə isə etmək 
istəyirdi. Sərxoş olsa da, qəribə bir hiss onu 
içərisindən yeyib-tökürdü, rahat ola bilmirdi. Şəhər 
evinə getməyi qərara aldı. Zəng edib sürücünü çağırdı. 
Sürücü Əzizi fikrindən daşındırmaq istədisə də, xeyri 
olmadı.  
– Mən oğlumu görməliyəm!.. 
Axşamdan xeyli keçmiş sürücü Əzizi şəhər 
evinə gətirdi. Qoluna girib yuxarı qaldırdı. Fərhad 
atasını qapıda görüb özünü itirdi. Əziz zorla ayaq 
üstündə dururdu. Sürücü sağollaşıb getdi. Atası 
səntərləyə-səntərləyə kandardan içəri keçdi. “Mən 
sənin öhdəndən gələ bilmədim! Heç nə edə 
 
 
 
Ağ göyərçinlər həsrəti  
 145
bilmədim...” deyə Fərhad acı-acı düşündü, özünə 
yazığı gəldi.  
Bu arada atası səntərləyib yıxıldı. Bir neçə dəfə 
qalxmaq istədisə də, qalxa bilmədi. Fərhadın ürəyində 
atasına olan kin-küdurət, qəzəb, hamısı bir-birinə qa-
rışdı. “İndi mən nə edim?!” Əlacsız halda otağın orta-
sında durub öz-özünə sual verdi. Atası əlini ona tərəf 
uzatdı, qalxmaq istədi: 
– Oğlum?  
Baxışlarında həyat əlaməti olmayan atası ondan 
kömək istədi və yazıq-yazıq Fərhada baxdı.  
– Oğlum... – deyə o, bir də Fərhadı çağırdı.  
Fərhad elə bil yuxudan ayıldı. “Ata!” O, da ürə-
yində atasını çağırdı, lap uşaqlıqda olduğu kimi. 
Uşaqlıqda o, atasını tez-tez çağırardı, ondan kömək 
istərdi. Atası da Fərhadın əlindən tutub hara istəsəydi 
ora aparardı. Bəs indi nə oldu? Necə oldu ki, Fərhad 
atasının ona tərəf uzanan əlindən tutub onu qaldırmaq 
istəmədi. Bu necə ola bilər? Fərhad özünü qınadı və 
atasına yaxınlaşıb onu ayağa qaldırdı. Sonra yataq 
otağına aparıb soyunduraraq yatağa saldı. Əziz 
yuxuya getdi. Fərhad qonaq otağına keçib divanda 
oturdu. Bütün gecəni gözünü yummadı. Özündən asılı 
olmadan yana-yana ağladı. Gah vaxtsız itirdiyi anasını 
ağladı, gah atasının bu gününə ağladı, gah da öz 
halına ağladı. Onun üçün bundan belə yaşamağa işıq 
ucu görünmürdü. Arada fikirləşirdi ki, yenə səhər açı-
lacaq, hər kəs evindən çıxıb bir tərəfə üz tutacaq, bir 
 
 
 
Solmaz Muxtarova 
 146
işin dalınca gedəcək. Bəs Fərhad? Fərhad nə edəcək? 
Axı o, nə edə bilərdi? Nə olsun ki, o, əvvəllər sərxoş 
olub tinlərdə yatıb qalanlara kənardan baxıb keçmişdi. 
Onları bolluca qınamışdı, hətta onların yerinə xəcalət 
də çəkmişdi. “İnsan da özünü bu hala salar?” Dərddən 
yan keçmək başqadır, dərdi yaşamaq isə tamam 
başqadır. Nədənsə bu vaxta qədər Fərhad bunu başa 
düşməmişdi. İndi atasının taleyi arağın əlində idi, 
hakim – araq idi.  
Bir otaqda Əziz, bir otaqda isə Fərhad. Elə bil, 
bu mənzildə hər şey can verirdi. İş onda idi ki, Əziz 
bütün bunlardan xəbərsiz idi, o, başqa bir aləmdəydi. 
Sanki nə yerdə idi, nə göydə. Nə bu dünyada idi, nə o 
biri dünyada. O, bu halı ilə Fərhadı da öz ardınca 
çəkib aparırdı. Fərhad dərin bir uçqunun qırağında 
dolanmaqdaydı. Yaxşı bilirdi ki, bu faciə heç də alın 
yazısı deyil. Yeri-göyü yaradan Ulu Tanrı belə bir 
taleyi yaza bilməz. Bu taleyi yazan elə insanın özüdür, 
başqa bir kəs yox. Necə ki, Əziz də özünə belə bir tale 
yazdı.  
Səhər açılana yaxın Əziz ayıldı. Dili-dodağı qu-
rumuşdu. Mətbəxə keçib iki stəkan su içdikdən sonra 
bir qədər özünə gəldi. Baş verənləri xatırlamağa çalış-
dı. “Axı mən bağda idim. Məni bura kim gətirib?” 
Beynində ani olaraq elə bil, azca bir işıq yandı. Dünən 
bağda baş verənləri yadına saldı. Ürəyi sıxıldı. 
Nigarançılıq içində Fərhadın yataq otağına keçdi. 
Fərhad yataqda yox idi. Heç onun yatağı da 
 
 
 
Ağ göyərçinlər həsrəti  
 147
açılmamışdı. “Fərhad harada ola bilər?” Əziz bu 
sualdan əməlli-başlı qorxdu və qonaq otağına keçdi. 
Fərhad kresloda oturmuşdu, gözləri yumulu idi. Əziz 
rahat nəfəs aldı, astaca ona yanaşdı. Fərhad atasının 
ayaq səslərini eşitdisə də, gözlərini açmadı. 
– Oğlum!.. 
Fərhaddan səs gəlmədi. Əziz bir də onu çağırdı. 
Fərhad başını qaldırıb zorla gözlərini açdı. O, atasını 
məzəmmətlə süzüb yenə gözlərini yumdu. Fərhadın 
gözləri qan çəkmişdi. Sir-sifəti şişmişdi, o, pis 
gündəydi. Çoxdandır Əziz oğluna belə diqqət 
etməmişdi.  
– Oğlum, sənə nə olub?.. 
Fərhaddan yenə səs gəlmədi.  
– Fərhad, sən ağlamısan? – Əziz bu sualı verdi-
sə də, Fərhadın ağlamasına inanmadı, bəlkə də inan-
maq istəmədi. Əziz həmişə oğlunun möhkəm iradəsi 
ilə fəxr etmişdi.  
– De görüm sənə nə olub? Niyə ağlamısan? 
Fərhad özünü saxlaya bilməyib kreslodan dik 
atıldı:  
– Ata, bilmək istəyirsən mənə nə olub? Mən 
ölmüşəm! Özü də məni sən öldürmüsən! Sən!  
Əziz qulaqlarına inanmadı: 
– Oğlum, sən nə danışırsan?! 
– Sən soruşursan mənə nə olub?! Mən də həqi-
qəti sənə deyirəm! Bəli! Artıq mən ölmüşəm! Məni 
 
 
 
Solmaz Muxtarova 
 148
sən öldürmüsən!.. Öz doğma atam! – Fərhad qəzəblə 
sözünü deyib, otaqdan çıxdı.  
Azca sonra qapı çırpıldı. O, çıxıb getdi. Əziz 
yerindəcə donub qaldı. “Mən ölmüşəm! Özü də məni 
sən öldürmüsən!” Bunu başqası yox, onun doğma 
oğlu dedi. Özü də rəhmsizcəsinə düz atasının üzünə 
belə bir hökm verdi. Əziz bu sözlərin necə ürəkdən 
gəldiyini hiss etdi. Bu sözlər onu yerbəyerdən kəsib-
tökdü.  
İki saata yaxın eləcə oturduğu yerdən qalxa bil-
mədi. Gah öz-özü ilə, gah da oğlu Fərhadla haqq-he-
sab çəkdi. Bundan belə o, necə rahat ola bilərdi? Qal-
xıb hövsələsiz var-gəl etməyə başladı. Pəncərənin qar-
şısında durub hey yola baxdı. Küçədə sağa-sola gedən 
qayğısız insanlara baxdı. Onların arasında Fərhadı ax-
tardı. “Bu vəziyyətdə o, hara getdi? Cavandır... Bir-
dən?” Əzizin qorxudan az qala ürəyi dayandı. Nə 
qədər etdisə qara fikirlər onu rahat buraxmadı ki, 
buraxmadı. “Oğlum, Fərhad! Indi hara gedim?! Səni 
harada axtarım?!”  
Fərhad necə evdən çıxdığını özü də bilmədi. 
Nifrəti, qəzəbi, hamısı bir-birinə qarışmışdı. Artıq o, 
belə bir həyatı yaşamaq istəmirdi. Buna gücü 
çatmırdı. Çox gəzdi, dolandı, ona elə gəldi ki, hara 
baxırdısa, atasının baxışları ilə üzləşirdi. Hər tərəfdən 
Əziz yazıq-yazıq oğluna baxıb ondan kömək istəyirdi. 
Əlini ona tərəf uzadıb “Qaldır məni” deyə oğlunu 
çağırırdı.  
 
 
 
Ağ göyərçinlər həsrəti  
 149
Artıq gecə saat ikini keçmişdi. Fərhad isə 
yolunu azmış səyyahlar kimi şəhərin küçələrini 
dolanmaqda idi. Bir neçə saat əvvəl ürəyində tüğyan 
edən kini-küdurəti yavaş-yavaş əriyib getməkdəydi. 
Əvəzində bir nigarançılıq, narahatçılıq baş qaldırdı. 
Handan-hana başa düşdü ki, evə qayıtmaq lazımdır. 
Atasını bu vəziyyətdə tək qoyduğu üçün özünü qınadı. 
Nə olur-olsun onun atasından üz döndərməyə haqqı 
yoxdur. O, bir ayaq irəli, bir ayaq geri evə gəldi.  
Əziz Fərhadı elə bil birinci dəfə görürdü.  
– Oğlum!  
– Ata!  
– Oğlum! 
Əziz Fərhadı itirməkdən necə qorxmuşdusa, 
uzun-uzadı oğlunu bağrına basıb buraxmadı və bir də 
təkrar etdi: 
– Oğlum, məni axırıncı dəfə bağışla! Axırıncı 
dəfə sənə söz verirəm. 
Az sonra evdə bir canlanma baş verdi. Sanki 
Əzizin beynində bir işıq yandı. Birlikdə nahar etdilər. 
Səhərin açılmasına xeyli qalsa da, Əziz zəng edib sü-
rücünü çağırdı. Fərhad ondan heç nə soruşmadı. Onlar 
birgə bağa getdi.  
Bağa çatan kimi Əziz sürücüyə dedi: 
– Vahid, get araqları gətir. 
Sürücü lal-dinməz yeşikdəki araqları gətirib 
Əzizin qarşısına qoydu.  
– İndi bunların hamısını vur sındır! Məhv elə! 
 
 
 
Solmaz Muxtarova 
 150
– Əziz müəllim, bəlkə dükana təhvil verim get-
sin? 
– Dedim ki, hamısını sındır! Məhv elə! Bir də 
gözüm onları görməsin! 
Buna bənzər hallar çox olmuşdu. Əvvəllər də 
ata oğluna söz vermişdi, ümid vermişdi, amma boş 
yerə. İnsan inamını itirəndə daha heç kim ona 
inanmaq istəmir, inana bilmir. Yenə də belə bir hal 
baş verdi. Əziz araqla bir dəfəlik qurtardığını növbəti 
dəfə oğluna bildirdi. Fərhadın üzüntülü, nigaran 
günləri, ayları daş kimi sinəsindən asılı qaldı. Hər 
dəqiqə, hər an qorxu içində... Çalışdı ki, bir an da 
atasını gözdən qoymasın.  
Fərhadın axırıncı dəfə tələsik çıxıb getməsi Sə-
mayəni təəccübləndirmədi. “Yazıq uşaq, bir yerdə ra-
hatlıq tapa bilmir. Atası onu yaman günə qoyub. Bir-
dəfəlik ölüb getsəydi uşağın canı qurtarardı!” Səmayə 
belə düşündü. Amma bir də o vaxt ayıldı ki, Fərhad 
onlardan ayağını kəsib. Hətta xalasının telefon 
zənglərinə də soyuq cavab verir. Hər dəfə bir bəhanə 
ilə onlara gəlməkdən boyun qaçırırdı. Belə olanda 
Səmayənin ağlına min bir fikir gəlsə də, axırda yenə 
də bütün baş verənləri Əzizin vəziyyəti ilə 
əlaqələndirdi: “Yəqin başı atasına qarışıb. Yazıq 
uşaq... Başqa nə ola bilər ki?!” Özü onlara getməyi 
qət etdi. Düşbərə bükdü, bir xeyli ət qutabı bişirdi, bir 
neçə göyərti qutabı da etdi. Göyərti qutabından Əzizin 
xoşu gəlirdi. “Qoy onlar görsün ki, Səmayə onlardan 
 
 
 
Ağ göyərçinlər həsrəti  
 151
ötrü necə can yandırır. Öz ailəsi üçün etmədiyini də 
onlar üçün edir.” Beləcə süfrəyə başqa nə lazımdırsa, 
yığdı – qatıq, sumaq, sirkə, quru nanə... Elə getməli 
idi ki, evdə adam olsun. Axır ki, dəstəyi Fərhad 
götürdü. Səmayə cavab verməyib dəstəyi qoydu və 
tələsik evdən çıxdı. Çörək, bir araq da alıb taksiyə 
öturdu. 
Qapını Əziz açdı. Səmayə özünü itirdi. Təəccü-
bünü gizlədə bilmədi: 
– Əziz qardaş?! 
– Hə, Səmayə bacı. Mənəm. 
Əziz Səmayənin nə üçün təəccübləndiyini başa 
düşüb gülümsədi və onu evə dəvət etdi.  
Əziz bir qədər arıqlamışdı. Özü də ayıq idi. 
Ağlı da üstündə idi. Səmayənin qanı bərk qaraldı. 
Bunu bildirməməyə çalışdı. Yaxşı ki, bu an səsə 
Fərhad çıxdı. O, heç nə olmayıbmış kimi xalası ilə 
görüşdü. Səmayə incikliyini gizlətməyib gileyləndi: 
– Ay xalan qurban, bilmirsən ki, mən sizdən ni-
garanam? Nə vaxtdır gəlib-getmirsən. Bu bir yana 
qalsın, bir zəng də etmirsən ki, bilək nə var, nə yox.  
Əziz söhbətə qarışdı:  
– Səmayə bacı, Fərhaddan incimə. Onun başı 
mənə qarışıb, mən ona çox əziyyət verdim. 
– Bu, onun borcudur. Bəs övlad nə üçündür?  
– Mən öz günahımdan cəhənnəmi bu dünyada 
gördüm. Oğlum da mənimlə birgə əzab çəkdi. Allah 
bu günü heç kəsə qismət etməsin!..  
 
 
 
Solmaz Muxtarova 
 152
Əziz əslində başqa söz demək istədi. “Allah 
ölən günə kimi insanın ağlını əlindən almasın!..” 
Nədənsə bu sözü dilinə gətirməyə utandı. Baş 
verənləri yadına salıb xəcalətindən pörtüb bir an 
susduqdan sonra dərindən köks ötürdü. Nə 
fikirləşdisə:  
– Şükür, çox şükür... – deyə bir neçə dəfə bu 
sözləri təkrar etdi. 
Sonra mətbəxə keçdilər. Fərhad günorta süfrəsi-
ni hazırlayırdı.  
– Səmayə bacı, yaxşı oldu sən də gəldin. Bir 
yerdə nahar edərik. Çoban bozartması bişirmişəm, – 
deyə Əziz təklif etdi. 
Səmayənin elə bil əli-qolu qırılmışdı. “İlahi... 
İnsan da o dünyadan qayıdarmış...” Zorla 
gülümsəməyə çalışdı.  
– Yox, Əziz qardaş, mən sizin üçün düşbərə, 
qutab gətirmişəm. Çoban bozartması qalsın sonraya.  
– Nə deyirəm ki, qoy sən deyən olsun. Amma 
sizə çox əziyyət verdik. Çox sağ olun. Borclu 
borclunun sağlığın istər. Daha bəsdir. 
Səmayə zənbildəkiləri bir-bir masanın üstünə 
yığdı. Araq şüşəsini əlinə götürdükdə əli havada qaldı. 
O, Fərhadın iti baxışları ilə rastlaşdı. Nə vaxtdır hər 
anını nigarançılıq içərisində keçirən Fərhad bir araq 
şüşəsinə, bir atasına, bir də Səmayəyə baxıb donub 
qaldı. Ona elə gəldi ki, ürəyi dayandı.  
 
 
 
Ağ göyərçinlər həsrəti  
 153
Əziz masaya yaxınlaşıb rahatca araq şüşəsini 
Səmayədən aldı.  
– Çox sağ ol, Səmayə bacı, çox sağ ol.  
Sonra o, qəribə bir tərzdə şüşəni əlində fırlada-
raq bir neçə dəfə havada oynatdı. Onun nə etmək istə-
diyi məlum deyildi. Əzizin baxışlarında ani olaraq təş-
viş, kədər, yalandan gülümsəmək istəyi – hamısı bir-
birinə qarışdı. Fərhadın gözü atasında idi və ona elə 
gəlirdi ki, doğrudan da ürəyi dayanıb, nəfəs ala 
bilmirdi. “Xala, sənin təki düşməni heç kəsə 
arzulamaram! Səni lənətə gələsən!” Fərhad sarsıntı 
içərisində idi, sanki zaman da dayanmışdı. Taleyinin 
ən talesiz anı idi. Elə bil canı tarıma çəkilirdi: “Birdən 
atam yenə...” Bu fikirn ardını gətirə bilmədi.  
Bu an nə qədər uzandı Fərhad bunu dərk etmə-
di. O, zamanın dar ağacından dara çəkilirdi. Bədəninə 
əvvəlcə isti, sonra soyuq tər gəldi. Ağır sükutu 
atasının səsi pozdu:  
– Səmayə bacı, artıq bununla birdəfəlik qurtar-
mışam. Bu, lazım deyil. – Əziz astadan deyib araq şü-
şəsini qırağa qoydu. Bu anda aramsız olaraq qapının 
zəngi çalıındı. Hələ də şokdan çıxmayan Fərhad qapı-
ya getdi və heç nə soruşmadan qapını açdı, gözlərinə 
inanmadı. 
– Mövlan əmi? 
– Oğlum, Fərhad! 
Mövlan Fərhadı bağrına basıb bərk-bərk sinəsi-
nə sıxdı:  
 
 
 
Solmaz Muxtarova 
 154
– Mənim balam! 
Səsə Əziz gəldi. İki dostun həyəcan dolu səsi 
bir-birinə qarışdı. Mənzildəki ağır sükut sevinc dolu 
baxışların işığında itib getdi. Səmayə bu sevincə 
qoşula bilmədi.  
Beləcə, Əziz dünyaya yenidən qayıtdı. Təkcə 
oğlu Fərhadı yox, bütün itirdiklərini də bir-bir 
qaytardı. Çörək sexini, işçilərini, yaxınları-uzaqları ilə 
münasibətini, hər şeyi qaytardı. Bircə Sənəmi qaytara 
bilmədi... 
 
 
 
Ağ göyərçinlər həsrəti  
 155
 
 
 
AĞ  GÖYƏRÇİNLƏR HƏSRƏTİ 
 
 
 
 
 
Solmaz Muxtarova 
 156
 
 
 
Artıq iş günü qurtarmışdı. Mirzə şöbədə oturub 
həftəlik sənədləri gözdən keçirirdi. Daxili telefonun vaxtsız 
zəngi onu əməlli-başlı əsəbləşdirdi. Bütün günü zavodun səsli-
küylü, qaçhaqaç, qovhaqov... İş günündən sonra o, bu sakit 
otaqda fikrini toplayıb işləmək istəyirdi. Sənədləri səhmana 
salmaq, düzəlişlər etmək... Görüləsi işlər çox idi.  
Həvəssiz telefonu götürüb, “Bəli”, deyə cavab verdi. 
Telefonda katibənin cingiltili səsi eşidildi:  
– Mirzə müəllim, saat altıda direktorun yanında 
müşavirədir. Xahiş edirəm gecikməyin.  
– Hansı məsələ ilə bağlı yığışırıq? 
– Bilmirəm – deyib, katibə tələsik dəstəyi asdı. 
Vaxta bir neçə dəqiqə qalırdı. Mirzə bloknot, qələm 
götürüb şöbədən çıxdı. “Belə təcili yığışmaq boş-boşuna deyil. 
Yəqin ki, vacib məsəlidir. Çünki bu günə müşavirə nəzərdə 
tutulmamışdı”. Mirzə bu fikirləri beynində dolandıra-dolandıra 
direktorun qəbul otağına daxil oldu. Katibə telefonla danışırdı.  
– Mahir Axmedoviç, hamı yığışıb sizi gözləyir.  
Mahir Axmedoviç zavodun partiya təşkilatının katibi 
idi. Özündən razı, başqalarına yuxarıdan aşağı baxan, 
müəmmalı baxışları ilə insanları alçaltmaqdan həzz alan... 
Bütün bunlar bir yana qalsın, açıq-aşkar hər kəsə bildirmək 
istəyirdi ki, o güclüdür. Nə vaxt kimi istəsə, “yıxa” bilər. Elə 
əlinə girəvə düşən kimi də dediyini edirdi. Mirzə bu insana 
olan pis münasibətini gizlədə bilmirdi. Əslində gizlətmək də 
istəmirdi. Onun adı belə gələndə bədəni qaynayırdı. Düşünürdü 
ki, bu zəmanədə adamı yıxmağa nə var ki?! Təki səlahiyyətin 
olsun, vəzifən olsun. Belə olanda kimi istəsən yıxmaq olar – 
 
 
 
Ağ göyərçinlər həsrəti  
 157
haqq, nahaq, fərqi yoxdur. Elə yaxşısı budur başını sal aşağı, öz 
işinlə məşğul ol, çalış ki, yaxşı işçi olasan, belə olanda bəlkə 
xəta-bəladan uzaq olarsan. 
Mirzə texniki-nəzarət şöbəsinin rəisi idi. Zavodda 
istehsal olunan bütün məhsulların keyfiyyətinə cavabdeh idi. 
Çox cəncəl məsələ idi. Mirzədən yuxarıdakılar onu məhşər 
ayağına çəkirdi, o da, özündən aşağıdakıları. Hamı ilə üz-göz 
olmuşdu. Nə qədər özünü oda-közə vursa da, istehsalatın öz 
qanunları var idi. Zay məhsuldan yaxa qurtarmaq mümkün 
deyildi. Nə olsun ki, bütün dünya “zaysız istehsal” uğrunda 
mübarizə aparır. Bu sahədə ən yaxşı nailiyyətləri yaponlar əldə 
etsələr də, onlar da zay məhsuldan tam xilas ola bilməyib. 
Amma dünyada ən aşağı göstəriciyə nail olublar. 0.5 – 1.0 faiz 
arasında. İstehsalatda zay məhsulun alınmasının səbəbləri çox 
idi. Avadanlıqların sıradan çıxması, işçi alətlərin qüsurlu 
olması, texnoloji proseslərin pozulması, əməliyyatı yerinə 
yetirən işçilərin qeyri-peşəkarlığı və yaxud səhlənkarlığı. Za-
vodda qırx-əlli il istismarda olan dəzgahlar, digər avadanlıqlar 
demək olar ki, sıradan çıxmışdı, ömrünü başa vurmuşdu. Təzə 
avadanlıqların alınmasına imkan yox idi. Odur ki, bir təhər 
vəziyyətdən çıxmaq lazım gəlirdi. Plan da bir tərəfdən. 
Yuxarıdakılar isə heç nə eşitmək istəmirdi. Adam nə qədər 
vuruşar. Mirzə hansı sexə girirdisə, həngamə başlayırdı. 
Detalın ölçüsü düzgün alınmayıb, təmizlik sinfi aşağıdır, 
dəqiqlik təmin edilmir və sair... Nə çox səhvlər. Sadalamaqla 
qurtarmır. 
“Kişi də belə çörək qazanar? Əcəb işdir, başqalarının da 
səhvi sənin adına yazılır. İndi gəl yuxarıdakıların qabağında 
cavab ver, görüm necə cavab verirsən?! Üzünə olmazın sözlər 
deyirlər. Zay məhsul isə 3.0 – 5.0 faiz arasında qalmaqda idi.” 
Mirzə bir neçə dəfə ərizə yazıb işdən çıxmaq, ya da başqa işə 
 
 
 
Solmaz Muxtarova 
 158
keçmək haqqında məsələ qaldırsa da, nəticəsi olmamışdı. Hər 
dəfə direktor onun gözünün qabağında ərizəsini cırıb atmışdı. 
– Oğlum, get başını sal aşağı, işinlə məşğul ol, bura 
istehsalatdır. İş olan yerdə söz-söhbət də olar. Elə bilirsən 
mənim üzümə söz gəlmir? Hamını plan maraqlandırır. Başqa 
heç nə. Heç imkan vermirlər ki, ağzını açıb dərdini deyəsən.  
Belə olanda Mirzə də ağsaqqalın sözünün qabağında 
söz tapıb deyə bilmirdi. Kor-peşman geri qayıdıb başını salıb 
işləməyə məcbur olurdu.  
Mirzə direkrotun kabinetinə girib salam verdi və keçib 
oturdu. Kişinin qanı bərk qara idi. Hamı narahat idi. Təcili 
iclasın nə səbəbdən çağırılmasını heç kəs bilmirdi. Artıq hamı 
yığışmışdı. Direktor müavini, baş mühəndis, həmkarların sədri, 
satış şöbəsinin müdiri, sex rəisləri, hətta baş mühasib də burda 
idi. Ağır sükutu qapının səsi pozdu. Mahir Axmedoviç şəstlə 
kabinetə daxil oldu. Dodağının altında salam verib, həmişəki 
yerində oturdu. Direktor ağır-ağır başını qaldırıb işçiləri 
gözdən keçirdi. Hamının yığışdığına arxayın olduqdan sonra 
əsəbi halda qarşısındaki sənədləri işçilərə payladı: 
– Alın, tanış olun və məni başa salın görüm bu, nə 
məsələdir!.. 
Direktor sənədi birinci Mirzənin qabağına qoydu. 
“Yenə də mən! Demək çanaq yenə də mənim başımda 
sınacaq.” 
Mirzə tələsik sənədləri oxudu. Siyirtmələr haqqında 
şikayət məktubu idi. Başqırdıstanın neft emalı zavodundan 
yazılmışdı. Bildirilirdi ki, siyirtmələrdə kiplik təmin olunmur, 
sızma halları baş verir, həmçinin, əl qüvvəsi ilə siyirtmələr 
açılıb-bağlanmır. Bəziləri isə tamam açılmır. Qüsurların aradan 
qaldırılması ilə bağlı təcili tədbir görülməsi xahiş olunurdu. 
Eləcə də, qüsurların aradan qaldırılması ilə bağlı bütün maliyyə 
xərclərinin istehsalçı tərəfindən ödənilməsi qeyd edilmişdi.  
 
 
 
Ağ göyərçinlər həsrəti  
 159
Mirzə əsəbi halda sənədləri bir də gözdən keçirib köks 
ötürdü. 
Zavod ildə əlli mindən yuxarı siyirtmə istehsal edirdi. 
Təkcə respublikanın ehtiyacını deyil, bir çox müttəfiq 
respublikalara da planlı şəkildə məhsul göndərilirdi. Bu si-
yirtmələr neft, qaz və başqa məhsulların nəqli üçün istifadə 
olunurdu. Şikayət məktubu isə istehsalına yeni başlanmış 
keçidi 100mm, işçi təzyiqi 25 atmosfer, temperaturu 450°C-yə 
qədər olan siyirtmələrdən idi. Birinci partiya 250 ədəd 
Başqırdıstana göndərilmişdi. İş onda idi ki, həmin siyirtmələrin 
göndərilməsindən Mirzənin xəbəri olmamışdı. Amma yaxşı 
bilirdi ki, indi bunun mənası yoxdur.  
– Buyur, – deyə direktor nəzərlərini Mirzədə saxlayıb 
ondan cavab gözlədi.  
Mirzə məsələni olduğu kimi danışmağı qət etdi: 
– Doğrudur, bu işlərə mən cavabdehəm. Amma həmin 
partiyanın göndərilməsində mənim günahım yoxdur. Mən işlə 
bağlı başqa zavoda getmişdim, qayıdanda artıq məhsul yola 
salınmışdı. Mənə bildirdilər ki, yuxarıdan zəng olub, rübün 
sonudur, planı pozmaq olmaz.  
– Günahım yoxdur deməyə nə var ki?! Necə olur ki, 
texniki-nəzarət şöbəsi tərəfindən tam qəbul edilməyən məhsul 
başqa respublikaya göndərilir, sənin də bundan xəbərin olmur?  
Bu Mahir Axmedoviçin səsi idi. Mirzə də fikrini kəskin 
bildirdi: 
– Mən özümü kənara çəkmək fikrində deyiləm. 
Günahım varsa, cəzasını çəkməyə hazıram.  
– İstəsən də, özünü kənara çəkə bilməzsən. 250 siyirtmə 
az qala işçilərin yarım aylıq əmək haqqıdır. Bu ziyanı kim 
ödəyəcək?..  
Bu anda həmkarlar ittifaqının sədri söhbətə qarışdı: 
– Yəqin ki, bu məsələdə hamımızın günahı var. Mən 
təklif edirəm ki, təcili şikayətlə bağlı məsələ həll edilsin. Qoy 
 
 
 
Solmaz Muxtarova 
 160
söhbət yuxarılara çıxmasın, sonra günahın kimdə olduğu 
araşdırılar.  
– Mənsə təklif edirəm ki, ən birinci günahkar cəza-
landırılsın. Əmək kitabçasına yazılmaq şərtilə şiddətli töhmət 
verilsin, – deyib Mahir daha inadla fikrini bildirdi.  
Direktor qalxıb ötkəm səslə söhbəti kəsdi: 
– Mən sizi bura mübahisə etməyə yığmamışam, – deyib 
o, baş mühasibə müraciət etdi – Nə lazımdır hazırlayın. Qoy 
Mirzə özü ilə iki nəfər ixtisaslı işçilərdən götürüb günü sabah 
birinci reyslə yola düşsün. Gedib hər şeyi yerində yoluna 
qoysun. Sonra məsələni aydınlaşdırarıq və günahkar da 
cəzasını alar. Yüz dəfə sizə demişəm ki, planı yerinə yetirmək 
üçün işə ayın əvvəlindən başlamaq lazımdır. Ayın axırında əl-
ayağa düşməyin mənası yoxdur. Nə qədər bu sözü demək 
olar?! Elə bil divara deyirsən!.. – Sonra o, dönüb baş 
mühəndisə və satış şöbəsinin rəisinə üz tutub acıqlı-acıqlı 
soruşdu – Sizə kim icazə verib ki, qəbul edilməyən məhsulu 
zavoddan kənara çıxarasınız? Özü də başqa respublikaya? 
Bəsdir! Bu qədər özbaşınalıq olmaz!.. Hamınız rahat 
kabinetlərdə oturub gözləyirsiz ki, iş günü başa çatsın... Bilmək 
olmur bütün günü nə ilə məşğulsunuz, iş qalır bir qıraqda! 
Direktor az hallarda özündən belə çıxardı. Bu dəfə hər 
şey gözlənilməz oldu. O, birinci olaraq öz müavinindən 
soruşdu: 
– Bu gün hansı sexdə olmusan? 
Müavin özünü necə itirdisə, ilk ağlına gələn sexi dilinə 
gətirdi. Onun yalan dediyini hamı bildi, elə direktorun özü də. 
Amma hamı bu yalanı uddu. Sonra direktor hamını bir-bir sual-
cavab etdi, doğru-yalan hərə bir söz dedi. Əslində işçilər bir-
birini yaxşı tanıyırdı. Bütün günü sexlərdə ayaq döyən Mirzə 
yaxşı bilirdi ki, baş texnoloqdan başqa qalanların ayağı 
həftələrlə sexə dəymirdi, arada gözdən pərdə asmaq üçün bir-
iki dəqiqə sexdə görünməklə kifayətlənirdilər.  
 
 
 
Ağ göyərçinlər həsrəti  
 161
Növbə Mahir Axmedoviçə çatanda o, şəstlə ayağa 
qalxdı. Həmişəki kimi özündən razı halda irişdi: 
– Mən bu gün heç bir sexdə olmamışam, vaxtım 
olmayıb.  
Direktor daha da əsəbiləşdi. O, yaxşı bilirdi ki, Mahir 
aylarla sexə getmir.  
– Yadınızda saxlayın ki, zavodun əsas işi sexlərdə 
aparılır. Siz də zəhmət çəkib işlə məşğul olun!.. İşin içində 
olun. Bu, bizim hər birimizin borcudur! Bura yığışmışıq ki, 
işləyək... Kim işləmək istəmirsə, buyurub gedə bilər. Heç kəsin 
qabağını kəsən yoxdur.  
O, dişlərini qıcıyıb susdu, sözünün dalını gətirmədi.  
Mirzə iki gündən sonra zavodun ən səriştəli çilingəri və 
tornaçısı ilə Başqırdıstana yollandı. 
Namərd insanlar ürəyindəki pis niyyətləri ilə pusquda 
durub gözləyir, axtarır ki, kimi, harada, necə vursun. Və 
vurduğu zərbədən ləzzət alıb bir daha sübut etsin ki, o kimdir. 
Qoy hamı birdəfəlik onun kim olduğunu başa düşsün, 
qabağında əl-qol açıb artıq-əskik danışmasınlar.  
Mahir özünə arxayın idi. Çünki zaman onun tərəfində 
idi, zaman onun arxasında durmuşdu. Nə olsun ki, çoxlarının 
ondan xoşu gəlmirdi. Bəziləri lap ona nifrət edirdi. Nə qədər 
nifrət etsələr də, ona salam verməyə, qabağında baş əyməyə 
məcbur olanlar da çox idi. Mahirə də elə bu lazım idi. 
Doğrudur, Mirzə kimilərini buna məcbur etmək olmurdu. 
Mahirin fikrincə belələrinin ağlı başında tam deyildi. Pisi, 
yaxşını seçməyi, zamanın nəbzini tutmağı bacarmırdı. Əgər 
insan bunu bacarmırsa, öz həyatını zəhərləyir, yaşayışını 
çətinləşdirir. Zamanın nəbzini tutmaq! Bu, heç də xırda məsələ 
deyil.  
Hər dəfə Mirzənin tikanlı sözləri, kollektiv qarşısında 
Mahirlə kəllə-kəlləyə gəlib onu alçaltması dözülməz idi. Mahir 
çoxdandır belə bir məqam gözləyirdi. Zalım oğlunu harada 
 
 
 
Solmaz Muxtarova 
 162
itirsən, sexdə taparsan – vaxt-bivaxt. Nə olsun ki, Mirzə yaxşı 
işçidir? Kollektivin, rəhbərliyin də yanında hörməti var. Amma 
bunlar boş şeydir. Quru hörmətlə uzağa getmək olmur. İnsanın 
gərək səlahiyyəti olsun, hökmü olsun. Lazım gələndə istənilən 
adamı susdura bilsin.  
Odur ki, Mahir fürsəti əldən vermədi. Şikayət mək-
tubunu əlində bayraq edərək bu məsələnin rayon partiya 
təşkilatının bürosunda müzakirə edilməsi üçün əlindən gələni 
etdi. Direktor onunla razılaşmasa da, o, rayon partiya 
komitəsinin birinci katibinin qəbuluna düşdü. Zavodda 
özbaşınalığın baş alıb getdiyini, günahkar işçilərin rəhbərlik 
tərəfindən ört-basdır edilməsini özünəməxsus “yanğı” ilə 
danışıb, sonra da əlindəki şikayət məktubunu ortaya qoydu və 
şikayətlə bağlı baş verənləri istədiyi kimi danışdı. Belə olanda 
onun haqlı olduğuna şübhəsi olmayan katib bu məsələnin 
büroya qoyulmasına razılıq verdi. Sonra isə direktorla telefon 
əlaqəsi yaratdı.  
– Yoldaş Əhmədov, bu nə məsələdir? Səndən şikayət 
gəlir. Sən rayonumuzda sayılıb-seçilən rəhbər işçilərdənsən. 
Zavodu qabaqcıllar sırasına sən çıxartmısan, buna baxmayaraq 
işdə səhlənkarlığa yol vermək olmaz.  
– Yoldaş katib, bura istehsalatdır. Nə qədər çalışsaq da, 
çatışmazlıqdan qaça bilmirik. Bizdən asılı olmayan məsələlərlə 
üzləşirik. Ən pisi də odur ki, sıramızda olan əqidəsiz insanların 
öhdəsindən gəlmək olmur.  
– Qardaş, bu, olan işdir. Amma elə insanlar da var ki, 
onlarla dərinə getməyin mənası yoxdur. Çalış dərinə getmə.  
– Axı mərdi qova-qova namərd etmək olmaz... Vallah 
olmaz!.. 
– Sən haqlısan. Bir iş də var ki, ağıllı insanlar ona 
haradan zərbə vurulacağını əvvəldən görməyi bacarmalıdır. 
Yoxsa rahat işləmək olmaz, başın çox ağrıyar.  
 
 
 
Ağ göyərçinlər həsrəti  
 163
İş onda idi ki, birinci katiblə direktorun arasında səmimi 
söhbətlər tez-tez olurdu. Direktor zavodda partiya komitəsinin 
katibi kimi Mahirin fəaliyyətindən razı deyildi. Bunu da açıq-
aşkar dəfələrlə rayon partiya komitəsinin qarşısında bildirirdi. 
Amma Mahirin havadarı yuxarıdan idi. Bunu da hamı bilirdi. 
Mahirin yerə-göyə sığmamasının səbəbi də elə bunda idi. 
Bəzən utanıb-qızarmadan açıq deyirdi ki, bu dünyada adamın 
adamı olmasa onu qarğa-quzğun yeyər. İşçilər də yaxşı bilirdi 
ki, beləsinə cavab verməkdənsə susmaq daha yaxşıdır. Amma 
susmağın da bir ölçüsü vardı. Elə ki, səbrin kəllə-çarxa çıxdı 
yaddan çıxarırsan ki, kim kimin adamıdır. Sözünü deyib 
ürəyini boşaldırsan. Çox vaxt insan da bir sözün qurbanı olur. 
Odur ki, bəzən susmaq lazım gəlirdi, bacaran susurdu, bacar-
mayan isə dilini farağat qoya bilməyib sözünü deyirdi. 
Mirzəgilə İnstitutun yataqxanasında otaq verdilər. Qışın 
sərt günləri, qar, şaxta... Bu çətinliklərə baxmayaraq, onlar 
gündə on iki saat işlədi. Siyirtmələr bir-bir sökülüb, hissələri 
yoxlandı. Qüsurlar aşkar edildi. Bir sıra detalların yenisi ilə 
əvəz olunması müəyyən edildi. İçliklər dəyişdirildi. Hər bir 
siyirtmə yenidən yığıldı və Başqırdıstan Neft Emalı zavodunun 
təhkim olunmuş nümayəndələrinin iştirakı ilə sınaqdan 
keçirilib təhvil verildi, aktlaşdırıldı.  
Onlar bir ay, beş gündən sonra işi bitirib Azərbaycana 
qayıtdılar. Zavodda birinci Mirzənin gözünə dəyən “Elanlar” 
lövhəsindəki töhmət oldu.  
 
“İşdə yol verdiyi kobud səhvinə görə Mirzə Osman 
oğluna şiddətli töhmət elan edilsin.  
Zavod Partiya Təşkilatı 
15 oktyabr 1987-ci il”. 
 
Mirzə nə qədər çalışdısa, hirsini boğa bilməyib do-
dağının altında elə Mahirə layiq yaxşı bir söyüş söydü. “Məgər 
bu töhmət nəyisə dəyişir?!” Əlbəttə dəyişmir, boş 
 
 
 
Solmaz Muxtarova 
 164
qanqaraçılıqdan başqa bir şey deyil. Amma necə olsa, adamın 
əsəblərini qıcıqlandırır. Mahir kimilərinin meydanda at 
oynatması kimi haqsızlıqla barışmaq çətindir. Az qala öz-özünə 
nifrət edirsən.  
Mirzə özünü elə apardı ki, guya heç nə olmayıb, hətta 
həmişəkindən fərqli olaraq Mahirlə rastlaşanda gülümsədi: 
“Filan-filan oğlu! Yəqin ki, sənin də axırını görmək mənə 
qismət olar. Bu gedişlə çox uzağa getməzsən...” 
Bir neçə gün sonra direktorun yanında şikayət məktubu 
ilə bağlı geniş müşavirə keçirildi. Mirzə görülən işlər barəsində 
izahat verdi. Sonra qərara alındı ki, anbara yığılan bütün 
siyirtmələr təkrarən yoxlanılsın, qüsurların aradan qaldırılması 
üçün tədbirlər planı işlənilsin, sexlərdə nəzarət gücləndirilsin. 
Bu işə ümumi cavabdehlik baş mühəndislə Mirzəyə həvalə 
edildisə də, hər bir məsul işçiyə konkret bir sahə tapşırıldı, 
kimisi istehsal sahəsinə, mexaniki sexlərə, kimisi montaj 
sexinə, kimisə sınaq sahəsinə, kimisi də kəski alətlərinin 
keyfiyyətinin təmin edilməsinə. Bu, çoxlarına sərf etməsə də, 
zavodda yeni bir iş metodu fəaliyyətə başladı.  
Bir neçə gün sonra isə zavoda Başqırdıstanın Neft 
Emalı zavodunun rəhbərliyi tərəfindən məktub gəldi. Mək-
tubda ezamiyyətdə olan işçilərin hər birinin adı, familiyası 
göstərilməklə işgüzarlığı qeyd edilirdi. Həmçinin onlara 
təşəkkür elan edilməklə yanaşı Mirzəyə yüz manat, qalan iki 
nəfərin hər birinə isə yetmiş manat olmaqla mükafat da əlavə 
edilmişdi.  
Həmişəki qaynar həyat davam etməkdə idi. Səhər 
səkkizdən axşam səkkizə kimi Mirzə sexlərdə ayaq döyürdü. 
Dəzgahların səsi, neft qoxulu ağır hava, hər addımbaşı ortaya 
çıxan çətinliklər, mübahisələr, bir tərəfdən də Mahirlə arasında 
gedən soyuq müharibə. Mirzə ağır yük altında idi. Bəzən 
daşımağa gücü çatmırdı. Axşamlar ayaqlarını çəkə-çəkə evə 
dönürdü. Danışmağa da heyi olmurdu.  
 
 
 
Ağ göyərçinlər həsrəti  
 165
– Belə getsə, bir azdan uşaqların səni tanımayacaq! – 
deyə yoldaşı Yasəmən tez-tez gileylənirdi.  
– Sən narahat olma, uşaqlar məni tanımaz, yenidən tanış 
olarıq. Deyərəm ki, salam mənim balalarım, mən sizin 
atanızam, gəlin tanış olaraq. 
– Mirzə, mən zarafat etmirəm. İşin öz yeri var, ailənin 
öz yeri. Mən nə qədər istəsəm də, sənin yerini verə bilmərəm. 
Atanın öz yeri var. Odur ki, az da olsa uşaqlarına vaxt 
ayırmalısan.  
– Yasəmən, sən haqlısan. Amma istehsalatda başqa cür 
mümkün deyil. Mən sıravi işçi deyiləm ki, iş günü başa çatan 
kimi papağımı başıma qoyub çıxım aradan. Bilirsən ki, mən 
bunu edə bilmərəm, bu mümkün deyil.  
– Özün bilən məsləhətdir. Amma yadından çıxarma ki, 
sənin də ailən, uşaqların var. 
– Əzizim, mənim uşaqlarımın sənin kimi anası var. Mən 
sənə inanıram və başa düşürəm ki, sənin işin heç də 
mənimkindən asan deyil.  
Beləliklə, həyat adəti üzrə öz xoş məqamları, yaxşı-
yaman güzaranı ilə ötüb gedirdi. Hər kəs bu dünyada nə isə 
etməyə çalışırdı. Qayğısız uşaqlığını yaşayan, təhsil alan, elmlə 
məşğul olan, əmək sahəsində, kolxoz tarlalarında əzmlə 
çalışanlar öz məqsədləri uğrunda vuruşurdu. Burda qəribə heç 
nə yox idi. Dünya lap qədimlərdən belə olub. Insan zəhməti, 
insan əqli ilə həyat gün-gündən dəyişir, hər kəs bacardığı işlə 
məşğul olur. Kimisi həyatda öz yerini tapır, kimisi də ömrünün 
axırına kimi nə isə hey axtarır.  
Mirzə bu barədə tez-tez fikirləşirdi və onun fikrincə hər 
bir körpə bu dünyaya gələndə özü ilə bu dünyaya sonralar verə 
biləcəyi “nə isə” gətirir. Uşaq böyüdükcə bu “nə isə” də 
böyüyür. Sonra da hər kəs öz işi, öz əməli ilə bacardığını bu 
dünyaya verir və əvəzində də bu dünyadan da nə isə alır – az, 
ya da çox. Qəribə də olsa, bu da insanı çox vaxt qane etmir. 
 
 
 
Solmaz Muxtarova 
 166
Dünyadan daha çox gözləyir, daha çox istəyir. Əlləşir-vuruşur, 
yaxşı yaşamaq üçün əlindən gələni edir, amma alınmır. Çox 
şeylər alınmır. Kimlərsə bəxtəvər, firavan həyat sürür, kimlərsə 
zillət içində. Sən də günahkar axtarırsan. Günah kimdədir? Bu 
yaşadığın dünyada, yoxsa insanlarda? Baş açmaq olmur. Axı 
dünyanı da idarə edən insanlardır. Əgər dünya insanların 
əlindədirsə, niyə dünya bu günə qalıb? Niyə? Cavab tapa 
bilmirsən. Zaman elə gətirir ki, insan öz yaşadığı dünyasına 
sığa bilmir. O, yeni dünyanın arzusunda, yeni bir dünyanı 
qurmaq uğrunda mübarizəyə qalxır. Nə isə axtarır, nə isə 
gözləyir.  
Söhbət heç də xırda məsələlərdən getmirdi. Yeni dünya 
qurmaq xülyası xırda məsələ deyildi. Mirzə də çoxları kimi lap 
uşaqlıqdan bu böyük dünyanın böyük insanlarının onlara vəd 
etdiyi “firavan” günün nə vaxt gəlib çıxacağını gözləyirdi. 
Doğrudur, arada zaman onu sınağa çəkib ümidlərinə kölgə 
salırdı. Amma Mirzə bu qara fikirləri özündən uzaqlaşdırmağa 
çalışırdı. “Axı bu necə ola bilər?! Yox, bu ola bilməz!..” Çünki 
onun həyatda gözlədiyi xırda-para məsələlər çox olub. Bəzisi 
baş tutub, bəziləri də yaddan çıxıb gedib. Çünki xırda 
məsələlərin dərdi də xırda olur, ağrısı da az olur, ona görə də 
yadda qalmır. Amma elə şeylər var ki, adamın ürəyinə düşüb 
həmişəlik onunla qalır, onunla birgə axşamlar yastığa baş 
qoyur, sabahı da onunla bir açır. Nə qədər istəsən də, bu 
fikirləri beynindən çıxara bilmirsən. Yeni bir dünya... Firavan 
həyat, xoş güzəran... Hamı kimi sən də gözləyirsən.  
Bəlkə də Mirzənin atası olsaydı, o, bu qədər əzab 
çəkməzdi. O, yetim idi. Bu yükü çiynində daşıyırdı. Bir tə-
rəfdən də ehtiyac. Çox vaxt ağrılarını biruzə vermək istəmirdi, 
çalışırdı şux görünsün. Çoxları kimi onun da atası müharibədən 
qayıtmamışdı. Eləcə itkin kağızı gəlmişdi. “Əgər həlak olsaydı, 
qara kağızı gələrdi. Deməli, həlak olmayıb...” 
 
 
 
Ağ göyərçinlər həsrəti  
 167
Aradan uzun illər ötsə də ümidini üzmürdü. “Bəlkə 
qayıtdı...” – deyə Mirzə dünyadan bir möcüzə gözləyirdi. 
Televizorda deyilənlər, mətbuatda yazılanlar, uzun illərdən 
sonra evinə dönənlər, xüsusilə Sovet məkanında axır vaxtlar 
“Gözlə məni” verilişi ilə bağlı baş verən hadisələr.  
Beləcə, Mirzə həsrətinə sığınıb atasının yolunu 
gözləyirdi. Bəzən özündən asılı olmadan nağıllar dünyasına 
düşür, gözünün önünə müharibədən qayıdan atası gəlirdi. O, 
sevincini yığıb-yığışdıra bilmirdi, yetimliyin daşını atıb 
bəxtəvər olurdu, qol-qanad açıb uçurdu. Hara uçduğunu özü də 
bilmirdi. Amma ona elə gəlirdi ki, o, Tanrının dərgahına doğru 
uçur. Ulduzlara yaxın, mələklərin arasında, xoşbəxt uşaqlarla 
bir yerdə, atalı-analı uşaqların yanında... Onun fikrincə 
bəxtəvər uşaqlar hardasa, yuxarıda – Tanrının yanında idi. 
Mirzə də onlarla birlikdə. Sonra Mirzə biqəfil yerə dəyirdi. 
Zərbədən ayılıb baxırdı ki, nə mavi səma, nə min bir rəngə 
çalan ulduzlar, nə də atası var. O, təkdir. Tək... Mirzə qəhərini 
udub bununla barışmalı olurdu. Onun bu acı həsrətindən 
xəbərsiz olan illər də ötüb gedirdi. Sanki hər ötən il ona acıq 
verir, dərdinin üstünə dərd gətirirdi. Mirzə nə qədər istəsə də, 
atalı bəxtəvər uşaqlara qoşula bilmirdi. Onlar kimi danışıb-gülə 
bilmirdi, onlar açan qapıları aça bilmirdi. Xoşbəxtliyə qıraqdan 
baxırdı. Nə olsun ki, artıq özü də ata olmuşdu? Axı onun üçün 
toy çalınanda atası qapıda durub qonaqları qarşılamamışdı, əl-
qol açıb qonaqların qabağında oynamamışdı, onun yeri boş 
qalmışdı. Atasının yeri təkcə onun toyunda yox, ömrünün-
gününün hər zamanında boş qalmışdı. Bu boşluq içində də 
Mirzə çox şeylərdən məhrum olmuşdu.  
Mirzənin atası olsaydı doyunca yemək yeyərdi. Kənddə 
kimlərinsə həyətində təndirə çörək yapılanda o, özündən asılı 
olmadan həmin qapıya tərəf getməzdi... Çəpərə sıxılıb, çörək 
ətrini canına sovurmazdı. Aclıq... Çörək ətri... Mirzə heç vaxt o 
 
 
 
Solmaz Muxtarova 
 168
anları yadından çıxara bilmədi. Aradan çox illər ötdükdən 
sonra bir dəfə Mirzə anasına dedi: 
– Anacan, mən uşaqlıqda doyunca yemək yesəydim 
bilirsən necə oğul olardım?! 
Bu söz deyəsən anasının köz bağlamış yarasını təzələdi. 
Həmişə yol gözləyən gözləri doldu.  
– Doğru deyirsən, oğlum. O zəmanənin uşaqları 
doyunca yemək yemədi. Qırılan qırıldı, qalan qaldı. Şükür ki, 
biz salamat çıxdıq!..  
Mirzə yersiz danışdığını başa düşdü. Anasını qu-
caqlayıb öpdü: 
– Bağışla, ana!.. Sən çox əziyyət çəkmisən. Bağışla. 
Bağışla məni!..  
Odur ki, vəd olunan firavan dünyanı atasız gözləmək 
Mirzə üçün çox çətin idi. Çox çətin... Təkcə onun yox, hamının 
gözlədiyi, hamının xəyallarında yaşatdığı sehirli, firavan bir 
dünya. Demişdilər gözlə, o da başqaları kimi gözləyirdi. Vəd 
olunan xoş güzaran tez-tez yuxularına gəlirdi. Yaşamağın 
dadını, ləzzətini duyurdu. “Sən demə cənnət elə bu dünyada 
imiş, bu vaxta qədər bilməmişik. Hər kəsdən bacarığına görə, 
hər kəsə tələbatına görə!” İnsan üçün bundan yaxşı nə ola 
bilər?! Bacardığın qədər işlə, istədiyin qədər al. Allah bunu 
düzüb-qoşanların atasına rəhmət eləsin. Kişilər nahaq yerə 
zəhmət çəkməyib, belə bir güzəran kimin ağlına gələrdi? 
Amma nədənsə bu xoş gün bir xeyli gecikirdi. Bizlər də yaman 
səbirsiz olmuşuq, elə bilirik ki, hər şey asan başa gəlir. Nahaq 
yerə belə düşünürük, səbr etmək lazımdır. Hara qaçırıq? Bir az 
gec, bir az tez!.. 
Sağ olsun yuxarıdakılar da. Bizləri intizarda qoymur. 
Gecə-gündüz ağız dolusu bu barədə danışıb bizləri arxayın 
salırlar. Biz də kafir deyilik ki, Allah bəndəsiyik – deyilənlərə 
 
 
 
Ağ göyərçinlər həsrəti  
 169
inanırıq. Necə də inanmayasan?! Bu böyüklükdə insanlara 
inanmamaq olar? Əlbəttə yox. 
Allah şeytana lənət eləsin. Elə şeytan ki, şeytan. Tez-tez 
Mirzənin ürəyinə girib hər şeyi alt-üst edirdi. Qoymurdu kişini 
rahat yaşasın. Mirzə də qalırdı belə, nə etsin? Eşitdiklərinə 
inansın, yoxsa gördüklərinə? Nə isə düz gəlmirdi. Bu şeytan da 
bir tərəfdən. Mirzə ağlını başına yığıb sağa-sola baxıb daha da 
xoflanırdı. “Şeytan olanda nə olar? Deyəsən bu məsələdə 
şeytan haqlıdır.” Sonra da Mirzə özünü qınayırdı. “Yox. Bu 
boyda zarafat olmaz. Az qala dünyanın yarısı Kommunizmdən 
danışır, o günü gözləyir. Bu haqda qalaq-qalaq kitablar yazılıb, 
institutlar açılıb, böyük şəxsiyyətlər yetişib. Ən başlıcası bütün 
dünyaya car çəkilib. Qəribədir, yəni bu böyüklükdə dünyanı 
aldatmaq olar?”  
Yenə də şeytan araya girib öz sözünü deyirdi. “Burda 
təəccüblü heç nə yoxdur. Bu dünyada nə desən ola bilər.” Hər 
halda axmaq olar beş nəfər, on nəfər, lap uzağı yüz nəfər. Hamı 
necə, o da elə. Bu qədər millətlər ağlını itirməyib ki, boş yerə 
oturub gözləsin! Deməli, gözləmək lazımdır. Adam bu qədər 
səbrsiz olmaz.  
Baş verənlər Mirzəni çaşdırıb tez-tez ayrı səmtə 
aparırdı. Firavan həyat, Kommunizm gerçəkliyi 80-85-ci illərə 
vəd olunmuşdu. Artıq həmin illər bir neçə addımlıqda idi. 
“Bəlkə möcüzə baş verəcək? Ola bilməz ki, dünyada özünə 
görə ad-san qazanmış bir nəhəng ölkənin bütün dünyaya car 
çəkdiyi yeni dünya boş bir əfsanə olsun, yalan olsun. Bu ola 
bilməz.” Mirzə inamını itirməkdən qorxurdu. Düşünürdü ki, 
inam hər bir kəsin bel sütunudur, insan ona söykənib yaşayır. 
Arada isə səbrini cilovlaya bilmirdi. “Əlləşirsən-vuruşursan, 
əvvəlini axırına çatdıra bilmirsən!.. Nə qədər uşağa “yoxdur” 
demək olar?! Uşağın nə günahı? Bütün bunların axırı nə vaxt 
olacaq?..”  
 
 
 
Solmaz Muxtarova 
 170
Yəqin ki, başqaları da Mirzənin günündə idi. Hamı 
ürəyində çəkirdi, hamı gözləyirdi. Heç kəs artıq danışıb başını 
bəlaya salmaq istəmirdi. Bir də bu boyda kişilərin qabağında 
kimin cürəti çatardı ki, bir söz desin. Bu, heç məsləhət də 
deyildi – ürəyindəki ürəyində. Atalar nahaq yerə deməyib ki, 
“çax-çax baş ağrıdar, dəyirman bildiyini edər”. Sən tək 
deyilsən ki?! Bu qədər millətlər necə, sən də elə. Sənə deyirlər 
gözlə, deməli gözlə! Səndən nə gedir ki? 
Mirzə həmişə belə fikirləşirdi. Amma iş elə gətirdi ki, 
inana-inana o, inamını itirdi.  
Günləri, ayları, illəri saya-saya baxdı ki, artıq vaxt 
çatıb. 1986-cı ildir və ortada heç nə yoxdur.  
Firavan həyat arzusu elə arzu olaraq qaldı. Bir çox 
millətlərin, yüz milyonlardan da artıq insanların gözlədiyi xoş 
güzəran xülyası boşa çıxdı. Oturub fikirləşəndə az qalırsan 
havalanasan. Ömrün boyu səni uşaq kimi aldadıblar. Sən də 
yalanla saç-saqqal ağartmısan.  
“Ay kişilər, siz də özünüzə görə bir kişisiniz. Dünya 
görmüsünüz, ömür-gün keçirmisiniz. Sizcə bu boyda yalan 
olar? Hələ də elə bilirəm yuxu görürəm. Baş verənlərə 
inanmağım gəlmir ki, gəlmir. Mən də qəribə adamam.”  
Mirzə gecə-gündüz bu fikirdən yaxasını qurtara bil-
mirdi. Axır ki, o, əsl həqiqəti özlüyündə dərk etdi. “Sən demə 
böyüklərin özü kimi yalanları da böyük olur. Sən bir işə bax, 
bu, kimin ağlına gələrdi?” Nədənsə, bu fikir Mirzəni qorxutdu. 
Özü də yaman qorxutdu. Əvvəlcə niyə qorxduğunu başa 
düşmədi. Qatışıq fikirlər canına sovuşub onu rahat buraxmadı. 
“Bəs bundan belə necə olacaq?” Bu sualın cavabını o, tez tapdı 
və niyə qorxduğunu başa düşdü. Yəqin ki, bundan belə başqa 
yalanlar deyiləcək. Daha böyük... Daha qorxulu yalanlar... Bu 
yazıq, biçarə insanları da, elə bu dünyanın özünü də yalanlar 
idarə edəcək. Doğrudanmı bundan xilas olmağın yolu yoxdur? 
 
 
 
Ağ göyərçinlər həsrəti  
 171
Yox! Bu ola bilməz. Hər şeyin bir sonu olduğu kimi, bunun da 
bir sonu olmalıdır. “Yalançını axıra kimi qovarlar.” Heç bu 
atalar sözü də yerinə düşmür. Atalar bunu deyəndə bir məsələni 
yaddan çıxarıblar. Yalanı deyən kimdir? Elə əsas məsələ də 
budur. Yalanı kim deyir. Yuxarıdakılar deyirsə, aşağıdakılar 
yuxarıdakıları nəinki qova bilməz, heç onların qabağında bir 
söz deməyə də cürəti çatmaz. Çünki can şirin şeydir. Kimdir 
canından keçən?! Bir tərəfdən də bizlər böyük-kiçik yeri 
bilənik. Uşaqlıqdan bizə deyiblər ki, böyüklər deyənə kiçiklər 
qulaq asmalıdır. Düz danışır, səhv danışır – kiçiklər bunun 
dərininə gedə bilməz.  
Odur ki, çox şeyləri udmağa məcbur oluruq və uduruq 
da. Boğula-boğula, içimizdən qırıla-qırıla... Amma elə bir vaxt 
çatır ki, doyuruq. Yalandan, böhtandan, ehtiyacdan, 
haqsızlıqdan, çox şeylərdən doyuruq. Bir də baxırıq – bomba 
kimi partladıq. Necə ki, adicə uşaq oyuncağı şara həddindən 
artıq hava üfürəndə partlayar, biz də eləcə partlayırıq. Hər kəs 
də bu dünyanın bir zərrəsidir. Bir parçasıdır. Elə ki bu kəslər 
doydu, partladı, dünyada bir hay-haray yaranır ki, gəl görəsən. 
Aləm dəyir bir-birinə. Ağız deyəni qulaq eşitmir. İnsanın nə 
qədər ağrı-acısı olarmış?! Uzun illər deyə bilmədiklərini, 
içərisində yığılıb qalanları açıb tökür ortalığa. Bütün giley-
güzarlar dilə gəlir. Binəvalarda nə günah? Bu vaxta qədər 
çəkdiklərimiz bəs deyilmiş kimi, dərdin üstə dərd gəlir. Yanar 
odun üstünə neft tökəndə necə alovu ərşə qalxarsa, insanlar da 
belə od tutub yanır. Gün-gündən alov hər tərəfi bürüyür. Bir də 
baxırıq ki, aləm od içindədir. Bəd xəbərlər baş alıb gedir, 
ildırım sürətilə şəhərin başı üstündə qara bulud kimi dolanır. 
İnsanlar da çaş-baş qalıb bilmir nə etsin.  
Böyük yalan – yalan olmuşdu. Hərə bir tərəfə qaçırdı, 
nəyin yalan, nəyin doğru olduğunu bilmək istəyirdi. 
Avtobuslarda, yollarda topa-topa insanlar hərə bir söz deyir, 
 
 
 
Solmaz Muxtarova 
 172
mübahisə qızışırdı. Nələrin baş verdiyini bilən yox idi. 
Yuxarıdakılarla əlbir olub bədnam qonşular növbəti dəfə nə 
düzüb-qoşmuşdu? Niyyətləri nə idi? İnsanlar dərdini götürüb 
evdən çıxmışdı. Dəstə-dəstə meydana axışırdı. “Azadlıq! 
Azadlıq! Topxana!” Yurd-yuvasından qovulanlar, daxildə baş 
verən çaxnaşmalar... Siyasət oyunları... Yaranmış vəziyyətdən 
məharətlə istifadə edən qatı düşmənlər... Eləcə də, millət 
satqınları... Hər şey nəzarətdən çıxmışdı. Bir tərəfdə 
“Azadlıq!” deyə yollara çıxan mərd oğul və qızlar, ziyalılar, 
fəhlələr, qocalar; o biri tərəfdə isə vəhşiləşmiş insanlar, şəhərdə 
xüsusi araqarışdıranlar... Hər şey belə başladı. Plansız, 
pərakəndə... 
Azərbaycan tarixində ilk dəfə olaraq SSRİ rejiminə 
qarşı milli hərəkat başlandı. Azərbaycan xalqının səsi hər tərəfə 
yayıldı. Milyonlarla insan noyabr ayının on yeddisindən 
başlayaraq on yeddi gün fasiləsiz mitinqlərlə xalqın milli-
azadlıq hərəkatı tarixini yazdı. Sovet rejiminə olan inamın puç 
oldduğunu bəyan etdi. Yetmiş ildir qəflət yuxusunda olan 
millət meydanda Azərbaycan Xalq Cəbhəsinin səsinə səs verdi. 
Bu səsi boğmaq istəyənlər boğa bilmədi. İnsanlar əvvəllər belə 
bir günü ağlına da gətirməmişdi. Bu vaxta qədər inandığı, 
arxalandığı köhnə dünya başqa bir dünya ilə üz-üzə durmuşdu. 
Təzə dünyanın qapıları taybatay açılmışdı. İnsanlar özləri də 
bilmədən iki dünyanın arasında toplaşırdı. Köhnə dünya ac 
qurd kimi dişlərini qıcayıb məqam gözləyirdi. Haqq-ədalət 
axtaran bu insanları udmaq üçün fürsət axtarırdı. Artıq boş vəd-
lərə qulaq asan yox idi. Aşağıdakılar yuxarıdakılara inanmırdı. 
Köhnə dünya can üstə idi. Yeni dünyaya yol isə Meydandan 
keçirdi. Mirzə də çoxları kimi hər gün Meydana gedən zavod 
işçilərinin önündə olurdu. Bu hərəkata qoşulmaq istəyənləri 
saxlamaq mümkün deyildi. Fəhlələr, ziyalılar, yeni dünyanın 
arzusunda olanlar... Bütün bunlar kimlərəsə xoş gəlmirdi. 
Kimlərsə də ehtiyat edirdi, iki yol arasında durub gözləyirdi: 
 
 
 
Ağ göyərçinlər həsrəti  
 173
“Birdən olmadı elə, oldu belə...” Mirzə isə həyatının ən xoş 
anlarını yaşayırdı. Daxilində bir qürur hiss edirdi. “Bəsdir kölə 
kimi yaşadıq!” 
Adəti üzrə hər gün işçilər saat 12-də Meydana yol-
lanırdı. Mirzə həmin gün sexlərdə növbətçilər təyin edib 
şöbəyə döndü. Bir stəkan çay içib çıxmaq istəyirdi. Artıq vaxta 
on dəqiqə qalmışdı. Bu dəmdə Mahir Axmedoviç zəng edib 
onu kabinetinə çağırdı. Mirzə bir istədi getməsin, sonra 
fikrindən daşındı.  
Mahir masanın yuxarı başında oturub işgüzarcasına 
qarşısındakı sənədlərə baxırdı. O, saymazyana Mirzənin 
salamını alıb sənədlərə baxmağa davam etdi. Mirzə keçib 
oturdu və bir qədər gözlədi. Handan-hana Mahir başını qaldırıb 
mənalı-mənalı ona baxdı: 
– Bilirsən səni niyə çağırmışam? 
– Yox, bilmirəm. Deyərsən bilərəm.  
– Özün başa düşmürsən? Sən ki, özünü ağıllı adam 
hesab edirsən...  
– Mahir Axmedoviç, açıq deyin görüm söhbət nədən 
gedir, məni niyə çağırmısınız?! Mən tələsirəm.  
Mahir onun hara tələsdiyini yaxşı bilsə də, özünü 
bilməməzliyə qoydu. 
– Onsuz da sizləri başa salmaq çətindir. Amma elə 
şeylər də var ki, onu başa salmaq lazım deyil. Hər kəs özü 
bilməlidir, nəyi etmək olar, nəyi etmək olmaz.  
Mirzənin hövsələsi daraldı. Bir istədi söhbəti yarımçıq 
qoyub çıxsın. Amma bunu etmədi. “Tələsmək lazım deyil. 
Görək nə demək istəyir. Sözünün canı nədir?!” 
Mahir oturacaqdan qalxıb qamətini düzəltdi. 
– Mirzə kişi, elə bilirsən mənim heç nədən xəbərim 
yoxdur? Yığışıb ağzınıza gələni danışırsınız, millət belə gəldi, 
Qarabağ elə getdi. Yekə kişisən başa düşmürsən ki, siyasətlə 
oynamaq olmaz? Özün də cibində partiya bileti gəzdirirsən.  
 
 
 
Solmaz Muxtarova 
 174
– Harada yazılıb ki, insanlar bir yerə yığışıb öz 
problemlərindən danışa bilməz? 
– Mən sənə xəbərdarlıq etmək istəyirəm. Özünə olmasa 
da, balalarına yazığın gəlsin. Ağlını başına yığ! 
– Mənim ağlım başımdadır. Nə etdiyimi də yaxşı 
bilirəm. Məni qorxutmaq lazım deyil.  
– Mirzə kişi, hər şey başqa cür ola bilər. Sabah bizi 
nələr gözləyir? Bunu heç kəs bilmir. Odur ki... 
Mirzə onun sözünü ağzında qoydu. 
– Mən millətimin bu günü ilə fəxr edirəm.  
Mahir ayağa qalxıb dedi: 
– Muradov, mən istədim səni başa salım... Amma başa 
düşmədin. 
– Mən qanmaz deyiləm. Bir də hər kəs öz yolunu özü 
seçir. Vaxt gələr hamının iç üzü açılar, baxarıq kim kimdir. 
Məni isə heç bir qorxu, hədə yolumdan çıxara bilməz. 
– Sənin ağzından qan iyi gəlir. Belə getsə, axırın pis 
olacaq, ay yazıq. Mən sənə kömək etmək istəyirdim.  
– Sənin kimilər ancaq yuxarıların qabağında məharətlə 
oynamağı bacarır, aşağıdakılara isə cəza verməkdən həzz alır. 
Sən nə vaxtdan başqalarına kömək etmək niyyətinə düşmüsən? 
Çox qəribədir... 
– Muradov, sözlərinə fikir ver, yoxsa... 
– Yoxsa nə edərsən? Bilirsən ki, mən səndən 
qorxmuram! – deyib Mirzə kabinetdən çıxdı.  
Camaat zavodun həyətində toplaşıb onu gözləyirdi. 
Onlar al bayraq əllərində səs-səsə verib “Oyan, Azərbaycan! 
Qalx, Azərbaycan!” deyə-deyə həyətdən çıxdılar. Yollar boyu 
zavodlardan, fabriklərdən, başqa iş yerlərindən Meydana üz 
tutan dəstələr bir-birinə qoşulur, şəhərin küçələri ilə möhtəşəm, 
insanların heç vaxt görmədiyi insan dalğası Meydana tələsirdi. 
Bu yol sadəcə Meydana gedən yol deyildi. Bu yol Meydandan 
 
 
 
Ağ göyərçinlər həsrəti  
 175
keçib Azadlığa, Müstəqilliyə doğru gedən yol idi. Nəyin 
bahasına olur-olsun bu yolu axıra kimi getmək lazımdır. Mirzə 
arxaya baxanda qanı qaralırdı. 1905-ci il, 1915-18-ci illər... O 
vaxt baş verən hadisələr, zaman-zaman payimal olan torpaq-
larımız, bütün bunlar niyə yadımızdan çıxdı? Nədən biz öz 
evimizə sahiblik edə bilmədik? Bu qədər bacarıqsız, səriştəsiz 
olduq. Ən yüksək vəzifələrdə, ən yaxşı mənzillərdə, 
torpağımızın ən gülşad yerlərində, süfrəmizin başında... Bu da 
növbəti dəfə arxadan vurulan zərbə. Həmişə olduğu kimi, 
düşmən göz qabağındadır, amma görmək istəmirik. Gözümüz 
ki kor deyil?! Niyə birdəfəlik başa düşmürük ki, düşməndən 
dost olmaz. Səbəbi nədir? Niyə bunu dərk edə bilmirik? 
Həmişə özümüz-özümüzü aldadırıq. Unuduruq ki, “böyük 
qardaşlarımızın” gözlərinə bizlər qara rəngdə görünürük. 
Insafən bizlər ki, belə qara deyilik. Aramıza şeytan girib, 
nədir? Ha əlləşirik, vuruşuruq xeyri yoxdur ki, yoxdur. 
Deyəsən rəngimiz dəyişən deyil. Yaxşısı budur ağlımızı 
başımıza yığaq, gec də olsa. Qalx ayağa! Səsini qaldır! Qoy 
dünya səni eşitsin! Qoy dünya bilsin ki, sən də varsan! Sən də 
sənsən, özünə görə. İmkan vermə səni bu dəfə də tapdalayıb 
keçsinlər! Oyan, Azərbaycan! Qalx, Azərbaycan! 
Meydanda ən çox eşidilən Nemətin səsi idi. O, çox 
çağırışlar edirdi – xoşa gələn ya da xoşa gəlməyən. Iş onda idi 
ki, Meydanda hər an millətin sayı artmaqda idi. Mirzə isə 
düşünürdü ki, hər yeni başlanan işin yaxşı tərəfi olduğu kimi, 
pis tərəfi də olur. Qoy kim nə deyir desin. Tarixən bütün 
inqilablar, çevrilişlər belə olub. Bundan qaçmaq mümkün 
deyil. Amma əsas məsələ məqsəddir... Məqsəd! Sovet 
faşizmindən birdəfəlik qırılmaq! Əsarətdən xilas olmaq! 
Mirzə Meydanla fəxr edirdi. Fərəhindən yerə-göyə 
sığmırdı. Millət iradəsini ortaya qoymuşdu. Sovet rejiminə olan 
nifrətini bəyan edirdi. Bu rejimdən xilas olmaq istəyi necə 
 
 
 
Solmaz Muxtarova 
 176
böyük idisə, insanlar uzun illərdir ürəklərində kök salan 
qorxunu, xofu tapdayıb keçmişdi. Meydan qaynayırdı. 
Uzaqdan, yaxından gələnlər, ziyalılar, fəhlələr... On yeddi gün 
gecə-gündüz Meydan hərəkatı. Sonra dağıtdılar. 
Yuxarıdakıların fitnəsi ilə özümüzünkülər dağıtdı. 
Özümüzünkilər dağıtdı – vəhşicəsinə... Vurulan vuruldu, 
tutulan tutuldu. Kimsə qaçıb canını qurtardı. Həmin qaranlıq 
gecədə çox qaranlıq hadisələr baş verdi. Düzünü bilən olmadı. 
Hələ də bilən yoxdur. Amma nə vaxtsa, yəqin bu düyün 
açılacaq. Amansızcasına millətin səsi kəsildi. Əliboş kütlə 
silahlılar önündə duruş tuta bilmədi. Meydan mərd 
oğullarımızın qanı ilə yuyuldu. Həmin gecə sovet rejiminə 
qarşı ucalan səslər çox uzaqlara yayıldı. Yuxarıdakıların 
gözləmədiyi, heç ağlına gətirmədiyi bu qara millətin azadlıq 
hərəkatı onları mat qoydu. Təhlükəni boğmaq üçün vaxt 
itirmədən planlar işləndi, hər şey düzülüb qoşuldu. Başqalarına 
da dərs olsun deyə qara qüvvələr işə başladı. “Bakıya qoşun 
yeridiləcək!”  
Şəhərdən qan qoxusu gəlirdi. Mirzə özü də bilmirdi bu 
xəbərə inansın, inanmasın. “Axı bu, necə ola bilər? Bizlər də 
Ana Vətən dediyimiz bu ölkənin bir parçasıyıq. Ömrümüz 
boyu ona göz dikmişik, onun uğrunda vuruşmuşuq. 
Müharibədə yüz minlərlə qurbanlar vermişik. Ən başlıcası – 
Ona bel bağlamışıq. Az qala başımızın tacı bilmişik. Yaxşı 
nələrimiz varsa, yığıb-toplayıb mərkəzə göndərmişik, özümüzə 
qıymamışıq. Bakı neftinin sayəsində Böyük Vətən 
müharibəsində qələbə çalınıb. Anamız Vətən! Yetmiş ildir onu 
belə çağırmışıq. Onu çağıra-çağıra, əzizləyə-əzizləyə öz 
xırdaca Vətənimizi yaddan çıxarmışıq.”  
Bakıdan yuxarılara qərəzli xəbərlər gedirdi. Yuxarı-
lardan isə Bakıya qorxulu xəbərlər gəlirdi. Həqiqət isə pərdə 
arxasında idi, bilən yox idi. Bir də, əsl həqiqət yuxarıdakılara 
 
 
 
Ağ göyərçinlər həsrəti  
 177
lazım deyildi. Onsuz da bu millətin ağı qara, doğrusu yalan, 
düzü əyri idi. Haqqı özgələr əlində, hərə bir tərəfə dartırdı. 
Zamansa öz işində.  
On səkkiz yanvar. Dumanlı, çiskinli bir gün idi. On 
doqquz yanvara açılan qapı. O gecəsi çoxları yatağa girmədi. 
Kimlərsə yatağa girsə də, yuxuya gedə bilmədi. Mirzə də bütün 
gecəni yata bilmədi. Yorğan-döşək onu yedi. Bir neçə dəfə 
qalxıb otaqları gəzdi. Pəncərədən çölə baxdı. Kazarmanın 
həyətinə diqqət etdi. Bir şey anlamadı. Su içib sakitləşməyə 
çalışdı. “Bəlkə bu xəbər yalandır?! Şəhərə ordu yeridilə bilməz. 
Necə olsa, Sovet ölkəsi bu ləkəni özünə yaraşdırmaz. Bizlərə 
olmasa da, özünə hörmət qoyar.” 
Səhər açılar-açılmaz o, evdən çıxdı. Elə bil can gəz-
dirirdi. Şəhərin boz-bulanıq havası da adamı sıxırdı. Naxçıvan 
mehmanxanasının yanında xeyli adam yığılmışdı. Mirzə də 
onlara yanaşdı. Mehmanxana hər tərəfdən polislərlə əhatə 
olunmuşdu. Içəridən rus əsgərlərinin soyuq baxışları 
mehmanxananın ətrafında toplananlara dikilmişdi. Polislər 
insanları sakit olmağa çağırırdı. Haqqın yoluna çıxan bu 
insanlar isə öz qəzəbini, nifrətini boğa bilmirdi. Hər kəs bir söz 
deyirdi. Nələrin baş verə biləcəyi xofu kimləri isə qorxudur, 
kimləri isə ölüm, qalım mübarizəsinə çağırırdı.  
Mirzə faciənin qaçılmaz olduğunu bir daha dərk etdi. 
Bir neçə saat şəhərin küçələrini dolandı, sanki bir çarə 
axtarırdı. Uzun illərdir onu narahat edən bir çox suallara hələ 
də cavab axtarırdı. Yetmiş ildir Kommunizm siyasəti ilə fəxr 
edən, dünyaya car çəkib bu siyasəti ilə öyünən, axırda da 
millətləri bu günə gətirib çıxardan bu ölkənin niyyəti nə idi? 
Bu bizlərə nə vermişdi, ala bilmirdi?  
Bu fikirlərlə Mirzə Mərkəzi Komitənin qabağında təşkil 
olunan mitinqə gəldi. Hər tərəfdə qəzəbli səslər, çağırışlar, dar 
ağacı... Deyəsən bu, son hədd idi. Dünya əməlli-başlı dağılırdı. 
 
 
 
Solmaz Muxtarova 
 178
Dar ağacı: bu vaxta qədər Mirzə dar ağacını yalnız kinolarda 
görmüşdü. Doğrudan da dünya əməlli-başlı dağılırdı. 
Axşamdan xeyli keçmiş o, evə qayıtdı. Evləri Salyan 
kazarmasından, Salyut mehmanxanasından sonra, yolun o biri 
tərəfində, üçüncü binada, ikinci mərtəbədə idi. Qədim 
ikimərtəbəli evlərdən biri idi. Qonaq otağının pəncərələri düz 
yola baxırdı. Yataq otağı ilə mətbəx hərbi hissə ilə üzbəüz idi. 
Mənzillə hərbi hissə arasında sağ tərəfdən beşmərtəbəli, sol 
tərəfdən isə ikimərtəbəli yaşayış binası, ortada isə çox da 
hündür olmayan hərbi hissənin hasarı dururdu. Yataq otağından 
və mətbəxin qabağındakı eyvandan baxanda hərbi hissənin hə-
yətində baş verənləri az da olsa görmək olurdu. Mirzənin rəngi 
boğulmuşdu, elə bil boyu da kiçilmişdi.  
– Şəhərdə vəziyyət necədir? – deyə Yasəmən soruşdu. 
Mirzə Yasəmənin üzünə baxmadan öz-özü ilə danışırmış kimi 
dodağının altında mızıldandı: 
– Hələ ki, sakitçilikdi.  
Mirzə artıq söz demək istəmədi, Yasəmən də so-
ruşmadı. Onsuz da hər şey Mirzənin üzündə yazılmışdı.  
– Bütün günü ac-susuz düşmüsən şəhərin canına.  
Yasəmən yemək gətirdi. Mirzə ancaq çay içdi. Bo-
ğazından yemək keçmədi. Yasəmən tələm-tələsik yığışdı. 
Səhərdən kartof peroşkisi bişirmişdi ki, hərbi hissənin qa-
bağında yığışanlara aparsın. İki qəfədan çay da hazırlayıb 
çıxdı. Mirzə də onunla getdi.  
Hava soyuq olsa da, cavanların əhval-ruhiyyəsi yüksək 
idi. Onlar deyir-gülür, zarafat edirdi. Belə cavanlara baxanda 
adam fəxr edir, bütün dərdlərini unudurdu. Cavanlar Yasəməni, 
Mirzəni sevinclə qarşıladı. Yasəmən qazanın ağzını açdı: 
– Uşaqlar, yeyin.  
– Siz niyə bu qədər əziyyət çəkirsiniz? – deyə dəstənin 
ağsaqqalı narahatçılığını bildirdi.  
 
 
 
Ağ göyərçinlər həsrəti  
 179
– Mənim balalarım, hər kəsin bir borcu var, bu da bizim 
borcumuzdur. Bir göz qırpımında uşaqlar şirin-şirin isiti 
peroşkidən yedi, sonra da növbə ilə çay içib qızındılar. “Bu cür 
mərd oğullarımız var. Mən niyə belə nigaranam? Bəs silahlı 
hücum baş versə necə? Əliboş uşaqlar ordunun qabağında nə 
edə bilər?” Bu səhnə az qala Mirzənin gözünün qabağına gəldi. 
Qorxudan bədəni ürpəşdi. 
– Uşaqlar, bəlkə dağılışıb gedəsiniz? 
Görünür uşaqlar Mirzə kişidən belə bir təklif gözlə-
mirdi. Cavanların təəccüb dolu baxışları ona tuşlandı. Yasəmən 
də dönüb mənalı-mənalı Mirzəyə baxdı. Mirzə isə içində bir ah 
çəkdi. Haqlı olub-olmadığını özü də bilmədi. 
Elə bu anda küçədə səs-küy qopdu. “Ay camaat evdə 
oturmayın!.. Hamı şəhərin müdafiəsinə çıxsın! Şəhərə ordu 
yeridilib!.. Vətən dardadır!!!” 
Bir neçə nəfər maşında ruporla xalqa müraciət edirdi. 
Maşın ötüb keçdi.  
Vaxt insanı üzürdü. Elə bil yanvarın on doqquzu həmişə 
göz qırpımında keçib-gedən adi günlərdən biri deyildi. Saatın 
əqrəbləri sanki dayanmışdı. Dözməkdən başqa yol yox idi. 
Mirzə öz narahatçılığını ürəyində çəkirdi, ürəyinin yağı yavaş-
yavaş əriyib getməkdə idi. Nəhayət, saatın əqrəbləri gecə saat 
on ikini göstərdi. Sanki bu anda göy üzü parçalandı. Səsdən 
binalar titrədi. Mirzə eyvana qaçdı. Hərbi hissədən binalara 
tərəf min bir rəngə çalan atəş seli havada bərq vuraraq yaşayış 
binalarının üstünə gəlirdi. Onun arxasınca eyvana çıxmaq 
istəyən Yasəməni, uşaqları geriyə itələyib qapını çırpsa da, Ya-
səmən də, uşaqlar da bu dəhşətli mənzərəni gördü.  
Yasəmən özünü itiridi. Bərk-bərk uşaqların əlindən 
tutub divara sıxıldı. 
– Mirzə!..  
– Sakit olun!.. – Mirzə bu sözləri zorla deyə bildi.  
 
 
 
Solmaz Muxtarova 
 180
Hər tərəfdən qopan atəş səsləri qəribə bir uğultu ilə 
qapıları, pəncərələri döyəcləyirdi. Bir göz qırpımında insanlar 
küçəyə axışdı. Hələ də nələrin baş verdiyini dərk etməyən 
məhəllə camaatı hərbi hissənin qapısına tərəf üz tutmuşdu. 
Mirzə, onun ardınca Yasəmən də evdən çıxdı. Yasəmən nə 
qədər etdisə, uşaqları evdə saxlaya bilmədi.  
Hərbi hissənin qarşısındakı cavanlar “Azərbaycan!”, 
“Azadlıq!” deyə qışqırırdı. İzdiham da onlara qoşuldu. Mirzə 
də səsi gəldikcə “Azadlıq!” deyə cavanların səsinə səs verirdi. 
Qadınların, uşaqların çığırtısı bir-birinə qarışmışdı. Havadan 
al-əlvan atəş seli yağış kimi insanların başı üstə tökülürdü. Bu 
an gözlənilmədən hərbi hissənin qapıları açıldı. Əsgərlər 
silahlarını izdihama tərəf tuşlayaraq onları geriyə itələdi. 
Çaxnaşma düşdü. Cavanlar daha ucadan qışqırdı və əl-ələ tutub 
bir neçə cərgə ilə silahlıların qabağını kəsdi. Nə qədər 
müqavimət göstərsələr də çətin oldu. Cavanlar sıxışdırılıb bir 
qədər qapıdan uzaqlaşdırıldı. Bu anda cavanlardan bir nəfər 
izdihamdan aralanıb silahlıların üstünə cumdu. Yumruqlarını 
havada qaldırıb “Azərbaycan! Azadlıq!” deyərək dəlicəsinə bir 
neçə dəfə qışqırdı və var gücü ilə ona tərəf tuşlanan silahı 
vurub kənara itələdi. İzdiham bir-birinə dəydi. Yerbəyerdən 
atılan atəş səsləri cavanları daha da qəzəbləndirdi, onlar daha 
inadla müqavimət göstərməkdə idi.  
– Mahmudu vurdular!.. 
– Etibarı da vurdular!... 
– Təcili yardım çağırın! Təcili yardım!.. – Səslər bir-
birinə qarışdı.  
Silahlılar quduzlaşmış canavara bənzəyirdi. Gözləri qan 
tutmuşdu. Hara gəldi atırdılar. Silahlıların arasından qonşu 
Qara Mamedin oğlu çıxıb camaata müraciət etdi: 
– Yaxşısı budur dağılışın evinizə. Vəziyyət pisdir!..  
O, zabit idi. Cavanlar yenə də yumruqlarını havada 
qaldırıb ”Azadlıq!”, “Müstəqillik!“ deyə qışqırırdı. Mirzə bir 
 
 
 
Ağ göyərçinlər həsrəti  
 181
neçə nəfərlə köməkləşib yaralıları uzaqlaşdırdı. Birinin 
vəziyyəti ağır idi – gülllə sinə nahiyəsindən dəymişdi. Onu qan 
aparırdı. İkinci ayağından yara almışdı. 
İstefada olan hərbçi, məhəllə ağsaqqalı Ənvər kişi 
əllərini havaya qaldırıb cavanaların qabağına çıxdı: 
– Mənim balalarım!... Bu, yumruq davası deyil!.. 
Yaxşısı budur dağılışın! Bu allahsızlara etibar yoxdur. Nahaq 
yerə qan tökülməsinə yol verməyin!.. Vaxt gələr biz də 
sözümüzü deyərik! Mütləq sözümüzü deyərik! 
Bu an hərbi hissədən çıxan tanklar uğultu ilə izdihamın 
üstünə yeridi. Hər tankın üstündə iki əlisilahlı hara gəldi atəş 
açırdı. Bir göz qırpımında izdiham iki yerə bölündü. Bir hissə 
Statistika idarəsinə tərəf, bir hissə isə Qırmızı Şərq küçəsi ilə 
Hərbi Şəhərciyə tərəf. Tankların, silahların qabağında insanlar 
pərən-pərən oldu. Hərbi hissədən uzaqlaşdırıldı. Təcili yardım 
yaralıları izdihamın arasından uzaqlaşdırdı.  
Yasəmən elə bil, havalanmışdı. Uşaqlarının əlindən 
bərk-bərk tutub qaçırdı. Axır ki, onlar bloka girdi. 
– Ana, bəs atam hanı? – deyə oğlu Samir Yasəmənin 
əlindən dartınıb çıxmaq istədi. 
– Oğlum, küçəyə çıxmaq olmaz!.. 
İkinci mərtəbədə onlarla üzbəüz yaşayan Mustafa kişi 
ilə üzləşdilər. O, Yasəmənə dedi: 
– Qızım, Yasəmən, evdə işıqları söndürün. Ehtiyatlı 
olun...  
Mustafa kişi Böyük Vətən müharibəsinin iştirakçısı 
olmuşdu, müharibə görmüşdü. Yəqin ki, bu sözləri elə-belə 
demirdi.  
– Yaxşı, Mustafa dayı. – deyib Yasəmən mənzilə keçdi. 
Qapını arxadan bağlayıb, nəfəs aldı. Sonra işıqları söndürdü, 
güman etdi ki, faciə qapı arxasında qaldı.  
 
 
 
Solmaz Muxtarova 
 182
Tanklar, silahlılar izdihamın ikinci yarısını Statistika 
idarəsinin tininə qədər qovdu. Statistika idarəsinin tinində 
tanklar maşın yolunu bağladı və hər tərəfdən əlisilahlılar Hərbi 
Şəhərciyə gedən yolu mühasirəyə aldı. Şəhərcikdən qovulanlar 
hərə bir tərəfə üz tutdu. Bir hissəsi Sovet küçəsinə tərəf, bir 
dəstə isə «Naxçıvan» mehmanxanasının tinindən dönüb Tiflis 
prospektinə çıxaraq XI Qızıl Ordu meydanına tərəf yönəldi. 
Mirzə XI Qızıl Ordu meydanına tərəf gedən izdihamın 
qabağında gedirdi. Dəstə Salyan kazarmasının yuxarı 
qapısından bir qədər uzaqlaşmışdı ki, qarşı tərəfdən qışqırıq, 
nalə, fəryadlar, ətürpəşdirici səslər eşidildi.  
– Qırdılar balalarımızı!... Güllə-baran etdilər... Ba-
şımıza daş düşdü!.. 
– Qardaş... Ay qardaş ey!!! – deyə nalə çəkən qızı bir 
neçə oğlan sürüyə-sürüyə çəkib gətirirdi.  
İzdihamlar üz-üzə gəldi. Qoca bir kişi XI Qızıl Ordu 
meydanına tərəf gedən dəstənin qabağında dayandı. Onun üstü-
başı qan içində idi. Başına döyüb ağlayırdı.  
- Cavanların üstünə tank sürüldü!.. Meyitlər, yaralılar 
ayaq altında qaldı... Əlimizdən heç nə gəlmədi... Kömək də edə 
bilmədik!.. İlahi! Bu nə müsibətdir?! O tərəfə getməyin, mənim 
balalarım! Qayıdın geri!.. 
Hər tərəfdən açılan atəş səsləri izdihamın başı üstə 
sanki ölüm rəqsi çalırdı. Qorxub qaçanlar qaçmışdı, şəhərdən 
uzaqlaşıb kənara çəkilmişdi. Qalanlar isə Vətənin bu ağır 
günündə evində otura bilməyib “Azərbaycan!”, “Azadlıq!” 
deyə küçələrə axışan, ölümün üstünə gedən, ölümlə əlbəyaxa 
olub ölüm, qalım mübarizəsinə çıxanlar idi. Keçmişindən 
qırılmaq istəyənlər idi...  
 
Ovçu, ovlağın hanı? 
Çoban, yaylağın hanı? 
 
 
 
Ağ göyərçinlər həsrəti  
 183
Sürünə quduz düşüb, 
Ötən çağların hanı?! 
 
Bir dəstə qadın ağı deyə-deyə nalə çəkib XI Qızıl Ordu 
meydanından üzüaşağı gəlirdi. Mirzənin gözlərindən alov 
çıxdı. “Belə də kişilik olar? Evimizin içində bizi qırdılar. 
Dayanıb durmaq olmaz, nə isə etmək lazımdır. Heç olmazsa, 
yaralılara kömək etmək.” O, özündə-sözündə deyildi. Bir onu 
yaxşı bilirdi ki, qırğın başlayıb və bundan belə daha nələrin baş 
verəcəyini heç kəs bilmirdi.  
– Qadınlar, qızlar, yaşlılar... Hamınız dağılışın... Gedin 
evinizə!.. Artıq qırğına yol verməyək... Cavanlar isə iki-bir, üç-
bir olub yaralılara kömək etsin!.. Xəstəxanalarda qan verilsin. 
Bəlkə kiməsə kömək edə bildik. – Mirzə bir neçə dəfə 
izdihama müraciət etdikdən sonra hərə bir tərəfə üz tutdu.  
Bayaqkı qoca hələ də səkidə, daşın üstündə oturub 
ağlayırdı. Mirzə ona yan alıb əlini çiyninə qoydu: 
– Əmi, səbr elə.  
– Oğul, səbr etməkdən keçib. Kaş gözlərim kor olaydı 
bu müsibəti görməyəydim...  
– İndi evinə getsən yaxşıdır. 
Qoca yazıq-yazıq Mirzəyə baxdı: 
– Evimə?! Evim XI Qızıl Ordu ilə üzbəüz binadadır. 
Hər tərəfdən mühasirəyə alınıb. Oralar hamısı qan içindədir – 
meyitlər, yaralılar... Heç faşistlər də bu qələti etməmişdi! 
Evimizin içində qırdılar balalarımızı. Yaman günə qaldıq!.. 
Qoca zorla ayağa qalxdı.  
– Oğlum, sən məndən nigaran qalma... Bu yaxında – 
Sovet küçəsində bacım yaşayır. Gedib onlarda gecələyərəm. 
Sonra sabah açılsın, görək başımıza nə gəlir.  
Mirzə qocanı Sovet küçəsinə tərəf ötürüb geri qayıtdı. 
O, nə olur-olsun XI Qızıl Ordu meydanına getmək fikrində idi. 
Küçələrdə təcili yardım maşınları, tanklar, hərəsi bir tərəfə 
 
 
 
Solmaz Muxtarova 
 184
qaçan insanlar, hər tərəfdən eşidilən atəş səsləri. Mirzə uzaqdan 
gördü ki, Tiflis prospektindəki hərbi hissəyə giriş qapısı tanklar 
və silahlılarla əhatə olunub. Oradan keçib getmək mümkün 
deyildi.  
Mirzə evdən də nigaran idi. “Yasəmən, uşaqlar... 
Görəsən Hərbi şəhərcikdə nələr baş verir?” Sağa dönüb 
ağacların arası ilə İnqilab küçəsinə çıxdı. Buradan binaların 
arası ilə keçib XI Qızıl Ordu meydanına çıxmaq olardı. O, belə 
də etdi. Bir neçə bina keçib getmişdi ki, qulağına səs gəldi. 
Diqqətlə qulaq asdı. Səs yenə təkrar olundu. Qaranlıq 
olduğundan heç nə görmək mümkün deyildi. 
– Kömək edin... Kömək edin... 
Mirzə səs gələn tərəfə getdi. Binanın tinində qara bir 
kölgə göründü. Cavan bir oğlan əlləri ilə qarın nahiyyəsindən 
tutub ikiqat vəziyyətdə binaya söykənib zarıyırdı. 
Barmaqlarının arasından qan süzülürdü.  
– Oğlum, qorxma...  
Mirzə şərfini yaranın üstünə basıb oğlanı qucağına aldı. 
Onu arxası üstə saxlamaq lazım idi ki, çox qan itirməsin. O, 
İnqilab küçəsi ilə Semaşko xəstəxanasına tərəf üz tutdu. Vaxtı 
itirmək olmazdı. Mirzənin qıçları dolaşır, yaralıya gücü 
çatmırdı. Arada dayanıb nəfəsini dərirdi.  
– Əmi... – yaralı nə isə demək istədi, amma deyə 
bilmədi. 
– Darıxma oğlum, hər şey yaxşı olacaq. Xəstəxanaya 
çatırıq, az qalıb... Sən darıxma! 
Elə bil insanlar qeyb olmuşdu. Küçədə heç kəs gözə 
dəymirdi. Tək-tük təcili yardım və xüsusi maşınlar ötüb 
keçirdi. Bəlkə də qaranlıq olduğundan Mirzəni görən yox idi. 
İki tin getmişdi ki, yanında maşın dayandı. Orta yaşlı iki kişi 
maşından düşüb Mirzəyə yaxınlaşdı:  
– Kişi, sən arxada otur. Xəstəni al qucağına.  
 
 
 
Ağ göyərçinlər həsrəti  
 185
Onlar maşına oturub xəstəxanaya gəldilər. Xəstəxanaya 
yaxın düşmək mümkün deyildi. Iynə atsaydın yerə düşməzdi. 
Hərə bir tərəfə qaçırdı. Meyitləri daşıyan maşınlar, yaralılar, 
fəryad səsləri, yaralılara kömək edən üz-gözü qana batmış 
cavanlar, saçını yolan analar, qız-gəlinlər... Əsl cəhənnəm idi. 
O da bu cəhənnəmin içinə girdi.  
Bu dəhşətli gecə Mirzənin belini qırdı. Hər şeyini 
əlindən aldı – keçmişini, bu gününü, sabahını. Ona heç nə 
qalmadı. Heç nə.  
Yasəmən yataq otağı ilə qonaq otağı arasındakı keçiddə 
uşaqlarını yanına alıb divara sıxılmışdı. Atışma ara vermirdi. 
Samir bir neçə dəfə atasından xəbər tutmaq üçün evdən çıxmaq 
istəsə də, Yasəmən buna imkan vermədi. Oğluna nəyisə başa 
salmağa çalışdısa da, bacarmadı. Əslində özü heç nədən baş 
aça bilmirdi. Küçədə nələr baş verirdi? Niyə baş verirdi? 
Hərbiçilər kimi atəşə tutmuşdu? Səkkiz yaşlı qızı tez-tez 
soruşurdu: 
– Ana, soldatlar çox atacaq? 
– Qızım, bir azdan atmazlar. Sən yat!..  
Yasəmən birtəhər uşaqları sakitləşdirməyə çalışırdı. 
Şam işığının tutqun şöləsində divarlar az qala adamın üstünə 
gəlirdi. Hər tərəfdən sağa-sola ötən atəş səsləri altında oturub 
gözləmək asan deyildi. Amma onlar gözləmək 
məcburiyyətində idi, başqa yol yox idi. Yasəmən məchul bir 
nöqtəyə gözlərini dikib susurdu. Ona elə gəlirdi ki, bu atışma 
çöldə deyil, onun ürəyinin içində gedirdi. Lap ürəyinin içində. 
İmkanı olsa idi, elə-belə oturub gözləməzdi. Axı Yasəmən nəyi 
gözləyirdi? Nəyi? 
Vaxt isə keçib getmək bilmirdi. Yasəmənə elə gəlirdi 
ki, bu qaranlıq gecənin sabahı bir də açılmayacaq. Bu sonuncu 
gecədir. O, səbrini boğa bilmirdi. Arada qonaq otağına keçib 
pəncərədən küçəyə baxır, nələrin baş verdiyini bilmək istəyirdi.  
 
 
 
Solmaz Muxtarova 
 186
Blokun qabağında tank, küçə boyu isə əli silahlılar 
sağa-sola gedir, avtomatlarını havada oynadıb hara gəldi atəş 
açır... Sanki bundan həzz alırdılar. Yasəmən küçə işıqlarının 
atəşə tutulub qəsdən söndürüldüyünü görəndə bunun nə üçün 
edildiyini ağlına sığışdıra bilımədi. Bu sual onu qorxutdu, 
sakitləşməyin yeri yox idi. Baş verənlərdən əməlli-başlı qan iyi 
gəlirdi.  
Axır ki, hava yavaş-yavaş işıqlanır, zülmət gecənin 
sabahı açılırdı. O, Məlahəti çətinliklə yuxuya versə də, Samir 
ayıq idi. Elə bil onlar artıq atəş səslərinə adət etmişdi. Hər 
tərəfdən uğuldayan səslər insanı daha da vahiməyə salırdı. 
Yasəmən qeyri-ixtiyari olaraq bərk-bərk uşaqlarının əlindən 
tutmuşdu. Bununla nə etmək istəyirdi özü də bilmirdi. Amma 
uşaqlarının əli əlində idi. Onların əlinin istisi düz onun ürəyinə 
axırdı – ona dözüm verirdi. O da göz qırpmadan mənzilin 
küncündə-bucağında bayquş kimi ulayan səslərə qulaq asmaq 
məcburiyyətində idi. Bu, zamanın hökmü idi. Başqa yol yox 
idi.  
Amma birinci mərtəbədən qəflətən qopan dəhşətli 
partlayış səsi binanı lərzəyə gətirdi, qapılar, pəncərələr titrədi. 
Ardınca qatışıq səslər eşidildi. Sonra blok aramsız atəşə 
tutuldu. Yasəmən özündən asılı olmadan uşaqların əlini 
buraxıb qapıya tərəf getmək istədi.  
– Ana!.. Mən qorxuram!.. – deyə Məlahət ağlayır, 
qorxudan tir-tir əsirdi. Yasəmən özünü itirmişdi. Nə edəcəyini 
bilmirdi. O, yenidən balalarının yanında oturdu. Bir əli ilə 
bərk-bərk oğlu Samiri, o biri əli ilə isə qızını tutmuşdu.  
– Sakit olun, mənim balalarım! Sakit olun!.. – Yasəmən 
bu sözləri elə-belə dedi. Amma özü az qala havalanmışdı, 
əsəblərini cilovlaya bilmirdi. Bu işgəncələrdən birdəfəlik 
canını qurtarmaq daha yaxşı olardı.  
 
 
 
Ağ göyərçinlər həsrəti  
 187
Yarım saata qədər blok atəşə tutulduqdan sonra bir 
qədər sakitlik yarandı. Blokda əsgərlərin ayaq səsləri, gediş-
gəliş... Heç nə baş açmaq olmurdu.  
Yasəməngilin mənzilinin altında birinci mərtəbədə rus 
ailəsi Nadya, əri Kostya və qızı Lena yaşayırdı. Yasəmən 
ancaq indi başa düşdü ki, axırıncı iki gündür onlar görünmür. 
Deməli, harasa gediblər. Bir neçə gün əvvəl arada söz gedirdi 
ki, Hərbi Şəhərcikdə yaşayan başqa millətlərdən olan ailələrə 
xəbərdarlıq edilib və onlar Şəhərcikdən çıxarılıb. Yasəmən 
bütün bunları şayə bilmişdi, inanmamışdı.  
Nadya ilə üzbəüz mənzildə isə Valya xala yaşayırdı. O, 
kimsəsiz idi, yaşı yetmişi ötmüşdü. Çoxlu pişik və it saxlayırdı. 
Onlara lap uşaq kimi qulluq edirdi. Qıraqdan baxana elə gəlirdi 
ki, qocanın mənzilində ondan başqa kimsə var, o, mənzildə tək 
deyil. Çünki o, öz pişikləri və iti ilə əməlli-başlı söhbət edirdi. 
Hər gün vaxtlı-vaxtında onları havaya çıxarıb gəzdirirdi. Onun 
mənzilində xoşagəlməz iy olduğundan qonşulardan heç kəs 
onunla gediş-gəliş etməzdi. Yasəmən arada ona pay verərdi. 
Elə qapıdan da qayıdardı. İş onda idi iki, qocanın ayaqyolusu 
blokda ikinci mərtəbəyə qalxan pilləkənlərin altında idi. 
Yasəmən fikirləşdi ki, bəlkə də gecə qoca ayaqyoluna gedib, 
blokda hənirti eşidən əsgərlər isə yəqin ki, blokda ekstremist 
olduğunu güman edib. Ona görə də əvvəlcə bloka qumbara 
atıb, sonra da atəşə tutublar.  
Yasəmən özlüyündə belə düşündü, amma əslində 
nələrin baş verdiyini bilə bilmirdi. Baş verənlər bu müdhiş 
gecənin qara pərdəsi arxasında baş verdi. Sanki dünyanın özü 
də qara pərdənin altında can verməkdə idi. Böyüklərin planına 
uyğun növbəti dəfə günahsız bir millətə divan tutulurdu. Bütün 
bir millətə qarşı tələ qurulmuşdu.  
Yanvarın 19-da axşam saat 19.25 radələrində Teleradio 
mərkəzinin enerji bloku partladılaraq əhali ilə əlaqə kəsildi. 
 
 
 
Solmaz Muxtarova 
 188
Ardınca da Bakı şəhərində və onun ətrafında fövqəladə 
vəziyyət tətbiq edilməsi barədə əhaliyə rəsmi xəbər verilmədən 
gecə saat 12-dən başlayaraq səhərə kimi qanlı faciə törədildi. 
Daha sonra bu faciəyə don geydirmək üçün şəhər hərbi 
komendantı gecə saat 5.30-da radio çıxışı ilə, həmçinin, 
vertolyotlardan səpələnən vərəqələrlə əhaliyə fövqəladə 
vəziyyət elan olunması barədə məlumat çatdırıldı. Küçələrdə 
qanına qəltan olan, atəş altında başını itirən, öz mənzilinə belə 
gedə bilməyən kəslər, həmçinin, mənzilində oturanlar bundan 
xəbər tutmadı. Fövqəladə vəziyyət haqqında eşidib bilənlərin 
də əksəriyyəti haradan biləydi ki, fövqəladə vəziyyət nə olan 
şeydir? Belə vəziyyətdə nəyi etmək olar, nəyi etmək olmaz. Bu 
barədə nə orta məktəbdə, nə institutda, nə də başqa mənbələrdən 
insanlara məlumat verilməmişdi. Bütün bunları, fövqəladə 
vəziyyəti elan edənlər, bir də qismən hərbiçiıər bilərdi. Sadə 
xalqın bu barədə heç bir məlumatı yox idi. 
Yasəmən də bütün bunlardan xəbərsiz idi. Yasəmən çox 
şeylərdən xəbərsiz idi – şəhərdə baş verənlərdən, Mirzədən, 
televiziya verilişlərinin qəflətən nə üçün dayandırılmasından. 
Şəhərdə qırğın törədildiyini isə heç ağlına belə gətirmirdi. 
Onun fikrincə bu, mümkün olan iş deyildi. 
Hava işıqlanırdı. Qara, boz buludlar az qala binaların 
üstünə ələnmişdi. Çox az hallarda şəhər belə tutqun görünürdü. 
Hava dolub durmuşdu. İndi küçədə baş verənləri aydın görmək 
olurdu. Qaranlığın xofu az da olsa yox olmuşdu. Yasəmən tez-
tez pəncərədən bayıra baxıb tankın üstündə pusquda duran, 
küçədə sağa-sola şütüyən silahlıların nə etmək istədiyindən baş 
aça bilmirdi. Gecəyə nisbətən atışma səngisə də, tamam kəsil-
məmişdi. Kimin kimi atəşə tutduğu da məlum deyildi.  
Yasəmən çox nigaran idi. Mənzil onu məngənə təki 
sıxırdı. Gecə yarısı bloku niyə partlatdılar? Valya xala? Bəlkə 
başına bir iş gəlib? Qıraqda başqa nələr baş verir? Mirzə? Indi 
o haradadır? Yasəmən bütün bunlardan nigaran idi, bir xəbər 
 
 
 
Ağ göyərçinlər həsrəti  
 189
bilmək istəyirdi və o, özünün bu istəyində qorxulu heç nə 
görmürdü. Adi bir qadının evdən çıxıb harasa getməsində 
qəribə nə ola bilərdi? O, birinci qocadan xəbər tutmaq, sonra da 
şəhərə getmək niyyəti ilə qapıdan çıxdı. İki pilləkən düşmüşdü 
ki, elə bil aləm bir-birinə dəydi, sanki yer göyə qovuşdu. Hər 
tərəfdən güllələr yağış kimi yağdı. O, cəld özünü geriyə atdı və 
sürünə-sürünə mənzilə girib qapını bağladı.  
– Ana!.. – Samir qaçaraq anasının üstünə atıldı. Ar-
xasınca Məlahət göründü.  
– Ana! Ana! – uşaqların səsi bir-birinə qarışdı.  
– Mənim balalarım... – Yasəmənə qəribə bir qüvvə 
gəldi, uşaqları geriyə itələdi. – Mənim balalarım!.. – Başqa heç 
nə deyə bilmədi.  
Samirin gözləri dəhşətdən böyümüşdü. Məlahət isə 
ağlayırdı. Yasəmən onları bərk-bərk qucaqlayıb divara sıxıldı. 
Qonaq otağı küçə tərəfdən, yataq otağı və mətbəx isə hərbi 
hissədən – hər yer atəş altında idi. Pəncərələrin şüşələri 
şaqqaşaraqla sınıb tökülürdü. Elə bil mənzildə göy guruldayıb, 
ildırım çaxırdı. Yasəmən ondan kömək uman balalarının 
qabağında aciz idi, nəinki onlara kömək edə bilmirdi, heç 
təsəlli üçün bir söz də tapıb deyə bilmirdi.  
Atəş səslərindən az qalırdı beyni çatlasın. Yasəmənə elə 
gəlirdi ki, əzrail mənzilin qapısında durub. Fürsət düşən kimi o, 
mənzilə soxulacaq. Ölüm xofu... Ölüm iyi... “Mirzə?..” O, ərini 
çağırmaq istədisə də, səsi çıxmadı.  
Atışma isə ara vermirdi. “Yəni bu dünyanın yiyəsi 
yoxdur?” Yasəmən özündə qüvvə tapıb sürünə-sürünə telefona 
yaxınlaşıb nömrəni yığdı.  
– Alo! Oktyabr rayon milis şöbəsi sizi dinləyir.  
– Alo! Alo! Bizə kömək edin! Danışan Səlyan ka-
zarmasındandır... Bizə kömək edin!.. 
Yasəmən ünvanı dedi.  
– Alo?! Alo?! Alo?! 
 
 
 
Solmaz Muxtarova 
 190
– Atışma səslərini eşidirsiniz?! Bizi evimizin içində 
güllə-baran edirlər!.. Bizə kömək edin!.. Bizə kömək edin... 
Xətdə qəribə qatışıq səslər eşidildi.  
– Alo!.. 
– Alo!.. 
Səslər bir-birinə qarışdı. Sonra dəstəyi qoydular. Yasə-
mənin qulaqlarında aramsız səslər eşidildi. Elə bununla da 
telefon xətti kəsildi.  
İki saata qədər davam edən atəş axır ki dayandı. Bir-iki 
dəqiqə sonra blokda ayaq səsləri eşidildi və qapı bərk-bərk 
döyüldü. Samir qapıya tərəf getmək istəsə də, Yasəmən ona 
imkan vermədi: 
– Yox! Sən dayan! 
Bayaqdan əsəblərini zorla cilovlayan Yasəmən qəzəblə 
qapını açdı. Gözləri qan tutmuş əlisilahlılar silahlarını mənzilə 
tuşlayaraq içəri soxuldu. Yasəməni itələyib evə keçdilər. 
Mətbəxi, eyvanı, hər yeri yoxlayıb, keçiddə yorğana bürünmüş 
uşaqlara istehza ilə baxıb qapıya tərəf yönəldilər: 
– Nikovo net... – deyə yekəpər saqqallı dodağının 
altında mızıldandı. Bu an Yasəmən özünü saxlaya bilmədi. 
Saqqallının yaxasından tutub silkələdi: 
– Siz bizdən nə istəyirsiniz? Bu uşaqların nə günahı 
var?! 
Saqqallı dartınıb Yasəmənin əlindən çıxdı. Silahını 
uşaqlara tərəf tuşlayıb irişdi: 
– Şto? Jit nadoyelo? 
Yasəmən iki qolunu açaraq uşaqlarının qabağında 
dayandı. Məlahət qışqırdı, Samir isə elə bil donmuşdu.  
– Svoloç!.. 
Saqqallı nə fikirləşdisə, atəş açmadı, barmağı çaxmaqda 
dayandı. Qapıya tərəf yönəldi və qapı çırpıldı. Ayaq səsləri 
uzaqlaşdı. Yasəmən isə özündə deyildi. Hələ də qolları açılmış 
vəziyyətdə uşaqlarının qabağında donub qalmışdı. O, balalarına 
 
 
 
Ağ göyərçinlər həsrəti  
 191
tuşlanan silahın vahiməsindən iflic vəziyyətində idi... Handan-
hana özünə gəldi. Yerə oturub, balalarını qucaqlayıb acı-acı 
ağladı.  
Xəstəxananın həyətində, dəhlizdə, palatalarda, hər 
tərəfdə adam adam üstündə idi. Həkimlər, şəfqət bacıları, şəhər 
sakinləri – hərə bir tərəfə qaçırdı. Həyat uğrunda mübarizə 
gedirdi. Mirzə də bu insanların arasında idi. Təcili yardım 
maşınlarında gətirilən meyitlərin, yaralıların daşınmasına, 
palatalara yerləşdirilməsinə kömək edirdi, üstü-başı qan içində 
idi. Arada ona elə gəlirdi ki, Yasəmən onu çağırır. O, bu səsi 
açıq-aydın eşidirdi. Dayanıb diqqətlə qulaq verirdi. Sonra 
sağına, soluna baxıb özünü qınayırdı. Amma çox narahat idi. 
Ürəyi Mirzəyə xəbər verirdi ki, nə isə baş verib.  
Səhərə yaxın o, xəstəxananın həyətindən çıxıb ara 
yollarla Tiflis prospektinə gəldi. Hərbi şəhərciyə giriş tanklarla 
və əlisilahlılarla bağlanmışdı. Atışma səsləri isə eşidilməkdə 
idi. Mirzə dönüb evlərin arasl ilə 153 saylı məktəbə tərəf üz 
tutdu. Məktəbin həyətinə tərəf qalxıb yuxarı yönəldi. “Yaxşı ki, 
pasportum yanımdadır. Lazım olsa, göstərib keçərəm.” O, belə 
düşündü.  
Yoxuşu bir qədər qalxmışdı ki, gözlənilmədən atəş 
açıldı. Mirzə yıxıldı. Yoxuş olduğundan bir neçə dəfə di-
yirlənib binaya tərəf sürüşdü. Ardıcıl atılan güllələr başının 
üstündən ötüb keçdi. Mirzə bir xeyli hərəkətsiz qaldı. Handan-
hana özündə qüvvə tapıb üzbəüz binaya tərəf süründü. Blokun 
qabağında daşın üstündə oturub başını əlləri arasına aldı. Indi o 
nə etsin, hara getsin? Yadına Yuxarı Dağlıq küçəsində yaşayan 
həmyerlisi Ədalət düşdü. Bəlkə onlara getsin? Bu fikir ağlına 
batdı.  
Ədalətin pəncərəsi düz küçəyə baxırdı. Mirzə ehtiyatla 
şüşəni döydü. Evdən işıq gəlməsə də, dərhal Ədalətin səsi 
eşidildi: 
– Kimdir? 
 
 
 
Solmaz Muxtarova 
 192
– Ədalət, oğlum, mənəm Mirzə əmidir.  
– Bu dəqiqə, Mirzə əmi, bu dəqiqə... 
Ədalət tələsik qapını açdı. Mirzənin üstü qan, toz-
torpaq içində idi.  
– Mirzə əmi, sən yaralısan?..  
– Yox oğlum. Mən yaralı deyiləm. Bir də mən kimdən 
artığam ki?! – Mirzə qəhərlə dilləndi.  
Ədalət kişiyə təmiz pencək, şalvar gətirdi. 
– Dəyiş paltarlarılnı. Çimnaz, çay hazırla. 
– Yox, yox... Heç nə lazım deyil. Sizi vaxtsız narahat 
etdim. 
– Mirzə əmi, elə danışma. Yaxşı edib gəlmisən. Mən də 
şəhərdən təzə qayıtmışam. Bizi pis günə qoydular.  
– Hə, doğru deyirsən, – deyib Mirzə köks ötürdü. 
Paltarını dəyişib otağa keçdilər. Mirzənin fikri özündə deyildi. 
Yasəmən, uşaqlar. Məhəllədə ondan sonra daha nələr baş 
verdi? Xəstəxananın həyətində gördükləri, eşitdikləri... Şəhərin 
içində belə bir müsibət...  
– Mirzə əmi, kimin ağlına gələrdi ki, dinc əhaliyə belə 
divan tutula bilər? 
– Oğlum, görünür günah özümüzdədir. Nə arxaya baxıb 
nəticə çıxara bilirik, nə də sabahkı günü görə bilirik. Kor-
koranə başımızı salıb gedirik. Hara gedirik? Kimin arxasınca 
gedirik? Özümüz də bilmirik.  
Onlar bir xeyli dərdləşdilər. Mirzə iki stəkan çay içdi. 
Saat yeddiyə az qalırdı. Ədalət nə qədər etdisə, o, yatağa 
girmədi. Elə kresloda oturduğu yerdə gözlərini yumdu. 
Gözləyirdi ki, bir qədər vaxt keçsin. Gözlərini yumsa da, çox 
şeylər gözlərinin qabağında idi. “Qardaş... Qardaş...” deyib 
nalə çəkən qızın surəti. Yəqin ki, o səs ömrünün sonuna kimi 
Mirzənin qulaqlarından getməyəcək. Bu gecə baş verənlər 
onun sinəsinə qanla yazılıb.  
 
 
 
Ağ göyərçinlər həsrəti  
 193
O yuxuya getdi və yuxuda gördü ki, Yasəmən uşaqlarla 
harasa qaçır. Mirzə onu çağırmaq istəsə də, səsi çıxmırdı. 
“Yasəmən... Yasəmən...” 
– Mirzə əmi. Mirzə əmi... – deyə Ədalət onu ayıltmağa 
çalışdı. Mirzə tər içində idi. Deyəsən Mirzə əvvəlcə harada 
olduğunu dərk etmədi. Təəccüblə bir ətrafına, bir də Ədalətə 
baxdı.  
– Mirzə əmi, deyəsən pis yuxu görürdün.  
– A bala, bundan belə yuxularımız elə belə olar...  
Nə qədər etdilərsə, Mirzə qalxıb sağollaşdı. Çimnazın 
təmizləyib səhmana saldığı paltarlarını geyinib çıxdı. Artıq 
səhər saat səkkiz idi. Mirzə təkcə evindən, ailəsindən yox, 
dünyadan, hər şeydən nigaran idi. Bomboz küçələr, sağa-sola 
var-gəl edən silahlılar... İnsanlar elə bil qeyb olmuşdu. “Ölü 
şəhər!” Bu fikirdən əti ürpəşdi. Bu fikri özündən 
uzaqlaşdırmağa çalışdı. “Düşmənin qabağında sınmaq olmaz!” 
Sonra da düşündü ki, bunu dildə demək asandır. “Bizi atam-
anam deyib güvəndiyimiz “Ana Vətən” vurub! Biz “Ana 
Vətən”in silahına tuş gəlmişik.” 
Mirzə Sovet küçəsindən qalxıb Statistika idarəsi 
tərəfindən Hərbi şəhərciyə tərəf yönəldi. Tində yol bağlı idi, 
içəri keçmək mümkün deyildi. Nə edəcəyini bilməyib 
dodağının altında bir yağlı söyüş söydü. Sonra pasportunu 
çıxarıb havada qaldıraraq qətiyyətlə əsgərlərə tərəf getdi. 
– Stoy! Strelyat budu! 
Mirzə dayanmadı. “Nə olur-olsun evə gedib uşaqlardan 
xəbər bilmək lazımdır...”  
O, pasporta işarə edib bildirmək istədi ki, evinə gedir. 
Əsgərlərdən biri ona yanaşıb pasportunu diqqətlə gözdən 
keçirdi. Sonra qıraqda var-gəl edən tosmərək hərbiçiyə 
yaxınlaşıb sənədi ona göstərdi və nə isə dedi.  
O gecə Mirzənin qaməti əyilmişdi. Sanki on beş il 
qocalmışdı. Kənardan baxana elə gəlirdi ki, bu, əldən düşmüş 
 
 
 
Solmaz Muxtarova 
 194
ahıl bir kişidir. Doğrudan da ayaq üstə zorla dayanırdı. Axır ki, 
pasportunu qaytarıb evinə getməyə icazə verdilər. Hər 
addımbaşı pasportunu yoxlaya-yoxlaya axır ki, gəlib qapısına 
çatdı. 
Mirzə bloka girəndə gözlərinə inanmadı. Döşəmə 
partladılmış, divarlarda yüzlərlə güllə yeri. Mirzə özü də 
bilmədi pillələri necə qalxdı. İkinci mərtəbə də əsl müharibə 
meydanını xatırladırdı. Divarlar deşik-deşik, döşəmə toz-
torpaq, güllə qırıqları ilə örtülmüşdü. Ağlına gələn dəhşətli 
fikirdən gözü qaraldı. Nədənsə qorxdu. Diz qapaqları elə bil 
aralandı. Yıxılmamaq üçün divardan tutub, bərk-bərk qapını 
döydü. Bir də döydü. Bu dəfə lap bərkdən döydü. Axır ki, 
sükut pozuldu: 
– Kimdir? 
Bu, Yasəmənin səsi idi. Mirzəyə elə gəldi ki, bu səs 
yerin altından gəldi. 
– Yasəmən?! 
– Mirzə?.. 
Qapı açıldı. Yasəmən, arxasında uşaqlar. Onlar möcüzə 
ilə üzləşmiş kimi bir an durub eləcə bir-birlərinə baxdılar. 
Handan hana Mirzə sanki yuxudan ayıldı – Yasəməni, 
balalarını bağrına basıb bir xeyli buraxmadı.  
– Şükür!.. – Mirzə bir neçə dəfə bu sözü təkrar etdi. 
Yasəmən isə özünü saxlaya bilmədi, ağladı. Nədənsə mənzildə 
baş verənlərə Mirzə heyfslənmədi. O, qonaq otağına baxıb 
eləcə qapını örtdü və geri çəkildi.  
– Əsas odur ki, salamatsınız. Qalan hər şey düzələr, 
Yasəmən.  
Yasəmən dinmədi. Onlar keçib aralıqda oturdular. 
Sonra Yasəmən aramla bu gecə baş verənləri Mirzəyə danışdı. 
Doğrusuna qalanda baş verənləri elə-belə, qısaca danışa bildi. 
 
 
 
Ağ göyərçinlər həsrəti  
 195
Amma bu gecənin ağrı-acılarını deyə bilmədi. Bu, mümkün 
deyildi. Sonra Yasəmən soruşdu: 
– Şəhərdə nə var, nə yox? 
Əslində Yasəmən bu sualı elə-belə verdi. Heç onun 
ağlına da gəlməzdi ki, şəhərdə nələr baş verib. Mirzə də 
ağızucu nə isə dedi. Nə dediyini heç özü də bilmədi. Amma 
şəhərdə gördükləri Mirzənin dilini-dodağını yandırdı. Bunu 
bircə özü bildi.  
Atışma səsləri hələ də eşidilirdi. İş onda idi ki, artıq 
onların mənzilinə atılmırdı.  
Yasəmən aralıqda elektrik qəfədanında çay hazırlayıb 
zorla da olsa, hərəyə bir stəkan çay içirtdi. Nə edəsən ki, 
insanlar heç vaxt əvvəlcədən nələrin baş verəcəyini bilmir. Heç 
vaxt da bilməyəcək. Bir tərəfdən də hər kəsin ürəyində çox 
böyük, ya da kiçik bir ümid işığı yanır və ömrünün sonuna 
kimi bu işıq onu tərk etmir. Doğrudur, arada insan həyatın sərt 
oyunlarına davam gətirə bilməyib ümidini itirir, qırılır, sınır, əli 
yerdən-göydən üzülür. Amma bu hal uzun çəkmir. Zamanın 
çiyinlərində yavaş-yavaş ötüb keçir. Bir qədər gec, bir qədər 
tez ümid işığı yenidən közərib yanır, ta ömrünün sonuna kimi. 
Sonra da insanla bir ölüb gedir. Görünür bu, Tanrının hər bir 
bəndəsinə verdiyi paydır. Bəs bu gecə baş verənlər nə idi? 
Doğrudanmı bunu da Tanrı yazıb? Bu faciədən Tanrının xəbəri 
var? Yox! Bu ola bilməz. Tanrının belə bir taleyi yazmağa əli 
gəlməz.  
Mirzə qara fikirlərin içərisində qovrulurdu. Bundan belə 
necə olacaq? Bu millət dünyanın özündən böyük bir nifrətlə 
necə yaşayacaq? Necə? Hətta təcili yardım maşınları da atəşə 
tutulmuşdu. Uşaq, qoca, kimisi öz mənzilində gülləyə tuş 
gəlmişdi. Qan su yerinə axıb. Yox! Yox! Belə bir taleyi Tanrı 
yaza bilməzdi.  
 
 
 
Solmaz Muxtarova 
 196
Yavaş-yavaş qaranlıq çökürdü. Mirzə bu qara dünyanın 
qap-qara filkirləri ilə susurdu. O, bu vaxta qədər elə bilirdi ki, 
bu dünyada ancaq yaşamaq çətindir. Indi isə mənzilində oturub 
yavaş-yavaş içərisindən ölüb gedirdi. “Belə də kişilik olar? 
Uşaqların qabağında üzüqara olduq. Görünür yaşamaq nə qədər 
çətindisə, ölmək ondan da çətindir. Qəribə də olsa, bəzən insan 
bu dünyadan canını qurtarmaq istəyir. Amma ölüb qurtara 
bilmir. Ölüm özü də bir sirdir. Bilmək olmur əcəl kimi, harada 
və necə yaxalayır.”  
Yasəmən uşaqları yanına alıb yorğana bürünərək 
gözlərini yummuşdu. Amma yatmamışdı. Daha nələrin baş 
verə biləcəyini düşünürdü. “Hər halda indi mən tək deyiləm, 
Mirzə yanımdadır.”  
Ara verməyən atəş səsləri altında elə bil dünyanın axırı 
idi, ətrafda hər şey can verirdi. Qaranlıq çökdükcə xof, vahimə 
əl-qol açıb hər tərəfdən onların üstünə hücum çəkirdi.  
Bu ara hərbi hissə tərəfindən eşidilən qatışıq səslər hay-
harayla mənzilə doldu. Divarlara çırpılaraq uğuldadı. Əvvəlcə 
nə Mirzə, nə Yasəmən deyilənlərdən heç nə başa düşmədi, bir 
də diqqətlə qulaq verdilər. Səslər təkrar-təkrar binaların üstü ilə 
ötüb mənzillərə doldu. Mirzə qulaqlarına inanmadı. Ona elə 
gəldi beyninə qan sızdı, sifəti səyridi. Uşaqlar başa düşməsin 
deyə əsəbi halda ayağa qalxıb Yasəməndən nə isə istədi, 
Yasəmənə nə isə dedi. Yasəmən isə dəhşətdən alacalanmış 
gözlərini Mirzəyə zilləyib donub qalmışdı. 
– Mirzə?! 
– Hə Yasəmən? 
Hər ikisinin səsi batdı.  
“Diqqət! Diqqət! Sizə bir saat vaxt verilir. Vətəndaşlar, 
ekstremistləri təhvil verin, əks halda saat 22.00-da binalar və 
kilsə partladılacaq! Hərbi Komendatura.” 
 
 
 
Ağ göyərçinlər həsrəti  
 197
Bu, şəhərciyin sakinlərinə edilən müraciət idi. Bu 
müraciət ruporla bir neçə dəfə təkrar edildi.  
“Bunlara etibar yoxdur. Nə desən olar...” Mirzə əsəbi 
halda bir neçə dəfə o baş, bu başa getdi. Yasəmən hələ də 
donub qalmışdı. Uşaqlar da təlaş içində idi. Ölüm hökmü 
oxunmuşdu. “Bir saatdan sonra nələr baş verəcək?! Bir saat?! 
Ekstremist kimdir? Bəlkə mənəm ekstremist? Yoxsa mənim 
balalarımdır? Ya da əliyalın tankın üstünə atılanlar? Haqq-
ədalət axtaranlar? Ölümlə əlbəyaxa olub döyüşə çıxanlar? 
Bəlkə bunlardır ekstremist? Axı nə vaxta kimi bu qərəzli 
oyunlar davam edəcək? Doğrudanmı bunun bir sonu 
olmayacaq?“ Bu “son” sözü Mirzəni diksindirdi. Bəlkə elə bu 
sondur? Bir saatdan sonra hər şey bitəcək... Saat da elə bil bu 
xəbərdən iflic olmuşdu, işləmirdi. Vaxt dayanmışdı. “Yox! Bu 
ola bilməz! Bu mümkün deyil!..” Mirzə səsi gəldikcə 
qışqırmaq istədi. Amma səsi çıxmadı. O boğulurdu. Dəqiqələr 
isə keçib getmirdi. Uşaqıların qabağında oturub gözləmək çətin 
idi. Axı o nəyi gözləyirdi? Yaxşı olardı ki, o, əvvəlcə evdən çı-
xıb blokun qabağında dayanan silahlıların üzünə tüpürüb sö-
zünü deyə bilsəydi, ürəyini boşaltsaydı, sonra isə nə olur-olsun. 
O, elə-belə ölmək istəmirdi. Amma Mirzə bunu edə bilmirdi. 
Evdə uşaqlar var idi. Başa düşürdü ki, uşaqların qabağında 
bunu etmək olmaz. Bir də bu, acizlik əlaməti idi. Vaxt isə 
amansız idi. Mirzə bir anlıq başa düşdü ki, elə-belə oturub 
gözləyə bilmir. Nə isə etmək lazımdır. Amma nə? Ürəyinin 
içindən ilıq bir hiss keçdi. “Çətini başlamaqdır. Əgər 
başlamışıqsa, mütləq məqsədimizə çatarıq. Artıq bizi 
susdurmaq olmaz.” Bu fikirdən Mirzənin gözünə elə bil işıq 
gəldi. Az qala bir anlıq nələrin baş verdiyini unutdu. Hələ də 
donub qalan Yasəmənə baxıb gülümsədi: 
– Yasəmən, bəlkə çay içək? – deyib uşaqların yanında 
oturdu və saata baxdı. Hələ cəmisi on dəqiqə keçmişdi. Atışma 
 
 
 
Solmaz Muxtarova 
 198
da dayanmışdı. Ölü bir sükut ətrafda dolanmaqda idi. “Vaxtı 
öldürmək lazımdır!” 
– Uşaqlar, gəlin şeir deyək. Kim yaxşı şeir desə, pul 
mükafatı alacaq... 
Uşaqlar təəccüblə atasına baxdı. Onun ciddi ya da 
zarafat etdiyini bilmək istədilər. Yox. Ataları zarafat etmirdi. 
O, bir də uşaqlara müraciət etdi: 
– Hə, birinci kimdən başlayaq?  
Mirzə ürəyinə zor etdi. “El bilir ki, sən mənimsən...” 
Bu, Samirin səsi idi. Mirzə də onun səsinə səs verdi. Sonra 
Məlahət başladı.  
“Vaxtı öldürmək lazımdır!..”  
– Mirzə, çay iç. – deyə Yasəmən də onlara yanaşdı. 
Onun Mirzəyə tərəf uzanmış əlləri əsirdi. 
– Arvad, deyəsən qocalmısan?! – Mirzə zarafat –etmək 
istədi. Səsi titrədi. Yasəmən heç nə demədən məlul-məlul 
əvvəlcə Mirzəyə, sonra isə uşaqlara baxdı. Yasəmənin baxışı 
Mirzəni qorxutdu.  
Şam yanıb qurtarmaq üzrə idi. “Bəlkə doğrudan da?..” 
Mirzə bu fikrin ardını gətirə bilmədi. Onu dəli bir gülmək 
tutdu. Nəyə güldüyünü özü də bilmirdi, amma gülürdü. Ona 
təəccüblə baxan Yasəmənin, uşaqların qabağında bir xeyli 
güldükdən sonra süstləşdi. Gözlərindəki yaşı gizlətməyə 
çalışdı.  
– Ata, sən onlara inanma. 
– Oğlum, əlbəttə mən onlara inanmıram. Onlara 
inamımı çoxdan itirmişəm. Belələrinə inanmaq olmaz.  
Şam yanıb qurtarsa da, hələ də azca alovlanırdı və 
şamın zəif şölələri divara kölgə salırdı. Yasəmən bildirdi ki, 
daha evdə şam qalmayıb.  
Mirzə nə qədər vaxtı öldürməyə çalışsa da, vaxt öz 
işində idi. Çox yavaş-yavaş, tələsmədən ötüb keçirdi, az qala 
Mirzənin canının qəsdinə durmuşdu. O, vaxtı öldürmək 
 
 
 
Ağ göyərçinlər həsrəti  
 199
əvəzinə vaxt onu öldürməkdə idi. Hətta arada bir istədi ki, 
Yasəmənlə, uşaqlarla görüşüb halallaşsın. Özü də bilmədi bu 
fikir onun ağlına haradan gəldi. Amma Mirzədə günah yox idi, 
nə desən ola bilərdi. O, gördüklərini görmüşdü, görmədikləri 
isə bir yana qalsın.  
Artıq vaxta on dəqiqə qalırdı... On dəqiqə... Tilsimə 
düşmüş dəqiqələr. Şam yanıb qurtarmışdı. Qaranlıqda bir-
birinə dikilən baxışların da işığı sönmüşdü. “Bəlkə möcüzə baş 
verdi?.. Məgər başımıza gələnlər özü möcüzə deyilmi?” 
Doqquz dəqiqə... Sükut... Ayrılıq qoxusu... Ölüm 
qoxusu...  
Sükut get-gedə dərinləşir, ağırlaşırdı. Son dəqiqələr... 
Son mənzil... Yox! Yox! Mirzə bu fikri yaxına buraxmaq 
istəmirdi. Belə bir fikir kimin ağlına gəlib?! Bu qədər qəddarlıq 
ola bilərmi?!  
Səkkiz dəqiqə...  
Qapı bərk-bərk döyüldü. Bu səs sükutu yarıb keçdi, 
hamı səksəkə ilə qapıya baxdı. Qapını Mirzə açdı. Bir neçə 
hərbçi ilə Qara Mamedin oğlu idi. 
– Mirzə dayı, göstəriş var ki, Qorodokdan əhali çı-
xarılsın. On dəqiqə vaxt verilir.  
Yasəmən tələsik uşaqlara paltar, pasport, başqa 
sənədləri götürdü və onlar evdən çıxdı. Mirzə bu siyasətin 
arxasında nələrin durduğunu başa düşmədi. Heç istəsə də başa 
düşə bilməzdi. Ən başlıcası indi balalarını, ailəsini götürüb bu 
yerlərdən uzaq olmaq, hara gəldi baş götürüb getmək, onları bu 
cəhənnəm əzabından xilas etmək... 
Məhəllə sakinləri küçəyə axışmışdı. İnsanlar sanki 
Əzrailin əlindən qaçıb, canını qurtarmağa tələsirdi. Hər kəs öz 
yaxın-doğması ilə bir-birinə sıxılmışdı. Kimsə məsləhət bildi 
ki, qabaqda yaşlılar və uşaqlar, qalanlar isə onların arxasınca 
getsin. İnsanları az qala tanımaq olmurdu. Hər kəsin sifətinə 
ölüm xofu kölgə salmışdı. Hər tərəfdən silahlılarla əhatə 
 
 
 
Solmaz Muxtarova 
 200
edilmiş məhəllə sakinləri sıralandı. Onlar kinolardakı əsir 
düşmüş insanları xatırladırdı. Sağa-sola atılan atəş altında əhali 
hərbçilərin nəzarəti ilə Statistika idarəsinə tərəf yönəldi. 
Statistika idarəsinin tinində hərbçilər dayandı, əhali isə hərə bir 
tərəfə səpələndi.  
Həmişəki coşub-daşan şəhər yox idi. Binaların üstündə 
qara bayraqlar asılmışdı. Küçələrdə isə tək-tək görünən 
insanlar ayaq üstündə gəzən ölüləri xatırladırdı. “Ölü Şəhər”də 
ölü insanlar... Küçələrdə pusquda duran silahlılar, tanklar... Hər 
şey başqa cür idi. Bircə iş onda idi şəhərdə atışma yox idi. 
Onlar taksiyə oturub şəhərdən bir qədər aralı yaşayan 
Yasəmənin bacısı Zərifəgilə getdilər. Qapını Zərifə açdı. O, elə 
bil gözlərinə inanmadı, bir an donub qaldı. Sonra sevinclə 
uşaqları, Yasəməni bağrına basdı və qadınlar ağladı. Yasəmən 
isə çox ağladı. Iki gündür boğub saxladığı qəhərini artıq 
saxlaya bilmədi, sanki bədəninin donu açılmışdı, bədəni əsir, 
dişləri bir-birinə dəyirdi. Zərifə onu qucaqlayıb sakitləşdirməyə 
çalışırdı.  
– Qoy ağlayıb yüngülləşsin... – deyib Mirzə ona mane 
olmaq istəmədi.  
Sonra onlar qonaq otağına keçdi. Zərifənin yoldaşı 
İlham çay gətirdi.  
– Qardaş, sizdən çox nigaran idik. Bir neçə dəfə gəldik, 
amma üstümüzə silah qaldırdılar, içəri keçməyə qoymadılar. 
Danış görək orada nələr baş verdi.  
– Nə deyim?! Baş verənləri danışmaqla qutarmaz. 
Düzünü özümüz də bilmirik, məhəllədə nələr baş verdi, kim 
öldü, kim qaldı?!  
Əslində Mirzə bu barədə danışmaq istəmirdi. Danışmaq 
ağır idi.  
Süfrəyə çay, yemək gətirildi. İki sutka güllə-baran 
altında qalan, mənzili alt-üst olan, sonra da dəqiqələri saya-
 
 
 
Ağ göyərçinlər həsrəti  
 201
saya, balaları, əri ilə oturub “son” gözləyən Yasəmənin fikri 
hələ də həmin dəqiqələrdə idi. O, hələ də həmin acı dəqiqələrin 
havasında idi. Şəhərdə baş verənlərdən də xəbəri yox idi. 
Hardan biləydi ki, Bakının küçələrində qan su yerinə axıb. 
Sabah isə şəhidlər son mənzilə yola Salınırdı. Yasəmən bütün 
bunları bir qədər sonra bildi.  
Bakının bir-birindən qara günləri, gecələri yaşandı. 
Insanlar bu böyüklükdə dünyada özünə yer tapa bilmirdi. 
Vaxtın, zamanın hesabını itirmiş,bu qara gecələrdə çoxları 
yatağa girmədi, kimlərinsə yatağına laxta-laxta qan axdı, 
Əzraillə əlbəyaxa olub ölüm-qalım arasında çapaladı. 
Kimlərinsə yatağını leysan göz yaşları islatdı. Çoxları da göz 
qırpmadan qapıda durub yollara göz dikdi, əzizlərindən bir 
xəbər gözlədi, Tanrıya üz tutub imdad istədi. Kimlərinsə 
payına da itkinlik düşdü. Heç elə bil yox imiş kimi nə 
ölüsündən, nə dirisindən xəbər verən olmadı.  
Yanvarın iyirimi biri gecəsinin qara sabahı açıldı. Qara 
bayraqları ilə, al qırmızı qərənfilləri ilə, üfüq boyu uzanıb 
gedən, Tanrının dərgahından qopan qapqara buludları ilə... Bu 
qara buludlar şəhərin üzərinə ələnmişdi. Nakam övladlarımızı 
son mənzilə yola salmaq üçün göylərdən yerə gəlmişdi. 
Dünya həmişəki dünya deyildi. Şəhər də, insanlar da, 
yollar da sanki baş verənlərə dözə bilmirdi. Günəş də yox imiş 
kimi xəcalətindən çəkilib hardasa itmişdi. İnsanların həmişə 
güvəndiyi, arxalandığı Ana Vətən deyilən Vətən də sanki, yox 
imiş, hər şey yalan olmuşdu... Yalan...  
İnsan axını yenə də “Azadlıq” meydanına üz tutmuşdu. 
Uzaqdan, yaxından gələnlər, ağı deyənlər, al-əlvan bəzənmiş 
xonçalar, oğul-qardaş səsləyən ana-bacılar... Kişilər necə 
ağlayarmış?! Cavanların qolları arasında ağ saçlı qadının səsi 
axının başı üzərində haray çəkirdi. Bu səs qılıncdan da iti idi. 
Insanı yerbəyerdən kəsib tökürdü:  
 
Ovçu, oylağın hanı? 
 
 
 
Solmaz Muxtarova 
 202
Çoban, yaylağın hanı? 
Sürünə quduz dolub, 
Ötən çağların hanı? 
 
– Quduzlara yem olan balalarım, vay!.. Elim-günüm, 
vay!.. 
Yerbəyerdən ananın səsinə səs verib nalə çəkən qız-
gəlinlərin səsi baş alıb gedirdi.  
Arxa tərəfdən qəzəb-nifrət dolu çağırışlar: 
– Qatillərə ölüm! Qalx, Azərbaycan! Oyan, Azər-
baycan!  
Başqa tərəfdənsə “İntiqam! İntiqam!” səsləri, “Qurani-
Kərim”dən ayələr oxunur, minlərlə qara bayraq altında 
canilərin cəzalandırılmasını tələb edən şüarlar, şəhidlərin 
şəklini sinəsinə sıxıb onları son mənzilə aparanlar. Zamanın 
üzü bərk idi, dözürdü.  
Matəm mitinqi başlanır və şəhidlərin ruhu yad edilir. 
Sonra müxtəlif çıxışlar, respublika hökumətinin iradəsinə zidd, 
Bakıya ordu yeridilməsi ilə əlaqədar baş verən faciəli 
hadisələrdə həlak olmuş Vətən övladlarının qatillərinin 
cəzalandırılması tələbi. Başqa-başqa çağırışlar.  
Gəmilər aramsız fit çalırdı. Bu dərdin ölçüsü-biçisi yox 
idi. Bu dərd bəlkə də dünyanın özündən də ağır idi. Millət bu 
dərdi çiynində çəkib aparmaq üçün bir yerə yığılmışdı. Belə bir 
gündə hamı bir yerdə idi. Nə olsun ki, kimlərsə bu sırada yox 
idi, qaçıb tülkü kimi gizlənmişdi... Vətənə Vətəni sevənlər 
lazım idi. Belə bir gündə büdrəyib yıxılmaq olmazdı. Çiyin-
çiyinə verib getmək lazım idi. Bu yol müstəqilliyə, azadlığa 
gedən yol idi. Bu gün Sovet faşizmindən xilas olmaq üçün 
zəncirlərdən qırılan gün idi.  
Saat on ikidə matəm alayı hərəkətə gəlir. Cənazələrin 
önündə ruhanilər, ictimai xadimlər, elm-mədəniyyət xadimləri 
və yüz minlərlə Vətən övladları... Yollar, hər tərəf başdan-başa 
 
 
 
Ağ göyərçinlər həsrəti  
 203
al qırmızı qərənfillərlə örtülmüşdü. Sanki Bakıya qərənfil 
yağışı yağmışdı. Kommunist küçəsi boyunca silahlılar, 
damlarda yerləşən snayperlər, hər tində tanklar, BTR-lər... 
Bütün bunlar insanların iradəsini qıra bilmədi və onlarda ölüm 
xofunu yarada bilmədi. Insanlar səs-səsə verib daha qəzəblə 
yola çıxdı. Al-əlvan bəzənmiş mafələr, təcili yardım maşınları, 
qırmızı xonçalar, axın ləngər vura-vura irəliləyirdi. Bakıya qan 
yağışı yağmışdı, insanlar da qan ağlayırdı. Dağüstü parkda 
məzar qazan sadə insanlar sanki acığını torpaqdan çıxıb parkın 
keçmişini dağıdıb alt-üst edirdi. Onlar özləri də bilmədən 
qazılan şəhid məzarları ilə azadlığın bünövrəsini qoyurdular. 
Müqəddəs “Qurani-Kərim”i oxuyanlar, axını nizamlayanlar, 
girişə nəzarət edənlər, astadan-ucadan bu dərdi ağlayanlar, 
zamanın hökmündə zaman dara çəkilmişdi. Çox-çox 
uzaqlardan gələn fəlakətin qabağında zaman üzüqara qalmışdı. 
Zalımlar onun sinəsinə dağ çəkmişdisə də, zaman dözürdü və 
öz işində idi. Şəhidlər torpağa tapşırıldı və qəribə də olsa, bir 
qədər sonra leysan yağışlar yağdı. Tanrı da bu müsibətə 
dözmədi. Böyük Ana Vətənsə öz iç üzünü göstərdi, nəyə qadir 
olduğunu bir daha sübut etdi. Bizlərə bir də dostun, düşmənin 
yerini göstərdi. Görəsən bu dəfə biz hamımız bunu görə 
bildikmi? Axı bunu necə görməmək olar? Necə? Yasəmən o 
günü təkcə şəhidləri deyil, çox şeyləri Dağüstü parkda dəfn 
etdi. Xoş arzularını, ümidlərini, ən başlıcası isə Böyük ana 
Vətən deyilən Vətəni dəfn etdi. Eləcə də öz keçmişini dəfn 
etdi. Sanki bu hadisələr onu qəflət yuxusundan ayıltdı. İndi o, 
başqa bir Yasəmənlə üz-üzə qalmışdı.  
İnsanlar dərdlə baş-başa qalmışdı. Dərd bir olsa da, hər 
kəs bu dərdi özünəməxsus çəkirdi. Hətta kimlərsə günahkarı öz 
aramızda axtarırdı.  
Mirzə radionun qabağında oturub Bakıda törədilən 
cinayətlər haqqında doğru-dürüst xəbərlər eşitmək istəyirdi. Ən 
 
 
 
Solmaz Muxtarova 
 204
başlıcası bu xəbəri elə faciəni törədən ölkədən eşitmək 
istəyirdi. Lap yuxarılardan. Sən bir işə bax, Mirzə hələ də 
ədalətə inanmaqda idi. Mərkəzi kütləvi informasiya vasitələri – 
“İzvestiya”, “Pravda”, eləcə də “Zaman” xəbərlər proqramı 
həmişə olduğu kimi, çirkin ənənələrinə sadiq qalaraq qərəzli 
məlumatlar yayırdı. Yolunu azmış Azərbaycan xalqının murdar 
simasını, Sumqayıt hadisələrini, Yanvarın 13-15-də Bakıda 
törədilən vəhşilikləri bütünlüklə bu millətin adına ünvanlayırdı. 
Lakin bütün bunların başında duran, bunları təşkil edən və 
məharətlə həyata keçirən “böyük qardaşlar” kənarda qalmışdı. 
Onlar pərdə arxasında idi. Yəqin ki, tarix özü nə vaxtsa o pər-
dənin arxasına keçib hər şeyi olduğu kimi açıb tökəcək. Elə 
“böyük qardaşlar”la əlbir olub öz millətinin qanına əli batmış 
namərdlərin də adı açılacaq. Mütləq o insanları gec-tez xalq 
tanıyacaq. Hazırda isə bu mümkün deyildi, ixtiyar güclülərin 
əlində idi. Dünya isə bizə inanmırdı, səsimizi eşitmirdi. Bu 
böyük dünyada biz zərrə qədər kiçik idik.  
Yasəmən isə elə hey ağlayırdı. Ovuna bilmirdi. Sa-
ğında, solunda hamı günahkar axtarırdı. Hərənin ağzından bir 
hava gəlirdi. Yasəməni ən çox ağrıdan da çoxlarının günahkarı 
öz aramızda axtarması idi. “Həmişə olduğu kimi, biz 
başqalarının günahkar olduğuna inana bilmirdik. Bütün 
günahları özümüzdə axtarırıq. Satqın da özümüzük, özümüzün 
düşməni də elə özümüzük. Bizlərdən pisi yoxdur.” Mətbuatda 
gedən bir çox yazılar da ziddiyyətli idi. Yasəmən isə 
gördüklərini ürəyinə həkk etmişdi. Bütün baş verənlər onun 
sinəsinə qanla yazılmışdı və yəqin ki, bu yaralardan xilas 
olmaq mümkün olmayacaqdı. Yaşadığı o dəqiqələr... O 
üzüntülər... Uşaqların sifətindəki ölüm kölgəsi... Aramsız atəş 
səsləri... Alt-üst olmuş mənzili... Yəqin ki, bundan belə 
Yasəmən bütün bunları yuxusunda yaşayacaqdı.  
 
 
 
Ağ göyərçinlər həsrəti  
 205
Bəs niyə Xalq Cəbhəsi? Axı Xalq Cəbhəsi nə istəyirdi? 
Azadlıq, müstəqillik, Sovet faşizmindən xilas olmaq, bir millət 
kimi dünyaya çıxmaq, sözünü deməyi bacarmaq, öz dilində 
danışmaq – Xalq Cəbhəsi bunları istəyirdi. Bunun nəyi pis idi? 
Nə olsun ki, səhvlər var idi? Dünya tarixində baş verən bütün 
üsyanlar, inqilablar, haqq-ədalət uğrunda gedən vuruşlar, 
çevrilişlər, heç biri nə səhvsiz, nə də şəhidsiz ötüşməyib. 
Amma xırda səhvləri böyük səhvlərlə qarışdırmaq olmaz. Bəs 
necə oldu ki, Sumqayıt hadisələri bütün dünyaya car çəkildi? 
Amma bu hadisələrə başçılıq edən erməni millətindən olan 
Qriqoryanın adı dilə gəlmədi. Çox şeylər dilə gəlmədi, qələmə 
gəlmədi. Üstüörtülü qaldı. Kimlərəsə belə sərf etdi. 
Bu hadisələrdən əvvəl Əsgəran rayonunda qətlə 
yetirilən Azərbaycanlılar, varı-yoxu əlindən alınıb yurd-yu-
vasından qovulub qaçqın düşənlər... Özümüzünkülər də bu 
barədə susdu. Hər çey ört-basdır edildi. Amma üzdəniraq 
qonşularımız məharətlə yalanları, böhtanları adımıza yazıb 
dünyaya car çəkdi. Azərbaycan millətinin “murdar sifətini” 
yarada bildi. Bizlər isə həmişə olduğu kimi, heç nə edə 
bilmədik. Ən başlıcası öz simamızı qorumağı bacarmadıq. 
Axırda da bu haqsızlıqlara dözə bilməyən, etirazını bildirmək 
üçün yollara çıxan mərd oğul və qızlarımız əliyalın tankların 
üstünə getdi. “Azadlıq” deyə şəhid oldu.  
Bu faciəni törədənlər həmişə haqdan, ədalətdən dəm 
vurub bir çox millətlərə firavan həyat vəd edənlər idi. Mirzə 
belə bir haqsızlığı heç vaxt ağlına gətirməmişdi. O, sanki 
qaynar qazan içində idi. Qəzəbi, nifrəti, yerə-göyə sığmayan 
üsyan səsi. O, elə bil dünyaya müharibə elan etmişdi. İş onda 
idi ki, bu müharibə onun ürəyində gedirdi. Ürəyində.  
Yasəmən qərar tuta bilmirdi. Yanvarın iyirmi üçündə o, 
Mirzə ilə səhər-səhər uşaqları bacısıgildə qoyub evdən çıxdı. 
Şəhərdə fövqəladə vəziyyətlə bağlı komendant saatının 
 
 
 
Solmaz Muxtarova 
 206
qaydaları hökm sürürdü. Artıq “saqqallılar” yox idi. Onların 
əvəzində Orta Asiya respublikalarından gətirilən cılız əsgərlər 
küçələrdə var-gəl edir, hər kəs öz mövqeyində növbə çəkirdi. 
Rus millətindən olan əhali də sanki qeyb olmuşdu. Yollarda bir 
nəfər də gözə dəymirdi.  
Yasəmən əvvəlcə şəhidlərin məzarını ziyarət etmək 
istədi. Növbəyə duran insanların əvvəli-axırı görünmürdü. 
Ağlayan, ürəyi xarab olan, eləcə də kədərinə sıxılıb susan... 
Qəzəb dolu baxışlar... Qəzəbli danışıqlar... Bu hadisələrdə elə 
bil Yasəmən millətini birinci dəfə gördü, daha yaxından. Hamı 
bir yerdə əl-ələ, çiyin-çiyinə, çətin bir yolda. Hər gün səhərdən 
ta axşama kimi növbədə durub şəhidləri ziyarət etməklə az da 
olsa ovunmaq istəyənlər.  
Yasəmən də Mirzəyə söykənib zorla ayaq üstündə 
durmuşdu. Heç taqəti yox idi. Bu hadisələr baş verdiyi vaxt 
ərzində Yasəmənin sanki boğazı tutulmuşdu, yalnız çay içə 
bilirdi. Nə qədər ona yalvar-yaxar etsələr də, Yasəmənin cavabı 
qısa olurdu.  
– Özümdən asılı deyil, yeyə bilmirəm. 
– Bacı, sən ac qalmaqla dünya düzəlməyəcək. – Zərifə 
onu dilə tutmağa çalışırdı.  
– Bilirəm. Onsuz da bu dünya düzələn deyil. 
Arada növbədə qarışıqlıq düşürdü. İnsanların hövsələsi 
çatmırdı, bir-birini itələyib irəli keçmək istəyirdi. Kiminsə 
ürəyi xarab olurdu. Kimsə nəzakətli, kimsə də özünəməxsus 
kobud olsa da, hamının yolu bir idi.  
Səhər saat ondan növbədə dayanan Yasəmən Mirzə ilə 
axşam saat yeddidə şəhidlərin məzarına çata bildi. Yaş torpağın 
üstündə oturub ağlayanlara qoşulub o da ağladı. O ki var 
ağladı... Əslində Yasəmən təkcə şəhidləri ağlamadı.  
Oradan Səlyan kazarmasına qayıtdılar. Blokun divar-
larında salamat yer yox idi. Hər tərəf toz-torpaq içində. 
 
 
 
Ağ göyərçinlər həsrəti  
 207
Mənzillərinin qapısı sındırıldığından çöl qapısı aralı qalmışdı. 
Hər ikisi heyrətdən donub qaldı. Yasəmən özünü necə itirdisə, 
qeyri-ixtiyari olaraq Mirzəni çağırdı: 
– Mirzə?!  
– Yasəmən, sakit ol. 
Səsə Mustafa kişi çıxdı: 
Narahat olmayın, mənzildə heç nəyə toxunulmayıb, – 
deyə Mustafa kişi əlavə olaraq bildirdi: – Camaat məhəllədən 
çıxarıldıqdan sonra kilsəni, bütün mənzilləri bir-bir gəzib 
yoxladılar. Kimin qapısı bağlı idisə, qapısı sındırıldı. Sizin 
mənzili mənimlə bir yerdə gəzib yoxladılar. Heç nəyə əl 
vurulmadı. Görünür bundan sonra binaların partladılması 
fikrindən əl çəkdilər. Amma bir çox mənzillər talan olub. Hərbi 
hissə ilə üzbəüz binada iki mənzil yanıb kül olub.  
Yasəmən Mustafa kişiyə zorla qulaq asırdı. Xarabalığı 
xatırladan mənzilinə baxıb haldan-hala düşürdü. Hər şey boş, 
mənasız idi. Az qala başını qaldırıb ətrafına baxmaq istəmirdi. 
Kalaşnikov avtomatından 5,45 çaplı güllələr mebelin içində 
qab-qacağı, xalçanı, pəncərələrin şüşələrini, pərdələrini deşik-
deşik etmişdi, salamat heç nə qalmamışdı. Yasəmənin ürəyi də 
belə güllə-baran olmuşdu. İmkanı olsaydı baş götürüb bu 
yerlərdən birdəfəlik gedərdi, kəndə, ata-baba yurduna. Bundan 
belə o köhnə daxmada yaşamaq daha rahat olardı, o yerlərdə 
güllə səslərini eşitməzdi. Bu mənzildə isə ömrünün sonuna ki-
mi istəsə də, istəməsə də o səsləri eşitməli olacaq.  
Sonra Mustafa kişi başqa xəbərlərdən də qısa danışdı. 
Bildirdi ki, qonşu Valya qətlə yetirilib, meyitini hara aparıblar 
məlum deyil. Şəhərcikdə daha üç nəfər, altmış yaşlı Zina öz 
mənzilində, on altı yaşlı cavan oğlan blokun qabağında şəhid 
olub, bir nəfər isə xüsusi maşınında vurulub, hazırda 
xəstəxanadadır. Eləcə də hərbi hissədə hərbi ekspertiza 
komisiyası fəaliyyətə başlayıb. Baş verən hadisələr araşdırılır. 
 
 
 
Solmaz Muxtarova 
 208
Bunun üçün bir çox ölkələrdən hərbi ekspertlər, hüquqşünaslar, 
müxbirlər gəlib. Hazırda təhqiqat aparılır. Vətəndaşlar, şahidlər 
sorğu-sual edilir. Dəqiq məlumatalar toplanır.  
– Mustafa dayı, bunlar hamısı gözdən pərdə asmaq 
üçündür. Artıq olan-olub, keçən-keçib, – deyə Mirzə fikrini 
kəskin bildirdi.  
– Hə, doğru deyirsən, – deyə Mustafa kişi razılaşdı.  
Söhbətə Yasəmən də qarışdı: 
– Mustafa dayı, qorxuram bu hadisələr yenə də bizə 
dərs olmasın. Ağzımızı yumsunlar.  
– Qızım, əfsuslar olsun ki, zəiflər güclülərin qabağında 
heç nə edə bilməz. Bu, siyasətin yazılmamış qanunudur.  
– Belə çıxır ki, böyük ölkələr kiçik ölkələrə nə vaxt nə 
istəsə edə bilər! 
Yasəmənin səsi titrəyirdi. Ağlamaqdan qan tutmuş 
gözlərindən elə bil od çıxırdı.  
– Yasəmən, səni tanımaq olmur. Özünü ələ al.  
– Mirzə, belə bir müsibətdən sonra daş da olsa, dilə 
gələr, burada təəccüblü heç nə yoxdur. Məni qınama. Özümlə 
bacara bilmirəm.  
Bir qədər sonra mənzildə xırda təmir işləri, yır-yığışa 
başlandı. Mustafa kişi çay dəmləyib gətirdi. Beləcə baş qarışdı. 
Amma hər kəs öz ürəyində sözü-söhbəti ilə baş verənlərin 
havasında idi.  
Şəhər yavaş-yavaş əvvəlki günlərinə qayıtmağa 
başlayırdı. Mirzə də bir neçə gün idi ki, işə çıxırdı. Zavodun 
qapısında qara bayraqlar asılmışdı. Yanvarın iyirmi yeddisində 
isə ümumi iclasın keçirilməsi haqqında elan vurulmuşdu. 
Sexlərdə yavaş-yavaş dəzgahların səsi eşidilirdi. İnsanlar elə 
bil o dünyadan qayıtmışdı. Kimisi susur, kimisi isə 
əvvəlkilərdən fərqli olaraq odlu-alovlu çıxışlar edirdi. Qadınlar 
 
 
 
Ağ göyərçinlər həsrəti  
 209
isə iki-bir, üç-bir baş-başa verib gördüklərini danışıb xısın-
xısın ağlayırdı.  
Soyuq idi, havadan şaxta qoxusu gəlirdi. Iş onda deyildi 
ki, hava soyuq idi. Əvvəllər də şaxtalı-qarlı günlər çox 
olmuşdu. Belə günlərdə insanlardan az qala bahar qoxusu 
gəlirdi. Şən, gümrah, rast gələn hər kəslə ürəklə salam verib, 
salam alan. İndi elə bil hamı lal olmuşdu, sifətlərinin rəngi də 
bomboz. Üzlərinə baxmaq olmurdu. Nə olsun ki, bizlər 
ölümdən qorxmadıq, əliyalın ölümün üstünə getdik, onunla 
əlbəyaxa olduq?! Bizim səsimiz çox uzaqlara yayıldı. Hətta 
böyüklər də bu səsi eşitdi, lap yaxşıca eşitdi. Kar deyildilər ki, 
eşitməsinlər. Bu səs onları qorxutdu, yaman qorxutdu. Yoxsa 
silaha əl atmazdılar. Əsas odur ki, biz tülkü kimi qaçıb 
gizlənmədik. Doğrudur, tülkülər də kifayət qədər oldu, hərəsi 
bir tərəfə qaçdı. Qaçanlar qaçdı, qalanlar isə ordunun 
qabağında dura bildi. Qan töküldü. Görünür bunsuz mümkün 
deyil. Yəqin ki, şəhidləri nahaq yerə vermədik. Bundan belə 
biz şəhidlərin ardınca gedib bu yolu başa vurmalıyıq. Bu 
bəladan həmişəlik xilas olmalıyıq. Sonra da öz əlin, öz başın, 
öz Vətənin. Pisi də, yaxşısı da sənin olacaq.  
İclas zalı ağzına kimi dolmuşdu. Heç vaxt zala bu qədər 
insan toplaşmamışdı. Hətta xadimələr də iclasda idi, oturmağa 
boş yer olmadığından bir çox cavanlar ayaq üstündə durmuşdu. 
Həmişə coşub-daşan zal indi qara bayraqlar altında... İnsanlar 
pərən-pərən... Əli qoynunda, başı aşağı, matəm havasında.  
Mirzə üçüncü sırada oturmuşdu. Qulaqlarında atışma 
səsləri. Cavan qızın naləsi, qadınların Tanrıya doğru uzanan 
əlləri, xəstəxanada gördükləri. Sonra da o müdhiş dəqiqələr. O 
dəqiqələr ən işgəncəli anlar idi.  
Direktor bir neçə nəfərlə tribunaya qalxdıqda sükut 
daha da dərinləşdi. Mirzəyə elə gəldi ki, bu sükut bir haya 
bənddir. Hər an partlaya bilər. Sükut isə daha da ağırlaşırdı, hər 
 
 
 
Solmaz Muxtarova 
 210
kəsin çiynində ağır bir daş, daşın altında qalan insanlar isə 
həmişəkindən güclü idilər. Bu güc haradan gəlmişdi? Bilmək 
olmurdu. Bəlkə də bu dünyada insanlar heç vaxt özü də bilmir 
ki, onlar nəyə qadirdir. Onların daxilində nələr yaşanır və hansı 
şəraitdə nələr baş verə bilər. 
– Şəhidlərimizi bir dəqiqəlik sükutla yad edək!.. – 
direktorun səsi titrəyirdi.  
Bütün zal ayağa qalxdı. Mirzə də ayağa qalxıb gözlərini 
yumdu. Bir dəqiqə... Qadınlardan kimsə hıçqırdı. Sonra başqa-
başqa səslər sükutun içindən qoparaq Mirzənin üz-gözünə 
çırpılırdı. “Oyan, Azərbaycan! Qalx, Azərbaycan! Qatillərə 
ölüm!” 
 
Analar yanar ağlar, 
Saçların yolar ağlar.  
Dönüb ağ göyərçinə 
Yollara qonar ağlar. 
 
Mirzə qəhərini boğdu.  
– Yoldaşlar, mənim balalarım, səbirli olun! Bu dəfə də 
düşmən bizi arxadan vurdu. Bu da növbəti xəyanətdir. Bu ağır 
gündə səbirli olmağı bacarmalıyıq.  
Sonra həmkarlar, sıravi işçilərin odlu-alovlu çıxışları, 
etiraz səsləri bir-birinə qarışdı. Axır ki, tribunada Mahir 
Axmedoviç göründü.  
– Yoldaşlar... – deyib o, zalı nəzərdən keçirdi. Hə-
mişəkindən fərqli olaraq bir qədər yumşaq səslə sözünə davam 
etdi. – Mən istəməzdim ki, vəziyyət daha da ağırlaşsın. Məndə 
məlumat var ki, işçilərimizdən bir neçə nəfər partiya biletini 
yandırıb. Bu, ən azından cinayətdir. İndiki vəziyyətdə belə 
səhvə yol vermək olmaz!  
Zal lərzə gəldi, ağız deyəni qulaq eşitmədi. Sükut 
yerbəyerdən pozuldu.  
 
 
 
Ağ göyərçinlər həsrəti  
 211
– Qorxaq! 
– Satqın! 
– Millət xaini! 
Direktor əlini qaldırıb zalı sakitləşdirməyə çalışsa da, 
bu alınmadı. Mahir özünü itirmişdi, amma geri çəkilmək 
fikrində deyildi.  
– Mən sizə başa salmaq istəyirəm ki... 
Onun sözü ağzında qaldı. Etiraz səslərinin uğultusunda 
səsi itdi. Sonra da ağır bir əl çiynindən onu sıxdı. Mahir geriyə 
döndü. Bu, Mirzənin əli idi. Mirzənin gözlərindən od çıxırdı. 
Onu qınayan olmasaydı Mahiri götürüb tribunadan atardı. 
Amma başa düşdü ki, bunu etmək olmaz. Odur ki, əlindəki 
partiya biletini iki yerə cırıb Mahirin qabağına atdı.  
– Al, saxla! Bəlkə lazımın oldu! Mən belə partiyanın 
üzvü olduğum üçün özümə nifrət edirəm! 
Mahirin gözləri böyüdü, rəngi ağappaq ağardı. 
– Muradov, sən nə etdin?! 
– Mən nə etdiyimi yaxşı bilirəm. İndi bax gör bundan 
belə sən nə edəcəksən!..  
Bu anda işçilərdən bir neçə nəfər də partiya biletini 
qəzəblə Mahirin qabağına atdı. Bu insanlar özündən asılı 
olmadan qəzəblərini yığıb-yığışdıra bilmirdi. Onlar köhnə 
dünyaya olan nifrəti ilə yeni bir dünyanın astanasında idi.  
Yasəmən elə bil hər ötüb gedən günlə yaşadığı anlara 
bir az da yaxınlaşırdı. Necə olmuşdu ki, Yasəmən bütün 
bunlara dözə bilmişdi. İndi bu, ona mümkünsüz gəlirdi. Yenə 
də arabir atışma səsləri eşidilirdi. Xüsusilə axşamlar. Yasəmən 
çox vaxt işlərini mətbəxdə etməkdən çəkinirdi və həmişə 
səksəkə içində idi. Bütün bunlarla yanaşı o, nə isə etmək 
istəyirdi. Amma özü də bilmirdi ki, nə etmək istəyir, axı o, nə 
edə bilərdi? Sadəcə olaraq sakitləşə bilmirdi. Gecə-gündüz 
ürəyində qaynayan hisslər onu rahat buraxmırdı. Törədilən 
 
 
 
Solmaz Muxtarova 
 212
müsibəti elə-belə uda bilmirdi. Kiməsə sözünü demək, ürəyini 
boşaltmaq istəyirdi. Bu istəyinə şübhə etsə də, yenə də 
fikrindən əl çəkmirdi. Axır ki, özlüyündə nə etmək istədiyini 
qət etdi.  
Yanvarın iyirmi səkkizində Mirzə işə getdi. Yasəmən 
isə hərbi hissədə fəaliyyət göstərən ŞİT İctimai Müstəqil Hərbi 
komissiyanın qəbuluna yollandı. Çox qətiyyətli idi. Neçə 
vaxtdır üzüldüyünə baxmayaraq ona haradansa güc gəlmişdi.  
Qapıda dayanan silahlılar onu içəri buraxmadı: 
– Stoy! Tuda nelzya! 
Yasəmən əli ilə soldatı itələyib içəri keçməyə çalışdı. 
Onu geri itələdilər.  
– Əgər vətəndaşları qəbul etmirlərsə, niyə yığılıblar 
bura? Tamaşaya gəliblər? – deyə Yasəmən qəzəblə bir də içəri 
keçməyə cəhd etsə də, alınmadı.  
– Vətəndaş, burada qayda-qanunu pozmaq olmaz! – 
cavan bir zabit kabinetdən çıxıb kəskin şəkildə bildirdi və sərt 
baxışları ilə Yasəməni süzdü. Yasəmənə elə gəldi ki, zabit düz 
onun atasına söydü, özü də elə söydü ki, tükü də tərpənmədi. 
Yasəmən özünü saxlaya bilmədi.  
– Bu boyda cinayəti törətdiyiniz bəs deyil, indi də 
qayda-qanundan danışırsınız?! Alçaqlar! Şərəfsizlər! 
Sonra da Yasəmən özü də bilmədi daha nələr dedi. Səs-
küyə orta yaşlı balacaboy bir nəfər çıxdı. O, mülki geyimdə idi. 
Yasəməndən heç nə soruşmayıb onu kabinetə buraxdı. 
Kabinetdə Yasəmənin ilk gözünə dəyən yuxarı başda oturan 
yaşlı rus generalı oldu. Onun qabağındakı uzunsov masa 
arxasında hərbi ekspertlər, hüquqşünaslar, müxbirlər, Orta 
Asiyadan, Yaponiyadan və başqa kimlərsə, xarici vətəndaşların 
yanında isə tərcüməçilər oturmuşdu.  
Hamının gözü Yasəmənə dikilmişdi. O, heç nəyə məhəl 
qoymadan yaşlı generala tərəf yönəldi. Sifəti alışıb yanırdı. Rus 
generalı başını qaldırıb tərs-tərs Yasəmənə baxdı. Qadının 
 
 
 
Ağ göyərçinlər həsrəti  
 213
baxışlarındakı qəzəb, nifrət deyəsən ona qəribə göründü. O, 
istehza ilə gözlərini qıydı. Yasəmən bir addım da irəli gəlib düz 
generalla üzbə-üz dayanıb cəsarətlə onun gözünün içinə baxdı. 
“Alçaqlar! Mən sizdən qorxmuram! Sizin əliniz qana batıb... 
Sizdən qan iyi gəlir... Mən sizə nifrət edirəm! Mən sizdən 
qorxmuram!..” 
General elə bil onun fikirlərini oxudu. Geridə qalmış 
ölkədə belə bir qadının varlığını o, heç ağlına da gətirməmişdi. 
İndi imkanı olsaydı, qulağından tutdurub onu it kimi bayıra 
atdırardı. Amma şahidlərin gözü qabağında bunu etmək 
olmazdı. Odur ki, general özünü sakit göstərməyə çalışdı: 
– Vətəndaş, sizə nə lazımdır? 
Elə bil Yasəmənin içərisində nə isə partladı. 
– Mənə heç nə lazım deyil. Mən öz evimdəyəm! Bəs 
sizə nə lazımdır? Bu millətdən nə istəyirsiniz? 
Generalın bir qədər domba gözləri elə bil yerindən 
çıxdı. Dönüb mənalı-mənalı xarici ölkə nümayəndələrinə 
baxaraq dedi:  
– Baxın görün bu millətin qadınları belədirsə, bəs 
kişiləri necədir?! Bunları birdəfəlik susdurmaq lazımdır! 
– Bizi susdurmaq heç də asan deyil! Siz buna nail ola 
bilməyəcəksiniz! 
General ayağa durdu. Əlini masaya çırparaq dedi: 
– Gəlişininizin məqsədi nədir? Nə istəyirsiniz? Sizə nə 
lazımdır? 
General ilə Yasəmənin arasında gedən bu söhbət 
tərcüməçiıər tərəfindən xarici ölkə nümayəndələrinə tərcümə 
edilirdi.  
– Mənim mənzilim iki saat fasiləsiz atəşə tutulub! İki 
azyaşlı uşağımla atəş altında qalmışam. Sonra da binanı 
partlatmaqla bizə hədə-qorxu gəliblər. Axırda da mənzilimə 
soxulub ekstremist axtarıblar. Məndən, uşaqlarımdan başqa heç 
kəsi tapmayıblar. Ekstremistlər kimdir? Bəlkə mənəm? Yoxsa 
 
 
 
Solmaz Muxtarova 
 214
mənim balalarımdır ekstremist? Mən istəyirəm ki, mənim 
yaşadığım bina, mənzil yoxlanılsın, orada ekstremistin olub-
olmaması müəyyən edilsin! Mən bunu istəyirəm!  
Sonra Yasəmən ünvanı deyərək cavab gözlədi.  
– Vətəndaş, biz boş-boş şikayətlərə baxmırıq. Biz ancaq 
rəsmi müraciətlərə baxırıq.  
– Rəsmi müraciət? Onu da edərəm! – deyib Yasəmən 
çıxdı və azca keçməmiş o, ərizə ilə geri qayıtdı. O, ərizənin 
ikinci surətini özündə saxladı və həmin nüsxədə ərizənin qəbul 
edilməsi barədə zabitin imzası və qəbul tarixini qeyd etdirdi.  
Ərizəni verdikdən sonra Yasəmən hər gün hərbi hissəyə 
gedib bu məsələyə baxılmasını tələb etsə də, buna nail ola 
bilmədi. Hiss edirdi ki, bu məsələyə baxmaq istəmirlər. Amma 
Yasəmən nəyin bahasına olur-olsun buna nail olmalı idi.  
Bu arada Yasəmənin mənzilinə başqa bir kommisiya 
gəldi. Vurulan ziyanı təyin etmək üçün. Gələnlər dövlət 
işçiləri, həmkarların nümayəndələri və başqa kimlərsə. Onlar 
yazdılar-pozdular, çəkiliş apardılar, sonra uzun bir siyahı tutub 
imzaladılar. Bir nüsxəsini apardılar, ikinci nüsxə isə qaldı.  
Məsələ dəyən ziyanda deyildi. Nə olsun ki, Yasəmən 
hər şeyi çətinliklə alıb yığmışdı – zərrə-zərrə, gilə-gilə. Az 
yemişdi, pis geymişdi, çox şeylərdən imtina etmişdi. Amma 
bütün baş verənlərin qabağında bunlar heç nə idi. Heç nə... Ən 
qəribəsi də o idi ki, həmin kommisiya elə o gedən getdi, 
onlardan bir də xəbər çıxmadı.  
Yanvarın iyirmi doqquzunda Nadya mənzilinə qayıtdı. 
Yasəmən bu vaxta kimi elə güman etmişdi ki, onlar yaxşı 
qonşu olublar. Həmişə bir-birinin xeyrində-şərində necə 
lazımdır bir-birinə yarayıblar, vaxtlı-vaxtsız bir-birinin qapısını 
açıblar, gedib-gəliblər. Amma bu hadisələrlə bağlı Nadyanın 
ailəliklə xəbərsiz-ətərsiz çıxıb getməsi Yasəmənə qəribə gəldi. 
Başqa vaxt olsaydı Yasəmən bu barədə heç fikirləşməzdi də. 
 
 
 
Ağ göyərçinlər həsrəti  
 215
Amma indi vaxt o vaxt deyildi. Bu vaxt özü çox şeylərin 
üstünü açdı. Eləcə də insanların iç üzünü açıb qoydu ortalığa. 
Bax, bu vaxta kimi tanıdığın insan budur! Yaxşı-yaxşı bax və 
yadında saxla kim kimdir! Bu vaxta qədər tanıdığın Ana Vətən 
də bu imiş!  
Nadyanın mənzilinə bir dənə də olsun atəş açılmamışdı. 
Yasəmən bunu özü gördü və təəccüblənmədi. Artıq o, heç nəyə 
təəccüblənmirdi. Nadya da Yasəməngilə qalxdı. Baş verən 
hadisələrdən xəbər tutmaq istəyirdi. Nadya əvvəlcə 
gördüklərinə heyrət etdi, hətta gözləri doldu. Yasəməni 
qucaqlayıb ona ürək-dirək verməyə çalışdı. Amma Yasəmən 
sərtləşmişdi. Onun göz yaşları da qurumuşdu. Keçirdiyi ağrı-
acıları da bir daş olub ürəyində qalmışdı və ömrünün axırına 
qədər o, bundan xilas ola bilməyəcəkdir. Ola bilsin ki, nə isə 
dəyişsin. Yasəmən belə güman edirdi. Vaxt çox şeyləri dəyişir. 
Bəlkə də nə isə dəyişdi, amma buna inanmaq çətin idi.  
– Günah özündə oldu.  
Bu sözdən Yasəmən elə bil diksindi. Nadyanın nə 
demək istədiyini dərhal başa düşmədi.  
– Hə, günah özündə oldu. Sən niyə mitinq edənlərə çay-
yemək daşıdın? Bu sənə lazım idi?  
Nadyanın sözləri Yasəməni silkələdi. 
– Sən nə demək istəyirsən? Onun buna nə dəxli var? 
Bəlkə sən demək istəyirsən ki, bizim binamızda, ya da mənim 
mənzilimdə ekstremist olub? Sən bunu demək istəyirsən? 
– Bəklə də olub. Yəqin ki, atışma boş yerə getməyib.  
“Alçaq! Mən səni yaxşı tanımamışam!.. Kor olmaq 
bizim adımıza yazılıb.” 
– Nadya, get burdan! 
Nadya təəccüblə Yasəmənə baxdı: 
– Nahaq yerə məndən inciyirsən. Mən demək istəyirəm 
ki... 
 
 
 
Solmaz Muxtarova 
 216
Yasəmən onun sözünü ağzında qoydu.  
– Nadya, sən özün bilərsən nə demək istəyirsən. Get 
burdan! Mən heç nə eşitmək istəmirəm.  
Nadya dönüb getdi.  
“Bu boyda hadisələrin qabağında gör necə də rahat 
danışır. Vicdan əzabı çəkməkdənsə, başını aşağı salıb heç 
olmazsa dərdimizə şərik olmaqdansa, sən bir işə bax. Şəhid 
olanlar, şikəst qalanlar, öldüsü-qaldısı bilinməyən, itkin hesab 
edilənlər... Bunlar kimlər tərəfindən yalan-doğru sayıldı. 
Kimlər bu siyahını düzüb-qoşdu? Yalan-doğru... Beş o tərəfə, 
beş bu tərəfə.” 
Sən demə Yasəmənin bu vaxta qədər gördükləri, 
bildikləri – hamısı yalan imiş. Əsl həqiqət indi üzə çıxırdı. 
“Müharibədə iki düşmən tərəf üz-üzə gəlir, vuruşur. Biz isə 
“Anamız Vətənlə” üz-üzə gəldik. O, bizi məhv etdi.” 
Yasəmənin hər an, hər dəqiqə dərdi ağırlaşırdı. 
Yalanlar, böhtanlar, mərkəzi mətbuatda yazılan iftiralar. 
Doğrudanmı dünyada haqq-ədalət heç yox imiş? Bəlkə bizim 
üçün yoxdur? Indi o istəyirdi baş verənlər haqqında dürüst 
məlumatlar yazılsın. Nə var olduğu kimi, nə az, nə çox. Yaxşı 
bilirdi ki, bundan belə heç nə dəyişməyəcək. Onsuz da olan 
olmuşdu. Amma yenə də olsun, nahaq tökülən qan, ədalət 
məhkəməsi, millətin şərəfi. Bütün bunlar Yasəməni xəstə 
etmişdi, içindəki üsyanı, etiraz səsini boğa bilmirdi.  
İstirahət günü olduğundan Mirzə işə getməmişdi. 
Sabah-sabah qapı döyüldü. Hərbiçilər idi. Onlar şikayətlə bağlı 
gəldiklərini bildirib mənzilə keçdilər. Iki rütbəli zabit, üç silahlı 
əsgər, iki xarici müxbir, iki hüquqşünas, Yaponiya 
nümayəndəsi.  
Qabaqda komisiya üzvləri, ardınca isə Mirzə Yasə-
mənlə əvvəlcə otaqları gəzdi. Sonra çardağa qalxdılar. 
Çardağın ağır havası adamı boğurdu. Illərlə istifadəsiz 
qaldığından hər yer toz-torpaq içində idi. Lazımsız əşyalar da 
 
 
 
Ağ göyərçinlər həsrəti  
 217
hərəsi bir tərəfdə atılıb qalmışdı. Qabaqda gedən zabit addım-
addım hər tərəfi diqqətlə gözdən keçirirdi. Ayaq izləri, ya da 
ekstremistlərdən başqa bir əsər-əlamət axtarırdı. Çardağın düzü 
toz-torpaq olduğundan ayaq izləri olsaydı yeri qalardı. Zabit 
diqqətlə hər tərəfi bir neçə dəfə fırlandıqdan sonra ayaq 
saxladı. Deyəsən axtardığını tapmayıb duruxdu və bir an fikrə 
getdi, görünür nə edəcəyini özü də bilmirdi. Yəqin ki, zabit 
bura arxayın gəlmişdi. Onların fikrincə hər dəlmə-deçikdə 
ekstremistlər pişik kimi gizlənmişdi. Gümanı onu aldatmışdı.  
– Nikakix sledov.  
Kimsə belə dedi. Bu səsə zabit başını qaldırdı. Yasəmən 
onun qabağına keçib düz gözünün içinə baxdı.  
– Cəlladlar, faşistlər! 
Zabitin sifəti bozardı. Qəzəblə Yasəmənə baxdı. 
– Ey jenşina! Uspokoysya! – deyib o, çıxışa tərəf 
yönəldi.  
Mirzə bərk-bərk Yasəmənin qolundan tutdu: 
– Yasəmən, özünü ələ al. Onlar bura haqq-ədalət 
axtarmağa gəlməyib. Bunu birdəfəlik başa düş.  
– Faşistlər! Mən sizə nifrət edirəm!.. Nifrət edirəm... – 
deyə Yasəmən zabitin arxasınca daha ucadan qışqırdı. Onun səsi 
divarlara dəyərək əks-səda verdi. Ekspertlər bu səsdən qaçırmış 
kimi addımlarını yeyinlətdi.  
Mirzə Yasəmənlə ekspertlərin arxasınca birinci 
mərtəbəyə düşdü.  
Nadya qapıda dayanmışdı. Yəqin ki, hərbiçilərin nə 
üçün gəldiyini bilmək istəyirdi. Yasəmən onu görüb daha da 
qəzəblə dedi: 
– Biz binamızda ekstremistlərin olmadığını sizə sübut 
etdik! Biz bunu bacardıq!.. 
Yasəmən sözünü deyib ayaq saxladı, sanki qüvvəsi 
tükəndi və dönüb qürurla Nadyaya baxdı. Onun baxışlarında 
Nadyaya demək istədiyi çox şeylər vardı. Amma deməyi lazım 
 
 
 
Solmaz Muxtarova 
 218
bilmədi. Çünki artıq sözə ehtiyac yox idi. Əslində o, qələbə 
çalmışdı. Bəlkə də buna qələbə demək olmazdı. Amma 
Yasəmən üçün bu qələbə idi. Özü də bu qələbə təkcə bir 
binanın qələbəsi deyildi. Bununla Yasəmən nəyə nail olmaq 
istəyirdi? Heç özü də bilmirdi.  
Yasəmənin çiynindən elə bil dağ götürüldü. O, bu 
hadisələrdən sonra birinci dəfə idi ki, özündə bir yüngüllük hiss 
etdi. Dərindən nəfəs aldı, ürəyi elə bil böyüdü. Mirzə isə 
komisiyanın ardınca küçəyə çıxdı.  
– Şikayətimizə rəsmi cavab vermənizi tələb edirik. Bu, 
bizim haqqımızdır və qanun da bunu tələb edir. 
Amma onun sözü cavabsız qaldı. Yasəmən dönə-dönə 
gedib cavab istədisə də hər dəfə onu bir bəhanə ilə geri 
qaytardılar. Axırıncı dəfə isə Yasəməni içəri buraxmadılar. 
– Içəri olmaz! 
– Mən ərizəmin cavabını istəyirəm.  
– Nahaq yerə vaxtımızı alma, çıx get! Bir də gəlmə! 
Başa düşürsən? Bir də buralara gəlmə!  
– Mən ərizəmin cavabın istəyirəm! – deyə Yasəmən 
təkrar edərək zorla içəri keçmək istədi. Silahın dəstəyi ilə onu 
geri itələdilər. Yasəmən yıxıldı.  
– Nenormalnaya! 
Bu, generalın səsi idi. O, qapıda durub alçaldıcı 
nəzərləri ilə Yasəməni süzürdü. Yasəmən qalxıb üst-başını 
çırptdı.  
– Mən cavab üçün gəlmişəm.  
– Sən xəstəsən! – deyib general geri döndü və arxasınca 
qapını çırpdı.  
– Sizsə qatilsiniz! Əliniz qana batıb! Qatillər! – Ya-
səmən səsi gəldikcə qışqırdı və bu sözləri bir neçə dəfə təkrar 
etdi. Sonra geri döndü, başa düşdü ki, hər şey bitdi. Amma o, 
nə isə etdi. O, bunu bacardı. Düşündü ki, bir binanın şərəfini 
qorumaqla o, millətinin şərəfini qoruya bildi. Az da olsa, bir iş 
 
 
 
Ağ göyərçinlər həsrəti  
 219
gördü. Heç olmasa şərəfsizlərə şərəfsiz olduqlarını deyə bildi. 
Qatillərə qatil olduğunu deyə bildi. O, bunu bacardı. Nə olsun 
ki, rəsmi cavab vermədilər. Gərək Yasəmən bunu əvvəldən 
biləydi. Mirzə demişkən, bu özü də siyasətin bir üzü idi. Ağız 
dolusu sülhdən danışanların əsl üzü elə bu idi.  
Yasəmən asta addımlarla hərbi hissədən uzaqlaşdı. Evə 
getmək istəmirdi. Bu ağrı ilə evə getmək çətin idi. Onsuz da ev 
onu sıxırdı. Mənzildə hər şey ona yad görünürdü. Nə qədər 
çalışırdısa da, rahatlıq tapa bilmirdi ki, bilmirdi.  
Fikrini bir qədər dağıtmaq üçün şəhərə tərəf yönəldi. 
Gəzə-gəzə gəlib Sahil bağına çıxdı. Hava tutqun idi. Sahildə 
çox az adam gözə dəyirdi. Yasəmən dənizə yaxın 
oturacaqlardan birində oturub gözünü dənizin neft qoxulu 
bulanıq sularına dikdi. Yüngül külək əsdiyindən xırda dalğalar 
sahilə çırpılırdı. Yasəmən niyə burada təkləndiyini özü də başa 
düşmədi. Amma tək qalmaq istəyirdi. Dünyadan çox incimişdi. 
Yaxşı ki, uşaqları rahatlamışdı. Mirzə isə evə çox gec gəlirdi. 
“İnsan nə qədər içərisində öz-özü ilə mübarizə aparar?! Bu 
boyda həngamədən sonra o, kimdən nə istəyirdi?” Axı 
Yasəmən birdəfəlik nəyisə başa düşməli idi... Mütləq başa 
düşməli idi... “Nə edim, özümlə bacarmıram!” – fikirləşib 
yazıq-yazıq dənizə baxdı.  
Arxadan qarışıq səslər eşidildi. Yasəmən dönüb səs 
gələn tərəfə baxdı. Böyük bir dəstə gah ayaq saxlayıb nəyisə 
müzakirə edir, gah da asta-asta sahilin bu başına, Yasəmənə 
tərəf gəlirdi. Azca sonra səslər lap yaxından eşidildi.  
– Bizim müstəqilliyimiz çoxlarına sərf etmir. Açıq-
aşkar olmasa da, bu hərəkatı boğmaq istəyənlər çoxdur. Istər öz 
aramızda, istərsə də kənarda.  
– Biz buna yol verməməliyik. Nəyin bahasına olur-
olsun buna yol verməməliyik.  
– Təkcə Bakı şəhərində yox, bütün bölgələrdə iş 
aparılmalıdır. Vaxtı itirmək olmaz.  
 
 
 
Solmaz Muxtarova 
 220
– Biz heç vaxt azadlığa bu qədər yaxın olmamışıq. 
“Qəribədir. Mirzə də hər dəfə belə deyir. Deyir ki, indi 
azadlıq bizim ovcumuzun içindədir. Biz bunu saxlamağı 
bacarmalıyıq.”  
Yasəmən sahilə çırpılan dalğalara baxıb gülümsədi. 
Üzü azca işıqlandı. “Hər şey yaxşı olar. Əlbəttə, hər şey yaxşı 
olar!..” 
Fikri uzaqlara getdi, xeyli uzaqlara. Bəxtəvər sandığı 
günlərə. Yollar boyu əl-ələ, səs-səsə verən bəxtəvər dünyanın 
bəxtəvər insanlarının yanına. “Yazıqlar olsun bizlərə! Haradan 
biləydik ki, bu xoş anların arxasında nələr durur, bizləri nələr 
gözləyir?” Amma əslində o vaxt insanlar bəxtəvər idi, çox 
bəxtəvər. Lap “yuxarıdan” şəhərimizə gələn “o böyük şəxs”in 
gəlişini bayram etmək üçün insanlar yollara axışmışdı. Hamı 
sevinc içində idi. Çalınan musiqi səsləri, rəqslər, əllərdə al 
bayraqlar, gül dəstələri. Böyüklərin böyük şəkli. Hava 
limanından şəhərin mərkəzinə kimi yol boyu toplaşan bu 
insanlar üç-dörd saatlarla durub gözləyirdilər ki, qonaq 
maşında ötüb keçəndə ona əl etsinlər, onu salamlasınlar. Sonra 
da qonağın şərəfinə stadionda təşkil edilən möhtəşəm yığıncaq. 
Odlu-alovlu çıxışlar, alqış səsləri. Doğrudan da hamı bəxtəvər 
görünürdü. Nə olsun ki, onları işdən ayırıb gətirmişdilər. Belə 
bir gündə iş vacib deyildi. Vacib olan o idi ki, qonaq layiqincə 
qarşılansın. Qoy qonaq öz gözü ilə görsün ki, xalqımız onu 
necə sevir. Elə hörmətli qonağımız da sağ olsun, bizdən geri 
qalmırdı. O da, dönə-dönə bu millətə olan sevgisini bəyan 
edirdi. Insanlar isə yerə-göyə sığmırdı. Necə də sevinirdi... İş 
onda idi iki, o zaman insanlar sevinməyi bacarırdı və xoşbəxt 
olduğuna inanırdı. Sözə inanırdı. Dünyaya inanırdı. Yavaş-
yavaş hər şey dəyişdi. Çox şeylər uzaqlarda qaldı. 90-cı il 
yanvar ayında isə ümidimiz, gümanımız sona çatdı. Son nöqtə 
qoyuldu.  
 
 
 
Ağ göyərçinlər həsrəti  
 221
Yasəmən ona görə rəsmi cavab almaq istəyirdi ki, onu 
Nadya kimilərinə göstərə bilsin. Bu da qələbənin bir zərrəsi idi, 
müstəqilliyə gedən yolun bir zərrəsi idi. Yəqin ki, bu yolu başa 
vurmaq üçün hamı kimi o da nə isə etməli idi və etdi də. Hər 
tərəfdə köhnə dünya dağılır, yeni dünyanın isə təməli 
qoyulurdu.  
Bir çox qərarlar qəbul edilirdi. Fövqəladə vəziyyətin 
ləğv olunması, bütün qoşun hissələrinin Bakı şəhərindən təcili 
çıxarılması, SSRİ xalqlarına və dünyanın bütün xalqlarına 
müraciət edilməsi, yeni siyasi partiyaların yaradılması. Mirzə 
də bu hərəkata qoşulmuşdu, demək olar ki, evdə tapılmırdı.  
Qəribədir, niyə Yasəmən bu gün məhz stadionda baş 
verənləri yadına saldı? Niyə? Bəlkə ona görə ki, qırğını təşkil 
edənlər də, elə onu törədənlər də yuxarıdan gəlmişdi?! Elə 
həmin şəhərdən, elə həmin ünvandan.  
Hamı möhtəşəm yığıncağa yığışmışdı. Yasəmən də 
Mirzəyə sıxılıb bu xoşbəxtlikdən ləzzət alırdı. Sevilib-seçilən 
müğənnilər oxudu, axırda da havaya sülh rəmzi olan ağ 
göyərçinlər buraxıldı. Ağ göyərçinlər izdihamın başı üzərində 
avazla dövrə vura-vura uçub getdi. Ağ göyərçinlər. Sonralar da 
Yasəmən televizor ekranlarında bir çox möhtəşəm 
yığıncaqlarda havaya buraxılan ağ göyərçinlərin uçuşuna 
baxmışdı. Hər dəfə onlara baxanda ürəyi dağa dönmüşdü. 
– Yasəmən?! 
Yasəmən səksəkə ilə səsə tərəf çevrildi. Mirzə idi. O, 
oturacağın arxasında durub təəccüblə Yasəmənə baxırdı.  
– Sən burda nə edirsən? 
Yasəmən tutuldu, nə cavab verəcəyini bilmədi.  
– Nə isə olub? 
– Yox. Heç nə olmayıb. – Yasəmənin səsi titrədi. Sonra 
o, qırıq-qırıq dedi: 
– Mən rəsmi cavab ala bilmədim... Vermədilər... 
 
 
 
Solmaz Muxtarova 
 222
Mirzə əməlli-başlı əsəbləşdi.  
– Cəhənnəm olsun onların özü də, cavabı da! Bəsdir 
özünü üzdün. Baş verənləri yadından çıxar getsin.  
– Bu, mümkün deyil!.. Bacarmıram!..  
– Əzizim, onsuz da onlar istədiklərinə nail ola bil-
mədilər. Heç nəyə nail ola bilmədilər! Qan tökülsə də, millət 
qəflət yuxusundan ayıldı. Bunu başa düş. Artıq millət dünənki 
millət deyil! Indi hər şey öz əlimizdədir. Bizə lazım olan 
dünyanı da özümüz qurmalıyıq.  
– Mirzə, sən haqlısan. Amma nədənsə narahatam. 
Qorxuram ki, yenə də nə isə baş verə bilər.  
– Yasəmən, hər şey arxada qaldı. Inan mənə! Indi mən 
tələsirəm, yoldaşlar məni gözləyir. Iki saatdan sonra biz 
bölgələrə yola düşürük. – deyib Mirzə, onu gözləyən dəstəyə 
tərəf yönəldi.  
Yasəmən də ayağa qalxdı. Mirzəyə, onu gözləyən 
insanlara baxıb öz-özünə dedi: “Nə yaxşı ki, siz varsınız!”  
Qəribə də olsa, yenə də onun gözlərinin önündə bir 
vaxtlar havaya buraxılan ağ göyərçinlər göründü. Sülh rəmzi 
olan bu ağ göyərçinlər hara uçub getdi? Necə oldu? Yasəmən 
uşaq kimi kövrəldi. O, başını qaldırıb həsrətlə səmaya baxdı. 
Səma boz-bulanıq buludlar arxasında qalmışdı, görünmürdü. 
Havadan barıt qoxusu gəlirdi.  
O, gah dalğaları sahilə çırpılan Xəzərə, gah boz-bulanıq 
buludlar arxasında qalan səmaya baxır, elə hey baxırdı... Sanki 
bir anda ağ göyərçinlər dəstəsi haradasa çox-çox uzaqlarda 
yenidən пeyda oldu. Yasəmən özü-özünə duyğulandı: «Sülh 
rəmzi olan göyərçinlər, millətimin başına gətirilənlərdən 
xəbəriniz varmı? Varsa, bəs niyə belə şad-xürrəm 
süzürsünüz?»  
Öz səsindən özü diksinib düşüncələrdən ayıldı. Və 
fikirləşdi: «Yazıq göyərçinlərdə nə günah? Bütün bu bəlaları 
 
 
 
Ağ göyərçinlər həsrəti  
 223
törədən insanlardır! Nə yaxşı ki, bu faciələrdən ağ gö-
yərçinlərin xəbəri yoxdur. Yoxsa onların quş ürəkləri buna tab 
gətirməzdi…» 
 
 
 
Solmaz Muxtarova 
 224
 
 
MÜNDƏRİCAT: 
 
 
 
ÖN  SÖZ  YERİNDƏ 
SƏSLƏ  MƏNI ................................................................................... 4 
 
NİŞAN ................................................................................................ 7 
 
BORC ............................................................................................... 21 
 
YALTAQ  KÖPƏK  OĞLU ............................................................. 31 
 
BAĞIŞLA  MƏNİ,  BABA .............................................................. 35 
 
QARTOPU  OYUNU ....................................................................... 43 
 
MİRZƏNİN  KƏLƏYİ ..................................................................... 49 
 
FIRILDAQ ....................................................................................... 52 
 
DÜNYA  FIRLANIR ....................................................................... 55 
 
KİŞİLƏR ........................................................................................ 105 
 
AĞ  GÖYƏRÇİNLƏR HƏSRƏTİ ................................................. 155 
 
 
 
 
Ağ göyərçinlər həsrəti  
 225
 
 
«Nərgiz-R» Nəşriyyat-Пoliqrafiya firması. 
 
Baş direktor: Hidayət Musabəyli 
 
 
«Nərgiz» nəşriyyatı. 
Texniki redaktor: Kəmalə Məmmədova 
Korrektor: Yasəmən Ismayılova 
Komпüter işçisi: Yeganə Imanova 
Mətin yığımı: Afət Hidayətova 
 
Mətbəə müdiri: Akif Musayev 
 
Çaпa imzalanmışdır: 24.05.2010. 
Kağız formatı: 60x84  1/16. 
Həcmi: 14,25 çaп vərəqi. 
Sayı: 300 nüsxə; Sifariş: 780 
 
 
- ÍßØÐÈÉÉÀÒÛÿðýèç 
 
 
 
Azərbaycan Resпublikası Mətbuat və Informasiya 
Nazirliyi tərəfindən 1998-ci ildə qeydə alınmışdır.  
Şəhadətnamə № 45. 
Ünvan: 8-ci km qəsəbəsi R.Rüstəmov küç. 36 
Əlaqə telefonları: 323-69-53; 
                                     050-738-37-22. 
 
 
