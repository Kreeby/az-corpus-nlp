 
SƏADƏT  DAVUD  QIZI  MƏMMƏDOVA 
 
 
 
 
 
 
 
 
SOSİAL  PROQNOZLAŞDIRMA  
VƏ  LAYİHƏLƏŞDİRMƏ 
(dərs  vəsaiti) 
 
 
 
 
 
 
 
 
Azərbaycan Respublikası Təhsil 
Nazirliyinin 10 iyun 2009-cu il 
tarixli 653 №-li əmri ilə dərs vəsaiti 
kimi təsdiq olunub. 
 
 
 
 
 
 
 
 
 
 
                                            «ELM» nəşriyyatı  
B A K I – 2 0 0 9 
 
 
 2 
Elmi  redaktor:             fəlsəfə elmləri doktoru, professor   
                           İzzət Rüstəmov 
 
Rəyçilər:  əməkdar elm xadimi, fəlsəfə   
  elmləri doktoru,  professor  
  Cəmil Əhmədli 
 
 fəlsəfə elmləri namizədi, dosent   
        Tahir Ağayev 
 
                       sosiologiya elmləri namizədi 
                        Yaqut Əliyeva 
 
 
 
Səadət Davud q. Məmmədova. Sosial proqnozlaşdırma və layihələşdirmə 
(dərs vəsaiti). Bakı: «Elm», 2009. – 292s.  
 
ISBN 978-9952-453-18-8 
 
Təqdim olunan dərs vəsaiti sosial proqnozlaşdırma və sosial 
layihələşdirmə ilə bağlı tədqiqatlar əsasında tərtib olunsa da, burada 
Azərbaycanda gələcək haqqında ideyaların inkişaf tarixi, müasir dövrdə 
Azərbaycanda baş verən sosial dəyişikliklər prosesinin proqnozlaşdırılması 
istiqamətləri və bir sıra digər mövzulara diqqət ayrılır.  
Dərs vəsaitinin hazırlanmasında əsasən İ.V.Bestujev-Lada ilə 
A.Q.Namestnikovanın «Sosial proqnozlaşdırma» və İ.V.Kurbatov ilə 
O.V.Kurbatovanın birgə müəllifləri olduqları «Sosial layihələşdirmə» kitabları 
istifadə edilib. Dərs vəsaiti tələbələr, aspirantlar, müəllimlər, elmi işçilər və 
mövzu ilə maraqlanan digər şəxslər üçün nəzərdə tutulur.      
 
 
 M     0302000000 
    655(07)-2009 
 
                      
              
© Məmmədova S.D. 2009 
 
 
 3 
 
MÜNDƏRİCAT 
Redaktordan ---------------------------------------------------------------------------5 
SOSİAL PROQNOZLAŞDIRMA 
Mövzu 1. Sosial proqnozlaşdırmanın tarixi əsasları----------------------------6 
1.1 Sosial proqnozlaşdırmanın əmələgəlmə və inkişaf şəraiti-----------------6 
1.2 XIX – XX əsrlərdə sosial proqnozlaşdırma--------------------------------12  
1.3 Proqnozlaşdırma ilə bağlı müasir tədqiqatlar. Qlobalistika və 
alternativistika------------------------------------------------------------------------16 
1.4 Antifuturoloji istiqamət--------------------------------------------------------20 
1.5Gələcəyə futurosinergetik yanaşma-------------------------------------------27 
1.6 Azərbaycanda gələcək haqqında fikirlərin inkişaf istiqamətləri--------31 
Mövzu 2. Texnoloji proqnozlaşdırmanın metodologiyası (proqnozların forma 
və tipləri)-----------------------------------------------------------------------37 
Mövzu 3. Sosial proqnozlaşdırmanın obyekti, prinsipləri--------------------48 
Mövzu 4. Tədqiqat proqramlarının hazırlanması (proqnozdan əvvəlki 
yönəlmə)--------------------------------------------------------------------------------51 
Mövzu 5. İlkin modelin qurulması və onun analizi. Proqnoz fonu modelinin 
qurulması-----------------------------------------------------------------56 
Mövzu 6. Kəşfiyyat proqnoz-------------------------------------------------------71 
Mövzu 7. Normativ proqnoz. Proqnozun verifikasiyası. İdarəetmə üçün 
tövsiyyələr------------------------------------------------------------------------------78 
Mövzu 8. Proqnozlaşdırma metodları--------------------------------------------89 
Mövzu 9. Sosial proseslərin proqnozlaşdırılması------------------------------97 
9.1 Sosial siyasi  proseslərin proqnozlaşdırılması xüsusiyyətləri------------97 
9.2 Sosial iqtisadi proseslərin proqnozlaşdırılması xüsusiyyətləri---------110 
9.3 Mənəvi-mədəni  proseslərin proqnozlaşdırılması xüsusiyyətləri------127 
9.4 Müasir sosial proqnozlaşdırma----------------------------------------------139 
 
SOSİAL LAYİHƏLƏŞDİRMƏ  
Mövzu 10. Sosial layihələşdirmənin inkişaf tarixinə dair-------------------143 
Mövzu 11. Sosial layihələşdirmə: təbiəti, mahiyyəti, metodologiyası----152 
Mövzu 12. Sosial layihələşdirmə nəzəriyyəsinin əsasları--------------------160 
Mövzu 13. Sosial layihələşdirmənin strategiyası və alətlər kompleksi----167 
Mövzu 14. Sosial layihələşdirmənin formaları--------------------------------176 
Mövzu 15. Planlaşdırma sosial layihələşdirmənin formalarından biri kimi------
-------------------------------------------------------------------------------------183 
Mövzu 16. Sosial layihələşdirmənin sosial texnoloji metodları------------198 
 
 4 
Mövzu 17. Sosial layihələşdirmənin avtomatlaşdırılması və riyazi 
modelləşdirilməsi--------------------------------------------------------------------204 
Mövzu 18. Sosial proseslərin layihələşdirilməsi-------------------------------215 
18.1 Sosial layihələşdirmə və sosial yeniliklər---------------------------------215  
18.2 Sosial mədəni layihələşdirmə-----------------------------------------------224 
18.3 Sosial münasibətlər və sosial davranışın layihələşdirilməsi-----------238 
18.4 Normativ – hüquqi  layihələşdirmənin əsasları-------------------------251 
18.5 Miqrasiya davranışın layihələşdirilməsi prinsipləri--------------------255 
18.6 Seçici  davranışının layihələşdirilməsi------------------------------------261 
18.7 Sosial təhsil: təhsil prosesinin layihələşdirilməsi------------------------265 
18.8 Həyat tərzi sosial layihələşdirmənin obyekti kimi----------------------271 
Mövzu 19. Fərdi layihənin hazırlanması---------------------------------------276 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 5 
REDAKTORDAN 
 
Bəşəriyyət yarandığı gündən dəyişikliklər və yeniləşmə kimi fundamental 
inkişaf meylləri onu müşayiət etmişdir. XX əsrin son on illikləri dünyanın, 
bəşəriyyətin iqtisadi, siyasi, mədəni inkişafına prinsipcə yeni xüsusiyyətlər 
gətirmişdir. Müasir bəşəriyyəti səciyyələndirən əsas xüsusiyyət onun köklü 
transformasiyalar mərhələsini yaşaması, bütün sahələrdə fasiləsiz 
dəyişikliklərin təsirinə məruz qalmasıdır. Cəmiyyət və insan demək olar ki, 
hər gün «yenilik – qeyri-müəyyənlik - seçim» şəraitində mövcuddur, fasiləsiz 
transformasiyalar prosesi hər birimizi müşayiət edir. Səbəb isə mövcud inkişaf 
modellərinin labüd dəyişikliyə uğramasıdır. Bu inkişafın müxtəlif 
məqamlarının tədqiqi, real proseslərin dinamikasının, sosial potensialın 
müəyyən edilməsi tələbatı və s. proqnozlaşdırmanın bir elm kimi inkişafını 
zəruri edir. Müasir bəşəriyyətin təzadlı inkişafı, gələcək qarşısında təhlükə 
hissi proqnozlaşdırma fenomenini aktuallaşdırır, bütün sahələrdə inkişafın 
elmi əsaslandırılmış proqnozlar əsasında məqsədəuyğun yönəldilməsini, 
gələcəyin istiqamətləndirilməsi sahəsində proqnoz və layihəli tədqiqatların 
genişləndirilməsini və uyğun ixtisaslı kadrların hazırlanmasını zərurətə çevirir. 
Bu baxımdan, «Sosial proqnozlaşdırma və layihələşdirmə» kursunun tədrisi və 
bu sahədə kadrların hazırlanması günün vacib tələbi kimi xüsusi aktuallıq kəsb 
edir.  
S.D.Məmmədovanın «Sosial proqnozlaşdırma» və «Sosial 
layihələşdirmə» başlıqlı iki hissədən ibarət olan və proqnozlaşdırmanın 
əmələgəlmə və inkişaf şəraiti, proqnozlaşdırma ilə bağlı müasir tədqiqatlar, 
texnoloji proqnozlaşdırmanın metodologiyası, proqnozların forma və tipləri, 
sosial proqnozlaşdırmanın obyekti, prinsipləri və s., o cümlədən sosial 
layihələşdirmənin metodoloji əsasları, sosial layihələşdirmənin təbiəti, 
mahiyyəti, sosial layihələşdirmənin strategiyası və alətlər kompleksi, 
formaları, texnoloji metodları, avtomatlaşdırılması və riyazi modelləşdirilməsi 
xüsusiyyətləri və s. özündə əks etdirən «Sosial proqnozlaşdırma və 
layihələşdirmə» mövzusunda təqdim etdiyi dərs vəsaiti bu baxımdan aktuallıq 
kəsb edir. Dərs vəsaitində diqqətəlayiq tərəflərdən biri də Azərbaycanda 
gələcək haqqında fikirlərin  formalaşması tarixinin, müasir qloballaşma 
şəraitində Azərbaycanda sosial, siyasi, iqtisadi inkişaf istiqamətlərinin təhlili 
ilə bağlıdır.  
 
fəlsəfə elmləri doktoru, professor   İzzət Rüstəmov 
 
 
 
 6 
SOSİAL PROQNOZLAŞDIRMA 
 
Mövzu 1. SOSİAL PROQNOZLAŞDIRMANIN TARİXİ ƏSASLARI 
 
1.1 SOSİAL PROQNOZLAŞDIRMANIN ƏMƏLƏGƏLMƏ VƏ 
İNKİŞAF ŞƏRAİTİ  
 
İnsanlar fərqli zaman və fərqli məkan haqqında düşünməyə başladıqdan 
sonra gələcək haqqında dini, utopik və fəlsəfi-tarixi istiqamətlər inkişaf etdi.    
Arxeoloji və etnoqrafik mənbələr göstərir ki, ibtidai şüur uzun müddətli 
inkişaf mərhələsindən sonra keçmiş və gələcək haqqına düşünməyə 
başlamışdı. İbtidai dövrdə yalnız indiki zaman mövcud idi, keçmiş və gələcək 
indiki zamana çox yaxın vaxt müddəti kimi qəbul edilirdi, yəni uzaq gələcək 
haqqında düşünmək bacarığı inkişaf etməmişdi. Gələcək haqqında məlumat 
vermək və gələcəyə təsir etmək üçün cadugərlərə müraciət olunurdu.     
İnsanlar uzun müddət indiki və gələcək zamanı eyniləşdirirdilər, yəni hər 
hansı gələcək heç bir dəyişikliklər gözlənilməyən sonsuz davamlı indiki 
zaman idi. Gələcək haqqında ilkin mifoloji təsəvvürlərdə sadə təbiət 
hadisələrilə bağlı fantastik məlumatlar verilirdi. Dünya haqqında mifik 
modellərdə tarixi prosesin dövrü inkişaf xətti izlənilir: doğuluş (törəmə) – 
inkişaf (artım) – tənəzzül (azalma) – ölüm (yox olma).  
Misir miflərində «ilkin zaman» dünyanın yaradılışı ilə başlayır. Əvvəlcə 
allah Xepri dünyaya gəldi, «ilkin materiyadan özünü yaratdı», sonra isə 
dünyada olanları yaratdı. Misir miflərində inkişaf və tənəzzül allahların 
fəaliyyətinin nəticəsi kimi izah olunurdu. «Ölkə tənəzzül dövründə idi. 
Allahlar bu ölkədən üz döndərmişdilər». 
Şumerlər isə tarixi – firavanlıq və sülh mərhələsi olan ibtidai icma dövrünə 
və tənəzzül və aşınma mərhələsi olan mövcud inkişaf mərhələlərinə 
bölürdülər. Şumerlər bütün təbiət və sosial dəyişiklikləri ayrı-ayrı allahların 
fəaliyyətlərilə əlaqələndirirdilər.  
Hind miflərində bəşəriyyətin yaradılışının dörd mərhələsi fərqləndirilirdi: 
Qızıl dövrü (Kritayuqa), Gümüş dövrü (Tretayuqa), Miss dövrü 
(Dvaparayuqa), Dəmir dövrü (Kaliyuqa). Hər bir dövr inkişaf və tənəzzül 
mərhələlərinə bölünür. 
Çin miflərində də tarixi inkişaf prosesinin dövrü (tsiklik) inkişaf xətti 
izlənilir. Varlıq yaranma – inkişaf – tərəqqi – tənəzzül – böhran – məhv 
olma mərhələlərini yaşayır. Bu miflərədə göstərilir ki, inkişaf və xaos 
müvəqqəti vəziyyət kimi daimi mövcud ola bilməz, onlar daim bir-birinə 
 
 7 
müqavimət göstərir və bu tərəqqinin hərəkətverici qüvvəsinə çevrilir. 
Ziddiyyətlərin vəhdəti harmoniya yaradır.   
Yunanlar əmin idilər ki, işığın yaranması zamanı yaratmışdır. Yunanlar da 
bəşəriyyətin qızıl dövrünün təsvirini verirdilər.  
Türklərdə də universumun yaranışı, allahların fəaliyyəti ilə 
əlaqələndirilirdi. «Bəyaz yaradıcı» torpağı, havanı və insanları yaratmışdı və 
onların yaşamağına kömək etmişdi.    
Miflərdə  ilkin əşyalar, ilkin fəaliyyətlər və ilkin yaradılışın tsiklik təsviri  
veriilirdi.  
Mifik dünyagörüşü əsasında gələcək haqqında dini konsepsiyalar 
formalaşmışdı. Dünyəvi dinlərdə gələcəklə bağlı təsəvvürlərin formalaşması 
iki mərhələyə bölünür: 
1)e.ə. 1 minillikdə formalaşmış dinlərdə gələcək haqqında məlumatlar; 
2)eramızın I minilliyində formalaşmış dinlərdə gələcək haqqında 
təsəvvürlər. 
Buddizmdə tarixi inkişaf mərhələsinin qızıl, gümüş və dəmir dövrləri 
fərqləndirilir, bu prosesdə yeni əxlaqi dəyərlər və qaydaların tənzimləyicisi 
olan tarixi şəxsiyyətin, siyasi liderin rolu vurğulanır və sosial dəyişikliklər 
mənəviyyatda baş verən durğunluqla əlaqələndirilir. Burada boşluq, yaxud 
xaos dövrü həm tənəzzülün son mərhələsi, həm də inkişafın başlanğıcı kimi 
təsvir edilir. 
Yahudilərin müqəddəs kitabı olan «Talmud» müəyyən tarixi dövrdə (e.ə. I 
minillikdə) sosial məkan və sosial zaman münasibətlərinin, həmçinin 
tənzimlənən sosial münasibətlərin tarixi inkişaf prosesinə təsirinin öyrənilməsi 
baxımından çox qiymətli dini mənbədir. Dini kitablarda təsvir edilən sosial 
zaman adətən keçmişdən gələcəyə doğru yönəlir, dünyanın yaranması ilə 
başlanan zaman dünyanın dağılmasına, yəni qiyamət gününə qədər davam 
edir.  
Xristianlıqda da dünyanın varlığın əvvəli və sonu olan Allah tərəfindən 
yaradıldığı qəbul edilir. Yaradılanadək dünya formasız və boş idi, yəni 
dünyada xaos hökm sürürdü: «Allah əvvəlcə səmanı və torpağı yaratdı… 
Torpaq formasız və boş idi, uçurum üzərində qaranlıqlar» (Əhdi-ədiq. Varlıq. 
I Fəsil). «Hər şey tozdan yarandı və hər şey toza çevriləcək» (Eklesiatın, 
yaxud vaizin kitabı). 
Quranda kainatın, makro və mikro dünyaların sonsuz vakuumdan 
yaranması fikri irəli sürülür. Bu vakuum yaradıcı başlanğıca malik olan xaos 
kimi müəyyənləşdirilə bilər. Allah bu xaosdan üstün olub, bütün mövcudatı, o 
cümlədən vakuum və xaotik başlanğıcı idarə edir. Sivilizasiyaların yaranması, 
inkişafı və süqutu Allah tərəfindən müəyyənləşdirirlir. Bütün mövcudatın 
 
 8 
məkanı və zamanı nəsilləri ardıcıl olaraq bir-birilə əvəzləyən Allah tərəfindən 
müəyyən və idarə edilir. Quranda canlı həyatın dövri (tsiklik) inkişafı təsvir və 
təhlil edilir: «Allah ölüdən diri, diridən də ölü çıxardır, öləndən sonra torpağı 
dirildir» (S.30, 19). Allah bəşəriyyəti yaratmışdır və onun məhv olma vaxtı, 
yəni qiyamət, yaxud mühakimə günü yalnız Allaha məlumdur, qiyamət 
günündən sonra yer üzündə əmin-amanlıq hakim olacaq. Mövcud dünyada 
Allah cəmiyyətlərin tənəzzülünü və inkişafını tənzimləyir. 
Dini təsəvvürlər gələcək haqqında utopik istiqamətlərin və tarixi-fəlsəfi 
konsepsiyaların inkişafının əsası oldu. Utopik konsepsiyalar e.ə. 1 minillikdə 
formalaşmağa başlamışdı. Utopik konsepsiyalar dini konsepsiyalardan «fərqli 
gələcək», fövqəlbəşər qüvvələrin təyin etdiyi deyil, insanların özlərinin 
qurduğu, onların dünyagörüşü və fəaliyyət səviyyəsinə uyğun formalaşırdı. 
Utopiyaların əksəriyyəti gələcək cəmiyyət quruluşu, elm, texnika, səhiyyə və 
s. inkişafı ilə bağlı məsələləri əks etdirir. Hələ qədim Çində «Datun», yaxud 
Böyük vəhdət, Böyük harmoniya və «Taypin», yaxud Böyük tarazlıq 
anlayışları yaranmışdı. Texniki utopiyalar hələ XIII əsrdə R.Bekonun 
əsərlərində öz əksini tapmışdı və XVII əsrdə bu fikirlər F.Bekonun əsərlərində 
inkişaf etdirilmişdi.   
Mahiyyətinə görə ibtidai icma və quldarlıq dövrləri, feodalizm, kapitalizm, 
sosializmlə bağlı utopiyalar fərqləndirilir. «Fərqli dünya» haqqında utopik 
təsəvvürlər hələ e.ə. 1 minillikdə Qədim Yunanıstan və Çində, Misirdə, İranda 
və Hindistanda formalaşmışdı. Burada nəsli quruluş ideallaşdrılır, yaxud 
quldarlıq, sonralar isə feodalizm «rasionallaşdırılırdı».  
Gələcək haqqında utopik təsəvvürlərin ikinci inkişaf mərhələsi XI-XIII 
əsrlərə aiddir. Bu dövrdə Yaxın və Orta Şərqdə Əl-Fərabi, Nizami, Füzuli və 
başqalarının əsərlərində gələcək və ya daha yaxşı cəmiyyət haqqında 
təsəvvürlər öz əksini tapmışdı. Sonradan bu inkişaf XIX-XX əsrin əvvəlinədək 
nəzərəçarpmayacaq forma almışdı.  
Üçüncü mərhələdə XVI–XVII əsrin əvvəllərində İntibah və Maarifçilik 
dövrlərində Qərbdə sosial inkişaf haqqında utopik fikirlər geniş yayıldı. Bu 
T.Morun «Utopiya» əsərindən Melyenin «Vəsiyyətnamə» və Volterin «Fəlsəfi 
məktublar» əsərlərinə qədər davam etmişdi. Məhz utopiyalar XVI-XVII 
əsrlərdəki burjua inqilablarının ideologiyasına çevrilmişdi.  
Dördüncü mərhələ XVIII əsri əhatə edir. Yeni dövr fəlsəfəsinin görkəmli 
nümayəndləri olan F.Bekon, Hobss, Dekart, Spinoza, Lokk və başqaları və 
maarifçilik dövrünün görkəmli nümayəndələri olan Volter, Russo, Monteskyö, 
Holbax, Helvetsi, Didro, Lessinq, Şiller, Cefferson, Franklin, Novikov, 
Radişev və digərlərinin əsərlərində gələcək haqqında düşüncələr öz əksini 
tapmışdır.   
 
 9 
Beşinci mərhələ XIX əsrin birinci yarısını əhatə edir. Bu dövrün görkəmli 
nümayəndələri olan Sen-Simon, Furye, L.Blan, Kaabe, Dnzami, Veytlinq və 
başqaları utopik sosialistlər idi. Bu dövrdə Böyük Fransa inqilabı tənqidi 
analiz edilirdi və utopizmin tənəzzülü aydın nəzərə çarpırdı. Rusiya və bir sıra 
Şərq ölkələrində XX əsrin birinci yarısınadək utopik sosializm ideyaları 
qalmaqda idi. XX əsrdə utopik sosializmin Morris, Bellami, Zolya, Frans, 
Uells, C. London və s. kimi nümayəndələri meydana çıxmışdı. 
Altıncı mərhələ XIX əsrin ikinci yarısı – XX əsrin əvvəllərini əhatə edir və 
marksist və anarxist utopiya arasında mübarizə dövrü kimi xarakterizə olunur. 
Marksizm inqilabi hərəkata çevrilib «sosializm utopiyasının» reallaşmasına 
gətirib çıxarmışdı. Anarxizmin kökləri XVII-XVIII əsrlərin utopik fikirlərinə 
söykənirdi və patriarxal icma münasibətlərinin ideallaşdırılması ilə bağlı idi. 
XIX əsr anarxizmi Qodvin, Prudon Ştirner, Bakunin, Kropotkin, Reklö, Qrav, 
Karelin, Forun əsərlərində inkişaf etdirilmişdi və «azad federasiya» qurulması 
fikrinə əsaslanırdı.  
Yeddinci mərhələ 1917-ci ildən – bu günə qədərki dövrü əhatə edir. Bu 
dövrdə marksizm-leninizm utopiyasının reallaşması və süqutü baş vermişdi.  
Qeyd etmək lazımdır ki, utopizmdə gələcəyin detallı təsviri, ideal sxemi 
yaradılır, gələcək nəsilin «davranış qaydaları» müəyyənləşdirilirdi. 
Bəşəriyyətin gələcək inkişafı ilə bağlı utopik baxışlar sırasına liberal 
reformizmin müxtəlif istiqamətləri də daxildir. Qarrinqtonun «Okeaniya» 
əsəri, Bentam, Q.Corc, Qertski və başqalarının əsərləri bu tiplidir.  
Karleyl, Dizrali, Reskin və başqalarının feodal sosializm nəzəriyyəsində 
utopistlər ideallaşdırılmış orta əsrlərə qayıdışı təsvir edirdilər. Bu nəzəriyyənin 
əsasında Lamenne və başqalarının xristian sosializmi konsepsiyası dururdu. 
XIX əsrin əvvəllərində bu cərəyan müstəqil xüsusiyyət kəsb edərək, burjua 
utopizminə çevrilmişdi. Quldarlıq və feodalizm dövrü utopiyaları 
ictimaiyyətin antiutopizm kimi qiymətləndirdiyi faşizmlə əvəz olunmuşdu. 
Qərbdə və ABŞ-da texnokratik və reformist utopizm ideyalarının 
reallaşdırılması ilə bağlı bir sıra klublar yaranmışdı. XX əsrin 20-ci illərində 
Sialkovskinin «Bəşəriyyətin ictimai təşkili» adlı əsərində Yer kürəsinin 
yenidən qurulması və kosmik məkanın məskunlaşması ideyaları, elmi-texniki 
tərəqqinin müsbət keyfiyyətləri öz əksini tapırdı. Sonrakı dövrlərdə ideya 
baxımından zəifləyən utopiyalar elmlə rəqabət apara bilmədiyi üçün tənəzzülə 
uğrayırdı.    
Keyns və onun tərəfdarları olan keynsiançılar və yeni keynsiançıların 
utopik ideayaları isə iqtisadi inkişafla bağlı idi.  Müasir dövrdə Asiya, Afrika, 
Amerika sosalizmi ideyaları da utopizmin xüsusi forması kimi qəbul edilir. 
 
 10 
Həmçinin marksizm, leninizm, maosizm və s. sosial utopiyanın müxtəlif 
formaları kimi qəbul edilir.     
  Tarixi inkişaf prosesi, bəşəriyyətin gələcəyi ilə bağlı fəlsəfi-tarixi 
konsepsiyaların inkişafı e.ə. 1 minilliyə aiddir. Fəlsəfi-tarixi proqnozlaşdırma 
konsepsiyalarında «qızıl dövrdən» başlanan tənəzzül, mədəniyyətlərin sonsuz 
dövrü yüksəlişi və süqutu, sadədən mürəkkəbə doğru inkişaf və s. ideyalar 
üstünlük təşkil edir. Qədim Hind (Çarvaka və Sankxya məktəbləri), Çin (Men 
tszı, Çjuan tszı) və Qədim Yunan fəlsəfəində (Hesiod, Platon, Aristotel) 
dünyanın keçmişi, mövcud vəziyyəti və gələcəyi ilə bağlı əbədi təkamül 
mərhələlərinə dair hadisələr təsvir olunurdu. Sonralar «qızıl dövr» 
konsepsiyası əsasında Kiniklər və stoiklərin «təbii vəziyyət» nəzəriyyəsi 
inkişaf etmişdi.  Sofistlər, sonralar Demokrit və Epikür tərəqqi ideyasını bu 
fikrə qarşı qoyurdular. Həm stoiklər, həm də epikürçülər tarixi prosesdə 
determinizm ideyasını irəli sürürdülər və «ictimai razılıq» nəzəriyyəsini 
inkişaf etdirmişdilər. E.ə. II əsrdə Polibi tsikillər nəzəriyyəsini işləmişdi və bir 
çox tarixçilər Qumploviç, Pareto, Şpenqler, Sorokin, Toynbinin anoloji 
konsepsiyalarını məhz Polibinin fikirərinin inkişafı kimi qiymətləndirirlər. 
Seneka, Siseron, Vergili, Tibul, Ovidi və başqaları «qızıl dövrdən» başlanan 
tənəzzül konsepsiyasına qarşı Lukretsinin tərəqqi konsepsiyası qoyulmuşdu. 
   Orta əsrlərdə dini təşkilatların siyasi həyatdakı üstünlük uğrunda 
mübarizə aparan döyüşkən klerikalizm tənəzzül konsepsiyasından başqa digər 
konsepsiyaları inkar edirdi. Orta əsrlərin sonlarına doğru yenidən tərəqqi 
konsepsiyaları inkişaf etməyə başlamışdı. Bu dövrdə R.Bekonun texniki 
tərəqqi və İbn Haldunun tsiklik nəzəriyyələri işlənmişdi.  
İntibah və Maarifçilik dövrlərində tsikllər və tərəqqi nəzəriyyələri yeni 
inkişaf mərhələsinə qədəm qoyur. Boden, Leybnist və Lessinq kimi filosoflar 
tərəqqini ilahi əsaslarla, Monten, F.Bekon və Spinoza isə maddi əsaslarla 
bağlayırdılar. Volterdən başlayaraq tarixin fəlsəfəsi yeni inkişaf mərhələsinə 
qədəm qoymuşdu. Tyurqo, Kondorse, Qodvin tərəqqini əqlin kamilləşməsi və 
xarici amillərin təsiri əsasında izah edirdilər. Qerder tarixi inkişafın 
qanunauyğunluqlarını coğrafi amillərlə bağlasa da bəşəriyyətin taleyində 
Allahın həlledici rolunu da qəbul edirdi. Kantın tərəqqi ideyaları teoloji 
ideyalarla qarışırdı. Fixte tərəqqini sosial-siyasi prinsiplərlə əlaqələndirirdi. 
Heqel tarixi «dünya ruhunun ali təzahür» forması kimi izah edirdi və keçmiş 
tərəqqini qəbul etsə də, gələcək tərəqqini inkar edirdi.   
 
 
YOXLAMA SUALLAR 
1.Bəşəriyyətin ilkin inkişaf mərhələsində gələcək haqqında ideyalar hansı istiqamətdə 
inkişaf edirdi? 
 
 11 
2.Proqnozlaşdırma nəzəriyyəsinin dini əsasları nə ilə fərqlənirdi? 
3. Gələcək haqqında utopik fikirlərin inkişaf mərhələlərini sadalayın. 
4.Proqnozlaşdırma nəzəriyyəsinin fəlsəfi-tarixi kökləri hansı əsaslarda formalaşırdı? 
 
REFERAT MÖVZULARI 
1. Futurofobiya ibtidai təfəkkür tərzinin törəməsi kimi 
2. Gələcək haqqında dini konsepsiyalar  
3.Dini-fəlsəfi ideyaların utopizmin və idealist fəlsəfənin inkişafına təsiri 
4.Utopist konsepsiyaların meydana gəlməsi 
5..İntibah və maarifçilik dövrlərində gələcək haqqında ideyaların inkişafı   
 
ƏDƏBİYYAT:  
1.Бадж У. Легенды о египетских богах. Изд.:Рефл–бук, Ваклер, М., 1997.  
2.Баталов Э.Я. В мире утопии: Пять диалогов об утопии, утопическом сознании 
и утопических экспериментах. М., Политиздат, 1989. 
3.Баталов Э.Я. Социальная утопия и утопическое сознание в США. М., 1982. 
4.Бестужев-Лада И.В., Наместникова Г.А. Социальное прогнозирование. Курс 
лекций. М.: Педагогическое общество России. 2001. 
5.Жуковская Н.Л. «Пространство и время в мировоззрении монголов», Мифы, 
культы, обряды народов зарубежной Азии., изд.: «Наука», М., 1986, (Сборник 
статей). 
6.Литература Древнего Востока. Тексты. Изд.: МУ, М., 1984.  
7.Мифы Древней Греции, М., «Наука», 1973. 
9.Мифы Древней Индии. М., «Наука», 1975. 
10.Мифы народов мира. изд.: Советская энциклопедия,  М., 1982. 
11.Никитина А.Г. Предвидение как человеческая способность. М., Эврика, 1975. 
12.Фанталов А.Скандинавские мифы о творении мира, создании людей и меде 
поэзии. (Текст переводится по изданию: Младшая Эдда. Издательство Наука, 
Ленинград, 1970). http://typology.chat.ru/Scandinavian1.html.  
13.Форрестер Дж. Мировая динамика. М., Наука, 1978. 
14.Шиман К.К. К третьему тысячелетию. М.. 1977. 
15.Щуцкий Ю.К. Китайская классическая «Книга перемен», изд.: Восточной 
литературы, М., 1960. 
16.Ögel B. Türk mifolojisi (kaynakları və açıklamaları ilə dastanlar). I sşdt, Türk tarih 
kurumu basım evi – Ankara, 1971.  
 
 
 
 
 
 
 
 
 12 
1.2 XIX – XX ƏSRLƏRDƏ SOSİAL PROQNOZLAŞDIRMA 
 
XIX əsrdə gələcəyin proqnozlaşdırılması ilə bağlı yeni istiqamət «elmi 
fantastika» inkişaf etdi. Elmi fantasitik əsərlərin müəllifləri, dövrün görkəmli 
yazıçıları  Bredberi, Klark, Şekli, Saymak,  Azimov, Merl, Abe, Lema, 
İ.Yefremova və başqaları müasir elmin nailiyyətlərinə əsaslanaraq, əsərlərində 
gələcəyin təsvirini verməyə çalışırdılar. Bu müəllifləri bəşəriyyətin sosial 
gələcəyi deyil, ayrı-ayrı elmi-teniki nailiyyətlərin nəticələri və müəyyən qədər 
də sosial tərəqqi maraqlandırırdı. Energetikanın və maddi-xammal istehsal 
bazaları, sənaye və şəhərsalma, kənd təsərrüfatı, nəqliyyat, səhiyyə və təhsil, 
mədəniyyət, hüquq normaları, Yer və kosmosun məskunlaşması əsas diqqət 
mərkəzində idi. Əvvəllər bu problemlərə elmi məruzə və məqalələrdə, utopiya 
və bədii əsərlərdə və s. daha çox toxunulurdu. Sonralar gələcək haqqında 
xüsusi bədii əsərlər meydana çıxdı. Bu sırada 1886-cı ildə P.Qartinqin «2006-
cı il», 1892-ci ildə Ş.Rişenin «Yüz il sonra», 1896-cı ildə Q.Tardın «Gələcək 
tarixi məqamlar», 1902-ci ildə E.Qovardın «Gələcəyin şəhər-bağları», 1907-ci 
ildə İ.İ.Meçnikovun «Optimizm etüdləri» və s. əsərlərini qeyd etmək olar. Bu 
əsərlər arasında Q.Uillisin 1901-ci ildə nəşr olunmuş «Mexanika və elmin 
təqərqisinin insan həyatına və fikirlərinə təsiri ilə bağlı uzaqgörənlik» adlı 
əsəri dövrü üçün əhəmiyyətli mənbə idi.  
XX əsrin 20-ci illərində gələcək haqqında elmi fantastik əsərlərin 
yazılması ənənə şəklini aldı. 1916-cı ildə C.B.S.Qoldeynin «Dedal, yaxud Elm 
və gələcək» adlı əsəri  1925-1930-cu illərdə elm, texnika, iqtisadiyyat, 
mədəniyyət, siyasət, incəsənət problemlərilə əlaqədar gələcəyin 
planlaşdırılması ilə bağlı əsərlərin nəşrinə səbəb oldu. Eyni zamanda Qərbdə 
A.M.Lou, F.Cibbs, E.Birkenxed və bir sıra müəlliflərin fundamental əsərləri 
çap olundu.    
XX əsrin 30-cu illərində baş verən iqtisadi böhran və dünya müharibəsi 
təhlükəsi Qərbin erkən futuroloji konsepsiyalarının zəifləməsinə səbəb oldu.  
C.Due, D.Fullera, B. Liddel-Qarta və digər hərbi-nəzəriyyəçilərin əsərləri ön 
plana çıxdı.  
SSRİ-də QOELRO planı ilə bağlı əsərlər nəşr olunmağa başlandı. 
Siolkovski, L.M.Sabsoviç, N.Meşeryakov və digər müəlliflər bilavasitə 
gələcəyin elmi planlaşdırılması istiqamətli əsərlər yazırdılar.   
1924-1928-ci illərdə görkəmli iqtisadçı V.A.Bazarov-Rudnev gələcəyə 
yeni yanaşma istiqamətli məqalələrlə çıxış etməyə başladı.V.A.Bazarov-
Rudnev proqnoz-qabaqcadan xəbərverməni kəşfiyyat proqnozla əvəz edərək, 
onun iki formasını təqdim edirdi: 1) məntiqi ardıcıllıq yolu ilə gələcək 
tendensiyaların aşkar edilməsi və problemlərin həll edilməsi; 2) teoloji 
 
 13 
(normativ) proqnozlaşdırma əsasında gələcək problemlərin səmərəli həlli 
yollarının aşkar edilməsi. Bazarovun tədqiqatları dərk edilmədiyindən inkişaf 
etdirilmədi. Ancaq XX əsrin 80-cı illərində elmdə istifadə edilməyə başlandı.  
XX əsrin 50-60-cı illərində Amerika ekspertləri T.Qordon, O.Qelmer və 
başqaları ABŞ-ın və dünyanın 15 il sonrakı vəziyyəti ilə bağlı «Appalon» 
proqram-proqnoz hazırlamışdılar. Burada ABŞ-ın Aya uçuşu planlaşdırılırdı. 
ABŞ tədqiqatçıları müstəqil şəkildə Bazarovun yaddan çıxmış kəşfiyyat və 
normativ proqnozlaşdırma konsepsiyalarını işləmişdilər. 
İkinci dünya müharibəsi illərində gələcək haqqında konsepsiyaların 
işlənməsi tənəzzül etdi. XX əsrdə 40-cı illərin sonu 50-ci illərinin əvvəllərində 
Elmi Texniki İnqilab (ETİ) konsepsiyalarının meydana çıxması, kəşfiyyat və 
normativ proqnozlaşdırma texnikasının işlənməsi və gələcək haqqında yeni 
konsepsiyaların (industrializm, ekzistensializm, strukturalizm, neopozitivizm, 
sosial-reformizm, teyardizm, konvergensiya nəzəriyyəsi və s.) formalaşması 
proqnozlaşdırmanın yeni istiqamətli inkişafına gətirdi. Bu dövrdə C.Bernal, 
N.Viner, R.Yunqun əsərlərində elmi texniki tərəqqinin nailiyyətlərinin gələcək 
inkişafa təsiri təsvir edilirdi.  
XX əsrin 60-cı ilərində «texnoloji pronozlaşdırma» ilə məşğul olan 
yüzlərlə proqnozlaşdırma müəssisələri açıldı. Qərb fəlsəfəsinin yeni 
istiqamətləri ilə tanışlıq gələcək haqqında konsepsiyaların yaradılması üçün 
vacib olan anlayışlar, kateqoriyalar, nəzəri əsaslandırmalar, yeni meyllər, 
sosial normalar və s. formalaşmasına şərait yaratdı. Fransız sosioloqu 
J.Furastyenin «1960-cı ilin sivilizasiyaları» (1947), «XX əsrin böyük ümidi» 
(1949), «Gələcəyin tarixi» (1956), «XX əsrin böyük metamorfozası» (1961), 
ingilis alimi A.Tomsonun «Görünən gələcək» (1955), A.Klarkın «Gələcəyin 
cizgiləri» (1962) və başqalarının əsərləri elmi-texniki tərəqqinin nailiyyətləri 
əsasında gələcəyin təsvirini verməyə yönəlmişdi.  
Həmin illərdə Qərbdə industrializmin ideya əsaslarnı təşkil edən fəlsəfi, 
iqtisadi və sosioloji konsepsiyaların işlənməsi geniş miqyas almışdı. 1960-cı 
ildə Amerika iqtisadçısı və sosioloqu U.Rostou «İqtisadi inkişaf mərhələlri. 
Qeyri-kommunist manifesti» adlı əsəri nəşr olundu. Təxminən eyni vaxtda 
C.Gelbreytin «Yeni industrial cəmiyyət» (1967), fransız sosioloqu R.Aronun 
«İndustrial dövr haqqında üç məqalə» (1966), A.Turenin «Postindustrial 
cəmiyyət» (1969), D.Bellin «Postindustrial cəmiyyətin yaranması» (1973), 
«Kapitalizm mədəniyyətinin ziddiyyətləri» (1967) əsərləri nəşr olunmuşdu. 
İndustrializm konsepsiyasının əsasında belə bir fikir dururdu ki, ölkənin 
sosial-iqtisadi inkişafı ictimai-iqtisadi formasiya ilə deyil, sənaye potensialı ilə 
müəyyənləşir. Əgər ölkənin daxili mədaxili yüz min dollarlardan ibarətdirsə, 
 
 14 
deməli bu ölkə industrialdan əvvəlki mərhələdən industrial mərhələyə keçid 
dövründədir.  
1964-1966-cı illərdə ABŞ-nın aparıcı proqnozlaşdırma mərkəzlərindən 
birində Q.Kan və A.Vinerin rəhbərliyi ilə «2000-ci il» adlı kitab nəşr olundu. 
Kitabda müəlliflər Ümümi Milli Məhsulun əhalinin sayına görə 
bölüşdürülməsi əsasında ölkələrin siyahısını tərtib etmişdilər. Bu əsasda Kann 
və Viner ölkələri 5 kateqoriyaya bölmüşdülər: industrializmə qədərki ölkələr, 
keçid ölkələri, industrial ölkələr, yüksək industrial  ölkələr və postindustrial 
ölkələr. Müəlliflər ÜMM hesablanması əsasında ölkələrin bir səviyyədən 
digər səviyyəyə keçməsini müəyyənləşdirməyə çalışmışdılar. Belə nəticəyə 
gəlmişdilər ki, postindustrial inkişaf səviyyəsinə keçmək üçün yüksək 
industrial ölkərə 11 – 42 il, industriala qədərki mərhələdə olan Çinə – 101 il, 
Hindistana 117 il, Nigeriyaya – 339 il, İndoneziyaya – 593 il lazımdır. Bu 
konsepsiyada göstərilirdi ki, XXI əsrdə dünya ölkələri ABŞ-nın 60-cı illərdəki 
inkişaf səviyyəsinə çata biləcək, ABŞ isə postindustrial cəmiyyət olacaq. 
Lakin müasir dövrdə göründüyü kimi bu konsepsiya təsdiqini tapmadı. Belə 
ki, müasir dövrdə ölkələrin inkişafı yalnız iqtisadi əsaslarla deyil, elmi-texniki 
tərəqqi ilə də müəyyənləşir. Bununla yanaşı ABŞ-da əhalinin təxminən 10%-i 
milyarderlər olsa da, 10%-i də səfil, dilənçilərdən ibarətdir. Postindustrializm 
nəzəriyyəsi tənqidə məruz qaldığı üçün müəllifələr postindustrial cəmiyyətin 
sosial struktur göstəricilərini nəzərdən keçirdilər, cəmiyyətin istehsal-
peşəkarlıq strukturunun «üç industriya» konsepsiyası ilə (1 – kənd və meşə 
təsərrüfatı, balıqçılıq sənayesi, 2 – emal sənayesi, 3 – xidmət və mənəvi 
istehsal sahəsi) uyğunlaşdırılması ön plana çəkildi. Gələcəyin belə təsviri 
cəmiyyətin təhsil strukturunun təkamülü ilə tamamlanmışdı. İndustrial 
cəmiyyətdən fərqli olaraq, postindustrial cəmiyyətdə əhalinin böyük 
əksəriyyəti diplomlu mütəxəssislərdən ibarət olmalı idi. Bununla yanaşı 
cəmiyyətin sosial demoqrafik struktur göstəricilərinə də xüsusi diqqət 
yetirilirdi. İndustrializmə qədərki cəmiyyətlərdə doğum səviyyəsi yüksək 
olduğu halda, industrial cəmiyyətlərdə əhali artımı nəzərəçarpacaq qədər 
azaldığından, postindustrial cəmiyyətlərdə əhalinin doğumu və ölümü 
səviyyəsi bərabərləşir, təbii artım 0%-ə qədər azalır. Postindustrializm 
nəzəriyyəsində həmçinin idustriala qədərki, industrial və postindustrial 
cəmiyyətlərdə ailənin ümumi gəlir səviyyəsi əsas göstərici kimi götürülərək, 
belə müəyyənləşdirilirdi ki, industriala qədərki cəmiyyətlərdən fərqli olaraq, 
postindustrial cəmiyyətlərdə əsas xərc yeməyə və geyimə deyil, yaşayış yeri, 
nəqliyyat, mədəniyyətə sərf ediləcək və əhalinin gəliri çox olduğundan məişət 
xidmətlərinin də xərci görünməyən həddə çatacaq.            
 
 15 
Nəzəriyyəçilər postindustrial cəmiyyətin əsas göstəricilərindən biri kimi iş 
ilinin strukturunu müəyyənləşdirməyə çalışırdılar. Onlar belə bir nəticəyə 
gəlmişdilər ki, industriala qədərki cəmiyyətlərdə 6 günlük iş həftəsi 10-12 
saatlıq iş günü müəyyənləşdirilirdisə, postindustrial cəmiyyətlərdə 4 günlük iş 
həftəsi 6 saatlıq iş günü ilə tənzimlənəcəkdir. 
Postindustrial cəmiyyətdə əhalinin 1/10 hissəsi kənd təsərrüfatı və 
sənayedə, qalan 9/10 hissəsi isə xidmət və mənəvi istehsal sahəsində çalışan 
diplomlu mütəxəssislərdən ibarət olacaqdır.   
 
YOXLAMA SUALLAR 
1.»Elmi fantastikanın» aparıcı nümayəndələri kimlərdir? 
2.»Texnoloji proqnozlaşdırma» gələcəyi necə görürdü? 
3.Postindustrializm nəzəriyyəsinin tərəfdarları cəmiyyətləri hansı istiqamətdə 
öyrənməyi təklif edirdilər?   
4. Gələcək haqqında elmi-publisistik fikirlərin əsas inkişaf istiqamətlərini sadalayın. 
 
REFERAT MÖVZULARI 
1.XIX – XX əsrin birinci yarısına aid sosial utopiyalar  
2.Anarxizm ictimai siyasi cərəyan kimi 
3.Liberal reformizm gələcək haqqında inkişaf konsepsiyası kimi  
4.Feodal və Utopik sosializm konsepsiyaları 
5.Gələcək haqqında iqtisadi inkişaf nəzəriyyələri   
6.Elmi fantastika gələcəyin proqnozlaşdırılmasına cəhd kimi 
ƏDƏBİYYAT: 
1.Бестужев-Лада И.В., Наместникова Г.А. Социальное прогнозирование. Курс 
лекций. М.: Педагогическое общество России. 2001. 
2. Виноградов В.Н. Гончарук С.И. Законы общества и научное предвидение. М., 
1999. 
3.Вишнев С.М. Основы комплексного прогнозирования. М., Прогресс, 1999. 
4.Впереди XXI век: перспективы, прогнозы, футурологи. Антология 
современной классической прогностики 1952-1999. Редактор-составитель И.В. 
Бестужев-Лада. М.: Academia, 2000. 
5.Добров Г.М. Прогнозирование науки и техники. 3-е изд. М.: Изд-во РАН, 
1998. 
6.Гусейнов З.Р., Ибрагимов Э.Р. Планирование инвестиционного процесса на 
основе новой имформационной технологии. Баку, «Элм», 1990. 
7.Лезгина М.Л. Детерминация прогнозирования. Л., 2000. 
8.Рабочая книга по прогнозированию / Отв. ред И.В. Бестужев-Лада. М.: Мысль, 
1982. 
9.Форрестер Дж. Мировая динамика. М., Наука, 1978. 
 
 
 16 
1.3 PROQNOZLAŞDIRMA  İLƏ  BAĞLI  MÜASİR TƏDQİQATLAR.  
QLOBALİSTİKA  VƏ ALTERNATİVİSTİKA 
 
XX əsrdə yaranmış bir sıra futuroloji modellərdə silahlanma gələcək 
inkişafın mənfi göstəricisi kimi göstərilirdi. Hələ 50-ci illərdə silahlanmaya 60 
milyard dollar sərf edilirdisə, 80-cı illərdə bu məbləğ triliyon dollara çatmışdı 
və bu məbləğ ildən-ilə artır. Bu bəşəriyyətin ümumi ictimai məhsulunun 1/5 
hissəsini təşkil edir və nəticədə digər sosial ehtiyaclara çox az pul qalırdı. 
Proqnozlaşdırma modellərində gələcəyin inkişafı ilə bağlı digər mənfi 
göstərici kimi inkişaf etmiş və inkişaf etməkdə olan ölkələr arasındakı fərqin 
genişlənməsi götürülürdü. İlk dövrlərdə bu fərq bir neçə dəfə kimi qeyd 
edilirdisə, sonralar on dəfələrlə qiymətləndirilirdi. Dünya əhalisinin 1/3 hissəsi 
aclıq çəkir, yarıdan çoxunun tibbi xidmətə və təmz su ehtiyatlarına ehtiyacı 
var, kütləvi epidemiyalara məruz qalır. Üçüncü qrup qlobal problemlər 
bəşəriyyətin həyat ehtiyatları, ilk növbədə ərzaq problemilə bağlıdır. XX əsrin 
50-ci illərində inkişaf etməkdə olan ölkələrdə səhiyyə xidmətlərinin tətbiq 
edilməsi Asiya, Afrika və Latın Amerikası ölkələrində ölüm səviyyəsinin 
azalmasına səbəb oldu və bu ölkələri xarici yardımdan asılı vəziyyətə saldı. 
Hazırda inkişaf etməkdə olan ölkələrin borcu trilyonlara çatır. 60-cı illərdə 
başlanan «yaşıl inqilab» nəticəsində kənd təsərrüfatında məhsuldarlığın 
artmasına səbəb olan toxumlar geniş istifadə olunmağa başlandı və bir çox 
inkişaf etməkdə olan ölkələrdə gözlənilən aclığın qarşısı alındı və əhalinin 
sayı artdı. Lakin müasir dövrdə də inkişaf etməkdə olan ölkələrdə aclıq 
təhlükəsi qalmaqdadır. Hətta yanacaq və xammal ehtiyatları ilə bağlı təhlükə 
də aclıq təhlükəsindən daha aşağı səviyyədədir. Müasir dövrün ən kəskin 
problemlərindən biri də ekoloji problemdir. İnkişaf etməkdə olan ölkələrdə bu 
təhlükənin qarşısı bir qədər alınır, lakin inkişaf etməkdə olan ölkələrdə 
havanın, suyun, təbiətin çirklənməsi, şüalanma, yanacaq, səs-küy, məişət və 
kimyəvi tullantıların ətraf mühiti çirkləndirməsi yüksələn xətlə gedir və buna 
qarşı əməli mübarizə aparılmır. Müasir dövrün əsas problemlərindən biri də 
urbanizasiya prosesinin sürətlənməsidir. Urbanizasiya nəticəsində on 
milyonlarla əhalisi olan şəhərlər formalaşır və kəndin deqradasiyası prosesi 
gedir, yer faunası məhv edilir. 
Bir sıra müəlliflər qlobal problemlər sırasında dünya okeanı və kosmosun 
məskunlaşmasını, elmi və elmi-texniki tərəqqinin nəticələrini görürlər. Eyni 
zamanda qlobal miqyaslı sosial-siyasi dəyişikliklər vəziyyətin pisləşməsi 
səbəbləri kimi göstərilir.  
Qlobalistika XX əsrin 70-ci illərindən inkişaf etməyə başlayıb. Bu illər 
ərzində dünyada böyük dəyişikliklər baş verib: sosializm sistemi süqut etdi, 
 
 17 
silahlanmanın sürəti azaldı, inkişaf etməkdə olan ölkələrdə ətraf mühitin 
çirklənməsini dayandırmağa nail oldular, dünyanın hər yerində əhali artımı 
zəifləyib (bununla belə 2020-ci ilədək dünya əhalisinin 8 milyard nəfərə 
çatacağı ehtimal edilir), bir sıra dünya xalqlarının məhv olması təhlükəsi 
yaranıb. İnkişaf etməkdə olan ölkələrdə işsizlərin sayı milyard nəfərə çatıb və 
bu miqrasiya prosesinin genişlənməsinə gətirir. Mafioz qruplaın güclənməsi 
nəticəsində sosial partlayış, yaxud dördüncü dünya müharibəsi gözlənilir.         
Məsələnin digər tərəfi qlobal problemlərin axıradək dərk olunmamasıdır. 
Hökumət orqanları bu məsələyə ciddi yanaşmırlar. Qlobalistlər bu əsaslarda 
qaçılmaz olan qlobal təhlükənin qarşısını almaq üçün fənlərarası tədqiqatlar 
aparılması tərəfdarı olaraq çıxış edirlər. 
 German Kann son dövrlərə qədər əmin idi ki, məhz elm və texnikanın 
inkişafı bəşəriyyəti qlobal təhlükədən xilas edəcək. Kann və onun tərəfdarları 
«texnooptimistlər», onların opponentləri isə «ekopessimistlər» adını almışdılar 
və bu iki tərəf arasında daimi mübarizə gedir. 70-ci illərdə iki cəbhəyə 
bölünmüş dünyada sosialist sistemli ölkələrdə texnooptimistlərin, kapitalist 
sistemli ölklərdə isə ekopessimitslərin tərəfdarları çoxalmışdı. 80-cı illərdə 
ekopessimitslərin opponentləri olan digər bir cərəyan – «alternativ 
sivilizasiya» meydana gəldi. Alternativ sivilizasiya tərəfdarları gözlənilən 
qlobal təhlükədən xilas olmaq yolunu keyfiyyətcə fərqli, alternativ 
sivilizasiyaya keçiddə görürdülər. Hələ 1978-ci ildə M.Satin «Yeni eranın 
problemləri: özünü və cəmiyyəti xilas edərkən» əsərində 1847-1967-ci illərdə 
alternativistika ilə bağlı 270 əsərin nəşr olunduğunu göstərmişdi. 80-cı illərdə 
mövzu ilə bağlı G.Gendersonun «Alternativ gələcəyin qurulması», 
M.Fergyusonun «Dolçanın sui-qəsdi və 80-cı illərdə şəxsi və ictimai 
transformasiyalar», L.Broun «Sabit cəmiyyətin qurulması», J.Roben 
«Dövrlərin dəyişilməsi», E.Veytszekker və L.Lovinsovun «Dörd amil: itki – 
yarı, fayda – iki dəfə artıq» və s. əsərlər nəşr olunmuşdu. Rusiyada 1990-cı 
illərdə V.Q.Budanovun «İctimai tərəqqi alternativi: homo agens», 
İ.M.Savelyevin «Alternativ dünya: modellər və ideallar», A.N.Çumakovun 
«Qlobalistikanın fəlsəfəsi: sivilizasiyaların sağ qalması yollarının axtarışı», 
L.N.Vodviçenkonun «Alternativistlərin sosial-siyasi baxışlarının 
formalaşması», İ.V.Bestujev-Ladanın «Alternativ sivilizasiya»,  «XXI əsrə 
dair qlobal texnoloji proqnoz», N.N.Moiseyevin «Sabahkı günə çox 
qalıbmı?», «Bəşəriyyət olsun yoxsa, olmasın», V.L.İnozemtsevin «İqtisadi 
cəmiyyətin hüdudlarında», «Parçalanmış sivilizasiya» və s. əsərləri nəşr 
olunmuşdur. E.Şumaxerin «Günəş dövrü siyasəti: iqtisadi alternativ» və 
«Tərəqqi paradiqması: iqtisadiyyat hüdudlarında həyat», D.X.Medouz, 
D.L.Medouz, Y.Randers «İnkişafın hüdudlarında» (1994), A.C.Toynbi 
 
 18 
«Sivilizasiya tariximəhkəmə qarşısında» (1995), İ.Vallerstaynın «Dünya 
sisteminin təhlili və müasir dünyanın vəziyyəti» (2001), Y.Xabermas «Son 
kapitalizm dövründə sistem və dünyəvi həyat arasında münasibətlər» (1993), 
«Modern haqqında fəlsəfi müzakirələr» (2003), F.Fukuyama F. «Tarixin sonu 
və sonuncu insan» (2004), C.E.Stiqlitz «Qloballaşma və onun doğurduğu 
narazılıqlar» (2004), S.Hantinqton «Sivilizasiyaların toqquşması» və s. 
əsərləri meydana çıxdı. 
İ.V.Bestujev-Lada gələcək inkişafın çoxtərəfli proqnozlaşdırılması ilə 
bağlı ümumiləşdirmə təqdim edir və gələcək inkişafa dair «doqquz dalğa» 
prinsipini irəli sürür: 
1. «Birinci dalğa» - geridə qalmış ölkələrdə urbanizasiya, inkişaf etmiş 
ölkələrdə deurbanizasiya prosesinin genişlənməsi; 
2. «İkinci dalğa» - ekoloji problemlər; 
3. «Üçuncü dalğa» - insanların mədəni səviyyəsi (katarsis və antikatarsis) 
problemi; 
4. «Dördüncü dalğa» - müasir təhsil və elm sistemində yaranan anarxizm 
prosesi; 
5. «Beşinci dalğa» - insanların narkotiklərin quluna çevrilməsi prosesinin 
genişlənməsi; 
6. «Altıncı dalğa» - cinayətkarlığın genişlənməsi; 
7. «Yeddici dalğa» - hərbi-siyasi proseslərin dərinləşməsi; 
8. «Səkkizinci dalğa» - demoqrafik proseslərin genişlənməsi; 
9. «Doqquzuncu dalğa» - elmi-texniki proseslərin inkişaf xüsusiyyətləri.   
Gələcək inkişafın tədqiqatçıları belə hesab edirlər ki, cəmiyyətin bu və ya 
digər forması enerji əsasında müəyyən edildiyinə görə alternativ sivilizasiya 
qlobal yanacaq-enerji və xammal bazasının, demoqrafik, ekoloji tarazlığın  
keyfiyyətcə yenidən bərpa olunması, silahlanmanın qarşısının alınması və 
yüksək insani dəyərlər sistemi əsasında qurula bilər. 
 
 
 
 
 
 
 
 
 
 
 
 
 19 
YOXLAMA SUALLAR 
1.Qlobal problemlər dedikdə nə nəzərdə tutulur? 
2.Qlobalistika nə vaxtdan inkişaf etməyə başladı və mahiyyəti necədir? 
3.G.Kan qlobal təhlükədən xilas yolunu nədə görürdü? 
4.Alternativ sivilizasiya konsepsiyasının tərəfdarları qlobal təhlükədən xilas yolunu 
nədə görürdülər? 
 
REFERAT MÖVZULARI 
1.Xarici sosiologiya və sosial fəlsəfədə sosial proqnostika 
2.Müasir sosial proqnozlaşdırma  
3.Gələcək haqqında təsəvvürlər və ETT haqqında konsepsiyaların cəmiyyətin 
inkişafına dair yeni nəzəriyyələrlə əlaqəliliyi  
4.Yeni dövrdə ETT haqqında keyfiyyətcə yeni konsepsiyaların əmələ gəlməsi şərtləri 
(XX əsrin 70-ci illərinin ortaları) 
5.Futurologiya gələcək haqqında elm kimi 
 
ƏDƏBİYYAT: 
1.Бестужев-Лада И.В., Наместникова Г.А. Социальное прогнозирование. Курс 
лекций. М.: Педагогическое общество России. 2001. 
2. Виноградов В.Н. Гончарук С.И. Законы общества и научное предвидение. М., 
1999. 
3.Вишнев С.М. Основы комплексного прогнозирования. М., Прогресс, 1999. 
4.Впереди XXI век: перспективы, прогнозы, футурологи. Антология 
современной классической прогностики 1952-1999. Редактор-составитель И.В. 
Бестужев-Лада. М.: Academia, 2000. 
5.Добров Г.М. Прогнозирование науки и техники. 3-е изд. М.: Изд-во РАН, 
1998. 
6.Лезгина М.Л. Детерминация прогнозирования. Л., 2000. 
7.Рабочая книга по прогнозированию / Отв. ред И.В. Бестужев-Лада. М.: Мысль, 
1982. 
8.Форрестер Дж. Мировая динамика. М., Наука, 1978. 
9.Храленко Н.И. Философско-методологические проблемы прогнозирования. Л., 
1980. 
10.Ярская В.М. Научное предвидение: Вопросы методологии. Саратов. 1989. 
 
 
 
 
 
 
 
 
 
 20 
 
1.3 ANTİFUTUROLOJİ İSTİQAMƏT 
 
Futurologiya aşağıdakı mənaları daşıyır:  
1) «Gələcəyin fəlsəfəsi» kimi keçmiş və indiki dövr sosial istiqamətlərə qarşı 
duran futurologiyanı XX əsr alman filosofu K.Manngeym «ideologiya» və 
«utopiyaya» bölürdü. Futurologiya anlayışını ilk dəfə 1943-cü ildə alman 
sosioloqu O.Flextgeym «Tarix və futurologiya» adlı əsərində təqdim etmişdi. 
Bu əsərdə müəllif «gələcəyin obyektiv fəlsəfəsi»nin yaradılması ideyasını irəli 
sürürdü. 
2)  «Gələcək haqqında elm», «gələcəyin tarixi» adlandırılan futurologiyanın 
tədqiqat predmeti mövcud təzahürlərin, ilk növbədə sosial təzahürlərin inkişaf 
perspektivləridir. Futurologiya anlayışı XX əsrin 60-cı illərində Qərbdə 
başlanmış proqnozlar axını əsasında belə bir məzmun daşımağa başladı. 1960-
cı illərin futurologiyasında həm texnokrat optimistlər, həm realistlər, həm də 
pessimistlər mövcud idi. Lakin 60-cı illərin ortalarında «gələcəyin tarixi» ilə 
«keçmişin tarixinin» uyğun şəkildə öyrənilməsi cəhdləri nəticəsində artıq 70-
ci illərdə futurologiya öz mənasını dəyişdi. Keçmişlə gələcəyin analoji tədqiqi 
düzgün deyildi. Tarix müqayisə edilən, xüsusi tarixi maraq doğuran hadisələri 
müşahidə deyil, özünəməxsus elmi vasitələrlə öyrənir. Gələcək təzahürlərin 
elmi tədqiqi bilavasitə müşahidə ilə bağlıdır. «Gələcək haqqında» elmin 
predmeti olmadığı üçün futurologiya termini nüfuzdan düşmüşdü. 
3) Futurologiya «fənlərarası tədqiqat», «metaelm» kimi 60-cı illərdə Qərbdə 
geniş yayılmışdı. Lakin bu anlayışın qeyri-müəyyənliyi 70-ci illərdə onun 
proqnostika, futuristika, «gələcəyin tədqiqi» və s. anlayışlar tərəfində 
sıxışdırılmağa başlandı. Müasir dövrdə bu termin kompleks sosial 
proqnozlaşdırma və sosial proqnostika anlayışlarının sinonimi kimi Qərbdə 
geniş yayılıb.    
4) Futurologiya proqnostika və sosial proqnozlaşdırmanın sinonimi kimi nadir 
hallarda istifadə edilir.   
5) XX əsrin ikinci yarısında futurologiya dar mənada elmi kommunizmə əks 
qoyulmuş «postindustrial cəmiyyət»lə bağlı elmi termin kimi istifadə edilirdi. 
6) Futurologya geniş mənada insan cəmiyyətinin inkişafı ilə bağlı olan bütün 
müasir elmi və publisistik nəşrləri əhatə edirdi.      
XX əsrin 60-cı illərindən başlayaraq industrializm və postindustrializm 
nəzəriyyələri tənqid olunmağa başlandı. Xüsusilə reformizm, yaxud 
konvergensionizm və apokalipsis nəzəriyyələr bu sıradandır. 
Konvergensionizm nəzəriyyəsinin tərəfdarları elmi-texniki inqilab şəraitində 
kapitalizmin olduğu kimi saxlanacağına şübhə ilə yanaşırdılar və sosial-
 
 21 
reformist xüsusiyyətli cərəyanlara istinad edərək, kapitalizmin islahatlar yolu 
ilə dəyişdirilməsi tərəfdarı kimi çıxış edirdilər. Bu cərəyanın görkəmli 
nümayəndələrindən olan F.Bade «2000-ci ilə doğru yarışma» əsərilə çıxış 
etmişdi. Lakin «dünya sosializm sisteminin» böhranı bu nəzəriyyənin 
tənəzzülünə səbəb oldu. 
Apokalipsis nəzəriyyənin nümayəndələri ekzistensializm, teyardizm yaxud 
neopozitivizm fəlsəfəsinə istinad edirdilər və elmi-texni inqilabın nəticələrinin 
bəşəriyyətin gələcək inkişafında istifadə edilmə imkanlarına şübhə ilə 
yanaşırdılar və müasir qərb sivilizasiyasının süqütuna dair fikirlərlə çıxış 
edirdilər. Bu istiqamətin ən görkəmli nümayəndələrindən olan K.Yaspers 
«Atom bombası və bəşəriyyətin gələcəyi» adlı əsərilə çıxış etmişdi.    
XX əsrin 70-ci illərinədək Kann və Venerin «2000-ci il» əsəri 
futuroloqların diqqət mərkəzində idi. 60-cı illərdə başlanan siyasi böhran 
zəncirvari şəkildə sosial, siyasi və ideoloji dəyişikliklərə və antifuturoloji 
fikirlərin genişlənməsinə şərait yaratdı. İlk antifuturoloji dalğa təbii mühitin 
çirklənməsi ilə əlaqədar olaraq dünya ictimaiyyətinin həyəcanı əsasında 
genişləndi. Bu dövrdə ekoloji böhranla bağlı minlərlə kitab nəşr olundu və 
təbiətin qorunması ilə bağlı istifadə olundu. 1971-ci ildə R.Folk «Bizim 
planetimiz təhlükədədir» adlı əsərində ekoloji təhlükə ilə bağlı həyəcan təbili 
çalırdı. Aydın oldu ki, postindustrial cəmiyyət ideal cəmiyyət olmayacaq. 
Antifuturoloji dalğanın ikinci inkişaf mərhələsi XX əsrin 70-ci illərində 
başlandı. Bu dövrdə təbiətin çirkləndirilməsi səbəbləri və günahkarları 
axtarılmağa başlandı. Energetika sənayesinin inkişafı, neft, qaz və kömür 
ehtiyatlarının yandırılması, milyonlarla hektar meşələrin qırılması; kənd 
təsərrüfatı sahələrinin tutulması, suyun, havanın zəhərlənməsi, nəqliyyat, 
urbanizasiya prosesinin sürətlənməsi və s. ekoloji böhranın əsas səbəbi kimi 
göstərilirdi. Problemlə əlaqədar olaraq, «texnologiyanın qiymətləndirilməsi» 
kampaniyası yaradılmışdı. Bu dövrdə amerika futuroloqları M.Serton və 
B.Batrokun «Dinamik mühitdə texnologiyanın qiymətləndirilməsi» kitabı nəşr 
edilmişdi. 70-ci illərin ortalarında birinci və ikinci antifuturoloji istiqamət 
birləşmişdi. Qərbdə bu dövrün əsas şüarı «futurologiyasız müasir 
texnologiya» idi. Antifuturalist istiqamətin üçüncü mərhələsi ikinci mərhələ 
ilə təxminən eyni vaxtda başlanmışdı. Bu istiqamət sürətli siahlanma, kütləvi 
məhvetmə ilə bağlı atom, kimyəvi, bakterioloji silahların inkişaf etdirilməsi, 
təbii mühitin çirkləndirilməsi, demoqrafik və informasiya partlayışı və çox 
sayda böhranlara səbəb olan elmi-texniki tərəqqiyə qarşı  çıxırdı. Bu 
istiqamətin tərəfdarları alimləri elmdən yanlış istifadə etməkdə 
günahlandırırdılar və «elmi ləğv etmək» şüarı ilə çıxış edirdilər.  C.Plattanın 
«İnsana doğru addım» əsərində bu fikirlər inkişaf etdirilirdi.   
 
 22 
Bu təzyiqlər nəticəsində futurologiyanın siması dəyişməyə başladı. 
Futuroloji əsərlərdə artıq gələcək ideal olan kimi təsvir edilmirdi, gələcək 
inkişafla bağlı mümkün ekoloji böhranlar, texnoloji təsir və s. nəzərə alınmağa 
başlandı. Atrıq bu istiqamətin görkəmli nümayəndəsi olan Q.Kannın 
əsərlərində də gələcəyə yeni yanaşma öz əksini tapırdı. D.Bell postindustrial 
cəmiyyət nəzəriyyəsinə yeni əlavə və düzəlişlər etmişdi. D.Bellin 1973-cü ildə 
nəşr olunmuş «Postindustrial cəmiyyətin yaxınaşması: sosial 
proqnozlaşdırmaya ekskurs» əsərində yeniliklər öz əksini tapmışdı: kapitalizm 
və sosializm arasındakı prinsipial fərqlər nəzərə alınırdı, hər adambaşına 
düşən Ümümi Milli Məhsulun inhisarı inkar edilirdi, bəşəriyyət qarşısında 
duran təhlükələrin ciddiliyi etiraf edilirdi. D.Bell 1976 ildə nəşr edilmiş 
kitabında belə bir nəticəyə gəlirdi ki, «sonda kapitalizm özü-özünü məhv 
edəcək». Bell sosial prosesləri səmərələşdirmək üçün dinə müraciət edirdi.  
A.Toffler 1970-ci ildə «Futuroşok» adlı əsərində elmi-texniki inqilabın 
bəşəriyyəti tənəzzülə apardığını göstərirdi. Həyatın sürəti artır, paltar, ev 
şəraiti, avadanlığı, insanın mühiti əvvəlki dəyərini itirərək dəyişir. İnsanın 
nüfuzu onu əhatə edən əşyaları dəyişmə imkanlarına görə müəyyənləşir, 
istifadə edilən əşyalar hökmranlğa başlayır. Ata evinin mahiyyəti itir, ailə və 
nigah, dostluq institutları dağılır, cinayətkarlıq, narkomaniya, kütləvi 
mənəviyyatsızlıq genişlənir. Sürətlə yaranıb dağılan komitələr, mərkəzlər, 
komissiyalar, institutlar, korparasiyalar formalaşır və iqtisadiyyat, siyasət və 
mədəniyyətin inkişafına təsir edir. Sabit idarəçilik təşkilatları əvəzində 
problemli idarəçilik təşkilatları yaranır. Mövcud bürokratik və pulokratik 
idarəçilik əvəzində cari vəziyyət üçün nəzərdə tutulan «adxokratiya» və «ad 
(reklam) xok komitələri» yaranır və onları prezident və direktorlar deyil, «bir 
saatlık xəlifələr» idarə edirlər. KİV – mətbuat, radio, televiziya insanların 
kütləvi kütləşdirilməsi, manipulyasiyası vasitələrinə çevrilir. İncəsənət 
dəyişkən dəb vasitəsinə çevrilir. Elm insanların kütləşdirilməsinin və 
manipulyasiyasının elmi əsaslarını işləməyə başlayır, homo sapiens kibernetik 
orqanizmə çevrilməyə başlayır. Belə bir şəraitdə insan gələcəklə toqquşaraq 
futuroşok vəziyyətinə düşür. Tofflerin qeyd etdiyi kimi, bütün bunlar hələ 
başlanğıcdır. Gələcək mənfi nəticələrin qarşısını almaq üçün – 1) gələcəyi 
tədqiq etmək, proqnozlaşdırma - məqsədli ehtimallaşdırma – planlaşdırma – 
proqramlaşdırma – layihələşdirmə - idarəetmə vahid sistemdə inteqrasiya 
edilməlidir; 2) məktəblərdə, universitetlərdə, KİV ilə, insanları  elmi-texniki 
inqilabın nəticələrilə tanış edərək, onların gələcəyə uyğunlaşmasını 
asanlaşdırmaq lazımdır; 3) gələcək üçün süni meydan hazırlamaq məqsədilə 
sosial eksperimentləri genişləndirmək lazımdır.  
Tofflerin bu fikirləri uzun müddət mühakimə olunmuşdu. 
 
 23 
1971-ci ildə Roma klubu məktəbinin tərəfdarlarından olan C.Forresterin 
«Dünya dinamikası» əsəri nəşr olundu. Roma klubu 1968-ci ildə italyan 
sənayeçisi A.Peççeinin təşəbbüsü ilə yaradılmışdı. Peççei 150 nəfərədək alim, 
biznesmen və ictimai xadimi dəfət edərək, ekoloji və texnoloji dəyişiklikləri 
təhlil etməyi təklif etdi. Klub üzvləri bir çox ölkələrin paytaxtlarını gəzərək, 
ölkələri və alimləri bu işin ciddiliyinə inandırmağa çalışırdılar və mövcud 
problemlə bağlı sosial tədqiqatlar aparmağa cəlb edirdilər. 1970-ci ildə klubun 
iclasında Forrester sosial sistemlərin modelləşdirilməsi haqqında məruzə 
etmişdi. D.Medouz və bir neçə alim isə kompüterdən istifadə etməklə «qlobal 
modelləşdirilməyə» dair layihə sifarişi qəbul etdilər. Forresterin «Dünya 
dinamikası» və Medouzanın «İnkişafın hüdudları» adlı əsərləri əsl futuroloji 
bomba oldu.                  
Forrester-Medouzanın tədqiqatlarında əsas diqqət dünyəvi 
məskunlaşmaya, istehsal sənayesinin inkişafına və ərzaq istehsalına, mineral 
ehtiyatlarının azalmasına və təbii mühitin çirklənməsinə yönəlmişdi. 
Kompüter vasitəsilə modelləşdirmə göstərdi ki, əhalinin mövcud artım sürəti 
və istehsal sənayesinin yüksəlişi nəticəsində XXI əsrin ilk on illiyində mineral 
ehtiyatları tükənəcək, təbii mühitin çirklənməsinin qarşısını almaq mümkün 
olmayacaq. Bu təhlükədən xilas olmaq, «qlobal tarazlıq» yaratmaq üçün əhali 
artımının və istehsal sənayesinin inkişafının qarşısı alınmalıdır. Forrester 
«həyat keyfiyyəti» fikri ilə çıxış edirdi. İşdə və məişətdə stress vəziyyətləri, 
sağlamlığın müdafiəsi həyat keyfiyyətinin əsas göstəriciləri kimi 
müəyyənləşdirilirdi. Müasir şəraitdə həyat keyfiyyəti ilə sənaye inkişafının 
qarşılıqlı əlaqəsi olduğu göstərilir və belə nəticə təqdim edilirdi: sənaye sürətli 
inkişaf etdikdə həyat səviyyəsi yüksək olur, mineral ehtiyatları daha tez 
tükənir, təbii mühit daha tez çirklənir, əhali sıxlığı artır, insanların sağlamlıq 
təhlükəsi artır, stress vəziyyətlər çoxalır, yəni həyat keyfiyyəti azalır. 
Forresterin bu fikirləri 70-ci illərdə böyük müzakirələrə səbəb oldu. Müzakirə 
doğuran əsas məsələ Forrester və Medouzanın həyat keyfiyyətləri və qlobal 
təhlükə haqqında fikirlərinin kompüter hesablamaları əsasında 
müəyyənləşdirilməsi idi. Müəlliflər ayrı-ayrı ölkələrin fərqli inkişaf 
istiqamətlərini nəzərə almamaqda, kompüter proqramlaşdırılmasının 60-cı 
illərin inkişaf meyyləri əsasında qurulmasında və əhatəli olmamasında, 
mümkün qərarların qəbulu prosesinin, normativ proqnozlaşdırmanın nəzərə 
alınmamasında və s. mühakimə edirdilər.  Forrester və Medouza müəyyən 
çatışmazlıqları etiraf etsələr də, öz həmkarlarını da mənfi münasibətdə 
günahlandırırdılar. XX əsrin 70-ci illərindən etibarən proqnozalr axını qlobal 
modellər axını ilə əvəz oundu. 
 
 24 
1974-cü ildə M.Mesaroviç (ABŞ) və E.Pestelin (Almaniya) «Bəşəriyyət 
çıxış nöqtəsində» adlı əsəri nəşr olundu. Burada imitasiya və oyun alətlərindən 
istifadə edilərək modelləşdirmə prosesi bir qədər mürəkkəbləşdirilmişdi, 
tədqiqatın normativ aspekti gücləndirilmişdi. Müəlliflər problemlərin həll 
edilməsi üçün alternativ normativ-proqnozlaşdırma ssenarilərini təqdim 
edirdilər. Bu ssenarilərdən birində inkişaf etmiş ölkələr tərəfindən inkişaf 
etməkdə olan ölkələrə kömək variantları işlənmişdi. Digər ssenarilərdən biri 
neft istehsal edən və istehlak edən ölkələr arasında münasibətlərin 
tənzimlənməsilə bağlı idi. Başqa bir ssenari dünya ərzaq probleminin həllinə 
dair idi. Mesaroviç-Pestel belə nəticəyə gəlirdilər ki, növbəti on illikdə inkişaf 
etməkdə olan ölkələrdə qlobal təhlükə gözlənilir, sonradan bu təhlükə inkişaf 
etmiş ölkələri də əhatə edəcək. Forrester-Medouzanın təklif etdiyi «sıfır 
inkişaf» konsepsiyası əvəzində «üzvi inkişaf» xəttinə keçid daha səmərəli 
görünür. İnkişaf etməkdə olan ölkələrə kömək edərək inkişaf sürətini 
bölüşdürmək və dünya ərzaq və neft probleminin həllini gücləndirməklə «üzvi 
inkişafa» keçmək mümkündür. Müəlliflərin fikirləri bir qədər utopik 
göründüyündən tənqidə məruz qalmışdı.  
1976-cı ildə Roma klubunun üzvü Y.Tinberqin başçılığı ilə «Beynəlxalq 
iqtisadi nizamın yeniləşdirilməsi» və D.Qaborun «İsrafçılıq əsri hüdudlarında» 
adlı kitabları nəşr edildi. Birinci kitabda inkişaf etmiş və inkişaf etməkdə olan 
ölkələr arasındakı iqtisadi əlaqələrin yenidən qurulması məsələsi qoyulurdu. 
Əks təqdirdə bu ölkələr arasında əlaqələr qırılacaq və inkişaf etməkdə olan 
ölkələrdə iqtisadiyyat çökəcək, milyonlarla insan aclıqdan məhv olacaq və 
beynəlxalq münasibətlər çətinləşəcək. Bunun qarşısının alınması üçün inkişaf 
etməkdə olan ölkələrə maliyyə və ərzaq yardımı edilməli, maddi yardım 
etmək, kreditlər vasitəsilə bu ölkələrin sənayeləşdirilməsini sürətləndirmək və 
silahlanmanı dayandırmaq hesabına iqtisadiyyatı optimallaşdırmaq vacibdir. 
İkinci kitab dünya mineral ehtiyatlarının tükənməsi və yanacaq-enerji və 
xammal balansının pozulması təhlükəsi problemlərinə həsr olunmuşdu. Bunun 
qarşısını almaq üçün enerji və maddi ehtiyatlar bərpa edilməli, qapalı istehsal 
tsiklləri genişləndirilməlidir və s. Roma klubunun proqnzları artıq daha 
konkret müddəti və konkret məsələləri əhatə edirdi.   
1977-1978-ci illərdə Roma klubunun nümayəndəsi G.Laslonun (ABŞ) 
rəhbərliyi ilə «Bəşəriyyətin məqsədi» adlı kitab nəşr olundu. Burada əsas 
diqqət normativ proqnozlaşdırmaya yönəlmişdi. Kitabın birinci hissəsində 
yerli tədqiqatçılar cəlb olunmaqla dünyanın səkkiz regionu üzrə aparılan 
araşdırmalarda iri beynəlxalq təşkilatlar və çoxsaylı korporasiyaların 
məqsədləri öyrənilirdi. İkinci hissədə beynəlxalq təhlükəsizlik, ərzaq, enerji və 
mineral ehtiyatları, ümumi qlobal inkişaf tədqiq edilirdi. Üçüncü hissədə 
 
 25 
«elmi əsaslandırılmış qlobal məqsədlərə nail olmaq üçün ümumdünya 
həmrəyliyinin qurulması işində inqilab etmək lazımdır» şüarı inkişaf 
etdirilirdi.    
Roma klubunun 1979-cu ildə nəşr olunmuş «Təhsil hüdudsuzdur» adlı 
kitabı xalq təhsili problemlərinə həsr olunmuşdu. Burada xalq təhsil 
sistemində islahatlar aparılması, təhsildə bəşəriyyətin müasir problemlərinin 
nəzərə alınması, bu problemlərin ümumi qlobal xüsusiyyətlərinin nəzərə 
alınması və daha mütərəqqi tədris metodlarından istifadə edilməsi təklif 
olunurdu.  
1980-cı ildə Roma məktəbində O.Ciarininin rəhbərliyi ilə «Sərvət və 
firavanlıq haqqında dialoq» adlı kitab nəşr olundu. Burada yeni siyasi iqtisad 
nəzəriyyəsinin yaradılmasına cəhd edilirdi. Müəllif güman edirdi ki, 
iqtisadiyyatın və mədəniyyətin inkişafı nəticəsində bəşəriyyət həm ictimai 
istehsal, həm də bərpa edilməmiş təbii ehtiyatlar problemi ilə hesablaşmalı 
olur. Buna görə də iqtisadiyyatın inkişafında ekoloji nəticələr nəzərə 
alınmalıdır və siyasi iqtisad və sosial ekologiya vahid elmi fənn kimi 
öyrənilməlidir. Bu zaman istehsalın maliyyə tərəfi və təbii ehtiyatların 
istifadəsi diqqətdə saxlanılmalıdır.  
Sonrakı dövrdə Roma klubu hər il yeni tədqiqatlarla çıxış etməyə başladı. 
Bu illər ərzində İ.Kay (Yaponiya), A.Erri (Argentina), Q.Linneman 
(Niderland), V.Leontyev (BMT), A.Qabyu (İsveçrə), P.Roberts (İngiltərə) və 
s. dəqiq işlənmiş modellərlə çıxış etmişdilər.   
1972-ci ildən etibarən Avstriyada (Lüksemburq) Beynəlxalq Tətbiqi sosial 
analiz institutu fəaliyyət göstərir. Burada qlobal, regional və problemli 
modelləşdirmə məsələlərilə bağlı tədqiqatlar aparılır.  
1992-ci ildə BMT-nin Rio-de-Janeyrodakı konfransda sabit qlobal inkişaf 
konsepsiyası qəbul edilmişdi. 1997-ci ildə Deniverdə «böyük səkkizliyin» 
görüşündə, BMT-nin Baş Məclisinin Xüsusi iclasında və Kiotoda iqlim 
dəyişməsilə bağlı Beynəlxalq konfransda ekoloji problemlər müzakirə edilmiş 
və forum iştirakçıları tənzimlənən, yaxud sabit qlobal inkişafa keçid 
proqramının yerinə yetirilməsindən narazılıqlarını bildirmişdilər. Kiotoda 
əsasən  ABŞ və Avropa ölkələrinin təsərrüfat fəaliyyəti nəticəsində 60% 
karbon qazının atmosferə daxil olması nəticəsində parnik effekti təhlükəsinin 
yaranması problemi müzakirə edilmişdi. ABŞ-ın atmosferi çirkləndirməsi 
inkişaf etməkdə olan ölkələrdə Milli sənayenin inkişafına mane olduğundan 
bu dövlətlər arasında yaranan kəskin qarşıdurma vəziyyəti də konfransın əsas 
müzakirə məsələlərindən olub. 
 
 
 
 26 
 
YOXLAMA SUALLAR 
1.Futurologiyanın mahiyyətini izah edin. 
2.Antifuturalistlər nəyə qarşı çıxış edirdilər? 
3.A.Tofler gələcəyin inkişaf istiqamətlərini necə görürdü? 
4.A.Toflerin fikirləri nə üçün mühakiməyə məruz qalmışdı? 
 
REFERAT MÖVZULARI 
1.Qlobal problemlər konsepsiyası (C.Bernal, N.Viner, R.Yunq, A.Peççei) 
2. Keçmiş sovet və yerli elmi ədəbiyyatda gələcəyin tədqiqi xüsusiyyətləri  
3. Proqnostika proqnozlaşdırma nəzəriyyəsi və təcrübəsi məcmusu kimi 
4. A.Toflerin gələcək haqqında ideyaları 
5.Roma klubunun gələcək haqqında tədqiqatları 
6.»Antifuturoloji» meylin iqtisadi, siyasi və sosial əsasları  
7.»Ekoloji dalğa» və onun nəticələri 
8.»Texnoloji dalğanın» əmələ gəlməsi səbəbələri və əsas ideyaları 
 
ƏDƏBİYYAT:  
1.Бестужев-Лада И.В., Наместникова Г.А. Социальное прогнозирование. Курс 
лекций. М.: Педагогическое общество России. 2001. 
2. Бестужев-Лада И.В. Альтернативная цивилизация. М., 1998. 
3. Виноградов В.Н. Гончарук С.И. Законы общества и научное предвидение. М., 
1999. 
4.Впереди XXI век: перспективы, прогнозы, футурологи. Антология 
современной классической прогностики 1952-1999. Редактор-составитель И.В. 
Бестужев-Лада. М.: Academia, 2000. 
5.Добров Г.М. Прогнозирование науки и техники. 3-е изд. М.: Изд-во РАН, 
1998. 
6. Костин А.И. Экополитология и глобалистика. М.: Аспект Пресс, 2005. 
7.Лезгина М.Л. Детерминация прогнозирования. Л., 2000. 
8.Никитина А.Г. Предвидение как человеческая способность. М., Эврика, 1975. 
9.Рабочая книга по прогнозированию / Отв. ред И.В. Бестужев-Лада. М.: Мысль, 
1982. 
10.Суворов Л.Н. Аверин А.Н. Социальное прогнозирование. М., Эврика 1984. 
11.Храленко Н.И. Философско-методологические проблемы прогнозирования. 
Л., 1980. 
12.Ярская В.М. Научное предвидение: Вопросы методологии. Саратов. 1989. 
 
 
 
 
 
 
 27 
1.4 GƏLƏCƏYƏ  FUTUROSİNERGETİK  YANAŞMA (L.V. 
Leskovun tədqiqatları əsasında) 
 
Roma klubu gələcəklə bağlı tədqiqatlara başladığı vaxtdan etibarən 
dünyada iqtisadi, ekoloji, demoqrafik və digər qlobal problemlərin əhatəli 
araşdırılması və sosial proqnozlaşdırmanın istiqamətləndirilməsinə yönəlmiş 
nəzəriyyələrin yaranması prosesi sürətləndi.  
XX əsrdə özünütəşkilatlandıran sistemlərin dəyişməsi  və inkişafı 
xüsusiyyətlərinin təhlilinə yönəlmiş sosiosinergetik yanaşma, sosial 
proqnozlaşdırmanın sinergetik, yaxud futurosinergetik metodları geniş vüsət 
aldı. Sosial proqnozlaşdırmanın ənənəvi metodları klassik rasionallığa 
əsaslandığından birölçülülük, xəttilik, alternativsizlik kimi bir sıra 
çatışmazlıqlara malikdir. Sosiosinergetika qeyri-sabitlik fəlsəfəsi kimi klassik 
metodologiyadan fərqli olaraq, tarixi proseslərin modelinin qurulması zamanı 
təsadüfilik (stoxastik), qeyri-müəyyənlik, qeyri-xəttilik, çoxvariantlılıq 
xüsusiyyətlərinin nəzərə alınmasına yönəlir. Lakin sosial sistemlərin yüksək 
mürəkkəbliyi, onların dinamik xüsusiyyətlərilə bağlı amillərin çoxluğu, 
kompleksliyi və çoxpilləliyi sosiosinergetik metodların istifadə edilməsində 
çətinliklər yaradır. Bununla yanaşı sosiosinergetika bifurkasiya (haçalanma) 
mərhələlərini və təkamüllə bağlı fəlakətləri analiz edən metodların işlənib 
hazırlanmasında geri qalır. L.V.Leskov «Rusiyanın sinergetik 
modelləşdirilməsi» (1997) adlı tədqiqatında sistemin davranış xüsusiyyətlərilə 
bağlı əsas dəyişənlərin təyin edilməsini və nəzərə alınmasını sosial və sosial 
ekoloji sistemlərin modelləşdirilməsi amilləri kimi müəyyənləşdirir. Müəllif 
müasir sivilizasiyanın proqnoz modelinin qurulması üçün ilk növbədə ən 
ümumi xüsusiyyətlərin nəzərə alınmasını vurğulayır.  
P.Kennedi, G.Laslo, A.Zinovyev, B.Rauşenbax, V. Qorşkov, V. Qolubev, 
V.Klimenko  müasir sivilizasiyanın ciddi təhlükə qarşısında olması fikri ilə 
çıxış edərək, problemin uyğun həlli yollarının tapılmasına çalışırlar. 
L.V.Leskov sosial poqnozlaşdırmanın sinergetik modelinin qurulması 
istiqamətində bilavasitə texnogen fəaliyyətin nəticəsi olaraq əmələ gələn 
qlobal ekoloji böhranı, texnosfera və ətraf mühit arasında yaranan 
ziddiyyətləri ən ümumi dəyişənlər kimi müəyyənləşdirir. L.V.Leskov müasir 
tarixi insikşaf mərhələsini kapitalizmin mahiyyətcə fərqli təkamül dövrü kimi 
müəyyənləşdirir və qeyd edir ki, bu dövrdə imkanlar genişlənir, funksiya-
kapital mülkiyyət-kapitaldan fərqlənir, menecerlər və texnokratlar kapitalist 
cəmiyyətinin elit təbəqəsinə çevrilirlər, ümumi biliklərə əsaslanan ümumi 
idarəçilik forması yaranır. L.V.Leskov XXI əsrin dünya sivilizasiyaları 
sistemində Qərb, Çin, İslam, Hind, Latın Amerikası, Afrika, Pravoslav və 
 
 28 
Yaponiya sivilizasiyalarını fərqləndirir. L.V.Leskov mükəmməl informasiya 
cəmiyyəti haqqında ideyaları növbəti sosial utopiya kimi qiymətləndirir, çünki 
ümumi informasiyalaşma yeni problemlər yaradır. A.A.Zinovyevə görə, süni 
əql insan ağlını sürətləndirməklə, yanaşı kəmağıllığı da inkişaf etdirir. Həddən 
artıq informasiya insanlar arasındakı ünsiyyətin məhv olmasına, inkişaf etmiş 
ölkələrin daimi nəzarət altına alınmasına gətirir. İnkişafdan geri qalmış 
ölkələrdə əhalinin sayının artması və burada sənaye proqramlarının 
reallaşdırılması mövcud problemləri dərinləşdirir. Futurosinergetika 
nəzəriyyəsinin tərəfdarları gələcəkdə sosial-siyasi və ekoloji böhranların 
qaçılmaz olduğunu, sosial mədəni vəhdətin itirilməsi imkanları haqqında 
məlumat verirlər və əmindirlər ki, böhranın qarşısının alınması üçün radikal 
sistemli dəyişikliklər zərurdir. Yeni tarixi subyekt elmi-texniki inqilabın 
növbəti mərhələsində yeniləşə bilər. Y.V.Yakoves və S.Y.Qlazyevə görə, 
tsiklik dinamikanın və sosiogenetikanın qanunauyğunluqları XXI əsrdə 
bəşəriyyətin altıncı, «postinformasiya», yaxud texnoloji cəmiyyətə keçidindən 
xəbər verir. Bu keçid daha inqilabi xüsusiyyətlərə malik olub, 
dünyagörüşündə əsaslı dəyişikliklərlə müşayiət olunacaq və dünya 
sivilizasiyasının təkamülü prosesi V.Vernadskinin noosfera konsepsiyasına 
uyğun olacaq. Sistemli böhran vəziyyəti bəşəriyyəti bifurkasiyalı (haçalı) 
inkişaf qarşısında qoyub və onun gələcək inkişafı çoxvariantlı xüsusiyyət 
daşıyır. Sivilizasiyanın modelləşdirilməsi prosesi təkamül ssenarilərinin 
qurulmasını tələb edir. L.V.Leskov Qərb sivilizasiyasının alternativ inkişaf 
ssenari modellərini və modellərin qurulması ilə bağlı əsas amilləri 
müəyyənləşdirməyə çalışır: 
1. Müasir vəziyyətin saxlanması ssenarisi (Kennediyə görə, Qərb 
transmilli korporasiyalar hesabına Ümumi Milli Məhsul üzərində nəzarəti 
təmin edə və öz ehtiyatlarının bir qismini sərf etməklə regionlarda yaranan bu 
və ya digər qeyri-sabitliyin qarşısını ala bilər və bu əsasda müasir ictimai 
birlikləri enyi səviyyəli məsuliyyətə cəlb edərək, qlobal problemləri həll edə 
bilər). 
2. Dünyəvi totalitar sistem ssenarisi (Bu ssenari Qərbin dünya üzərində 
ümumi nəzarətinin təmin olunmasına yönəlmiş ideologiya ilə bağlı olub, 
«qızıl milyard» strategiyası və modernizmin təhlilinə yönəlir. Bu məqsədə nail 
olmaq üçün ümumplanetar informasiya magistralının yaradılması əsas şərt 
kimi qəbul edilir. Gözlənilən ekoloji böhranın qarşısını almaq üçün dünya 
əhalisi 10 dəfə azaldılmalı, yaxud təbii istehlak ehtiyatları 10 dəfə artırılmalı, 
ətraf mühitə texnogen təsirin qarşısı alınmalıdır).  
3. Yeni orta əsrlər ssenarisi (Bu ssenari orta əsrlərdəki maliyyə böhranı, 
Mərkəzin gücsüzlüyü və ölkənin tənəzzülü, əhalinin yoxsullaşması, elmin və 
 
 29 
təhsilin zəifləməsi, cəhalətin genişlənməsi, şəhərlərdə və yollarda quldurluq və 
s. hadisələrlə bağlı həyat tərzinin müasir dövrdə baş verən proseslərlə 
oxşarlığını əks etdirir. Əgər ikinci ssenari yüksək texnologiyalara əsaslanaraq 
qlobal totalitarizm ideyasının inkişafına yönəlirsə, üçüncü ssenari elmi-texniki 
tərəqqini rədd etməyi təklif edir). 
4. Dünya birliyinin parçalanması ssenarisi (Bu ssenari dünyanın 
çoxsaylı güc mərkəzlərinə parçalanmasının təhlilinə yönəlir). 
5. Ekoloji böhran ssenarisi (Beşinci ssenari qlobal ekoloji böhran, qlobal 
tənəzzülün tədqiqi ilə bağlıdır. Özünütəşkilatlandıran sistemlər nəzəriyyəsinə 
görə, böhran prosesi sürətlə inkişaf edir və qarşısının alınması üçün tədbirlər 
görülməyə başladıqda artıq gec olacaq). 
6. Noosferaya keçid ssenarisi (Noosferaya keçid mürəkkəb, çoxsahəli 
proses olub, insan varlığının bütün aspektlərini – dünyagörüşü, elmi, texnoloji, 
mədəni, təhsil, etik, sosial siyasi, dini və s. əhatə edir. Noosfera nəzəriyyəsi 
istehlak və fərdiyyətçilik fəlsəfəsindən uzaqdır və yalnız qlobal, ümumbəşəri 
səviyyədə noosferaya keçid mümkündür). 
Bu ssenari modellərin qurulmasında istifadə ediləcək əsas amillər dünya 
bazarına nəzarət, Ümumi Milli Məhsulun səviyyəsi, inkişaf etmiş ölkələrin 
texnoloji strukturunun yeniləşdirilməsi, «qızıl milyard» strategiyası, üçüncü 
dünya ölkələrinin zəif inkişaf sürəti və bu ölkələrdəki demoqrafik partlayış, 
texnoloji ləngimə, Qərbin sosial mədəni vəhdətini itirməsi, dünya güc 
mərkəzləri arasında ziddiyyətlərin kəskinləşməsi, sabitləşmə imkanlarının 
tükənməsi, regionlarda çoxsaylı hərbi münaqişələr, terrorizm, planetin ekoloji 
vəziyyətinin kəskinləşməsi, fundamental elmin, yüksək texnologiyaların, 
təhsilin müdafiəsi, dünya vəhdətinin möhkəmlənməsi kimi müəyyənləşdirilir. 
L.V.Leskov əmindir ki, müasir bəşəriyyət hələki mənfi meylləri nəzarətdə 
saxlamaq imkanına malik deyil. Sinergetik proqnozlaşdırma nöqteyi-
nəzərindən bütün qeyd edilən ssenarilər birxətli olsa da, eyni ehtimallı deyil. 
Real həyatda bu ssenarilər bir-birilə əlaqəli şəkildə çıxış edir və mümkün 
inkişafın müəyyənləşdirilməsinə yönəlir. Sistemin davranışı səbəb-nəticə 
əlaqəlidir və gələcəyi yaxın keçmişlə bağlıdır. Bu zaman təsadüfi, ikinci 
dərəcəli amillər əsas rol oynayır. Sistem müstəqil tənzimlənmə xüsusiyyətini 
itirdiyindən, əhəmiyyətsiz amillərin miqyası genişlənir. Məqsədyönlü 
fəaliyyət proqramı əsasında sistemin müəyyənləşdirilmiş ssenari əsasında 
inkişafına nail olmaq olar. Bu zaman sistemin fəaliyyəti sabitləşməyə və 
sistem tədricən attraktor (cazibə nöqtəsi) xüsusiyyəti qazanmağa başlayır. Bu 
xüsusiyyət təsadüfi sapmanın qarşısını alır və sistem əvvəlki fəaliyyət şəraitini 
bərpa edir. Bu vəziyyətdə keçmiş deyil, gələcək sistemin dinamikasını 
müəyyənləşdirir.  
 
 30 
Sistemin sinergetik modelləşdirilməsi üçün riyazi «coker modeli» metodu 
istifadə edilir. Bu metod əsasında sistemin bu və ya digər ssenariyə keçidinə 
şərait yaradan parametrlərin (enerji istehlakı, iqlim, ekoloji, coğrafi, iqtisadi, 
texnologiyalar, texniki yeniliklər, əhali artımı, siyasi mədəni səviyyə və sosial 
siyasi dəyişikliklərə hazırlıq səviyyəsi və s. göstəricilər) 
müəyyənləşdirilməsinə şərait yaranır.   
 
YOXLAMA SUALLAR 
1.Sosiosinergetik yanaşmanın üstün və çatışmayan tərəfləri hansılardır? 
2. Müasir vəziyyətin saxlanması ssenarisi gələcəyin inkişafını necə təsvir edir?  
3. Dünyəvi totalitar sistem ssenarisi bəşəriyyətin gələcək inkişafını hansı amillərlə 
bağlıyır?  
4. Yeni orta əsrlər ssenarisi nəyi nəzərdə tutur?  
5. Dünya birliyinin parçalanması ssenarisi hansı göstəricilər əsasında qurulur? 
6. Ekoloji böhran ssenarisinin mahiyyətini izah edin. 
7. Noosferaya keçid ssenarisi hansı amili sosial inkişafın əsas mənbəyi hesab edir?   
8. «Coker modeli» metodunun istifadəsi xüsusiyyətlərini izah edin. 
REFERAT MÖVZULARI 
1.Futurosinergetika gələcəyin proqnozlaşdırılması istiqaməti kimi 
2. Gələcəyə sosiosinergetik yanaşma 
3. Gələcəyin futurosinergetik ssenariləri 
ƏDƏBİYYAT: 
1. Арнольд В.И. Теория катастроф. М., 1990.  
2.Бердяев Н.А. Новое средневековье. М., 1990.  
3.Зубаков В.А. XXI век: сценарии будущего // Зеленый мир. 1996. № 9. 
4.Кеннеди П. Вступая в XXI век. М., 1997. 
5..Ласло Э. Век бифуркации // Путь. 1995. № 7. 
6. Лесков Л. В. Синергетическое моделирование будущего России // Теория 
предвидения и будущее. М., 1997.  
7..Лесков Л.В. Космическое будущее человечества. М., 1996. 
8..Логинов В.Т. Новое средневековье // Новая планета. М., 1996. С. 134. 
9. Панарин А.С. Новый синтез // Новая планета. М., 1996.  
10. Фукуяма Ф. Конец истории? // Вопросы философии. 1991. № 1. 
11 Яковец Ю.В. История цивилизаций. М., 1997.  
12. Экологические проблемы / Под ред. В.И. Данилова-Данильяна. М., 1997.  
13. Hantingion S. The Flash of Civilizations and the Remaking of World Order. New 
York,  1996.  
 
 
 
 
 
 
 31 
1.5 AZƏRBAYCANDA GƏLƏCƏK HAQQINDA FİKİRLƏRİN 
İNKİŞAF İSTİQAMƏTLƏRİ 
 
Qədim Azərbaycanda insanların gələcək haqqında fikirləri dövrümüzə 
qədər gəlib çatmış miflər, əfsanələrdə öz əksini tapmışdır. Bu miflər və 
əfsanələrdə dünyanın yaranışı, insanın həyatı, keçmiş və gələcək zaman, 
insanların daha uğurlu gələcəklə bağlı arzuları, daha yaxşı həyat və bu həyata 
qovuşmaq üçün onların rastlaşa biləcəkləri çətinliklər təsvir edilir. 
Bütpərəstlik dövründə müxtəlif heyvan, bitki, əmək alətləri, coğrafi məkanlar 
(dağlar, göllər, çaylar və s.), təbiət qüvvələri və s. ilahiləşdirən insanlar 
müəyyən mərasimlər keçirməklə, qurbanlar verməklə arzu edilən vəziyyətə 
nail olacaqlarını düşünürdülər.  
Cəmiyyətin inkişafı ilə bağlı dünyagörüşündə baş verən dəyişikliklər 
insanların gələcək haqqında təsəvvürləri, mövcud problemli vəziyyətin həlli 
ilə bağlı fikirləri yeni istiqamət alır. E.ə.VII – VI əsrlərdə Azərbaycanda 
Zərdüştlük dini geniş yayıldı. Zərdüştlüyün müqəddəs kitabı olan «Avesta»da 
dünyanın yaranışı və inkişafı haqqında təsəvvürlər maraq doğurur. Burada 
dünyanın 12 minillik inkişaf tarixi və bu inkişaf dövründə keçdiyi dörd 
mərhələ təsvir olunur. Birinci mərhələdə ideyal dünya, əşyalar haqqında 
ideyalar yaranır; İkinci mərhələdə kainat, səma cismləri, canlı və cansız 
təbiət yaranır; Üçüncü mərhələ Zərdüşt peyğəmbərin dünyaya gəldiyi zaman 
mərhələsidir; Dördüncü mərhələ isə, Zərdüştün ölümündən sonrakı dövrdür. 
«Avesta»da göstərilir ki, hər bir mərhələdə dünyanı xilas etmək üçün 
peyğəmbərlər gəlir. Burada sonuncu peyğəmbərin gəlişi və bütün bəşəriyyəti 
şərdən xilas edəcəyi, dünyada ədalət quracağı haqqında məlumat verilir.  
Erkən orta əsrlərdə Azərbaycanda geniş yayılmış Maniçilik və Məzdəkilik 
məzhəblərinin ideya mənbəyi zərdüştlük idi. Bu dini cərəyanlarda da xeyir və 
şərin daimi mübarizəsi və sonda xeyirin qələbə çalacağı ideyası öz əksini 
tapmışdır.  
Orta əsrlərdə yaranmış «Dədə Qorqud» Azərbaycan xalqının qəhrəmanlıq 
dastanı olsa da, burada insanların keçmiş və gələcək haqqında təsəvvürləri, 
ədalətli cəmiyyət haqqında ideyaları öz əksini tapmışdır.  
Bu dövr Şərqin ictimai fikri yer üzündə xeyir və şər qüvvələrin mübarizəsi 
və sonda xeyir qüvvələrin qələbə çalacağı ilə bağlı ideyalar əsasında 
formalaşırdı. Demək olar ki, bütün ictimai cərəyanların mənbəyində duran 
əsas ideyalar dünyanın əbədi mövcudluğu, xeyir və şər qüvvələrin əbədi 
mübarizəsi və xeyirin qələbəsi ilə bağlı idi. IX əsrdə yayılmış Xürrəmilər 
hərəkatının tərəfdarları bütün insanların azad yaşayacağı, ədalətli, sosial 
bərabərliyə əsaslanan cəmiyyətin qurulacağına inanırdılar.               
 
 32 
XII əsrdə Nizami Gəncəvi «İsgəndərnamə» adlı əsərində utopik 
cəmiyyətin təsvirini verirdi. Bu cəmiyyətin bütün sakinləri arasında bütün 
nemətlər bərabər bölünüb, burada xoşbəxt insanlar yaşayırlar. S.Urməvi, 
N.Tusi, M.Fizuli və bir sıra digər mütəfəkkirlərin əsərlərində də ədalətli 
cəmiyyət haqqında fikirlər inkişaf etdirilir.  
M.F.Axundov «Kəmalüddövlə məktubları», «Aldanmış kəvakib» adlı 
əsərlərində ədalətli cəmiyyətin, ideal dövlətin qurulması ilə bağlı fikirlərini 
əks etdirir. Bu əsərlərdə ədalətli cəmiyyət qurmağın əsas şərti dövlətin ədalətli 
və mütəfəkkir hökmdar tərəfindən idarə edilməsi kimi müəyyənləşdirilir, 
müəllif despotik idarəçilik üsulunun dəyişdirilməsi tərəfdarı kimi çıxış edir və 
sosial bərabərliyi sosial tərəqqinin mənbəyi kimi qəbul edir.  
H.Zərdabi tarixin yüksələn xətlə inkişafını qəbul edirdi və elm, sənaye, 
kənd təsərrüfatının inkişafını tarixi tərəqqinin əsas amilləri kimi 
müəyyənləşdirirdi. H.Zərdabi “Gələcək haqqında bəd xəbərlər” adlı əsərində 
gələcək inkişafın əsaslarını təhlil edirdi. Azərbaycan maarifçiliyinin görkəmli 
nümayəndəsi olan H.Zərdabi yaşadığı dövrün ideya istiqamətinə uyğun olaraq, 
gələcək cəmiyyəti istismarın olmadığı, hüquq və azadlıqların təmin olunduğu 
cəmiyyət kimi təsvir edirdi. 
XIX əsrin 70-90-cı illərinin görkəmli mütəfəkkiri C.Əfqani Şərqdə 
konstitusiya və parlament idarəçilik üsulunun tətbiq edilməsi fikrini irəli 
sürürdü, lakin bu zaman islam idarəçilik qanunlarının daha təkmil təhlillər 
əsasında, daha mükəmməl əsaslarda istifadə edilməsi təklifi ilə çıxış edirdi. 
  Ümumiyyətlə, ədalətli cəmiyyət qurulması ideyası XIX – XX əsrin 
görkəmli mütəfəkkirləri olan C.Məmmədquluzadə, Ə.Hüseynzadə, 
Ə.Ağaoğlu, M.Rəsulzadə və bir çox başqalarının yaradıcılığının əsas xəttini 
təşkil edib. C.Məmmədquluzadə respublika quruluşunun tərəfdarı kimi çıxış 
edirdi. Ə.Hüseynzadə «Vəhdət və tərəqqi» partiyasını yaratmışdı və vahid türk 
dövlətinin yaradılması ideyası ilə çıxış edirdi. Ə.Ağaoğlu Şərqdə tənəzzülün 
əsaslarını araşdırırdı və sosial tərəqqinin əsasında elmi inkişafın durduğunu 
göstərirdi. M.Rəsulzadə «türkləşmə, islamlaşma, müasirləşmə» şüarı ilə 
Azərbaycan cəmiyyətinin gələcək inkişaf istiqamətini müəyyənləşdirməyə 
çalışırdı və vahid türk birliyinin yaradılması tərəfdarı kimi çıxış edirdi. Bu 
dövr mütəfəkkirlərinin gələcək haqqında fikirləri daha çox siyasi çalarlara 
malik olsa da, bu ideyaları gələcək cəmiyyətin modeli kimi qəbul etmək olar.  
XX əsrdə Azərbaycanın fantast yazıçılarının yaratdıqları əsərlər gələcəyin 
mümkün, yaxud arzu edilən inkişaf istiqamətlərinin müəyyənləşdirilməsinə 
cəhd kimi qiymətləndirilə bilər. Bu əsərələr sırasında E.Mahmudovun  
«Kainat gəmisi» (1957), «Həyat simfoniyası» (1966), «Yox olmuş səslər» 
(1964), «Atlant qızı» (1987), Anarın «Kontakt» (1976), N.Abdullayevin 
 
 33 
«İtirilmiş dünya» (1962), «Balaca kiberin macəraları» (1966), «Gecələr 
uzanaydı» (1979), «Uzaq dünyanın çiçəyi» (1979), L.Quliyeva və Z.Quliyevin 
«Minlərlə ulduz» (1987), «İntellekt» (1989), M.İbrahiməyov «Uğurlu 
sonluqlu hadisə» (1983), «Gözəl bir gündə» (1980), «Stiv Braytın yox olması» 
(1991), L.Həsənovanın «Zamanların müharibəsi» (2002), «Borc götürülmüş 
zaman» (2002), «Elyütera – arzular adası» (2003), O.Muxtarlının, 
A.Xakimovun «Avalona səyahət» (2009) və digərlərini qeyd etmək olar. 
Sovet dövrü Azərbaycan elmində gələcəyin proqnozlu inkişafı problemi 
bilavasitə sovet ideologiyasının təbliği və sovet sosializminin, yaxud sovet 
dövrü utopik sosializmin gələcək inkişaf istiqamətlərinin 
müəyyənləşdirilməsilə bağlı idi. Bu dövrdə H.Şirəliyevin «Yeni istehsal 
münasibətləri məhsuldar qüvvələrin inkişafının başlıca amilidir» (1960), 
Ə.Mürsəlov «Oktyabr və yeni insan» (1960), F.Köçərlinin «Sosializm və ailə» 
(1969), Ə.Şakirzadənin «Mədəniyyətin inkişafında ictimai əsaslar» (1969), 
«Sovet həyat tərzi» (1979), V.Paşayevin «ETİ və sosial inkişaf» (1974), «Elmi 
qabaqgörənlik» (1986), Z.Hacıyevin «Elmi texniki tərəqqi və sosial 
dəyişikliklər» (1976), «Kəndin sosial inkişafı» (1986), «Elmi texniki tərəqqi 
və sosial dəyişikliklərin dialektikası» (1993), N.Nəcəfovun «Elmi texniki 
tərəqqi şəraitində əməyin mənəvi aspekti» (1977), A.Nəcəfov «İnkişaf etmiş 
sosializm və mədəniyyət» (1978), N.Məmmədovun «Modelləşdirmə və 
biliklərin sintezi» (1979), «Ekoloji problem və texniki elmlər» (1982), 
«Ekologiya və texnika» (1998), «Ekologiya problemləri və bəzi aktual 
aspektlər» (1989), «Mədəniyyət, ekologiya və təhsil» (1996), F Ramazanovun 
«Azərbaycanda ekoloji problemlərin xüsusiyyətləri və onların həlli yolları» 
(1980), Q.Hüseynovun «Sivilizasiya və sivilizasiyasızlığın dialektikası» 
(1987), «Sivilizasiya və milli müəyyənlik» (1995), «Müasir dünyanın qlobal 
problemləri» (1997), M.Səttarovun «Sosialist ictimai şüuru: mahiyyəti, 
strukturunda baş verən dəyişikliklər, funksiyalarının güclənməsi» (1988), 
C.Məmmədovun «Mənəvi həyatın beynəlmiləlləşməsi» (1989), və s. əsərlər 
çap olunmuşdu. Bu dövrün elmi və ədəbiyyatı bilavasitə sovet insanının işıqlı 
gələcəyinin qurulmasına yönəlmiş fəaliyyətin təsvirinə həsr olunmuşdur. 
Müasir dövrdə sosial layihələşdirmə və sosial proqnozlaşdırma 
istiqamətinə Azərbaycanda Z.R.Hüseynov və E.R.İbrahimovun «Müasir 
informasiya texnologiyaları əsasında investisiya proseslərinin 
planlaşdırılması», O.Abdullayev və H.Budaqovun «İctimai iqtisadi 
formasiyaların strukturu və inkişafı» (1990), Ş.A.Qasımlının «Yeni təsərrüfat 
mexanizmi və insan amilinin fəallaşdırılması» (1991), Q.İ.Bayramovun “İnsan 
və zaman. İnsan həyatının dialektikası”(1992), T.B.Allahyarovanın «Ekoloji 
mədəniyyət və ictimai tərəqqi» (1993), T.B.Allahyarovanın «İnkişafın təbii 
 
 34 
mənbə və hədləri» // «Sinergetika – I Sinergetik antologiya» (2003), 
«Mədəniyyətdə qloballaşmanın təzahürləri və Azərbaycan» (2004), A.Əliyev, 
Ə.Qasımov və N.Qasımovun “Azərbaycanın sosial-iqtisadi inkişafında 
islahatların rolu”(1998), Q.C.Əliyevin “Müasir siyasi modernləşmə 
konsepsiyaları” (1998), “Çağdaş demokratik proseslərin bəzi fəlsəfi 
problemləri” (1997), C.T.Əhmədlinin «Elmi texniki inqilab və sosial 
problemlər», «Cəmiyyət, siyasət, ideologiya», “Elmi problem şəraiti və 
metodologiya” (1998), Ə.F.Abbasovun «Yeniləşən cəmiyyət. Müasir elmi 
paradiqma və idarəetmə» (1998), F.Mustafayevin «Sərhədsiz dünya» (1999), 
S.Xəlilovun «Elmi texniki tərəqqinin əsasları» (1998), «Şərq və Qərb: 
ümumbəşəri ideala doğru» (2004), E.Nəcəfovun «İctimai inkişafda 
mədəniyyət və sivilizasiyanın dialektikası» (2000), «Azərbaycanda keçid 
dövründə modernləşmə problemi» (2001), H.İmanovun «Azərbaycanda təhsil 
və onun proqnozlaşdırılması», «Azərbaycanda sosial strukturun dəyişmə 
meylləri və ona təsir edən amillər» «Sosial gərginliyi törədən obyektiv və 
subyektiv amillər və onların həlli yolları», İ.Məmmədzadə «Vətəndaş 
cəmiyyəti və Milli ideologiya: Azərbaycanda siyasi prosesin fəlsəfəsi» (1995), 
«Müasir Azərbaycanda fəlsəfə və qloballaşma problemləri» (2002),  
T.Ağakişiyevanın «Müasir ekoloji reallıq şəraitində sosial-iqtisadi inkişafın 
xüsusiyyətləri» (2000), İ.Rüstəmovun «Azərbaycanda təbii-elmi biliyin 
inkişafının fəlsəfi problemləri» (2001), A.Mirzəcanzadənin «XXI əsrə yol 
haqqında» (2001), Ə.F.Abbasov və İ.S.Əsgərovun  «Keçid dövrü və yeni 
iqtisadi təfəkkür /sosial-fəlsəfi təhlil/» (2001), H.Hüseynovun «Suveren 
dövlətlər konsepsiyası: mif və reallıq», R.Aslanovanın «Qloballaşma və 
mədəni müxtəliflik» (2004), M.M.Bağırzadənin «Son on ildə Azərbaycanda 
sosioloji prosesin xüsusiyyətləri: problemlər və perspektivlər» (2004), 
A.Abasovun «Mədəniyyət və qloballaşma» (2004), A.Şükürovun 
«Qloballaşma və mənəvi dəyərlərimiz» (2004), S.Y.Hüseynovun «Davamlı 
insan inkişafının strateji istiqamətləri» (2003), «Qloballaşma və Azərbaycanda 
insan inkişafının perspektivləri» (2004), D.İsmayılovun «Azərbaycanın 
transformasiya prosesində ideologyalar: konservatizm, liberalizm, sosial 
demokratiya» (2005), T.T.Əhmədovanın «Qloballaşma cəmiyyətin sosial 
mədəni dinamikasının amili kimi» (2004),  A.Əvəzoğlunun «Qlobal 
problemlər və III minilliyin astanasında humanizmin taleyi» (2004), 
Z.Ağayevanın «Qloballaşma və milli mədəniyyətlərin taleyi» (2004), 
S.İsgəndərovanın «Qloballaşma və cəmiyyət» (2004), F.Əliyevanın 
«Qloballaşma və iqtisadiyyat» (2004), N.M.Məmmədovanın «Qloballaşma və 
milli iqtisadiyyat və mədəniyyətin inkişafı» (2004), S.M.Mustafayevin «İnsan 
ekologiyasının qloballaşma prosesində yeri» (2004), E.Aslanovun 
 
 35 
«Qloballaşmanın keçid məkanlarına təsiri» (2004), Ə.Tağıyevin «İki əsrin 
qovşağında» (2004), «Qlobal siyasi proseslər və Milli dövlət ideyası» (2006), 
Ə.Qəşəmoğlunun «Sosial tərəqqi meyarları», «Tərəqqi və demokratiya» 
(2005), S.Rahidin «Qloballaşma və türk sivilizasiyası» (2005), 
S.D.Məmmədovanın «Keçid dovründə şəxsiyyət problemi» (2005), 
Ə.S.Abbasovun «Müasir dövrün sosio-mədəni problemləri» (2006), 
Y.Rüstəmovun «Çoxqütblü, çoxsivilizasiyalı yeni dünya» (2007), 
F.Qurbanovun «Azərbaycan və qloballaşma prosesinin sinergizmi» (2007), 
R.Mehdiyevin «Azərbaycanın inkişaf dialektikası» (2000), «Azərbaycan: 
qloballaşmanın çağırışları» (2004), «Gələcək strategiyanı 
müəyyənləşdirərəkən: modernləşmə xətti» (2008), R.İsmayılovun 
«Qloballaşma prosesində Azərbaycanın inkişafının bəzi sosioloji aspektləri» 
(namizədlik dissertasiyası) (2009) və s. məqalələr və monoqrafiyalar nəşr 
olunmuşdur.  
Qeyd edə bilərik ki, 2006-cı ildə Reyhan Hüseynovanın rəhbərliyi ilə 
yaradılmış Azərbaycan Futuroloqlar Cəmiyyəti (AFC) Azərbaycan 
cəmiyyətinin müxtəlif istiqamətli inkişaf strategiyasının hazırlanması 
sahəsində tədqiqatlarla məşğuldur və futurologiya sahəsində 200-dən çox 
kitab, məqalə, hesabat dərc etdirmişdir. AFC 2006-cı ildə Azərbaycanda 1-ci 
Beynəlxalq Futurologiya Kollokviumu, 2007-ci ildə Azərbaycan məktəbliləri 
arasında “Gələcək Nəsillərlə Üz-Üzə” mövzusunda Ümumrespublika İnşa 
Müsabiqəsini, “İdarəetmə və Qərar-Vermək üçün Gələcəyin Tədqiqatları 
Konsepsiyaları və Metodları” mövzusunda seminar, 2008-ci ildə “Futuroloji 
tədqiqatlar və Qafqazın gələcəyi” adlı ilk beynəlxalq konfrans təşkil etmişdir. 
Bu qeyd olunanlarla yanaşı, Azərbaycanda İnformasiya Cəmiyyətinin 
qurulması istiqamətində dövlət ciddi addımlar atır. Belə ki, 2003-cü ildə 
“Azərbaycan Respublikasının inkişafı naminə informasiya-kommunikasiya 
texnologiyaları üzrə Milli Strategiya (2003-2012)” qəbul olunub. 2005-ci ildə 
prezident İ.Əliyev «Azərbaycan Respublikasında Rabitə və İnformasiya 
Texnologiyalarının İnkişafı üzrə 2005-2008-ci illər üçün Dövlət Proqramı” 
(“Elektron Azərbaycan”) təsdiqlənib və İnformasiya cəmiyyətinin inkişafı 
istiqamətində siyasət planı işlənib hazırlanıb və bir qrup qanunlar qəbul 
olunub. 
 
 
 
YOXLAMA SUALLAR 
1.Azərbaycanda gələcək haqqında ilkin ideyaların əsas mənbələri hansılardır? 
2.Zərdüştlük dinində sosial inkişaf haqqında təsəvvürlər nə ilə fərqlənirdi?  
3. «Dədə Qorqud» dastanlarında cəmiyyətin inkişaf əsasları necə müəyyənləşdirilir? 
 
 36 
4. Nizami Cəncəvinin ideal cəmiyyəti nə ilə fərqlənirdi? 
5. Orta əsrlər Azərbaycan mütəfəkkirləri gələcək inkişafın istiqamətlərini necə 
müəyyənləşdirirdilər? 
6.Yeni dövrdə inkişaf etdirilən ədalətli cəmiyyət ideyası orta əsr mütəfəkkirlərinin 
ədalətli cəmiyyət haqqında ideyalarından nə ilə fərqlənirdi?  
7.Müasir dövrdə Azərbaycanda gələcəyin proqnozlaşdırılması və layihəlşdirilməsi 
istiqamətində hansı tədqiqatlar aparılır? 
 
REFERAT MÖVZULARI 
1.Azərbaycanda gələcək haqqında ilkin ideyalar 
2.Zərdüştlük dinində sosial inkişafın əsasları 
3. «Dədə Qorqud» dastanlarında cəmiyyətin inkişaf əsasları 
4. Nizami Cəncəvinin ideal cəmiyyəti  
5. Orta əsrlər Azərbaycan mütəfəkkirlərinin əsərlərində gələcək inkişafın istiqamətləri 
6.XIX – XX əsrlər Azərbaycan mütəfəkkirlərinin ədalətli cəmiyyət haqqında ideyaları  
7.Müasir dövrdə Azərbaycanda gələcəyin proqnozlaşdırılması və layihəlşdirilməsi 
istiqaməti 
 
ƏDƏBİYYAT: 
1.Abasov Ə.S. Müasir dövrün sosio-mədəni problemləri. B., Səda, 2006. 
2.Abbasov Ə.F., Əsgərov İ.S. Keçid dövrü və yeni iqtisadi təfəkkür /sosial-fəlsəfi 
təhlil/. Bakı, Nafta-Press, 2001. 
3.Qasımlı Ş.A. Yeni təsərrüfat mexanizmi və insan amilinin fəallaşdırılması. B., 
Az.Dİİ nəşr., 1991. 
4.Əliyev  Q.C. “Müasir siyasi modernləşmə konsepsiyaları”, Siyasətin fəlsəfəsi,    B-
1998. 
5.Mustafayev A.X. Milli və mənəvi dəyərlərin formalaşmasında və inkişafında dövlət-
ədəbi dilinin rolu/AMEA-nın FSHTİ «Etika və estetikanın aktual problemləri».B., 
«Müəllim», 2002. 
6. Rüstəmov İ.Ə. «Həsən bəy Zərdabi», Bakı, 1969. 
7.Rüstəmov İ.Ə. «Azərbaycanda təbii-elmi biliyin inkişafının fəlsəfi problemləri», 
Bakı, «Diplomat» nəşr., 2001. 
8.Рустамов Ю.И. «История социально-политических и правовых учений». Б., 
Издательство Университета «Азербайджан», 2007.  
9.Şükürov A.M. «Müstəqil dövrün fəlsəfəsi və filosofları», B., «Səda» nəşriyyatı, 
2007. 
 
 
 
 
 
 
 37 
Mövzu 2. TEXNOLOJİ PROQNOZLAŞDIRMANIN 
METODOLOGİYASI (PROQNOZLARIN FORMA VƏ TİPLƏRİ) 
 
Gələcəyi görməyə, qabaqlamağa, proqnozlaşdırmağa və s. çalışırlar. Eyni 
zamanda gələcəyi planlaşdırmaq, proqramlaşdırmaq və layihələşdirmək olar. 
Çox zaman bu anlayışları sinonimlər kimi qəbul edirlər, lakin bu anlayışlar 
sinonim deyil. Proqnozlaşdırma ilə bağlı anlayışlar kitabının hazırlanması 
1975-ci ilə aiddir. Əsas anlayışlar kimi öncəgörmə və proqnozlaşdırma qəbul 
edilir. 
Öncəgörmə elmi və qeyri-elmi olana bölünür. Elmi öncəgörmə təbiətin, 
cəmiyyətin və təfəkkürün inkişaf qanunauyğunluqlarına əsaslanan biliklərə 
görə formalaşır. Qeyri-elmi, yaxud intuitiv öncəgörmə hissiyyata və gündəlik 
təcrübəyə əsaslanır. Dini öncəgörmə isə gələcəyin fövqəltəbii qüvvələr 
tərəfindən formalaşdığını qəbul edir, yaxud mövhumatçılığa qapılır. Bəzən 
öncəgörmə həm gələcək, həm indi, həm də keçmiş haqqında informasiyaya da 
aid edilir. Məsələn faydalı qazıntı yataqlarının qiymətləndirilməsilə bağlı 
prezentist öncəgörmə, qədim abidələrin bərpası ilə bağlı rekonstruktiv 
öncəgörmə, indidən keçmişə yönəlmiş reversiv öncəgörmə, keçmişdən indiyə 
yönəlmiş imitasion öncəgörmə fərqləndirilir. Öncəgörmə iki konkretləşmə 
formasından ibarətdir: 1)qabaqcadan xəbərvermə ilə bağlı – deskriptiv, yaxud 
təsviri, 2) idarəetmə ilə bağlı  - preskriptiv, yaxud təlimatlı. Qabaqcadan 
xəbərvermə gələcəklə bağlı problemin həll edilməsi üçün mümkün, yaxud 
arzu edilən perspektivin təsviri ilə bağlıdır. Əvvəlcədən təlimatlandırma 
gələcəyə aid informasiyanın şəxsiyyətin və cəmiyyətin məqsədəuyğun 
fəaliyyəti üçün istifadə edilməsilə bağlıdır. Qabaqcadan xəbərvermə 
qabaqcadan duyma, proqnozlaşdırma ilə çulğaşır. Qabaqcadan duyma 
gələcək haqqında intuisiya, şüuraltı səviyyədə olan informasiyadır. 
Qabaqcadan duyma həyat təcrübəsinə əsaslanan məlumatlar toplusudur. 
Proqnozlaşdırma isə xüsusi elmi tədqiqatdır və onun əsas predmeti gələcək 
inkişaf perspektividir.  Qabaqcadan təlimləndirmə cari idarəetmə 
məsələlərinin ehtimallaşdırılması, planlaşdırılması, proqramlaşdırılması, 
layihələşdirilməsi formalarından ibarətdir. Ehtimallaşdırma fəaliyyətin ideal 
ehtimali nəticəsinin təmin edilməsinə yönəlir. Planlaşdırma - qoyulan 
məqsədə nail olmaq üçün mümkün vasitələr əsasında insanın gələcək 
məqsədyönlü fəaliyyətinin proyeksiyalaşdırılmasıdır (cizgilərinin 
qurulmasıdır). Proqramlaşdırma – əsas müddəaların qurulması və planların 
reallaşdırılması prosesində ardıcıllıqla istifadə edilməsidir. Layihələşdirmə – 
gələcəyin konkret təsvirinin, gələcəklə bağlı konktret proqramların 
yaradılmasıdır. İdarəetmə bu dörd anlayışı özündə birləşdirir. Lakin bu 
 
 38 
anlayışlara aid olan ümumi element – qərardır. Lakin idarəetmədə qərar 
mütləq planlaşdırma, proqramlaşdırma, layihələşdirmə xüsusiyyəti daşımır. 
Bu anlayışlar həm də proqnozların, məqsədlərin, planların, proqramların, 
layihələrin, təşkilati qərarların hazırlanması prosesi kimi müəyyənləşdirilə 
bilər.  Bu nöqteyi-nəzərdən proqnoz – perspektivlər, mümkün vəziyyətlər və 
alternativ yollar haqqında elmi əsaslandırılmış ehtimali mühakimədir.  
Məqsəd – ehtimali nəticələrə dair qərardır. Plan – müəyyən işlərin müəyyən 
vaxtda və müəyyən vasitələrlə yerinə yetirilməsilə bağlı nizamlı, ardıcıl 
fəaliyyət haqqında qərardır. Plan – tədbirlər sisteminin nizamlanması, 
ardıcıllığı, tədbirlərin yerinə yetirilmə vaxtı və vasitələrini nəzərdə tutur. 
Proqram – tədbirlər toplusuna aid olan qərar kimi elmi-texniki, sosial, sosial-
iqtisadi və digər problemlərin həllinə yönəlir. Proqram plandan əvvəlki qərar, 
həmçinin planın müəyyən aspekti ilə bağlı ola bilər. Layihə – müəyyənləşmiş 
tədbirlə bağlı qərardır və proqramın bu və ya digər aspektinin reallaşdırılması 
üçün vacibdir. Qərar – məqsədə nail olmaq üçün güman edilən ideal 
fəaliyyətdir.  
Dini öncəgörmə vəhy, qabaqcadan xəbərvermə, fala baxma, sehrbazlıq, 
cadu, dua və s. formalara malikdir. Qabaqcadan xəbərvermə və qabaqcadan 
təlmatlandırma bir-birilə sıx bağlıdır. Təlimatlandırmada iradi başlanğıc 
üstünlük təşkil edir, buna görə də onun elmi əsaslandırılması vacibdir, yəni 
təsvir (analiz), izah (diaqnoz) və qabaqcadan xəbərvermə (proqnoz) hər bir 
elmin üç əsas funksiyasını təşkil edir. Proqnozlaşdırma gələcəyin bəzi 
hissələrini duymaqdan ibarət deyil, proqnoz verən gələcək təzahürlərin 
dialektik səbəbiyyətinə əsaslanır, zərurətin təsadüfdən doğduğunu nəzərə alır, 
gələcək təzahürləri öyrənərkən ehtimali yanaşmaya istinad edir. Məhz belə 
yanaşmada proqnoz daha səmərəli istifadə edilə bilər. Pronoz plandan əvvəl 
olmalı, hadisələrin gedişini, planların nəticələrini qiymətləndirməli, 
planlaşıdırılması və qərarlaşdırılması mümkün olmayan bütün təzahürləri 
əhatə etməlidir. Proqnoz hər hansı bir zaman kəsiyini əhatə edə bilər. Pronoz 
və plan gələcək haqqında informasiyanın istifadəsinə görə fərqlənir. Mümkün 
və arzu edilənin ehtimali təsivri proqnoza aiddir. Mümkün və arzu edilənlə 
bağlı tədbirlərə dair qərarların qəbul edilməsi plana aiddir. Proqnoz və plan 
bir-birindən asılı olmayaraq hazırlana bilər. Planın səmərəli olması üçün 
əvvəlcədən proqnoz olmalı və planlı fəaliyyət gedişində proqnozlaşdırma 
davam etməlidir.     Gələcəyin proqnozlaşdırılması 
üçün bir sıra qanunauyğunluqlara əsaslanmaq lazımdır: statik, tsiklik 
dinamik, sosiogenetik. Statika proqnozlaşdırılan sosial obyektin strukturunu, 
onun daxili və xarici qarşılıqlı əlaqələrini aşkar etməyə və sosial sistemlərin 
gələcək dinamikasında vacib tarazlığın saxlanmasına kömək edir. Tsiklik 
 
 39 
dinamiklik sosial sistemlərin inkişafında qeyri-bərabərliyi aşkar etməyə, 
tsikllərin və fazaların bir-birini əvəz etməsini, sosial böhranların əmələ 
gəlməsini, sistemlərin  qarşılıqlı əlaqəsini görməyə imkan verir.  
Sosiogenetika sistem mövcud olduğu dövrdə onun mövcud dəyişikliklərə 
uyğunlaşmasını əsaslandıran irsi dəyişkənlik mexanizmlərini izah etməyə, 
dəyişən sosial şəraitdə sistemin yaşamaq imkanlarını qoruyan və genotipi 
zənginləşdirən təbii və məqsədyönlü seçmə bacarıqlarını müəyyənləşdirməyə 
imkan yaradır. Ən mürəkkəb və məsuliyyətli element olan tsiklik dinamikanın 
proqnozu tsikllərin və onun fazalarının, mərhələli böhranların bir-birini əvəz 
etməsini nəzərdə tutur. Hər bir tsikl öz inkişafında 5 mərhələ keçir: 1) əvvəlki 
tsiklin nüvəsində yeninin əmələ gəlməsi; 2) yayılma (diffuziya); 3) sabit 
inkişaf (yetkinlik); 4) köhnəlmə; 5) yeni, daha proqressiv sistem tərəfindən 
sıxışdırılma. Bu mərhələlərdən sonra sistem ya yeni mərhələyə keçir, ya da 
süqut edir. Sosial sistemin dinamikasında tsikllər müxtəlif müddətli olur: qısa 
müddətli tsikllər (3-4 il); orta müddətli (8-12 il); uzun müddətli (40-60 il); çox 
uzun müddətli (bir neçə əsr) və minillik tsikl.  
Sosial sahədə proqnozlaşdırmanın 3 növünü fərqləndirirlər: I – qeyri-sabit 
hadisələrin proqnozlaşdırılması; II – müəyyən dərəcədə düzgün təkrarlanma, 
tsiklik xüsusiyyətli hadisələrin proqnozlaşdırılması; III – bu və ya digər 
ümumi tendensiyaların inkişafının proqnozlaşdırılması. Proqnoz verərkən 
genetik və ilahiyyatçı yanaşmalar nəzərə alınmalıdır. Genetik yanaşma tədqiq 
edilən obyektin qanunauyğunluqları və tendensiyalarının dərindən 
öyrənilməsinə əsaslanır. İlahiyyatçı yanaşma subyektiv və obyektiv 
qanunauyğunluqların təhrif olunmasına əsaslanır. Hər iki yanaşmanın 
kombinə edilməsi pronozların əsaslandırılmasını, fəallığını və 
məqsədyönlülüyünü təmin edir. Hal-hazırda əsas üç amil: 1) bazar 
iqtisadiyyatı şəraitindəki qeyri-sabit və dəyişkən mühit; 2) mülkiyyətin 
mərkəzdən uzaqlaşması; 3) açıq cəmiyyət, çoxsahəli iqtisadiyyat əsas rol 
oynayır.  
Sosial proqnozlaşdırmanın üç əsas funksiyasını fərqləndirirlər: 
1)Proqnozlaşdırılan obyektin inkişaf və qarşılıqlı əlaqələndirilməsi sisteminin 
tendensiyasının proqnozlaşdırılması; 2) Qəbul edilən qərarların proqnozlu 
əsaslandırılması; 3) Qərarların yerniə yetirilməsinin proqnozla müşayiət 
edilməsi – proqnozlaşdırmaya əsaslı təsir göstərir.  
Sosial proqnozlaşdırma qeyri-müəyyən, bir mənalı olmayan və strateji 
xarakterli olur. Proqnozun qiymətləndirilməsi onun həqiqilik dərəcəsinə 
uyğun olur. Mütləq verifikasiya proqnozun empirik təsdiqinə və ya inkarına 
əsaslanır. Nisbi verifikasiya yoxlama tədqiqatlarla proqnozlaşdırılmış 
hadisənin düzgünlüyünün əvvəlcədən öyrənilməsinə cəhd edir. Yüksək 
 
 40 
həqiqilik dərəcəsi təsdiq olunan pronoz plan işlərinin əsasını təşkil edir. Əks 
təqdirdə proqnozun həqiqiliyi dəqiqləşdirilir. 
Sosial proqnozlaşdırma aşağıdakı mərhələlərə bölünür:  
1) proqnozdan əvvəlki mövqeyin və ya tədqiqat proqramının tərtib edilməsi.  
Bu zaman proqnazlaşdırma obyekti və proqnozun parametrləri müəyyən 
edilir. Proqnozun parametrləri dedikdə – əsaslandırma mərhələsi, 
müəyyənləşdirmə mərhələsi və proqnozun həqiqiliyi nəzərdə tutulur. Burada 
məqsəd və vəzifələr, parametrələr, problemlər, hipotezlər, metodlar, tədqiqatın 
strukturu və təşkili formalaşdırılır.  
2) Proqnozlaşdırma obyektinin modeli qurulur.  
3) Obyektin inkişafına təsir edən xarici amillərin təhlili yolu ilə 
proqnozlaşdırma fonu müəyyən edilir. 
4) Modelin maksimal və minimal imkanları hesablanır və mümkün problemlər 
ağacı qurulur.   
5) Normativ proqnozlaşdırmada ideal (qeyri-məhdud proqnozlaşdırma fonu) 
və optimal (məhdudiyyətlərin nəzərə alınması) vəziyyəti müəyyənləşdirilir və 
bu istiqamətdə mümkün fəaliyyət yolları hazırlanır.  
Proqnozların tipologiyası məqsəd, vəzifə, obyekt, problem, metodlar, 
pronozlaşdırmanın təşkili və s. kimi müxtəlif meyrlara görə müəyyənləşə 
bilər. Əsas meyar problem-məqsədli meyardır: proqnoz nə üçün hazırlanır? 
Əsasən proqnozun iki tipi fərqləndirilir: kəşfiyyat və normativ. Kəşfiyyat 
pronoz – təzahürün gələcəkdə mümkün vəziyyətinin müəyyənləşdirilməsinə 
yönəlir. Mümkün qərar və fəaliyyətdən təcrid edilərək, tədqiq edilən 
təzahürün keçmiş və cari inkişaf meylləri nəzərə alınmaqla onun gələcək 
inkişaf meyllərini dəyişmək və proqnozun özünü reallaşdırması, yaxud özünü 
məhvi prosesinə nail olmaq mümkündür. Belə proqnoz – mövcud meyllərin 
saxlanması şəraitində nə baş verə bilər? – sualına cavab verir. Kəşfiyyat 
proqnoz müəyyən imkanlar şkalası əsasında qurulur və bu əsasda 
proqnozlaşdırılan təzahürün ehtimal dərəcəsi müəyyənləşir.   
Kəşfiyyat proqnozlaşdırma və ya ekstrapolyasiya idarəetmə obyektinin 
keçmiş və müasir inkişaf  tendensiyalarını nəzərə alaraq, onun gələcəkdə 
mümkün vəziyyətini müəyyənləşdirməkdir. Bu ənənəvi, məqsədli 
proqnozlaşdırmadır. Bu proqnozlaşdırma növü sosial idarəetmə obyektinin 
müxtəlif nöqteyi-nəzərlərdən analiz edilən bir sıra ehtimali vəziyyətlərini 
öyrənir. Bu gələcək problemli vəziyyəti ifadə edən informasiya olub, 
idarəetmə qərarlarının qəbul edilməsinə xidmət edir. İdarəetmə obyekti 
haqqında düzgün proqnozlar söyləmək üçün sosial mühitin inkişafına təsir 
edən keyfiyyət dəyişiklikləri nəzərə alınmalıdır. Proqnoz dairəsi elmi-texniki, 
demoqrafik, ekoloji, iqtisadi, daxili və xarici siyasi vəziyyəti və cəmiyyətin 
 
 41 
digər sahələrini əhatə edir. Proqnozun həqiqilik səviyyəsi elmi faktların, 
əsaslandırılmış tendensiyaların tamlığından asılıdır. Sosial proqnozlaşdırmada 
kompleks proqnozlar istifadə edilir. Buraya aparıcı və köməkçi istiqamətli 
proqnozlar daxil olur. Bu metod idarəetmədə geniş istifadə edilir. Lakin 
böhran və keçid dövrlərində bu metod düzgün nəticələr vermir. 
Normativ pronqoz – təzahürün mümkün vəziyyətinə nail olma yollarının 
və müddətinin müəyyənləşdirilməsilə bağlıdır. Bu zaman norma, ideallar, 
hərəkətverici səbəb və məqsədlər əsasında arzu edilən vəziyyətə nail olma 
nəzərdə tutulur. Belə proqnoz – arzu edilənə hansı yollarla nail olmaq 
mümkündür? – sualına cavab verir. Normativ proqnozlaşdırma qoyulan 
məsələdən müşahidə edilən meyllərə yönəlir. Normativ proqnozlaşdırma 
normativ planlaşdırma, proqramlaşdırma, yaxud layihələşdirməyə uyğundur 
və normalara nail olmanın mümkün, alternativ yollarının ehtimali təsviridir. 
Normativ proqnozlaşdırma qərarların obyektivlik və səmərəlilik səviyyəsinin 
yüksəldilməsilə bağlı tövsiyyələr təklif edir.  
Məqsədli pronoz alt tip kimi – nə arzu ediləndir və nə üçün? – sualına 
cavab verir. Bu zaman dəyər funksiyası əsasında: arzu ediləndir – daha az arzu 
ediləndir – daha çox arzu ediləndir – çox arzu ediləndir – səmərəlidir şkalası 
istifadə edilir.  Oriyentasiya – məqsədə nail olmanı optimallaşdırır. Plan 
proqnoz – planların yerinə yetirilməsi gedişində kəşfiyyat və normativ 
proqnozlaşdırmanın məlumatlarından istifadə edərək, daha məqsədəuyğun 
normativlərin, məsələlərin, təlimatların seçilməsi, lazımsız alternativlərin 
aradan qaldırılması və qərarların mümkün nəticələrinin aşkar edilməsinə 
yönəlir. Bu proqnoz – qoyulan məqsədlərə daha səmərəli nail olmaq üçün 
planlaşdırmanı necə və hansı istiqamətdə yönəltməli? – sualına cavab verir.  
Proqram proqnoz – arzu edilənə nail omaq üçün nə vacibdir? – sualına 
cavab verir. Bu suala cavab vermək üçün həm kəşfiyyat, həm də normativ 
proqnozlaşdırmanın nəticələri vacibdir. Proqram proqnozlaşdırma müxtəlif 
amillərin mümkün qarşılıqlı təsiri haqqında hipotez hazırlamalı, məqsədə nail 
olmanın ehtimali müddətini və ardıcıllığını müəyyənləşdirməlidir. Bu əsasda 
plan proqnozun başladığı iş sona çatdırılır. 
Layihə proqnoz – bu necə mümkün ola bilər, bu necə görünəcək? – 
sualına cavab verir. Layihə proqnozlar səmərəli layihələşdirmənin optimal 
variantlarının seçilməsinə kömək edir.   
Təşkilati proqnoz – qərarı hansı istiqamətdə yönəltmək? – sualına cavab 
verir. Bu zaman kəşfiyyat və normativ proqnozlaşdırmanın nəticələri 
müqayisə edilir və bu əsasda idarəetmənin ümumi səviyyəsini yüksəldən 
təşkilati tədbirlər kompleksi müəyyənləşdirilir. 
 
 42 
Zaman müddətinə görə  - operativ (cari), qısa, orta, uzun və çox uzun 
müddətli proqnozlar fərqləndirilir. Operativ proqnozlar tədqiqat obyektində 
əsaslı dəyişikliklər (nə kəmiyyət, nə də keyfiyyət) gözlənilməyən yaxın 
gələcəyə aid olur.  Qısa müddətli proqnozlar yalnız kəmiyyət 
dəyişikliklərini, uzun müddətli proqnozlar isə həm kəmiyyət, həm də 
keyfiyyət dəyişikliklərini nəzərdə tutur. Orta müddətli proqnozlar qısa və 
uzun müddətli proqnozlar arasında orta mövqe tutur, bu zaman kəmiyyət 
dəyişiklikləri üstünlük təşkil edir. Çox uzun müddəti əhatə edən proqnozlar 
isə təbiətin və cəmiyyətin ümumi inkişafı ilə bağlı əhəmiyyətli səviyyəli 
keyfiyyət dəyişikliklərini nəzərdə tutur. Operativ proqnozlar – müfəssəl 
kəmiyyətli qiymətləndirməni, qısa müddətli proqnozlar – ümumi kəmiyyət, 
orta müddətli proqnozlar – kəmiyyət-keyfiyyət, uzun müddətli proqnozlar – 
keyfiyyət-kəmiyyət, çox uzun müddətli proqnozlar – ümumi keyfiyyət 
qiymətləndirilməsini nəzərdə tutur.   
Proqnozların müddətli bölgüsü nisbidir və proqnozun xüsusiyyət və 
məqsədinə görə müəyyənləşir. Bəzi elmi-texniki proqnozlarda müddət 
günlərlə, geologiya, yaxud kosmologiyada isə miliyon illərlə ölçülə bilər. 
Sosial-iqtisadi proqnozlarda inkişaf xüsusiyyətinə və sürətinə uyğun olaraq, 
operativ proqnozlar – bir ilə qədər, qısa müddətli – bir ildən beş ilədək, orta 
müddətli – beş  ildən on ilədək, uzun müddətli – on ildən on beş ilədək, çox 
uzun müddətli – on beş ildən çox uzun müddəti əhatə edən proqnozlar verilir. 
Bu zaman sosial-iqtisadi sahənin müxtəlif tərəfləri nəzərə alınır. Siyasətdə 
qısa və uzun müddətli proqnozlar arasındakı zaman müddəti – on il, 
şəhərsalmada – yüz il, iqtisadiyyatda – xalq təsərrüfatı planlarına əsasən 
müəyyənləşir. Tədqiqat obyektinə görə təbiətşünaslıq, elmi-texniki və ictimai 
proqnozlar fərqləndirilir. Təbiətşünaslıqla bağlı proqnozlarda qabaqcadan 
xəbərvermə və təlimat vermə arasında qarşılıqlı əlaqə çox zəifdir, çünki 
obyekt idarəedilməzdir. Burada yalnız kəşfiyyat xarakterli 
proqnozlaşdırmadan istifadə edilir. İctimai proqnozlarda bu əlaqə o dərəcədə 
sıxdır ki, özünü təsdiqləmə, yaxud özünü məhv ilə nəticələnə bilər. Buna görə 
də burada idarəetmənin səmərəliliyini yüksəltmək üçün kəşfiyyat və normativ 
proqnozlaşdırma uyğunlaşdırılmış şəkildə istifadə edilməlidir. Elmi-texniki 
proqnozlaşdırma aralıq mövqe tutur.  
Təbiətşünaslıqla bağlı proqnozlar – meteoroloji (hava, hava axını, təbiət 
təzahürlərilə və s. bağlı), hidroloji (dəniz qabarmaları, sunami, tufan və digər 
hidroloji təzahürlərlə bağlı), geoloji (faydalı qazıntı yataqları, zəlzələ, lava 
axını və s. bağlı), bioloji və kənd təsərrüfatı da daxil olmaqla 
(məhsuldarlıq, xəstəlik və bitki və heyvanlar aləmində və biosferdə baş verən 
hadisələr), tibbi-bioloji (insan xəstəlikləri), kosmoloji (səma cismlərinin 
 
 43 
vəziyyəti və hərəkəti, şüalanma və digər kosmik təzahürlər), mikro dünyanın 
fiziki-kimyəvi təzahürləri haqqında proqnozlar verilir.   
Elmi-texniki proqnozlar dar mənada mühəndis proqnozlaşdırılması 
adlandırılır və materialın vəziyyəti, iş mexanizmləri, alətləri, elektron 
aparatları ilə bağlı olur, geniş mənada isə elmin inkişaf problemləri, elmi 
kadrlar və müəssisələr, texniki problemlər, kənd təsərrüfatı, nəqliyyat,  
informasiya texnologiyaları və s. ilə bağlı proqnozlardır.          
İctimai proqnozlar – sosial-tibbi (səhiyyə, bədən tərbiyəsi və idman), 
sosial-coğrafi (yer səthinin mənimsəmə perspektivləri), sosial-ekoloji (təbii 
mühit və cəmiyyət arasında tarazlığın saxlanması), sosial-kosmik (kosmosun 
mənimsənilməsi perspektivləri), iqtisadi (xalq təsərrüfatının və iqtisadi 
münasibətlərin inkişaf meylləri), sosioloji (sosial münasibətlərin inkişaf 
meylləri), psixoloji (şəxsiyyət, onun davranışı, fəaliyyəti), demoqrafik 
(inkişaf, yaş strukturu, miqrasiya), filoloji-etnoqrafik, yaxud linqvist-
etnoqrafik (dilin, yazının, şəxsi adların, Milli ənənələrin, adətlərin inkişafı), 
memarlıq-şəhərsalma (yerləşdirmənin sosial aspektləri, şəhər və kəndlərin 
inkişafı), təhsil-pedoqoji (tərbiyə və təlim, xalq təhsili sahəsində kadr və 
müəssisələrin inkişafı, yaşlıların özünütəhsilləndirilməsi və s.), mədəni-etnik 
(incəsənətin, ədəbiyyatın, mədəniyyətin maddi-texniki bazası, bədii məlumat, 
mədəniyyət sahəsinə aid kadrların və müəssisələrin inkişafı və s.), dövlət-
hüquqi (dövlətin və qanunvericiliyin, hüquq və kriminologiyanın, hüquqi 
münasibətlərin inkişafı və s.), daxili siyasət (öz və digər ölkələrin daxili 
siyasəti), xarici siyasət (öz və başqa ölkələrin xarici siyasəti, beynəlxalq 
münasibətlər), hərbi (hərbi texniki, hərbi iqtisadi, hərbi siyasi, hərbi strateji, 
hərbi taktiki, hərbi təşkilati) proqnozlaşdırmadan ibarətdir.  
Çox zaman təbiətşünaslıqla bağlı proqnozları elmi-texniki proqnozlar, 
ictimaiyyətlə bağlı proqnozları isə sosial-iqtisadi proqnozlar adlandırırlar. Bu 
proqnozlar qarşılıqlı əlaqəli olur. İnsan təbiətə, məhsuldarlığa və s. təsir edə 
bilir. Çox güman ki, az sonra insan təbiəti, dəniz qabarmalarını idarə edəcək, 
zəlzələlərin qarşısını alacaq, məsuldarlığı dəqiq müəyyənləşdirəcək, fizioloji 
və psixoloji inkişafı proqramlaşdıracaq, səma cismlərinin hərəkətini dəyişəcək 
və s. Bu halda proqnozlar arasındakı fərq tədricən aradan qalxacaq.  
  Elm və texnikanın inkişafı ilə bağlı proqnoz vermək üçün iqtisadiyyat, 
demoqrafiya, mədəniyyət və s. sahələrə dair göstəricilərə malik olmaq 
vacibdir. Bu göstəricilərin toplanması üçün məqsədli qruplaşmalar yaranır. 
Məqsədli qruplaşma aparıcı (profilli) və köməkçi (fon) istiqamətlərə bölünür. 
Məqsədli qruplaşmada ən inkişaf etmiş sahə xalq təsərrüfatının 
proqnozlaşdırılmasıdır. Burada iqtisadi və sosial proqnozlaşdırma aparıcı, 
elmi-texniki və demoqrafik proqnozlaşdırma isə köməkçi rolunda çıxış edir. 
 
 44 
Proqnozların məqsədli qruplaşmasının yaranması müxtəlif sahələrdən olan 
mütəxəssislərin qüvvələrinin cəmlənməsi əsasında proqnozlar hazırlanmasına 
şərait yaradır. Məqsədli qruplaşmanın aparıcı istiqaməti proqnozun profilini 
yaradır. Köməkçi istiqamətlər, proqnozun fonu proqnozlaşdırma obyektinin 
xarici göstəricilərindən ibarət olur. Profil göstəricilərdən fərqli olaraq, fon 
göstəriciləri tədqiqatın obyekti olmur, onları ya sifarişlə alırlar, ya da mövcud 
elmi ədəbiyyatdan götürürlər. Standart proqnoz fonu elmi-texniki, demoqrafik, 
iqtisadi, sosioloji, sosiomədəni, təşkilati-siyasi, beynəlxalq olana bölünür. 
Adətən proqnozun məqsəd və vəzifələrindən asılı olaraq bir sıra alt bölmələr 
fərqləndirilir. Sahə proqnozlaşdırma ilə proqnozlaşdırmanın məqsədli 
qruplaşması arasındakı fərq prinsipial xüsusiyyət daşıyır.  
Proqnozların hazırlanması qanunauyğunluqları haqqında elm – 
proqnostikanın predmeti proqnozlaşdırma qanunları və üsullarıdır. 
Proqnostikanın vəzifəsi nəzəri proqnostik tədqiqatın qnoseoloji və məntiqi 
problemlərinin, proqnozların tipologiyasının elmi prinsiplərinin hazırlanması, 
proqnozlaşdırma metodlarının təsnifatı, hipotez və proqnoz, proqnoz və 
qanun, analiz və proqnoz, proqnoz və plan, qərar və s. qarşılıqlı əlaqəli 
anlayışların müəyyənləşdirilməsi və s. ibarətdir. Proqnostikanın əsas 
məsələlərindən biri proqnozlaşdırmanın metodoloji əsaslarının işlənməsidir. 
Proqnostikanın strukturunda proqnozlaşdırmanın xüsusi nəzəriyyələri inkişaf 
etdirilməlidir.    
Proqnozlaşdırmanın əsasında gələcək haqqında 3 qarşılıqlı tamamlayıcı 
informasiya mənbəyi durur: 
- uyğun təzahür və proseslərin analogiyası əsasında pronozlaşdırılan təzahürün 
gələcək meyllərinin, vəziyyətinin qiymətləndirilməsi; 
- keçmişdə və indiki zamanda yaxşı məlum olan meyllərin, inkişaf 
qanunauyğunluqlarının gələcəkdə şərti davamı;   
- inkişaf meylləri yaxşı məlum olan bir sıra şərtlərin gözlənilən, yaxud arzu 
edilən dəyişilməsinə uyğun olaraq, bu və ya digər təzahürün, prosesin gələcək 
vəziyyətinin modelinin qurulması. 
Bu əsasda proqnozun qurulması üçün bir-birini tamamlayan üç vasitədən 
istifadə edilir: 
- anketləşdirmə (intervü, sorğu) – proqnozun subyektiv qiymətləndirilməsi 
xüsusiyyətinin obyektivləşdirilməsi məqsədilə əhalinin, ekspertlərin sorğuya 
cəlb edilməsi (proqnozlaşdırma təcrübəsində sorğu hələki nadir hallarda 
istifadə edilir); 
- ekstrapolyasiya (kənar qiymətlənlirmə) və interpolyasiya (daxili 
qiymətləndirmə), yaxud prosesin iki məlum məqamı arasındakı aralıq 
mahiyyətinin aşkarlanması, yəni proqnoz tədqiqatların retrospeksiyası (keçmiş 
 
 45 
vəziyyəti) və prospeksiyası (lahiyələşdirilməsi) müddətində proqnozlaşdırılan 
təzahürün dinamik inkişaf ardıcıllığının qurulması; 
- modelləşdirmə – proqnozlaşdırılan təzahürün ehtimali, yaxud arzu edilən 
dəyişilməsinin miqyası və istiqamətini nəzərə alaraq,  kəşfiyyat və normativ 
modellərin qurulmasıdır. Modelləşdirmə dedikdə – ssenari, imtiasiya, 
qrafiklər, matritsa, qrafik təsvirlər və s. nəzərdə tutulur.   
Proqnoz qiymətləndirmə özündə mütləq ekstrapolyasiya və 
modelləşdirmənin elementlərini cəmləşdirir. Ekstrapolyasiya prosesi isə 
qiymətləndirmə və modelləşdirmə elementləri olmadan mümkün deyil. 
Modelləşdirmə də qiymətləndirmə və estrapolyasiya elementləri əsasında 
qurulur.  
Proqnozlaşdırma üsulları proqnozun hazırlanmasında nəzəri və təcrübi 
yanaşma forması olub, poqnozun hazırlanması prosesində müəyyən nəticənin 
alınmasına yönəlir. Proqnozlaşdırma proseduru – müəyyən əməliyyatlar 
məcmusunun yerinə yetirilməsində istifadə edilən üsullardır. Metod – 
mürəkkəb üsul olub, bütövlükdə proqnozun hazırlanmasına yönəlmiş sadə 
üsullar toplusudur. Metodika – nizamlanmış üsul, prosedur, əməliyyatlar, 
tədqiqat qaydaları toplusudur. Proqnozlaşdırmanın metodologiyası – 
proqnozlaşdırma metodları, üsulları, sistemləri haqqında biliklər sahəsidir. 
Proqnozlaşdırma üsulu – həmcins metodlar vasitəsilə gələcək haqqında 
informasiya toplanması və hazırlanmasıdır. Proqozlaşdırma sistemi – 
mürəkkəb təzahür, yaxud proseslərin proqnozlaşdırılması üçün nəzərdə tutulan 
metodika, texniki vasitələr toplusudur. Proqnozun həqiqiliyi, dəqiqliyi və uzaq 
müddətə yönəlməsi üçün bu vasitələr məcmu şəklində istifadə edilməlidir.  
Proqnozun hazırlanmasında əsas əməliyyatlar aşağıdakı mərhələlərlə 
yerinə yetirilir: 
1.Proqnozdan əvvəlki oriyentasiya (tədqiqat proqramı). Proqnozun əsas 
məsələsinin dəqiqləşdirilməsi: xüsusiyyəti, miqyası, obyekti, əsaslandırma 
mərhələləri və s. Problemin məqsəd və vəzifələrinin, predmetinin və 
hipotezinin qısa və dürüst ifadə edilməsi, tədqiqat metodlarının, strukturunun 
və təşkilinin müəyyənləşdirilməsi.  
2. Sistemli analiz metodları ilə proqnozlaşdırılan obyektin ilkin modelinin 
qurulması. Modelin dəqiqləşdirilməsi üçün əhali və ekspertlər arasında sorğu 
keçirmək olar.  
3. Müəyyən metodlar vasitəsilə proqnoz fonununa dair göstəricilərin 
toplanması. 
4. Ekstrapolyasiya metodları vasitəsilə proqnoz modelləri göstəricilərinin 
dinamik sıralanmasının qurulması, bu materialın modeldən əvvəlki proqnoz 
ssenarisi formasında ümumiləşdirilməsi.  
 
 46 
5. Profil və fon göstəricilərinin minimum, maksimum və daha ehtimali 
əsaslarda konkretləşdirilməsi və kəşfiyyat analizi metodları vasitəsilə 
proqnozlaşdırılan obyektin hipotetik (ilkin) kəşfiyyat modellərinin qurulması.  
6. Absolyut (proqnoz fonu ilə məhdudlaşdırılmayan) və nisbi (proqnoz fonu 
çərçivəsində) optimal göstəricilərin əvvəlcədən müəyyənləşdirilmiş norma, 
ideallar və məqsədlər əsasında konkretləşdirilməsi və normativ analiz 
metodları vasitəsilə proqnozlaşdırılan obyektin hipotetik (ilkin) normativ 
modellərinin qurulması. 
7. Proqnozun həqiqiliyinin və dəqiqliyinin, həmçinin əsaslandırılmasının 
(verifikasiyası) qiymətləndirilməsi, yəni ekspertlərin sorğusu metodu 
vasitəsilə hipotetik modelin dəqiqləşdirilməsi.  
8. İdarəetmə sahəsində qərarlar verilməsi üçün kəşfiyyat və normativ 
modellərin müqayisəsi əsasında tövsiyyələr verilməsi. Tövsiyyələrin 
dəqiqləşdirilməsi üçün yenidən əhali və ekspertlər arasında sorğu keçirilə 
bilər. Bəzən bu əsasda tövsiyyələrin gələcək nəticələrinin dəqiqləşdirilməsi 
üçün model ssenarilər qurulur. 
9. Proqnoz və tövsiyyələrin ekspert təhlili (ekspertiza), tamamlanması və 
sifarişçiyə təhvil verilməsi.    
10. Hazırlanmış proqnoz materialları ilə yeni proqnoz fonunun göstəricilərinin 
müqayisə edilməsi, proqnozdan əvvəlki oriyentasiyanın qurulması və yeni 
tədqiqat tsiklinin başlanması. Proqnozlaşdırma məqsədyönümlük, 
planlaşdırma, proqramlaşdırma, layihələşdirmə, idarəetmə kimi fasiləsiz 
olmalı və səmərəliliyin artırılmasına yönəlməlidir. 
I. Proqnozların səmərəliliyi yalnız onların həqiqilik, dəqiqlik, uzaq 
müddətlilik səviyyəsilə ölçülə bilməz. Bu və ya digər proqnoz əsasında verilən 
qərarların inandırıcılıq, obyektivlik, səmərəliliyin yüksəldilməsilə 
nəticələndiyini bilmək daha vacibdir.   
II. Proqnozların verifikasiyası analiz və diaqnoz göstəricilərinin 
verifikasiyasından fərqlənir. Proqnozlaşdırmada absolyut verifikasiyadan, yəni 
hipotezin empirik təsdiqi, yaxud  inkarından başqa nisbi verifikasiya 
mövcuddur. Bu elmi tədqiqatın inkişafına və onun nəticələrinin təcrübədə 
absolyut verifikasiya imkanları olanadək istifadə edilməsinə kömək edir. Nisbi 
verifikasiya vasitələri – əldə edilmiş, lakin yoxlama tədqiqatlar tərəfindən tam 
verifikasiya olunmayan nəticələrin yoxlanmasıdır.  
Proqnozun mütləq verifikasiyası zamanı təkrarlanan yaxud paralel tədqiqat 
(məsələn ekspert sorğusu) aparmaq olar. Əgər nəticələr üst-üstə düşərsə, 
proqnozun həqiqiliyi təsdiqlənmiş olur, əks təqdirdə proqnozların 
hazırlanması metodikasındakı səhvləri axtarmaq və aradan qaldırmaq 
lazımdır. Elmi tədqiqatın əsaslandırılması – biliklər və elmi tədqiqatın 
 
 47 
keyfiyyət səviyyəsilə bağlıdır. Əgər yeni elmi məlumat əsaslı elmi 
nəzəriyyəyə söykənirsə, əgər məlumat elmi tədqiqatın inanılmış metodlar, 
prosedurlar və əməliyyatları nəticəsində əldə edilibsə, o əsaslandırılmış hesab 
edilir. Elmi məlumatın həqiqilik meyarı təcrübədir. Təcrübə yalnız empirik 
olan kimi başa düşülməməlidir, bu zaman ümumilikdə insan cəmiyyətinin 
tarixi-inkişaf prosesində əldə etdiyi təcrübə nəzərdə tutulur. Əgər proqnoz 
səmərəli nəticə göstəricilərinə malikdirsə, verifikasiya məqsəd ola bilməz. 
III. Proqnoz universal və hər şeyə qadir olan deyil. Proqnozun hazırlanma 
xüsusiyyətləri proqnozlaşdırmanın həm zaman diapazonunda, həm də tədqiqat 
obyekti diapazonunda məhdud olduğunu və bu xüsusiyyətin daim nəzərə 
alınmalı olduğunu göstərir.              
YOXLAMA SUALLAR 
1.Qabaqcadangörmənin hansı səviyyələri fərqləndirilir? 
2.Proqnozun hansı tipləri fərqləndirilir? 
3.Proqnozlaşdırma hansı informasiyaya əsaslanır? 
4.Proqnoz qurularkən hansı vasitə və üsullardan istifadə edilir? 
5.Proqnozun qurulmasının əməlliyyatlar ardıcıllığı necədir? 
REFERAT MÖVZULARI 
1.Proqnozlaşdırmanın nəzəriyyəsi və təcrübəsi 
2.Sosial proqnozlaşdırmanın mahiyyəti və əsas xüsusiyyətləri  
3.Sosial proqnozların tipologiyası 
4.Proqnozların alətlər kompleksi 
5. Proqnozun hazırlanmasının əməliyyatlar ardıcıllığı  
  ƏDƏBİYYAT:  
1.Бестужев-Лада И.В., Наместникова Г.А. Социальное прогнозирование. Курс лекций. 
М.: Педагогическое общество России. 2001. 
2. Бестужев-Лада И.В., Наместникова Г.А. Технология прогнозных разработок 
социальных процессов. М.: Поиск, 1992. 
3.Бешелев С.Д. Гурвич Ф.Г. Экспертные оценки. М., Изд-во Педагогическое общество 
России, 1999. 
4.Вишнев С.М. Основы комплексного прогнозирования. М., Прогресс, 1999. 
5.Мартино Дж. Технологическое прогнозирование. М., Мысль, 1977. 
6.Методологические проблемы социального прогнозирования / Отв. ред. В.И. Куценко. 
Киев, 1996. 
7.Рабочая книга по прогнозированию / Отв. ред И.В. Бестужев-Лада. М.: Мысль, 1982. 
 
 
 
 
 
 
 
 
 48 
Mövzu 3. SOSİAL PROQNOZLAŞDIRMANIN OBYEKTİ, 
PRİNSİPLƏRİ 
 
Proqnozlaşdırmanın obyekti – 1) müəssisənin istehsal tələbatları; 2) 
istehsal ehtiyatlarına (maddi, maliyyə, əmək, məlumat) tələbatdır. Proqnoz hər 
hansı bir elmi təzahür, iqtisadiyyatın inkişafı və onun ayrı-ayrı sahələri ilə 
bağlı elmi uzaqgörənlikdir. Proqnozlaşdırmanın əsas məsələləri sosial iqtisadi 
və elmi texniki məsələlərin elmi analizi, gələcəkdə göstərilən proseslərin 
inkişafının qiymətləndirilməsi, bu inkişafla bağlı yeni problemlər haqqında 
məlumat verilməsi, sosial, iqtisadi və elmi-texniki proseslərin mümkün inkişaf 
variantlarının aşkar edilməsi və analizidir. Xalq təsərrüfatında proqnozlar qısa 
müddətli (3 ilədək), orta müddətli (5-7 ilədək) və uzun müddətli (10 ildən 
yuxarı) fərqləndirilir. Xalq təsərrüfatının proqnozlaşdırılması sistemi 
demoqrafik, sosial və iqtisadi proqnozlar, elm və texnikanın inkişafı ilə bağlı, 
həmçinin təbii ehtiyatlarla bağlı proqnozları əhatə edir. Proqnozlaşdırma – 
texnologiyaların, texnoloji proseslərin, hadisələrin ehtimali baş vermə 
müddətini, mümkün işlərin məcmusunu müəyyən edir.  
Sosial nəzəriyyədə proqnoz aşağıdakı aspektlərdə öyrənilir: gələcək 
haqqında məlumat, öncəgörmə forması və s. Lakin sosiologiyada proqnoz 
fəaliyyət mövqeyi nəzərindən, yəni proqnozun həm də insan, şəxsiyyət, fərdin 
xüsusi fəaliyyət forması olması öyrənilməyib. Proqnozlu fəaliyyət inkişaf 
edən sistemin ayrılmaz hissəsi olub, rəhbər və idarəetmə fəaliyyətinin əsas 
elementlərindəndir. Proqnoz tarix boyu həm funksional, həm də təşkilati 
olaraq əmək prosesinə tabe edilib. Proqnozlaşdırma kooperasiya və kollektiv 
işin əsas forması olub, zəhmətkeş kütlələri ictimai inkişafın planlaşdırılması 
və rəhbərliyi prosesinə cəlb edir. Əmək fəaliyyətinin hər bir formasında, 
idarəetmə və təsərrüfat qərarlarının qəbulu zamanı  bu fəaliyyət sahələrinin 
necə dəyişəcəyini və bu dəyişikliklərin qərarların qəbul edilməsinə təsirini 
əvvəlcədən görmək vacibdir. Fəaliyyətin sosial, iqtisadi, ekoloji təsirini 
əvvəlcədən görmək onların gələcək uğuruna şərait yaradır. Proqnozlaşdırma 
gələcək təzahür və tendensiyalar haqqında bilikdir. Proqnozlaşdırma çox 
aspektli sosial məlumatın sistemli ümumiləşdirilməsini tələb edir. Müsbət 
proqnoz arzu edilən olub, insanları nailiyyətlər əldə etməyə yönəldir, mənfi 
proqnoz isə təhlükəli olub, onun qarşısının alınması üçün ictimai qüvvə tələb 
edir. Sistemli analiz  -  
1) proqnozun predmetinə təsir edən müsbət və mənfi xüsusiyyətli 
faktorlararası əlaqələri;  
2) tendensiyanı sürətləndirən amillərin bir-birini tamamlamasını;  
 
 49 
3) tədqiq edilən tendensiyaya təsir etməyən və ya mövcud şəraitdə mümkün 
dəyişikliklərdə neytral amillərin əlaqəsinin müəyyənləşdirilməsini;  
4) müəyyən mərhələdə inkişaf meyllərini zəiflədən amillərin qarşılıqlı təsirini 
müəyyən və tədqiq etməyə çalışır.   
Proqnoz – idarəetmə obyektinin inkişafı ilə bağlı olan çoxvariantlı 
modellərin planlaşdırılmasından əvvəl hazırlanması prosesidir. Müddət, işin 
həcmi, obyektlərin rəqəmli göstəriciləri və s. proqnozlaşdırmada nisbi 
xüsusiyyət daşıyır və gələcəkdə düzəlişlər edilməsi nəzərdə tutulur. 
Proqnozdan fərqli olaraq, plan planlaşdırma obyektinin xüsusiyyətlərini 
nəzərə almaqla müəyyən vaxtda həyata keçirilir. Planlaşdırma daha rasional 
proqnoz variantı əsasında aparılır. Proqnozlaşdırma zamanı aşağıdakı 
məsələlər fərqləndirilir:  
1) proqnozlaşdırma üçün vacib məlumatın toplanması, sistemləşdirilməsi, 
analizi və düzəlişlər edilməsi;  
2) obyektin inkişaf problemlərinin və mövcud tendensiyaların analizi;  
3) obyektin inkişafının planlaşdırılması çərçivəsində proqnozun hazırlanması.  
Proqnozlaşdırma üçün əsas informasiya mənbələri aşağıdakılardır:  
1) dövlətin statistik hesabatları;  
2) kütləvi və seçmə tədqiqatların nəticələri;  
3) müəssisə və təşkilatların statistik, maliyyə-mühasibat və operativ 
hesabatları;  
4) ölkə daxilində və xaricdə elm və texnikanın inkişafına dair məlumatlar 
əsasında elmi-texniki sənədləşdirmə;  
5) patentli-lisenziyalı sənədləşdirmə.  
Tədqiq edilən obyektə görə proqnozlaşdırma modelləri qurulur, bu 
modellər obyektin gələcəkdəki mümkün vəziyyəti haqqında məlumat almağa 
imkan verir. Model – obyektin şərti təsviri olub, onun tədqiqini asanlaşdırmaq 
məqsədilə qurulur. Makroiqtisadi, mikroiqtisadi, nəzəri, tətbiqi, bərabər 
ölçülü, səmərələşdirici, statik, dinamik, determinik və stoxastik (ehtimali, 
təsadüfi) modellər fərqləndirilir. Makroiqtisadi modellər – maddi və maliyyə 
göstəricilərinin sıx qarşılıqlı əlaqəsinə əsaslanan iqtisadiyyatı vahid tam kimi 
təsvir edir. Mikroiqtisadi modellər – iqtisadiyyatın müxtəlif struktur və 
funksional tərkibinin qarşılıqlı təsirini, yaxud bazar mühitindəki hər hansı bir 
tərkibinin davranışını təsvir edir. Nəzəri modellər – iqtisadiyyatın ümumi 
mahiyyətini, onun xarakterik elementlərini öyrənməyə imkan verir. Tətbiqi 
model – konkret iqtisadi obyektlərin funksiyalaşması parametrlərini 
qiymətləndirməyə və təcrübi qərarların qəbul edilməsi üçün məsləhətləri 
müəyyənləşdirməyə imkan verir. Taraz ölçülü modellər – müxtəlif 
vəziyyətlərdə obyekti öz mövcud halından sapdırmağa çalışan amillərin 
 
 50 
cəhdinin heçə bərabər olduğunu təsvir edir. Statik modellər – obyektin 
müəyyən vaxt çərçivəsindəki vəziyyətinin təsvirini verir. Dinamik modellər – 
idarəetmədə real proseslərin gedişinə təsir edən müxtəlif qüvvə və qarşılıqlı 
təsirləri təsvir edir. Determinik modellər – dəyişən göstəricilər arasındakı 
ciddi funksional əlaqənin təsvirinə əsaslanır. Stoxastik (ehtimali) modellər – 
tətbiq edilən göstəricilərə təsadüfi təsirlərin mümkünlüyünü qəbul edir və 
onların təsvirində nəzəriyyəyə əsaslanır.  
Sosial proqonzlaşdırmanın prinsipləri  
Elmi texniki prqnozlaşdırmanın əsas prinsipləri aşağıdakılardır:  
- proqonozlaşdırmanın sürəkliliyi  prinsipi (proqnozlpşdırma obyekti haqqında 
daim daxil olan məlumatların islah olunması); 
- sistemlilik,   
- komplekslilik;  
- fasiləsizlik;  
- alternativlik;  
- adekvatlıq, yaxud uyğunluq;  
- optimallıq. 
 
YOXLAMA SUALLAR 
1.Sosial proqnozlaşdırmanın obyekti nədir? 
2.Proqnoz nədir? 
3.Proqnozlaşdırmanın əsas informasiya mənbələri hansılardır? 
4. Proqnozlaşdırmanın prinsiplərini sadalayın. 
5.Hansı proqnoz modellər fərqləndirilir? 
 
REFERAT MÖVZULARI 
1.Proqnozlaşdırmanın obyekti 
2.Proqnozlaşdırmanın informasiya mənbələri 
3.Proqnoz modellərin hazırlanması 
4.Sosial proqnozlaşdırmanın prinsipləri 
 
ƏDƏBİYYAT:  
1.Бестужев-Лада И.В., Наместникова Г.А. Социальное прогнозирование. Курс 
лекций. М.: Педагогическое общество России. 2001. 
2. Бестужев-Лада И.В., Наместникова Г.А. Технология прогнозных разработок 
социальных процессов. М.: Поиск, 1992. 
3.Бешелев С.Д. Гурвич Ф.Г. Экспертные оценки. М., Изд-во Педагогическое 
общество России, 1999. 
4.Вишнев С.М. Основы комплексного прогнозирования. М., Прогресс, 1999. 
5.Мартино Дж. Технологическое прогнозирование. М., Мысль, 1977. 
 
 51 
Mövzu 4. TƏDQİQAT PROQRAMLARININ HAZIRLANMASI 
(proqnozdan əvvəlki yönəlmə) 
 
Sosial tədqiqatın proqnozlaşdırma proqramı – tədqiqatın nəzəri əsasları, 
məqsəd və vəzifələrindən ibarət sənəd olub, informasiyanın toplanması, 
hazırlanması və analizinə əsaslanır. Proqnozlaşdırma proqramı 
proqnozlaşdırmanın əsas elementi olub, ilkin mərhələdə tərtib olunur və 
aşağıdakı funksiyaları yerinə yetirir: 
1. metodoloji – elmi, yaxud praktik problem müəyyənləşdirilir. Bu zaman 
problemlə bağlı tədqiqat aparılır, ümumi məqsəd və məqsədə nail olmaq üçün 
vacib məsələlər müəyyənləşir. 
2. metodiki – ölçü metodlarının istifadəsi üçün tələblər meyarı 
müəyyənləşdirilir; metodiki vasitələr və qoyulan məsələyə dair prosedurlar 
nizamlanır; tədqiqatın ümumi məntiqi planı hazırlanır; 
3. təşkilati – əməyin rasional bölgüsü məqsədilə tədqiqat qrupunun üzvlərinin 
birgə fəaliyyəti həyata keçirilir; tədqiqatın mərhələli gedişinə nəzarət edilir.  
Tədqiqat proqramının hazırlanması üçün əsas normativ tələblər 
aşağıdakılardan ibarətdir: 
1. məntiqi analiz tədqiqatın son nəticələrinə və praktik reallaşdırılmasına 
yönəldilir;  
2. tədqiq edilən problemə dair təcrübənin, mövcud informasiyanın, həqiqi 
məlumatın təcrübədə istifadə edilməsi; 
3. tədqiqatın bütün elementlərinin və prosedurlarının, tamlığının və konseptual 
əsaslarının əsaslandırılması; 
4. növbəti mərhələlərdə vəziyyətin çevikliyi əsasında həmin vəziyyətin 
analizi, dəqiqləşdirilməsi və müəyyənləşdirilməsi imkanları.  
Proqnozlaşdırmadan əvvəlki oriyentasiya aşağıdakı mərhələlərdən 
ibarətdir: 
1. Obyektin müəyyənləşdirilməsi və dəqiqləşdirilməsi. Ümumiyyətlə, sosial 
proqnozlaşdırmanın obyekti sosial orqanizm olan cəmiyyətdir. Sosial sahənin 
müxtəlif aspektlərini əhatə edən konkret obyektlər aşağıdakı kimi 
sistemləşdirilir: 
- ictimai fikir formaları (dünyagörüşü, elm, incəsənət, əxlaq, hüquq, siyasət, 
din); 
- həyat fəaliyyəti formaları (əmək, məişət, asudə vaxt, ictimai-siyasi 
fəaliyyət); 
- fəaliyyətin formalaşması (təhsil, tərbiyə, idman); 
- əhali artımı (demoqrafiya, etnoqrafiya və s.); 
- məskunlaşma (region, şəhər, kənd, ekologiya və s.); 
 
 52 
- sosial inkişaf (cəmiyyət, kollektiv); 
- sosial dəyişikliklər və struktur; 
- sosial institutlar; 
- sosial qruplar; 
- kütləvi informasiya (ictimai fikir, nəşr, radio, televiziya və s.); 
- dövlət, beynəlxalq münasibətlər, milli hərəkat və s. 
Hər bir sosioloji tədqiqatda olduğu kimi, proqnozlaşdırmanın obyekti – 
problem vəziyyətin əsas göstəricisi, sosial reallığın müəyyən sahəsi, ictimai 
həyat subyektinin fəaliyyət sahəsidir. Tədqiqat obyekti problemin analizi 
əsasında müəyynləşir. Obyekt olaraq, sosial fəaliyyət sahəsi götürülür.  
2.Problemli vəziyyət – sosial obyektin inkişaf vəziyyəti olub, obyektin 
funksiyalaşmasının onun gələcək inkişaf tələblərinə uyğunsuzluğu ilə 
xarakterizə olunur.  
3.Sosial proqnoz problemi – problem vəziyyətin elmi təsviri forması kimi 
sosial həyatın müəyyən sahəsinin tədqiqi, nəzəri və təcrübi fəaliyyət 
vasitələrinin işlənməsi ilə bağlı zəruri göstəri kimi formalaşır, həqiqi və arzu 
olunan vəziyyət arasındakı uyğunsuzluğun aradan qaldırılmasına yönəlir. 
4.Proqnozlaşdırmanın predmeti – sosial orqanizm olan cəmiyyətin 
inkişafını və funksiyalaşmasını əsaslandıran sosial mexanizmlər, bu və ya 
digər sosial təzahürə dair ilkin, aralıq və son vəziyyət və proseslərin, sosial 
təzahürün keçmiş, indiki və gələcək inkişaf perspektivlərin məcmusudur. 
Tədqiqat predmetinin əsas mexanizmləri: 
- sosial fəallıq; 
- cəmiyyətin müəyyən struktur qruplarına bölünməsi və bu qrupların 
mürəkkəb sosial əlaqələr əsasında inteqrasiyası; 
- cəmiyyətin sosial təşkili, onun müəyyən sosial institutlara bölünməsi və 
müəssisələr, təşkilatlar və s. arasında yaranan əlaqələr əsasında həmin 
institutların inteqrasiyası və s.; 
- cəmiyyətin sosial idarəçiliyi.  
Müəyyənləşmiş tədqiqatların predmeti təsadüfi olaraq seçilmir, tədqiqat 
probleminə və tədqiqat obyektinin xüsusiyyət və əlamətlərinin analizinə 
əsasən  formalaşır. Predmetin düzgün seçilməsi uyğun hipotezin irəli 
sürülməsi və tədqiqat probleminin uğurlu həllinə şərait yaradır.  
5.Proqnozlaşdırmanın məqsədi – problemlərin həlli modelidir. Proqramda 
qoyulan məqsədə nail olma nəzəri, metodiki və təşkilati prosedurların əsas 
səmərəlilik göstəricisi kimi çıxış edir. Məqsədin dəqiq formalaşdırılması 
tədqiqat probleminin vacib metodoloji tələbidir.  İctimai elmlərdə 
proqnozların obyekti daimi dəyişikliklərə uğrayır və bu əsasda sadə proqnoz 
özünü reallaşdıra, yaxud özünü məhv edə bilər. Təşkilati-idarəetmə 
 
 53 
qərarlarının məqsədyönlülüyü, planlaşdırılması, proqramlaşdırılması, 
layihələşdirilməsinin səmərəliliyinin yüksəldilməsi məqsədilə uyğun 
proqnozlar hazırlanır.  
6. Proqnoz tədqiqatların vəzifəsi – problemin həlli məqsədilə irəli sürülmüş 
müəyyən tələblər sistemidir. Vəzifələr proqnozun reallaşdırılması vasitəsidir. 
Vəzifələr proqnozdan əvvəl oriyentasiya, ilkin model və proqnoz fonunun 
yaradılması, kəşfiyyat və normativ proqnozların hazırlanması, onların 
verifikasiyası, tövsiyyələr verilməsindən ibarət tədqiqat strukturunu yaradır.   
7.Tədqiqatın əsas metodoloji aləti işçi hipotezdir. Bu əsasda hipotezin iki 
forması fərqləndirilir:  
1) metodoloji (alətli): müəyyən şəraitdə tətbiq edilən hipotezin əsaslı nəticələr 
verəcəyi gümanı;  
2) konseptual (məzmunlu): tədqiq edilən obyektin gözlənilən, yaxud arzu 
edilən vəziyyətinə dair gümanlar.  
Proqnozda əvvəlcədən proqnozun müddəti (retrospeksiya) 
müəyyənləşdirilməlidir. Müddətinə görə – operativ, qısa müddətli, orta 
müddətli, uzun müddətli, daha uzun müddətli və çox uzaq müddətli olanlara 
əsasən müəyyənləşir.    
Proqnoz informasiyanın üç əsas mənbəyi mövcuddur: toplanılmış təcrübə, 
mövcud meyllərə əsaslanan ekstrapolyasiya (kənar qiymətləndirmə), tədqiq 
edilən obyektin modelinin qurulması. Bu əsasda proqnozların hazırlanmasının 
bir-birini tamamlayan üç üsulu fərqləndirilir: ekspertiza (ekspert sorğusu 
əsasında), ekstrapolyasiya (obyektin əvvəlki vəziyyətinin öyrənilməsi və 
keçmiş və indiki inkişaf qanunauyğunluqlarının gələcəyə ötürülməsi), 
modelləşdirmə (dəyişikliklərin miqyası və istiqaməti nəzərə alınaraq, obyektin 
mümkün və ya arzu edilən dəyişilməsi əsasında onun modelinin qurulması və 
tədqiqi). Ən səmərəli proqnoz modeli idarəetmə sistemidir. Modellərin digər 
formaları – ssenari, imitasiya, cədvəllər, matritsalar və s. mövcuddur.  
Qeyd edilən proqnozlaşdırma üsulları şərti olub, təcrübədə kəsişir, yaxud 
bir-birini tamamlayır. Onlardan heç biri ayrı-ayrılıqa proqnozun həqiqiliyini, 
dəqiqliyini və uzun müddətliliyini təmin edə bilməz, müəyyən uyğunlaşmada 
səmərəli nəticə verə bilər. Proqnoz qiymətləndirmə ekstrapolyasiya və 
modelləşdirmənin elementlərini özündə birləşdirir; ekstrapolyasiya prosesi 
qiymətləndirmə və modelləşdirmə elementləri olmadan mümkün deyil; 
modelləşdirmə əvvəlcədən qiymətləndirməni və ekstrapolyasiyanı nəzərdə 
tutur. Proqnozlaşdırma təcrübəsində daim 10 – 15 (nəzəriyyədə 150-dən çox) 
proqnozlaşdırma metodundan istifadə edilir, buraya bir sıra ekspert sorğusu 
metodları, həmçinin bir sıra ekstrapolyasiya və digər (ssenari, matritsa, 
şəbəkə, imitasion və s.) modellər hazırlanması vasitələri də daxildir.    
 
 54 
Proqnozlaşdırma tədqiqatı dəqiq təşkilatçılıq tələb edir. Hətta nisbətən 
sadə sosial proqnozlaşdırma üçün 5-7 mütəxəssisdən ibarət qrup və bir neçə 
ay (adətən 3 – 6 ay) vaxt tələb olunur. Daha mürəkkəb proqnozlar üçün 10 – 
15 nəfərlik mütəxəssis qrupu və 2 – 3 il vaxt lazım gəlir. Tədqiqat qrupunun 
tərkibi: - rəhbər (ideyalar daşıyıcısı kimi); 
- 2, yaxud 3 nəfər köməkçi (biri tənqidi düşüncə tərzinə malik moderator və ya  
nizamlayıcı, digəri konstruktiv düşüncə tərzinə malik animator, və ya 
ilhamverici, üçüncüsü analitik düşüncə tərzinə malik ideya sistematizatoru);   
- 1 – 2 nəfər təkmilləşdirici-riyaziyyatçı (tədqiqat aparatını lazımi səviyyədə 
formalaşdırma bacarığı olan); 
- katibə kargüzar.  
Qrupun 10-15 nəfərədək genişləndirilməsi köməkçilərin sayının artırılması 
adətən informasiyanın toplanması və hazırlanması, yəni mənbələrin və 
ədəbiyyatın xülasə edilməsi, ekspertlər və əhali arasında sorğu keçirilməsi, 
model üçün materialların hazırlanması ilə əlaqədar köməkçi işçilərin işə daxil 
edilməsi hesabına baş verir.  
Ekspert qrupu adətən ekspertizaya təqdim edilən informasiyanı fərqli 
ümumiləşdirmə təcrübəsi və iş xüsusiyyətinə görə informasiyaya fərqli 
münasibəti olan müxtəlif səviyyəli ekspertlərdən təşkil olunur.  
İşçi sənədlərin siyahısı:  
1. İlkin modelin ilkin cizgiləri (ümumi matritsa - qəlib). 
2. İlkin modelin parametrlərinin dəqiqləşdirilməsi üçün anket-intervü 
nümunəsi. 
3. Kəşfiyyat və normativ proqnoz modellərin dəqiqləşdirilməsi üçün anket-
üntervü.  
4. Paralel ekspert sorğusu üçün anket nümunəsi. 
5. Ölçü şkalası. 
6. İntervü təlimatı. 
7. Kodlaşdırma təlimatı. 
8. Ekspertlərin kollektiv sorğusunun keçirilməsi təlimatı. 
9. Ekspertlərin sorğusu ilə bağlı materialların hazırlanması. 
10. Dəqiqləşdirilmiş ilkin modelin göstəricilərinin siyahısı. 
11. Proqnoz fonunun xülasəsi. 
12. Modeldən əvvəlki ssenari planı. 
13. Kəşfiyyat modelinin işçi hipotezləri. 
14. Normativ modelin qurulması meyarlarının planı.  
İşçi sənədlərin kəmiyyəti, tərkibi, həcmi və xüsusiyyətləri tədqiqatın 
xüsusiyyətləri, məqsədləri və vəzifələri əsasında formalaşır.  
 
 
 55 
YOXLAMA SUALLAR 
1.Proqnozlaşdırma proqramı hansı funksiyaları yerinə yetirir? 
2.Proqramlaşdırmadan əvvəlki yönəlmə hansı mərhələlərdən ibarətdir? 
3.Tədqiqat predmetinin əsas mexanizmləri hansılardır? 
4.Proqnoz informasiyanın əsas mərhələləri hansılardır? 
5.Tədqiqat proqramı hazırlanarkən hansı işçi sənədlər istifadə edilir? 
 
REFERAT MÖVZULARI 
1.Sosioloji tədqiqatın proqnozlaşdırılması proqramı 
2.Konkret proqnozun hazırlanmasında proqnozdan əvvəlki yönəlmə   
3. Proqnoz tədqiqatın təşkili – optimal tədqiqat qruppu 
4. Proqnozlaşdırmanın avtomatlaşdırılması və kompüterləşdirilməsi  
 
ƏDƏBİYYAT:  
1.Бестужев-Лада И.В., Наместникова Г.А. Социальное прогнозирование. Курс 
лекций. М.: Педагогическое общество России. 2001. 
2.Бестужев-Лада И.В., Наместникова Г.А. Технология прогнозных разработок 
социальных процессов. М.: Поиск, 1992. 
3.Бешелев С.Д. Гурвич Ф.Г. Экспертные оценки. М., Изд-во Педагогическое 
общество России, 1999. 
4.Вишнев С.М. Основы комплексного прогнозирования. М., Прогресс, 1999. 
5.Гражданников Е.Д. Экстраполяционная прогностика. Новосибирск. 2-ое изд., 
2001. 
6.Евланов Л.Г., Кутузов В.А., Экспертные оценки. М., “Наука”, 1995. 
7.Мартино Дж. Технологическое прогнозирование. М., Мысль, 1977. 
8..Методологические проблемы социального прогнозирования / Отв. ред. В.И. 
Куценко. Киев, 1996. 
9.Нормативное социальное прогнозирование. М.: Наука, 1987. 
10.Основы экономического и социального прогнозирования / Под ред. В.Н. 
Мосина, Д.М. Крука. М.: Высшая школа, 1985. 
11.Поисковое социальное прогнозирование. М.: Наука, 1984. 
12..Прогнозное обоснование социальных нововведений. М.: Наука, 1993. 
13..Прогнозирование в социологических исследованиях. Методологические 
проблемы. / Отв. Ред. И.В.Бестужев-Лада. М., Мысль, 1978. 
14. Рабочая книга по прогнозированию / Отв. ред И.В. Бестужев-Лада. М.: 
Мысль, 1982. 
15.Суворов Л.Н. Аверин А.Н. Социальное прогнозирование. М., Эврика, 1984. 
 
 
 
 
 
 56 
Mövzu 5. İLKİN MODELİN QURULMASI VƏ ONUN ANALİZİ. 
PROQNOZ FONU MODELİNİN QURULMASI 
 
Sosial həyat təzahürlərinin proqnozu proqnoz modelinin qurulması ilə 
başlayır və qurtarır. Sosioloji tədqiqatlarda təsviri modeldən istifadə edilir, 
çünki sosioloji tədqiqatların riyaziləşdirilməsi aşağı səviyyədədir. Bununla 
əlaqədar olaraq, sosioloji proqnoz modeli tənliklər sistemi, qaydalar toplusu, 
cədvəl və s. şəklində görünür və tədqiqat obyektinin strukturunu və 
xüsusiyyətini əks etdirən müəyyən təyinatlı göstəricilər məcmusundan ibarət 
olur. Sosioloji proqnozlaşdırma modelinin predmeti – analitik, diaqnostik və 
proqnostik xüsusiyyətli keyfiyyət qiymətləndirilməsinə uyğun formalı tədqiqat 
obyektidir. İlkin proqnozlaşdırma modeli proqnoz tədqiqatın əsasını təşkil 
etdiyindən oun hazırlanması vacibdir. İlkin modelin sadə tipi – nizamlı 
göstəricilər toplusudur. Göstərici – sosial təzahürün, yaxud prosesin əməliyyat 
xarakteristikası olub, onların mahiyyətini, əlaqə və münasibətlərini əks etdirən 
ölçü alətidir. Göstərici müşahidə edilən obyektə dair tənqidi, yaxud təqdiredici 
mühakimələr toplusudur. Məsələn, adam başına düşən orta gəlir səviyyəsi 
cəmiyyətin maddi rifah halının göstəricisidirsə, havanın çirklənməsi ətraf 
mühitin qorunması səviyyəsinin göstəricisdir. Geniş mənada göstərici 
obyektin potensial və ya aktual empirik yoxlanma xüsusiyyətini əks etdirir. 
Məsələn, hüquq pozuntuları, qidalanma keyfiyyəti, Milli gəlirdə ixracın 
səviyyəsi cəmiyyətin müxtəlif sahələrinin funksiyalaşması göstəricisidir. 
Sosial göstərici sosial təzahür, yaxud prosesin mahiyyətini, əlaqə və 
münasibətlərini əks etdirir və onun ölçü aləti kimi çıxış edir.  
Göstəricinin strukturu – indikatum (ölçülər) və indikatordan (ölçən) ibarət 
olur. İndikatum həmişə indikatorun nəzərində olur. Məsələn, «nigaha daxil 
olmanın orta yaş həddi» - indikatum, müəyyən yaş həddini nəzərdə tutan isə – 
indikatordur. «İndikatum» və «indikator» strukturlu hər bir sosial göstəricini 
P(x) (P mahiyyətli x obyekti) ilə ifadə edirlər. Hər bir sosioloji tədqiqatın əsas 
məqsədi tədqiq olunan təzahür və prosesləri izah etmək, dəyişənlər arasındakı 
funksional və səbəb əlaqələrini aşkar etməkdir. Funksional əlaqələr göstəricisi 
P(x)YK(x) – məntiqi forma ilə ifadə edilə bilər. Belə ki, əgər x obyekti P 
mahiyyətinə malikdirsə, deməli K mahiyyətinə də malikdir. Müxtəlif 
obyektlər arasındakı əlaqə isə P(x)YK(y) formulu ilə müəyyənləşir. Bu 
formullar müəyyənləşmiş mahiyyətə malik olan göstəricilərə aid edilir. 
 
 
 
 
 
 57 
Sosial göstəricilərin növləri: 
1.Kəmiyyət və keyfiyyət göstəriciləri. Keyfiiyyət göstəriciləri nominal 
şkalada kəmiyyətin olduğunu, yaxud olmadığını bildirir (cins, milliyyət, yaş). 
Kəmiyyət göstəriciləri «az-çox» mahiyyəti ilə əlaqədar diskret (fasiləli) (məs., 
əhalinin sayının müəyyən vaxtlara görə dəyişməsi) və fasiləsiz (məs., yaş, 
zaman itkisi) ola bilər.  
2.Vahid və qruplu.  Vahid göstəricilər dedikdə, vahid predmet kimi qəbul 
edilən indikatum başa düşülür və mütləq, nisbi, müqayisəli, bitkin mahiyyətli 
(kontekstual) formalara malik olur. Qrup göstəricilərinin üç növü – analitik, 
struktur və qlobal – fərqləndirilir.   
Bir neçə növün bir göstəricidə (qrup, yaxud fərdlə bağlı) birləşdirilməsi 
mümkündür. Sosial göstəricilər sosial təzahür, yaxud göstəricinin tədqiqat 
nəzəriyyəsindən metodologiyaya keçidini əsaslandırır və empirik məlumatın 
toplanaraq, analiz və izah edilməsi və bu əsasda obyektin konseptual 
modelinin qurulmasını ifadə edir.  
İlkin modelin hazırlanması. 
İlkin modelin qurulması mərhələləri: 
1) obyektin konseptual modelinin qurulması;  
2) göstəricilərin ideoqrafik (işarəli) göstəricilərinin qurulması;  
3) göstəricilərin ekspert qiymətləndirilməsi;  
4) göstəricilərin riyazi-statistik qiymətləndirilməsi.  
Obyektin konseptual modelinin hazırlanması 
Konseptual modelin hazırlanması məqsədilə aparılan təhlil zamanı obyekt 
məhdud ölçü vahidi kimi təqdim edilir. Sonra isə həmin obyektin bütün 
mümkün vəziyyətləri eyniləşdirilir və qiymətləndirilir. Öz mahiyyətinə görə 
bu əməliyyat obyektin məntiqi-analitik sxeminə uyğundur. Məsələn, «dəyər 
yönümlərinin struktur» modeli qurularkən – əmək, məişət, mədəni, ictimai 
fəaliyyət yönümü  struktur komponentləri kimi müəyyənləşir. Sonrakı 
mərhələdə hər bir komponentin keyfiyyət forması təyin edilir. Adətən model 
qurularkən nəzərə alınır ki, hər bir struktur komponenti bir neçə normativ 
forma ala bilər, məsələn, ali, orta, aşağı. Bu formalar obyektin həyat 
fəaliyyətinin hərtərəfliliyini təmin edə bilmir və gələcəkdə nəticə nəzəri analiz 
edilir. Nəticədə obyektin çoxölçülü analitik modeli formalaşır. Sxem-
matritsada obyektin (dəyər yönümləri) 4 təzahür növünün (əmək, məişət, 
mədəni, ictimai fəaliyyət) hər biri 3 normativ formaya (ali, orta, aşağı) 
malikdir. Sxem «məntiqi kvadrat» sosioloji tədqiqat alətinə uyğun olaraq, 
mürəkkəb sosial obyektin ümumi göstəricisinin hazırlanmasına kömək edir. 
Hər bir damada normativ bala uyğun göstəricilər qeyd edilir. Yekun birölçülü 
göstəricilər əsasında təsnif edilir. Belə cədvəl normativlərin empirik təhlili 
 
 58 
aparılmadan həyata keçirilə bilməz, yəni indeksləşmədə mövcud çətinlik 
tədqiq edilən obyektin əsas göstəricilərinin tapılması və seçilməsilə bağlıdır. 
Sxem şəklində bu proses iki səviyyədən ibarətdir: 
- sadalanan əsas göstəricilər; 
- göstəricilərdən hər biri tərkib hissəsi kimi müəyyənləşdirilərək, göstəricilərin 
formal şəcərəli strukturunu yaradır.  
Göstəricilərin tezaurusunun (işarəli görünüşünün) qurulması                 
İnformasiya toplanması prosesində tədqiqatçıya verilən sualların siyahısı 
və təsnifatı əsasında göstəricilərin tezaurusu qurulur. Tezaurus – tədqiq edilən 
obyektin sosial göstəricilərinin siyahısı olub, qəbul edilmiş sxemə uyğun 
olaraq toplanmış və sistemləşdirilmiş sosioloji informasiyaya əsasən hasil 
edilmiş metodik sənədlərin analizi nəticəsində qurulur. Tezaurusda bilavasitə 
istifadə edilən məhdud sayda göstəricilər toplanır. Bu göstəricilər elm üçün 
zəruri praktik məsələləri əks etdirir və tədqiq edilən obyektin əsas 
problemlərilə bağlı olur. Sosioloji tədqiqatın mövcud probleminin və 
mahiyyət göstəricilərinin ilkin sxem əsasında təsnif edilməsi gümanı  sistemin 
qurulması ilə bağlı nəzəri hipotez ola bilər. Metodiki hipotez isə müasir 
sosiologiyada istifadə edilən göstəricilərin kəmiyyətinin məhdudluğu və 
hesaba alınması ilə bağlıdır. Tədqiqatın empirik sahəsi sosioloji 
informasiyanın toplanması prosesində kitabxana, arxiv və təşkilatın 
məlumatlar bazasından əldə edilmiş metodiki sənədlər toplusu ola bilər. Hər 
bir göstərici (sual və cavab variantları) ayrıca kartoçkaya köçürülür və 
şifrələnir. Tədqiq edilmiş sənədlərin kartotekası yaradılır. Təcrübə göstərir ki, 
milli münasibətlər, dəyər yönümləri, mədəniyyət, ictimai həyat, sosial təminat 
və s. tipli obyektlər üçün sosioloji tədqiqatda istifadə edilən və sosial 
göstəricilərin mahiyyyətini tam əks etdirə bilən məlumatlar 200 – 300 sənədin 
analizi əsasında aşkar edilə bilər. Bununla yanaşı tədqiqatçı obyektin tədqiqat 
istiqamətlərinə dair təsəvvür əldə edir (məsələn, ictimaiyyətə əks təzahürtlərin 
analizi zamanı ilk növbədə hüquqi və əxlaqi-etik aspektlərin pozuntusu təhlil 
edilir və ictimaiyyətə əks fəaliyyətə gətirən səbəblərə daha az diqqət yetirilir). 
Tədqiq edilmiş göstəricilər sisteminin oxşar tədqiqatlarla müqayisəsi daha 
əhəmiyyətlidir. Bu, əldə edilmiş göstəricilərin daha obyektiv 
qiymətləndirilməsinə şərait yaradır. Lakin nəzərdə saxlamaq lazımdır ki, 
sistem tədqiq edilən obyektin bütün göstəricilərini sərf etmir və nisbi 
bütövlüyə malik olur. Onun əsas funksiyası – tədqiq edilən obyektin 
göstəricilər sisteminin qurulmasında məlumatlandırma mənbəyi olur.  
Göstəricilərin ekspert qiymətləndirilməsi 
Göstəricilər sisteminin qurulmasının metodoloji problemlərindən biri 
göstəricilərin seçilməsi meyarlarının müəyyənləşdirilməsidir. Bu problemə 
 
 59 
məntiqi və tarixi yanaşma fərqləndirilir. Məntiqi yanaşma tədqiq edilən 
obyektin formal strukturunun analizi ilə bağlıdır. Tarixi yanaşma obyektin 
funksiyalaşmasının tarixi mahiyyətilə bağlıdır və metodoloji xüsusiyyətli 
hipotez irəli sürməyə imkan verir. Hipotezin yoxlanması üçün ekspert 
qiymətləndirməsi medodundan istifadə edilir. Bu zaman sosial problemlər və 
sosial məqsədlər vəhdətdə götürülür. Kəşfiyyat və normaiv 
proqnozlaşdırmanın əsas mərhələsi «problemlər ağacı» və «məqsədlər 
ağacının» qurulmasıdır. «Məqsədlər ağacı» ayrılıqda nə mücərrəd-deduktiv 
əsaslarda, nə də empirik-induktiv əsaslarda qurulmamalıdır. Bir tərəfli 
yanaşma məqsədlərin qoyuluşunda səhvlərə səbəb olur. «Problemlər ağacı» 
qurularkən nəzəriyyə və praktikanın qarşılıqlı əlaqəliliyi saxlanmalıdır və bu 
ekspert qiymətləndirilməsinin əsas tələbidir. İdealda «məqsədlər ağacı» ilə 
«problemlər ağacı» üst-üstə düşməlidir. Ekspertlər müəyyən sosial 
problemlərlə bağlı mütəxəssis olmalı və tədqiq edilən sosial təzahür və onun 
inkişaf meyllərilə bağlı tam təsəvvürə malik olmalıdırlar. Buna görə də 
soğrunun keçirilməsində müxtəlif ekspert qruplarıının cəlb edilməsi və bir 
neçə ekspert sorğu metodundan istifadə edilməsi vacibdir. Sorğular məntiqi 
ardıcıllığa malik olmalıdır. 
Birdəfəlik qiyabi ekspert sorğusu 
Tədqiq edilən obyektin problem və məqsədlərinin müəyyənləşdirilməsində 
ekspertlərin iştirakı və ekspert metodlarının istifadəsi çox səmərəlidir. 
Birdəfəlik qiyabi ekspert sorğusunun məqsədi tədqiq edilən obyektin gələcək 
problemlərinin sosial mahiyyət səviyyəsini aşkar etməkdir. Ekspertizanın 
uğuru sorğu aparılan qrupun tərkibi və səriştəliliyindən asılıdır. Ekspertlərin 
və nəzarət qrupunun üzvlərinin seçilməsi tədqiqatın vacib hissəsidir. 
Ekspertlər qrupunun xalq təsərrüfatının müxtəlif sahələrində təcrübəyə malik 
olan mütəxəssis-təcrübəçilərdən seçilməsi səmərəlidir. Nəzarətçi qrup 
problemin müxtəlif sahələrini tədqiq edən nəzəriyyəçi elmi işçilərdən təşkil 
oluna bilər. Tədqiqatın birinci mərhələsində tədqiq edilən obyektin əsas 
problemlərinin ilkin siyahısı tərtib edilir, kontent-analiz vasitəsilə 
ümumiləşdirmə və dəqiqləşdirilmə aparılır. Nəzarət qrupu ekspertlərin 
«komissiya metodu» ilə apardığı əyani panel sorğusu problemin 
ümumiləşdirilməsi, bir-birini təkrarlayan, yaxud xüsusi mahiyyət kəsb edən 
ayrı-ayrı hissələrin kənarlaşdırılmasına imkan yaradır. Nəticədə «ekspert 
anketinin» son variantı hazırlanır. Ekspertizanın məqsədi seçilən sosial 
problemləri və uyğun göstəriciləri ictimai həyatdakı aktuallıq və problemləri 
səmərəli əks etdirmə səviyyəsinə görə nizamlamaqdır. Problemlər və 
göstəricilər iki metodika – sıralama və bilavasitə balla qiymətləndirmə 
 
 60 
əsasında qiymətləndirilir. Ekspertizanın nəticələrinin hazırlanması ənənəvi 
riyazi-statistik metodla yerinə yetirilir.   
Ekspertlərin panel sorğusu 
Tədqiq edilən obyektin sosial məqsədlərinin müəyyənləşdirilməsi sosial 
problemlərin həlli planında baxılır. Sosial problemlər vaciblik və aktuallıq 
səviyyəsinə görə, həmçinin məqsədlərlə dialektik qarşılıqlı əlaqədə sıralanır. 
Bu məsələnin həlli üçün destruktiv qiymətləndirmə texnikası istifadə edilir. 
Bu texnika ekspert qrupuna aid olan intuitiv metodlar, rəylərin kollektiv təhlili 
və yeni ideyaların əmələ gəlməsilə bağlıdır. Bu metod ekspertiza keçirilməsi 
qaydalarına əsaslanır və idarə edilən ekspert sorğularına aiddir. Burada 
orijinal, mürəkkəb qiymətləndirmə əldə edilir. Bu texnikanın mahiyyəti 
ekspertlərin yaradıcılıq potensialının stimullaşdırılması üçün təklif edilən 
qiymətləndirmənin tənqid edilməsi və «zehni həmlə» üsulu ilə yeni 
qiymətləndirmə əldə edilməsindən ibarətdir. Stimullaşdırma effekti əldə etmək 
üçün işin ilkin mərhələsində ekspertlərin tənqidi mühakimələri süni 
kənarlaşdırılır, ekspertlərin orijinal konstruktiv mühakimələri sayəsində 
onların yaradıcılıq potensialı «buxovdan azad edilir» və müzakirələr gedişində 
ekspertlər problemi yeni, öz həmkarlarının yanaşması ilə görə bilirlər. Bu 
texnikanın istifadəsi mürəkkəb sosial təzahürlərin yüksək səviyyəli 
ekspertizasına şərait yaradır. Bu texnika alternativ variantların 
qiymətləndirilməsi zamanı da çox səmərəli nəticələr əldə etməyə imkan verir. 
Bu zaman ekspertiza alternativlər toplusunun müəyyənləşdirilməsinə yönəlir. 
Bu metod alternativlərin xüsusiyyətinə təsir edən amillərin aşkar edilməsi və 
qiymətləndirilməsi üçün də dəyərlidir.  
Destruktiv qiymətləndirmə metodu aşağıdakı mərhələlərdə tətbiq 
edilir: 
1.Sorğu prosesinin təsviri və təhlil obyektinin xülasəsi əsasında problem 
siyahısının tərtib edilməsi. Bu mərhələ problemin qoyuluşu və sorğuda 
qoyulacaq məsələlərin sıralanması ilə başlanır. Burada ümumiləşmənin dəqiq 
aparılması vacibdir, buna görə də adətən mürəkkəb obyektlər daha sadə 
elementlərə bölünür.  
2.Ekspert qrupunun formalaşdırılması. Bu qrupun optimal say tərkibi 
empirik yollarla müəyyənləşdirilib, belə ki, daha sadə məsələlər qoyulduqda – 
bir nəfər, daha mürəkkəb məsələlərdə isə bir neçə nəfər ekspert cəlb edilir. 
Tənqidi düşüncə tərzinə malik moderatorlar, konstruktiv düşüncə tərzinə 
malik generatorlar və problemin hər hansı bir sahəsi, yaxud bütöv problemlə 
yaxşı tanış olan ekspertlərin, həmçinin digər elm sahələrindən olan 
mütəxəssislərin cəlb edilməsi vacibdir. 
 
 61 
3.»Zehni həmlə» qaydalarına uyğun olaraq, problemin təhlili əsasında 
yeni ideyaların formalaşması. Bu zaman aparıcı mütəxəssis təhlil olunacaq 
problemi təklif edir, yəni sorğudan bir neçə gün əvvəl ekspertlərə təqdim 
olunmuş problem siyahısını açıqlayır, ekspertlərin məsələ ilə bağlı suallarına 
cavab verir, təhlil olunan problemi formalaşdırır və iştirakçıların fikrini «zehni 
həmlənin» həyata keçirilməsinə yönəldir: 
- ekspertlərin fikirləri dəqiq və yığcam olmalıdır (reqlament: 1-2 dəqiqəlik 
müəyyənləşdirilir); 
- şübhəli yanaşmalar və əvvəlki çıxışların tənqidi qəbul edilmir;   
- hər bir ekspert bir neçə dəfə çıxış edə bilər; 
- əvvəlcədən hazırlanmış cavabların oxunmasına icazə verilmir; 
-  əvvəlki çıxışla bağlı fikirlər bildirilməsinə üstünlük verilir; 
- aparıcı ekspert digərlərini orijinal yanaşmasına görə təqdir edir; 
- imkan daxilində ekspertlərin təşəbbüskarlığını və yaradıcılıq potensialını 
aşkar edən mükalimə şəraiti yaradılır.  
4. Əvvəlki mərhələdə irəli sürülmüş fikirlər sistemləşdirilir. Bu xüsusi 
analitik sorğu təşkilatçılar qrupu tərəfindən həyata keçirilir: 
- bütün qeyd edilən ideyaların siyahısı tərtib edilir; 
- hər bir ideya mövcud tədqiqat üçün standart, ümumi qəbul edilmiş 
anlayışlarla müəyyənləşdirilir; 
- bir-birini təkrar edən ideyalar aşkar edilir və kompleks yaradılır; 
- ideyalar qruplara görə təsnif edilir; 
- növbəti mərhələ üçün tezis-suallar tərtib edilir. Təcrübə göstərir ki, 
ekspertlərə siyahı təqdim edildikdə onların diqqətinin digər məsələlərə 
yönəlməsi təhlükəsi yaranır.  
5. İdeyaların dağıdılması və əks ideyaların irəli sürülməsi. Təhlil «zehni 
həmlə» mərhələsində aparılır və ekspertlərdən yalnız hər bir ideyanın tənqid 
edilməsi tələb olunur və əldə edilən nəticələr problemin mahiyyətinin 
dəqiqləşdirilməsi üçün istifadə edilir. 
6. Ekspertizanın nəticələri ümumiləşdirilir: bütün tənqidi qeydlərin 
siyahısı tərtib edilir. Bu metodun istifadə edilməsi tədqiq edilən obyektin 
sosial məqsədlərinin ekspert qiymətləndirilməsini dəqiqləşdirməyə və 
sistemləşdirməyə şərait yaradır. Alınan nəticə sosial təzahürün ilkin 
proqnozlaşdırma modeli ola bilər.   
Tədqiq edilən obyektin mümkün göstəricilərinin ekspert 
qiymətləndirilməsi sosial statistikanın müxtəlif istiqamətlərinin inkişaf 
etdirilməsinə və təkmilləşdirilməsinə imkan yaradır.   
Ekspertiza aşağıdakı mərhələləri əhatə edir: 
 
 62 
1.İlkin göstəricilər toplusunun dəqiqləşdirilməsi üçün xüsusi əyani sorğu 
keçirilir. Bu zaman tədqiq edilən sahənin mütəxəssisləri ekspert rolunda çıxış 
edir.  
2.Dəqiqləşdirilmiş göstəricilər toplusunun qiymətləndirilməsi üçün 
ekspert qrupu yaradılır. Belə ki, əvvəlki qrupda aparılmış ekspert sorğusunun 
nəticələri bir tərəfli qiymətləndirmə olub, digər baxışları nəzərə almır. 
Müxtəlif səviyyəli və profilli, mürəkkəb sosial təzahürə əsaslı qiymət verə 
bilən ekspertlərdən təşkil olunmuş ekspertlər qrupunun yaradılması problemi 
meydana çıxır. Bu zaman «qar topası» metodu daha əlverişlidir. Bu metoda 
görə, bir sıra ekspert sorğusu keçirilir, hər bir ekspertdən yaradılacaq qrupa 
daxil edilə biləcək bir və ya bir neçə mütəxəssisin adının çəkilməsi təklif 
olunur. Ekspert seçilməsində digər metodlardan biri də tədqiq edilən 
problemlə bağlı müəlliflər siyahısından, həmçinin sənədli metod, eksperiment, 
səsvermə və özünüqiymətləndirmə əsasında daha səriştəli ekspertlər 
siyahısından istifadə edilməsidir. Sənədli metod ekspertin səriştəliliyini rəsmi 
göstəricilər (elmi dərəcəsi, vəzifəsi, iş stajı və s.) əsasında müəyyənləşdirir. 
Eksperimental metod ekspertin əvvəlki sorğulardakı iştirakının nəticələrini 
nəzərə alır. Səsvermə metodu daimi elmi əlaqələrdə olan ekspertlərin qarşılıqlı 
qiymətləndirilməsinə əsaslanır. Özünüqiymətləndirmə ekspertin – qoyulan 
problemlə xüsusi məşğul olması, bu haqda müəyyən ədəbiyyatla tanışlığı, 
yaxud problem haqqında ümumi təsəvvürü ilə bağlı verilən suallara cavabına 
əsaslanır. Bu metodlardan istifadə edərkən nəzərə almaq lazımdır ki, ekspert 
qiymətləndirməsi əsasında ekspertin elmi statusu və səriştəliliyi ilə həqiqi 
səriştəliliyi və özünüqiymətləndirməsi arasındakı fərqi aşkar etmək  heç də 
həmişə mümkün olmur. Ekspert qiymətləndirməsi ilə bağlı ədəbiyyatlarda 
qeyd edilir ki, ekspertin səriştəliliyinə dair ən səmərəli göstərici 
özünüqiymətləndirmə əsasında alınır. Ekspert qrupunda optimallığa nail 
olmaq üçün ekspert qrupuna tədqiq edilən problemin bütün sahələri ilə məşğul 
olan mütəxəssislər cəlb edilməldir. Geniş və dar profilli mütəxəssislərin 
səmərəli əlaqələndirilməsi hər bir tədqiqatda xüsusi nəzərə alınmalıdır. 
Ekspert qrupunun say tərkibi qeyri müəyyəndir.  
3.Hər hansı məhşur metodlardan biri vasitəsilə ekspertizanın aparılması 
– ekspert qiymətləndirilməsinin dəqiqliyi, qrup qiymətləndirməsi üçün uyğun 
metodların seçilməsi, ümumi razılığın əldə edilməsi və bir sıra digər 
məqamların nəzərə alınması ilə bağlıdır.    
4.Anoloji modellərin müqayisəli analizi – sistem göstəricilərinin 
təkmilləşdirilməsi məqsədilə tədqiq edilmiş sistemlərin öyrənilməsi, onların 
müqayisə edilməsi, üstün və zəif tərəflərinin nəzərə alınmasına əsaslanır. Bu 
zaman lazımi sayda eyni növlü, eyni məzmunlu, strukturlu və məqsədyönlü 
 
 63 
sistemlər seçmək mümkün olmur və müxtəlif tipli sistemlərin müqayisəsindən 
əldə edilən informasiya istifadə edilir. Belə müqayisə zamanı təsadüfi, 
subyektiv nəticələr alınması təhlükəsi çoxalır.  İnformatika, statistika və 
komparativistikada (müqayisəli dilçilik) çox sayda müqayisəli analiz 
metodları mövcuddur. Komparativ metodologiyasının formalaşması, 
komparativ prosedurlar və müqayisə nəticəsində əldə edilən nəticələrlə bağlı 
aşağıdakılar qeyd edilə bilər: 
I. Komparativ massivin formalaşması. Təcrübə göstərir ki, müqayisəli 
tədqiqat aparılması üçün göstəricilərin minimal sayı bir neçə on ola bilir. Əks 
təqdirdə böyük tədqiqat qrupları uzun müddətli vaxt və vasitələr sərf 
etməlidirlər. İnformasiya massivinin genişləndirilməsi son göstəricilərin 
səmərəliliyini azaldır. Reprezentativ (təmsilçi) minimumların iki seçilmə 
metodu mövcuddur: əvvəlki meyarlara görə potensial massivin mərkəzə doğru 
daralması; ilkin olan kimi qəbul edilən massivin hər-hansı bir elementinin 
tədrici genişlənməsi. İnformasiyanın potensial massivinin daralması tədqiqat 
çərçivəsindən çıxan göstəricilərin tədricən ixtisar olunması ilə müşayiət 
olunur. Son seçim əsasında tədqiq edilən obyektin sosial göstəricilər 
sisteminin məhdud çərçivəsi müəyyənləşir. Ümumi şəkildə komparativ massiv 
tədqiq edilən obyektin göstəricilər toplusu kimi təqdim edilir. Bu formada 
müəyyənləşdirilən informasiya massivi müqayisəli tədqiqat aparmaq üçün tam 
reprezentativ olur.   
II. Komparativ prosedur: göstəricilər blokudur. Müqayisəli analiz iki 
mərhələyə bölünür: göstəricilər blokunun müqayisəsi; müəyyən göstəricilər 
haqqında məlumat daşıyan tədqiqat proseduru. Prosedurlar aşağıdakılardan 
ibarətdir: 
a) müxtəlif sistemlərdə göstəricilər blokunun müqayisəsi; 
b) tədqiq edilən sistemlərin struktur bloklarının müqayisəli analizi kəmiyyət-
keyfiyyət xüsusiyyətli prosedur olub, ayrı-ayrı blokların münasibətini 
müəyyənləşdirir. 
c) hər bir sistemin daxili strukturunun müqayisəli analizi və özünəməxsus 
xüsusiyyətlərinin öyrənliməsi əsasında sistemlər növlərinə görə bloklarda 
birləşdirirlir.  
ç) sistemin daxili mahiyyətinin müqayisəli analizi proseduru keyfiyyət 
xüsusiyyətlidir.  
III. Komparativ prosedur: ayrı-ayrı göstəricilərin təkmilləşdirilməsi 
üçün tövsiyyələr hazırlanır. Bu məqsədlə 3 tədqiqat proseduru aparılır: 
a) bloka daxil olmayan göstəricilərin müqayisəsi; 
b) həm bloklar, həm də göstəricilərdən ibarət olan sistemlərin müqayisəsi; 
c) xüsusi növ göstəricilərin müqayisəli keyfiyyət analizi. 
 
 64 
Sosial obyektin ilkin modelinin qurulması üçün istifadə edilən 
göstəricilərin tipologiyası. Sosial göstəricilər sistemində əsasən xüsusi tip 
göstəricilərdən istifadə edilir. Bu göstəricilərdən ən geniş yayılanı faiz payıdır. 
Məsələ düzgün qoyulduqda bu göstərici tədqiqatçıya daha çox məlumat verir. 
Nəzərə almaq lazımdır ki, sosial göstəricilər – bütövlükdə sosial statistika 
deyil, onun kiçik bir hissəsidir. Bu göstəricilər əsasında vacib sosial 
dəyişiklikləri ölçmək, zaman və məkan çərçivəsində dinamik göstəricilər 
sırasını qurmaq mümkündür. Belə yanaşma bilavasitə tədqiq edilən obyektin 
bu və ya digər tərəfilə bağlı sosial göstəricilər sistemini əlaqələndirir və 
ayrılıqda hər bir göstəriciyə qarşı xüsusi tələblə çıxış edir. Sosial göstəriciləri 
seçərkən aşağıdakıları müəyyənləşdirmək vacibdir: 
- təcrübədə istifadə üçün göstəricinin informasiya bazasını; 
- göstəricinin obyektin mahiyyətinə uyğunluq dərəcəsinin; 
- göstəricinin formalaşdırılması imkanlarının; 
-göstəricinin nəzəri və təcrübi işin məqsədlərinə uyğunluğunu; 
- lazım olduqda göstəricinin daha səmərəli olanla dəyişdirilməsi imkanının; 
- fərqli və müqayisəli əməliyyatlarda ölçünün nəticələrinin təhlili üçün 
göstərici imkanlarını.  
Ümumilikdə müqayisəli analiz bu və ya digər sistemin tarixi yanaşma 
əsasında tədqiqini tələb edir. Məhz hər iki yanaşmanın uyğun şəkildə istifadə 
edilməsi tam informasiya verə bilər. Göstəricilər sistemində struktur və 
problem prinsiplər istifadə edilməlidir. Yalnız bu əsaslarda göstəricilər sistemi 
səmərəli ola bilər. Müəyyən göstəricilərin seçilməsi sistemlilik, 
reprezentativlik, uyğunluq, informasiyalılıq, müqayisə, əsaslandırma, 
səmərəlilik, qənaətcillik, universallıq və funksiyalaşma prinsiplərinə 
əsaslandırılmalıdır. Bu göstərir ki, hər bir göstərici müəyyən sistemin təsadüfi 
elementi olmamalıdır, tədqiq edilən obyektin bu və ya digər tərəfinin 
xüsusiyyətlərini əks etdirməli, onun əhatəli təhlili üçün tam məlumat verməli, 
obyektin müxtəlif vəziyyətlərinin tədqiqi üçün şərait yaratmalıdır. Nəzəriyyə 
və təcrübənin müəyyən məqsədlərinə nail olmaq üçün tədqiqat zamanı 
göstərici ən az zaman, qüvvə və vasitələr itkisi ilə çox səmərəli olmalı, 
aqreqasiya (hissələrin birləşdirilməsi) və dezaqreqasiya (hissələrin ayrılması) 
bacarığı olmalı, bütün eynicinsli təzahürlərin təhlili üçün yararlı olmalı, tətbiq 
edildiyi hər bir əməliyyatın məqsəd və vəzifələrinə uyğun olmalıdır.    
5.Tələb olunan göstəricilər daşıyıcısı olan mətnlərin informasiya analizi  
Sənədli mənbələrin tədqiqi üçün çox sayda üsullar məlumdur: sosiologiya 
və sosial psixologiyada – kontent-analiz, arxivşünaslıq; informatikada – iknci 
dərəcəli elementlər kütləsini aşkar etmək üçün ilkin mənbələrin analitik təhlili 
metodu; faktiki informasiya mətnlərindəki məlumatların indeksləşdirilməsi 
 
 65 
(kodlaşdırılması) metodu, mahiyyətindən asılı oaraq bloklara bölünmüş 
informasiyanın toplandığı ilkin mənbələrin mətnlərinin məqsədli 
dəyişdirilməsi metodu, müxtəif informasiya sistemlərinin qurulması üçün artıq 
istifadə edilmiş informasiya banklarının ikinci dəfə istifadə edilməsi metodu. 
Bu metodlara aid olan ümumi xüsusiyyət mətnlər öyrənilərkən subyektivlik 
elementinin ən aşağı səviyyəyə çatdırılması və daha obyektiv elmi əsaslarda 
təhlil aparılmasıdır. Müxtəlif predmetli və müxtəlif tipli mətnlərin informasiya 
analizi aşağıdakılara imkan yaradır:  
1) sosial göstəricilər sisteminin qurulması üçün ədəbiyyatda olan 
məlumatları və bu məlumatlara uyğun olan yanaşmaları sistematik olaraq 
təhlil və müqayisə etmək. İnformasiya analizinin bu forması mövcud olan 
konsepsiyaların və kateqoriyaların öyrənilməsinə yönəlir. Bu zaman qeyd 
edilən konsepsiyalara dair mətnlərin sistemli analizi nəzərdə tutulur.   
2) sosial obyekt haqqında müxtəlif tərəfli biliklər lazımi istiqamətə uyğun 
sistemləşdirilməlidir. Bu informasiya-məqsədli analiz geniş yayılıb və 
bilavasitə qnoseoloji obyektə, tədqiq olunan obyektin hipotezinin 
hazırlanmasına yönəlir. Bu metod bir qədər eksperiment xüsusiyyəti daşıyır, 
bu zaman müxtəlif mətnlərdən məqsədəuyğun informasiya mənimsənilir. 
İnformasiya-məqsədli analiz zamanı mətndə həm birinci, həm də ikinci 
dərəcəli informasiya aşkar olunur. İkinci dərəcəli informasiya çox zaman 
birinci dərəcəli informasiya ilə üst-üstə düşmür və mətnin məğzi ilə bağlı olan 
əsas informasiyanı təhrif edir. Mətnlərin informasiya-məqsədli analizi sintetik 
metod olub, deduktiv (kontent-analiz) və induktiv metodların xüsusiyyətlərini 
özündə birləşdirir. Burada terminologiyanın sistemləşdirilməsinə informasiya 
yanaşması mövcuddur. Mətnlərin informasiya-məqsədli analizi əsasında sosial 
göstəricilər sisteminin qurulması üçün – bir tərəfdən tədqiq edilən sosial 
obyektin normativ göstəricilərinin, digər tərəfdən real strukturunun aşkar 
olunmasına yönələn – iki qrup metod istifadə edilir. Birinci qrup metodlar 
fəaliyyətin bu və ya digər sahəsinə dair mətnlərin informasiya-məqsədli 
analizini və sosial subyektlərin fəaliyyəti və qarşılıqlı təsiri ilə bağlı 
modellərin qurulması üçün lazımi göstəricilərin əldə edilməsini nəzərdə tutur. 
İkinci qrup metodlar – ekspertlərin və əhalinin sorğusu, müşahidə ilə bağlı 
olub, sosial obyektlərin fəaliyyət və qarşılıqlı təsir strukturunun aşkar 
edilməsini nəzərdə tutur.                            
     Ümumi tədqiqat sxeminin qurulması üçün aşağıdakı suallara 
əsaslandırılmış cavablar verilməlidir: 
1. Tədqiq olunan obyektin hansı komponenti mətnlərin təhlili zamanı ilkin 
olan kimi qəbul edilərək, «açar» rolunu oynayır?  
 
 66 
2. İnformasiya-məqsədli təhlil zamanı mətnlərin hansı elementləri, hansı 
parametrlərə görə və nə üçün nəzərə alınmalıdır?  
3.Normativ göstəricilər sistemi qurularkən aşkar olunan elementlərin 
transformasiyası üçün hansı metodlar istifadə edilməlidir?   
4. Hansı informasiya əsasında bu göstəricilər həm keyfiyyət, həm də 
kəmiyyətcə ifadə oluna bilər? 
Mətnlərin təhlilinə başlamazdan əvvəl tədqiqat obyektini öyrənmək üçün 
nəzəri-metodoloji tədqiqat aparılmalıdır. Tədqiqatın birinci mərhələsində 
mətnin pilotaj (idarəetmə) analizi aparılmalı, əsas kateqoriyaların siyahısı 
tutulmalı, bu meyarlar əsasında tətbiqi referentlərin (köməkçi amillər) 
xüsusiyyətləri müəyyənləşdirilməli və mətnin informasiya-məqsədli təhlili 
əsasında informasiya toplanması üçün sorğu vərəqi hazırlanmalıdır. Növbəti 
mərhələdə sorğu və qoşulmuş müşahidə aparılır və ikinci səviyyəli 
informasiya ilə müqayisə aparmaq üçün ilkin informasiya hazırlanır. Əsasən 
iki növ sorğu istifadə olunur: birinci növ sorğu müxtəlif sosial qruplara aid 
sıravi vətəndaşlara, ikinci növ sorğu isə vəzifəli şəxslərə, yaxud 
mütəxəssislərə ünvanlanır. Hər iki sorğu iki variantda yerinə yetirilir: birinci 
əşyaların indiki vəziyyətini və planlaşdırılmış gələcəyinin, ikinci isə, nəzərdə 
tutulmuş planların müəyyən zaman çərçivəsində reallaşması dərəcəsinin aşkar 
edilməsinə yönəlir. İkinci mərhələ mətnlərin analizindən ibarətdir. Bu 
mərhələdə ilk növbədə maraq dairəsində olan elementlər seçilməlidir. Bu 
məqsədlə normativ xüsusiyyətli materiallar (lüğətlər, məlumat kitabçaları və 
s.) tədqiq olunur. Tərtib olunmuş elementlər siyahısı əsasında həmin 
elementlər arasındakı «münasibətlər toru» qurulur və göstəricilər 
sistemləşdirilir. Bu sistemlər əsasında həm ilkin, həm siyasi (kəşfiyyat və 
normativ) modellər qurulur. Tərtib olunmuş «münasibətlər toru» əsasında 
sosial fəaliyyət subyektlərinin parametrləri, vacib şərait, mümkün nəticələr və 
s. müəyyənləşdirilir. Mətnlərin bu informasiya-məqsədli analizi uzun zaman 
müddəti və daha böyük tədqiqatçı qrupu tələb edir. Təklif olunan metodlardan 
hər hansı biri əsasında ilkin modelin qurulması bir məqsəd daşıyır: 
proqnozlaşdırma obyektini müəyyənləşdirmək, onu göstəricilər sistemi 
formasında təqdim etməkdir. Göstəricilər sistemi bu və ya digər dinamik 
elementlərin keyfiyyət analizinin aparılmasına, matritsa, yaxud riyazi 
tənliklərin qurulmasına və analitik və dioqnostik yanaşma əsasında tədqiqat 
obyektinin öyrənilməsinə şərait yaradır. Məhz bu əsasda kəşfiyyat və normativ 
proqnozlar qurulur.                   
        İlkin modelin qurulması ardıcıllığı 
1.Aşağıdakı metodlar vasitəsilə ilkin modelin indikatumlarının (mümkün 
göstəricilərin adı) siyahısının tərtib edilməsi:    
 
 67 
- ədəbiyyatda mövcud olan oxşar modellərin ilkin analizi; 
- tələb olunan indikatumlardan ibarət olan mətnlərin informasiya analizi; 
- tələb olunan indikatumlar haqqında məlumat verən ekspertlərin əyani 
sorğusu; 
- eyni məqsədlə ekspertlərin qiyabi sorğusu; 
- həmin məqsədlə ekspertlərin imitasiyalı sorğusu (onların tədqiq olunan 
obyektə dair əsərlərinin təhlili); 
- əhalinin sorğusu; 
- modelləşdirmə. 
«Komissiya metodu», yaxud «zehni həmlə metodu» ilə ekspertlərin 
sorğusu vasitə, qüvvə və vaxt baxımından daha qənaətcildir. Tədqiqat metodu 
nisbətən sadə, ilkin modelin göstəriciləri daha aydın olduqda, ekspertlərin 
səriştəsi şübhə doğurmadıqda və vasitələr, qüvvələr və zaman digər metodlara 
müraciət etməyə imkan verdikdə özünü doğruldur. Əks təqdirdə əyani 
sorğunun nəticələrini dəqiqləşdirmək üçün yoxlama metodlardan istifadə 
olunur.   
2.Gələcək əməliyyatlar üçün əlverişli olan ilkin siyahının hazırlanması. 
İlkin siyahı çox zaman bir-birini təkrarlayan onlarla, yüzlərlə, minlərlə 
indikatumları özündə birləşdirir. Əməliyyatın başlanğıcında indikatumların 
mahiyyət analizi aparılsa da, göstəricilərin sayı çox olur. İndikatorlar sistemi 
əsasında tövsiyyələr verilir. Göstəricilərin sayı az olduqda indikatorlar 
sisteminin reprezentativliyi pozulur və tədqiq edilən obyekt haqqında yanlış 
təsəvvür yaranır. 
İndikatorlar sisteminin daraldılmasının 3 vasitəst mövcuddur: 
a) eynicinsli göstəricilərin ümumiləşdirici indekslərlə əvəz edilməsi başlanğıc 
vəziyyətdə olan sosial təzahür və proseslərin indeksasiyası nəzəriyyəsinin 
inkişaf etdirilməsini tələb edir. 
b) eynicinsli göstəricilərin aqreqasiyası (tərkib hissələrinin birləşdirilməsi). 
c) müəyyən sosial problemə dair eynicinsli göstəricilərin qruplaşdırılması 
üsulu daha qənaətcil və səmərəli olsa da bir tərəfli yanaşma təhlükəsi doğurur 
və tədqiq olunan problemin dəqiq xülasəsini tələb edir.   
Tədqiqatın ikinci hissəsi ilkin modelin göstəricilərinin sayının azaldılması 
ilə bağlıdır.  
3. Delfi texnikasının «komissiya metodu» ilə alınan modelin müzakirəsi.     
4. İlkin modelin tamamlanması. 
5. İlkin modelin indikasiyası (təkrar istehsalı). 
6.Poqnoz retrospeksiya (keçmişə yönəlmə) – ilkin modelin dinamik 
göstəricilərinin analizi. 
7. Proqnoz analiz – tədqiq edilən obyektin aşkarlanan meyllərinin analizi.  
 
 68 
Proqnoz founun modelinin qurulması 
Əgər sosial proqnozun ilkin modeli proqnoz fonunun modeli ilə üst-üstə 
düşmürsə, deməli o tədqiqatın məqsəd və vəzifələrinə uyğun olmur. Proqnoz 
fonu tədqiqat obyektinin inkişafına təsir edən xarici amillər toplusudur. 
Proqnoz fonunun göstəriciləri tədqiqat obyektinin xüsusiyyətlərinə uyğun 
göstəricilərlə əks olunur. Profil və fon göstəricilərinin müqayisəsi proqnoz 
hazırlanması üçün tədqiq edilən təzahürün analizinə şərait yaradır. Proqnoz 
fonunun standart aspektləri aşağıdakılardır:  
- elmi-texniki; 
- demoqrafik; 
- iqtisadi; 
- sosioloji; 
- sosial-mədəni; 
- siyasi; 
- beynəlxalq. 
Elmi-texniki fon: yanacaq-enerji, xammal, nəqliyyat, sahələrarası, 
istehsal və digər balanslar; ictimai istehsalın elektrikləşdirilməsi, 
kimyalaşdırılması, biolojiləşdirilməsi, mexanikləşdirilməsi, 
kompüterləşdirilməsilə bağlı yeniliklər. 
Demoqrafik fon: demoqrafik tarazlığın – əhali artımı, ölüm, miqrasiya 
nəticəsində əhalinin təbii və süni artımı, yaxud azalmasının  dəyişməsilə bağlı 
olan tədqiqat obyektinin öyrənilməsi. 
İqtisadi fon: ölkənin iqtisadi vəziyyətilə bağlı problemlər, gəlir və 
xərclərin tarazlığı və s. 
Sosioloji fon: profilə sıx bağlı olan sosial tələblər və struktur, 
təşkilatlanma və idarəetmə ilə bağlı profildən kənar göstəricilər. 
Sosial-mədəni fon: təhsil və mədəniyyət müəssisələrinin 
funksiyalaşmasına və inkişafına təsir edən maddi-texniki, yaxud təşkilati-
informasiya bazasında aparılan yeniliklər. 
Siyasi fon:  
1) siyasət daxili – dövlət-hüquqi, qanunvericilik sahəsinə dair yeniliklər;  
2) beynəlxalq – beynəlxalq əlaqələrin inkişaf prosesləri, labüd hərbi-siyasi 
münaqişələr, silahsızlaşdırma, dünya ticarətinin, mədəni əlaqələrin inkişafı.  
Fon göstəricilər tədqiq edilən obyektin inkişaf meyllərinə əsaslı təsir 
göstərə bilən amillərdir. Proqnoz fonunun göstəricilərini ümumi göstəricilər 
sistemində birləşdirmək, sonra isə profil göstəriciləri sistemi ilə müqayisə 
etmək, onlar arasındakı əlaqələri aşkar etmək vacibdir. Profil və fonun 
əlaqələndirilməsi məqsədilə bir sıra üsullardan istifadə olunur, onlardan biri də 
sistemli yanaşma prinsipidir. Bu prinsipin mahiyyəti aşağıdakılardan ibarətdir: 
 
 69 
- tədqiqat obyekti qarşılıqlı əlaqəli (dönən əlaqələr də daxil olmaqla) 
elementlərin kompleksi kimi tədqiq edilməlidir; 
- bu kompleks onun funksiyalaşmasını və inkişafını əsaslandıran xarici 
amillərilə vəhdətdə öyrənilməlidir; 
- əgər mümkündürsə, obyekt daha ümumi bir sistemin alt sistemi, elementi 
kimi tədqiq edilməlidir; 
- kompleksin elementləri də öz alt sistemləri olan xüsusi sistemlər kimi tədqiq 
edilməlidir;  
- idarəetmənin optimallaşdırılması ilə bağlı tövsiyyələr vermək üçün qeyd 
edilən tələblər nəzərə alınmaqla obyektin funksiyalaşma və inkişaf 
qanunauyğunluqları aşkar edilməlidir.  
Sistemli analizin metodologiyası ümumilikdə belədir: tədqiq edilən sistem 
obyektlər, onlar arasındakı əlaqələrin mahiyyəti və əlaqələri şəklində təqdim 
edilir. Sistem obyektlərinə aşağıdakılar aiddir: giriş, proses, çıxış, əks əlaqə, 
məhdudiyyət. «Giriş» - prosesdən əvvəl gəlir və proses müddətində dəyişir. 
«Çıxış» - prosesin son vəziyyətidir. «Proses» - «giriş» və «çıxışın» 
dəyişməsidir. «Əks əlaqə» «girişi» dəyişməklə həqiqi və arzu edilən «çıxış» 
arasındakı uyğunluğu təmin edir. «Məhdudiyyət» - «çıxış» ilə onun başqa 
sistemə «girişi» üçün qoyulan tələblər arasındakı fərqdir. «Əks əlaqələr» alt 
sistemində gözlənilən və arzu edilən «giriş» müqayisə edilir, onlar arasındakı 
fərq aşkar edilir, fərqin ləğv edilməsi, yaxud azaldılması üçün «girişə» təsir 
edən qərar hazırlanır. Vacib  (arzu edilən) və mövcud (gözlənilən) giriş 
arasında fərq varsa, bu problemli vəziyyətin mövcudluğu kimi qəbul edilir. 
Belə sistemin qurulması problemin şəraitinin, məqsəd və həlli imkanlarının 
aşkar edilməsi yolu ilə reallaşır. Əgər bu qeyd edilənlər məlumdursa, deməli 
problem – kəmiyyət xüsusiyyəti, əgər müəyyən qismi məlumdursa – keyfiyyət 
xüsusiyyəti daşıyır. Problemin həlli funksiyalarının siyahısı aşağıdakılardan 
ibarətlir: problemin aşkar edilməsi, onun aktuallıq səviyyəsinin 
qiymətləndirilməsi, məhdudiyyətlərin müəyyənləşdirilməsi, həqiqi olanın 
analizi, alternativlərin qurulması üçün imkanlar strukturunun 
müəyyənləşdirilməsi və optimal olanın seçilməsi, qərar qəbul edilməsi, onun 
reallaşdırılması və nəticələrin müəyyənləşdirilməsi. Sistemli yanaşmanın əsas 
prinsipləri sistemli analizin metodoloji əsası kimi götürülə bilər. 
Proqnoz fonunun modelinin qurulması və analizi əməliyyatları  
1. Proqnoz fonunun modelinin bütün bölmələr üzrə göstəricilərinin 
siyahıya alınması. Siyasi və beynəlxalq sahələrdə sosial proqnozlar adətən 
fonun şərti dəyişməzliyinin qəbul edilməsi ilə fərqlənir. Sosioloji və sosial 
mədəni sahələr daha çox tədqiqat obyekti olur. Elmi-texniki, demoqrafik və 
iqtisadi sahələrdə daha ətraflı araşdırmalar aparılır.   
 
 70 
2. Əldə edilmiş göstəricilər siyahısının gələcək əmliyyatlar üçün əlverişli 
vəziyyətə gətirilməsi vasitələri: eynicinsli göstəricilər qrupunun 
ümumiləşdirilmiş göstəricilərlə əvəz edilməsi; eynicinsli göstəricilərin 
hissələri birləşdirilərək daha ümumi xarakterli göstəricilər qurulması; hər bir 
eynicinsli göstəricilər qrupundan «problem» göstəricilərin seçilməsi. 
3. Delfi texnikasının «komissiya» metodu ilə alınan modelin 
dəqiqləşdirilməsi üçün müzakirə aparılması. Əgər tədqiqat predmeti 
mürəkkəbdirsə, 2-ci və 3-cü əməliyyatlar birləşdirilə bilər.  
4. Sistemli analiz metodları ilə proqnoz fonunun modelinin tamamlanması.  
5. Proqnoz fonu modelinin təkrar istehsalı (indekasiyası).  
6. Fon göstəricilərin proqnoz retrospeksiyası (keçmişə müraciəti). 
7. Fon göstəricilərinin proqnoz analizi. 
Son nəticə – ilkin modelin qurulması üçün tamamlanmış eyni həcmli və 
xüsusiyyətli sənəddir. Bəzən bu sənədə modelləşdirmədən əvvəlki ssenari 
əlavə edilir. Bu ssenari proqnoz fonunun göstəricilərini nəzərə alaraq sonradan 
hipotezin inkişaf etdirilməsinin əsası olur və tədqiq edilən obyektin gələcək 
mümkün və arzu edilən vəziyəti haqqında ilkin təsəvvürləri özündə birləşdirir.           
YOXLAMA SUALLAR 
1.Sosial göstəricilərin hansı növləri fərqləndirilir? 
2.İlkin modelin hazırlanması mərhələlərini sadalayın. 
3.Obyektin konseptual modeli hansı əsaslarda hazırlanır? 
4.Göstəricilərin ekspert qiymətləndirilməsi hansı əsaslarda yerinə yetirilir? 
5.İlkin modelin qurulması ardıcıllığını izah edin. 
6.Proqnoz fonu modeli hansı əsaslarda qurulur? 
REFERAT MÖVZULARI 
1.Konkret sosial proqnozun ilkin modeli  
2.Tədqiqat predmetinin problemli təhlili 
3.Konkret sosial proqnozun proqnoz fonu  
4. Tədqiqat obyetinə aid proqnoz fonunun standart aspektləri 
ƏDƏBİYYAT:  
1.Бестужев-Лада И.В., Наместникова Г.А. Социальное прогнозирование. Курс лекций. 
М.: Педагогическое общество России. 2001. 
2.Бестужев-Лада И.В., Наместникова Г.А. Технология прогнозных разработок 
социальных процессов. М.: Поиск, 1992. 
3.Вишнев С.М. Основы комплексного прогнозирования. М., Прогресс, 1999. 
4.Гражданников Е.Д. Экстраполяционная прогностика. Новосибирск. 2-ое изд., 2001. 
5.Мартино Дж. Технологическое прогнозирование. М., Мысль, 1977. 
6.Нормативное социальное прогнозирование. М.: Наука, 1987. 
7.Поисковое социальное прогнозирование. М.: Наука, 1984. 
8.Прогнозное обоснование социальных нововведений. М.: Наука, 1993. 
 
 
 
 
 
 71 
Mövzu 6. KƏŞFİYYAT PROQNOZ 
 
Kəşfiyyat proqnozun metodikası  
İctimai və təbii-elmi proqnozlar müqayisə edilərkən onların özünəməxsus 
xüsusiyyətləri nəzərə alınmalıdır. Təbiətşünaslıq və texniki elmlərdə tədqiqat 
obyektlərinin əksəriyyəti dəyişməzdir. Təbiət və texniki elmlərin bütün 
sahələrində – atmosfer, hidrosfer, litosfer, biosfer, texnosfer, kosmosfer, 
mikrosfer və digər sahələrdə proqnozlaşdırılan obyektin mümkün real 
vəziyyətinin qəti proqnozu verilməlidir. İctimai elmlərin obyekti bir qayda 
olaraq, asanlıqla dəyişikliyə məruz qalır. Bu zaman tədqiq edilən obyektin 
mümkün vəziyyəti ilə bağlı verilən poqnoz qəti olmur. Bununla belə nəzəri 
cəhətdən idarə edilən bir çox sosial proseslər qeyri-mütəşəkkil inkişaf 
etdiyindən burada təbiət elmlərinə dair metodlardan istifadə edilir. Lakin 
nəzərdə saxlamaq lazımdır ki, analiz edilən prosesin qeyri-mütəşəkkilliyi ciddi 
nəzarət edilən inkişafla əvəz edilə bilər (məs., əhalinin yerləşdirilməsi, 
şəhərsalma, demoqrafiya və s. sahələrində dəyişikliklər aparılması tələbi 
çoxdan mövcuddur). Belə dəyişikliklər həm iradi, həm də tədqiq edilən 
təzahürün elmi analizi, diaqnozu və proqnozu əsasında həyata keçirilə bilər. 
Sosial proqnoz qəbul edilən qərarların səmərələşdirilməsinə yönəldilməlidir. 
Bu məsələyə dair məqsədyönümlük, planlaşdırma, layihələşdirmə və 
idarəetmə ilə bağlı əsaslandırılmış tövsiyyələr verilməsi üçün kəşfiyyat və 
normativ proqnozlaşdırma texnikası istifadə edilə bilər. Kəşfiyyat 
proqnozunun əsas məsələsi – idarəetmə vasitələrilə gələcək problemin aşkar 
edilməsidir. Bu zaman gələcək haqqında məlumat şərti xüsusiyyət daşıyır. 
Metodoloji cəhətdən problem vəziyyət haqqında heç bir təsəvvür əldə 
etmədən sosial modelin kəşfiyyat, yaxud normativ analizi mümkün olmadığı 
üçün sosial proqnoz kəşfiyyat, yaxud normativ xüsusiyyətli ola bilməz. 
Ümumiyyətlə, kəşfiyyat (araşdırma, tədqiqat, genetik, diaqnostik) proqnoz 
tədqiq edilən təzahürün gələcək inkişaf meyllərinin şərti davamı, keçmişdə və 
indiki zamanda yaxşı məlum olan inkişaf qanunauyğunluqlarıdır. Bu zaman 
nəzərdə tutulan meylləri mahiyyətcə dəyişə biləcək mümkün, vacib, planlı, 
proqram layihəli və təşkilati qərarlar bilərəkdən mücərrədləşdirilir. Kəşfiyyat 
proqnozun məqsədi və mahiyyəti proqnozlaşdırılan obyektin gələcək real 
vəziyyətinin qabaqcadan duyulması deyil, mövcud meyllərin saxlanması 
şəraitində real olaraq nə baş verəcəyini izah etməkdir. Kəşfiyyat proqnozunun 
hazırlanması texnikası keçmişdə məlum olan inkişaf qanunauyğunluqlarının 
göstəricilərinin gələcəkdə ekstrapolyasiyası prinsipinə əsaslanır. Ən sadə 
birbaşa (mexaniki) ekstrapolyasiya belə bir prinsip üzrə reallaşır: əgər 1, 2, 3, 
4 (əsası qoyulması dövrü) mövcuddursa, kənardan müdaxilə olmaması şərtilə 
 
 72 
və nəzərdə tutulan tendensiyaları qorumaqla dinamik göstəricilər qabaqcadan 
5, 6, 7, 8 və s. kimi görünəcək. Yaxud əgər interpolyasiya 1, 2, 3, 6, 7, 8 – 
dirsə, ortada 4, 5 alınacaq. Bu məntiqin səmərəliliyi belədir: bir çox hallarda 
vacib sosial proseslər müəyyən şəkildə inkişaf edir və proqnoz həqiqətə uyğun 
olur. Təcrübədə sosial proqnozlar daha mürəkkəb şəkildə formalaşır. Buna 
görə də ekstrapolyasiya 1, 2, 3, 4  mütləq 5, 6, 7, 8 ilə müəyyənləşməli deyil. 
Ekstrapolyasiya 6, 9, 15, 24 və 16, 32, 64, 128, və hətta 5, 4, 3, 2, 1 kimi 
görünə bilər (qeyd edilən rəqəmlər göstəricilərin ardıcıllıq xüsusiyyətini əks 
etdirir). Ekstrapolyasiya həm kəmiyyət (statik), həm də keyfiyyət (məntiqi) 
xüsusiyyətli ola bilər, məs., hər hansı bir təzahürün daha geniş zaman, yaxud 
məkan dairəsinə ekstrapolyasiyası zamanı analogiya metodundan istifadə 
edilir. Bu texnika əsasən təbiətşünaslıq elmlərində tədqiq edilən proseslər 
aşkar edilmiş qanunauyğunluqlara uyğun olaraq sabit, geriləmədən və 
dəyişmədən inkişaf etdikdə istifadə edilir. Sosial sahədə belə proseslər nadir 
hallarda təsadüf edilir. Sosial proseslər dəyişkən xüsusiyyətli olduğundan 
birbaşa ekstrapolyasiyada səhvlərin azaldılması üsullarından istifadə edilməsi 
tələb olunur. Ekstrapolyasiya olunan dinamik göstəricilərin aşağı və yuxarı 
ekstrem vəziyyətinin müəyyənləşdirilməsidir. Güman edilir ki, yuxarı ekstrem 
qeyri-real, fantastik vəziyyəti, aşağı ekstrem isə proqnozlaşdırılan obyektin 
funksiyalaşma imkanı olmayan qəza vəziyyətini təsvir edir. Bu üsulun 
çətinliyi ekstrem vəziyyətin əsas meyarlarının müəyyənləşdirilməsidir. Digər 
bir üsul – proqnoz fonunun göstəricilərini (elmi texniki, demoqrafik, iqtisadi, 
sosioloji, sosial mədəni, siyasi və beynəlxalq) nəzərə alınmaqla daha çox 
ehtimal edilən vəziyyətin müəyyənləşdirilməsidir. Bu zaman hər vəziyyətdə 
hər bir qrupa aid olan daha çox informasiya daşıyan göstəriciləri aşkar etmək 
və onları birbaşa ekstrapolyasiyanın göstəricilərilə, lazım gələrsə aşağı və 
yuxarı ekstremlə  müqayisə etməkdir. Nəticədə daha çox ehtimal edilən meyl 
müəyyənləşdirilir. 
Beləliklə, kəşfiyyat proqnozu 4 əsas komponentdən ibarətdir:  
1) İlkin modelin dinamik göstəricilərinin birbaşa ekstrapolyasiyası gələcək 
proqnozların qurulması üçün oriyentasiya olur. 
2) proqnoz kəşfiyyatının yuxarı ekstremi – ilkin kəşfiyyat modelinin 
göstəricilərinin proqnoz fonunun göstəriciləri ilə müqayisəsinin nəticəsi olub, 
qeyri-real sahədə nəzərdə tutulan meylin maksimal geriləməsini 
müəyyənləşdirməyə kömək edir. 
3)proqnoz kəşfiyyatın aşağı ekstremi - ilkin kəşfiyyat modelinin 
göstəricilərinin proqnoz fonunun göstəriciləri ilə müqayisəsinin nəticəsi olub, 
nəzərdə tutulan meylin qəza sahəsinin başlandığı dairəyədək maksimal 
mümkün geriləməni müəyyənləşdirir. 
 
 73 
4) proqnoz fonunun göstəriciləri nəzərə alınmaqla aşağı və yuxarı ekstremlər 
arasında ən çox ehtimal edilən meylin müəyyənləşdirilməsidir.  
Proqnostik tədqiqat prosesində ilk üç komponent (birbaşa, yuxarı və aşağı 
ekstremlər) daha çox ehtimal edilən meylin məhdudlaşdırıcıları kimi mümkün 
dəyişikliklər şəraitində daha real sərhədlərin müəyyənləşdirilməsinə xidmət 
edir. Birbaşa ekstrapolyasiya ilkin məqam rolunu oynayır və proqnoz fonunun 
ziddiyyətli göstəricilərinin qiymətləndirilməsi amillərinin daşıyıcısı kimi çıxış 
edir. Birlikdə bütün dörd komponent qərar qəbul edən şəxslərin dərk etmə 
imkanlarını genişləndirir, qərarın qəbuledilməzliyini göstərir, idrakın 
evristikliyini (məntiqiliyini) stimullaşdırır, qəbul edilən qərarların mümkün 
nəticələrini müqayisə edir, və bütün bunlar birlikdə qərarların obyektivlik və 
səmərəlilik səviyyəsini yüksəldir.   
Kəşfiyyat proqnozun nəticəsi real gözlənilən vəziyyət deyil, mütləq həll 
edilməli olan problemlər kompleksidir. Kəşfiyyat proqnozun məqsədi 
gözlənilən problem vəziyyətin, gələcək problemlərin aşkar edilməsidir.    
Problem vəziyyət və onun inkişaf perspektivləri 
Kəşfiyyat proqnozunun hazırlanmasının ən vacib mərhələsi – ilkin 
proqnozun parametrlərinin yenidən müəyyənləşdirilməsi yolu ilə proqnoz 
modelin qurulması və bu göstəricilərin obyektiv təhlilidır. Bu prosedurun 
mahiyyəti perspektiv sosial problemin inkişafı prosesinin izahı ilə bağlıdır. 
Kəşfiyyat proqnoz modeli problem vəziyyətin tədqiqi və kəmiyyət-keyfiyyət 
qiymətləndirilməsi əsasında qurulur. Bu sosial təzahürün əsas inkişaf 
xüsusiyyətləri aşağıdakılardan ibarətdir: 
- problem ziddiyyətin xüsusi forması kimi, həqiqi və arzu edilən arasında 
yaranır; 
- obyektiv şəkildə mövcud olan problem vəziyyətdə arzu edilən və həqiqi 
vəziyyətə nail olmaq üçün dəyişikliklərin zəruriliyi insan, sosial qrup, yaxud 
cəmiyyət tərəfindən subyektiv şəkildə dərk edilir; 
- problem vəziyyəti insan, sosial qrup, yaxud cəmiyyət üçün xarici tələblər 
kompleksi, sosial təzahür kimi çıxış edir. Nəzərə almaq lazımdır ki, problem 
vəziyyət sosial xüsusiyyətə malik olur.     
Əgər problem və problem vəziyyəti obyektiv olaraq mövcuddursa, lakin 
insanlar tərəfindən subyektiv olaraq dərk edilmirsə, praktiki olaraq, aktual 
deyil. Əgər vəziyyət insanlar tərəfindən problemli kimi qəbul edilirsə, lakin 
obyektiv olaraq problemli deyilsə, bu psevdo, yəni saxta problemli 
vəziyyətdir.  
Burada ilkin vəziyyət – adi normal vəziyyətdir. Bu vəziyyətdə həqiqi və 
arzu edilən arasında parçalanma yoxdur və keyfiyyət xüsusiyyəti daşıyır. 
Normal vəziyyətdə həqiqi və arzu edilən arasında parçalanmanın olmaması 
 
 74 
inkişaf və mövcudluq stimulunun itirilməsi və faciəli vəziyyətin (tənəzzül, 
normal mövcud ola bilməyən şəxsiyyətin, qrupun, yaxud cəmiyyətin 
deqradasiyası) yaranmasına gətirir. Həqiqi və arzu edilən vəziyyət arasında 
yaranan parçalanma hədsiz olduqda və sosial obyektin normal 
funksiyalaşmasına uyğun olmadıqda problem vəziyyət yaranır. Normal 
vəziyyətdən problemli vəziyyətə keçid tədrici olub, problem vəziyyətin 
yetişməsi adlanır. Vaxtında problem vəziyyətin qarşısı alına bilər. Əks 
təqdirdə əvvəlcə böhranlı vəziyyət yaranır, inkişaf dayanır və qəza təhlükəsi 
meydana çıxır. Bu vəziyyətdə bir qədər çox qüvvə və vasitələr hesabına 
vəziyyəti normal halına qaytarmaq imkanı mövcud olur. Əgər 
normallaşdırılma aparılmazsa, növbəti və sonuncu mərhələ olan ən ağır 
fəlakətli vəziyyət inkişaf edir. Fəlakətli vəziyyət məhv, tənəzzül, sosial 
obyektin keyfiyyətcə yeni olana çevrilməsilə nəticələnir. Fəlakətli vəziyyətin 
alternativi – inqilabi vəziyyətdir və cəmiyyətin faciəli vəziyyəti dəyişdirmək 
məqsədilə etdiyi sosial çevrilişdir. Belə vəziyyət bütün fəaliyyət sahələrində 
meydana gələ bilər: elm, texnika, demoqrafiya, mədəniyyət, ekologiya və s. 
Bu proses labüd, əvvəlcədən müəyyənləşmiş, qaçılmaz deyil. Bu məlumat 
gələcək mənfi halların qarşısının alınması üçün qərar qəbul edən şəxslər 
tərəifindən nəzərdə saxlanmalıdır. Problemin həll edilməsi yeni, bəzən daha 
mürəkkəb problemlər səviyyəsinə daxil olmaq deməkdir. Bu, bəşəriyyətin 
tərəqqisinin əsasını təşkil edir. 
Sosial problemlər və onların sistemləşdirilməsi  
Sosial problemlərin əsas xüsusiyyətləri:  
1) bir səviyyədə olan problemin həlli daha yüksək səviyyəli digər problemin 
meydana çıxmasına səbəb olur; 
2) müəyyən inkişaf mərhələsində olan cəmiyyətin mövcud tarixi mühitlə 
əlaqəsi; 
3) sosial problemin sosial məqsədlə (insanların məqsədyönlü fəlaliyyəti ilə) 
əlaqəli həlli. 
Sosial problemlərin struktur komponentləri: 
1) sosial-iqtisadi şərait; 
2) mövcud problemlərin aradan qaldırılması üçün sosial institutların 
yaradılması;  
3) yeni sosial-iqtisadi vəziyyətin meydana gəlməsi; 
4) könə sosial institutların yeni şəraitə uyğunsuzluğunun genişlənməsi; 
5) yeni yaranan problemlərin həlli üçün yeni sosial institutların yaradılması. 
Kəşfiyyat proqnoz tədqiqatı aparmaq üçün vacib olan problemlər 
qrupu: 
 
 75 
- qlobal, regional, lokal. Bu problemlərin kəşfiyyat proqnozda təhlili tədqiq 
edilən məkanın miqyasından asılıdr. Əgər ümumdünya sosial problemlərin 
öyrənilməsi nəzərdə tutulursa, qlobal, yəni bütün bəşəriyyət üçün aktual olan 
problemlər tədqiq ediləcək. Regional dedikdə, dünyanın iri sosial-iqtisadi 
regionları (məs., Latın Amerikası və s.), yaxud böyük dövlət qurumu nəzərdə 
tutulur. Lokal problemlər xüsusi dövlət, yaxud dövlətin hər hansı bir rayonu 
ilə bağlı problemlərdir. 
Sosial problemlərin növləri: 
- ənənəvi və yeni. Ənənəvi problemlər – əvvəlki sosial iqtisadi vəziyyətlə 
bağlı və həlli tələb olunan problemlərdir. Yeni problemlər – yeni sosial-
iqtisadi şəraitdə əmələ gələn və həll edilməsi üçün evristik, prinsipcə yeni 
yanaşmalar tələb edən problemlərdir. 
- cari və perspektiv. Cari problemlər – indiki zamanda uğurla həll edilir, yaxud 
özü-özünü ləğv etmə meylinə malik olur. Perspektiv, yaxud gələcək 
problemlər yaxın on illikdə inkişaf etmək meyli olan və həll edilməsi üçün 
keyfiyyətcə yeni yanaşma tələb edən problemlərdir.    
Sosial problemlərin sistemləşdirilməsi problemlərin genezisi və strukturu, 
meylləri və gələcək inkişafını, bu problemlərin həlli yollarını 
müəyyənləşdirməyə imkan verir.  
«Sosial problemlər ağacının» qurulması  
İctimai həyatda sosial problemlər iyerarxiya xüsusiyyətli sistem yaradır. 
Bir, yaxud bir neçə problem köklü, yaxud açar problemlər (belə problemlərin 
həlli digər problemlərin həllinə yol açır), bu əsasda yaranan bir neçə subaçar 
(ağacın gövdəsi) problemlər, sonra çox sayda ikinci dərəcəli (ağacın budaqları 
olan) problemlər və s. (ağacın xırda budaqları, yarpaqları və s.) mövcuddur. 
«Sosial problemlər ağacı» 3 istiqamətə malikdir: 
1) sadə problemlər – əvvəlki səviyyəyə aid problemlərin tərkib hissələrinin 
dəqiqləşdirilməsi; 
2) daha mürəkkəb – məntiqi olaraq biri digərindən çıxan birinci, ikinci, 
üçüncü və s. dərəcəli problemlər; 
3) çox mürəkkəb – cari və gələcək problemlərin həlli səviyyəsindən asılı 
olaraq mahiyyətcə yeni problemlərin meydana gəlməsi. «Problemlər ağacı» 
aşağıdan yuxarı qurulur: 
- bir, yaxud bir neçə açar problem müəyyənləşdirilir; 
-növbəti mərhələdəki problemlərin həlli məqsədilə problemlər sırası 
dəqiqləşdirilir; 
- eyni səviyyədə təsnif edilmiş daha detallı xüsusi problemlər 
müəyyənləşdirilir.  
 
 76 
Sosial problemlərin səmərəli həlli yollarının sistemləşdirilməsi və 
müəyyənləşdirilməsinə dair tövsiyyələr  
1.Hər bir sosial problemin özünəməxsus xüsusiyyətləri ümumdövlət və 
ümumdünya miqyaslı problemlər çərçivəsində öyrənilməlidir. Əks təqdirdə 
problemin qiymətləndirilməsində səhv nəticələr qaçılmazdır.  
2.»Budaqlardakı» problemin həllinə başlanmazdan əvvəl «gövdədəki», ilk 
növbədə isə «kökdəki» açar problemlərin həlli təmin edilməlidir. Buna görə 
də proqnozlaşdırılan obyektin ilkin modeli qurularkən ciddi sistemli yanaşma 
vacibdir. Əks təqdirdə kəşfiyyat modeli qeyri-adekvat olacaq və qərar qəbulu 
prosesini səhv yönəldəcək.  
3.Proqnozun məqsəd və vəzifələrini, hipotez və strukturunu, metod və 
təşkilatlanmasını yönəltmək üçün problemin müəyyən şəraitdə yetişməsi 
prosesini, alternativ (birinci və ikinci dərəcəli) həlli imkanlarını və s. 
aydınlaşdırmaq lazımdır. Bu kəşfiyyat proqnozun əsas problemidir.  
Kəşfiyyat proqnozun qurulması ardıcıllığı:      
1.Proqnozun təsdiqlənməsi mərhələsində sonrakı əməliyyatların aparılması 
məqsədilə ilkin modelin dinamik göstəricilərinin birbaşa (mexaniki) 
ekstrapolyasiyası. 
2.Proqnoz kəşfiyyatın yuxarı ekstreminin hesablanması: ilkin kəşfiyyat 
modelinin göstəricilərilə proqnoz fonunun göstəricilərinin müqayisə edilməsi 
və bu yolla maksimum geriləmələrin müəyyənləşdirilməsi (məs., istehsalın 
avtomatlaşdırılmasının maksimum mümkün inkişaf sürətinin və miqyasının, 
əhali artımının və s. müəyyənləşdirilməsi). Burada trend modellərin istifadəsi, 
modelləşdirmə aparatının genişləndirilməsi (ssenari, matritsa, cədvəl, şəbəkə 
və imitasion modellər və s.) zəruridir.  
3.Maksimum az itki ilə kəşfiyyat proqnozun aşağı ekstreminin hesablanması 
(məs., ehtiyatların tükənməsi, vasitələrin çatışmazlığı və s.). Nəticə – üçüncü 
kəşfiyyat modelidir.  
4. Proqnoz fonunun göstəricilərinin dərinləşdirilmiş analizi əsasında  yuxarı və 
aşağı ekstremlər arasındakı ən ehtimali trendin (qayənin, fikrin) 
müəyyənşləşdirilməsi. Nəticə – dördüncü sonuncu kəşfiyyat modelinin, 
«sosial problemlər ağacının» qurulması.   
5. Ekspertlər sorğusu vasitəsilə bütün dörd, yaxud sonuncu kəşfiyyat 
modelinin təhlili (burada ekspretlərin psixologiyası nəzərə alınmalı, qiyabi 
kollektiv sorğuda ən qısa vaxt çərçivəsində delfi texnikası istifadə edilməlidir; 
bir istiqamətlilik, uyğunsuzluq təhlükəsi şəraiti nəzərə alınmaqla fərdi ekspert 
qiymətləndirməsi aparılmalıdır).  
 
 77 
6. Trend metodun nəticələrinin təhlili və vahid sistemdə birləşdirilərək 
kəşfiyyat proqnoz modelin təkmilləşdirilməsi. İdarəetmədə mütləq bütün 
mümkün itkiləri nəzərdə tutan  trendlər sistemi istifadə edilir. 
 
YOXLAMA SUALLAR 
1.Kəşfiyyat proqnoz hansı komponentlərdən ibarətdir? 
2..Problem vəziyyət dedikdə nə nəzərdə tutulur? 
3.5.Sosial problemlərin struktur komponentləri hansılardır? 
4.Sosial problemlərin növlərini sadalayın. 
5. Kəşfiyyat proqnozun qurulması ardıcıllığı necədir? 
 
REFERAT MÖVZULARI 
1.Kəşfiyyat proqnozun hazırlanması xüsusiyyətləri 
2. Proqnozların tipologiyası  
3.Məqsədli və planlı proqnozlar kəşfiyyat və normativ proqnozların alt tipi kimi 
4.Proqramlı, layihə və təşkilati proqnozlar alt tip proqnozlar kimi 
5.Mexaniki ekstrapolyasiya kəşfiyyat proqnozun əsası kimi 
 
ƏDƏBİYYAT:  
1.Бестужев-Лада И.В., Наместникова Г.А. Социальное прогнозирование. Курс 
лекций. М.: Педагогическое общество России. 2001. 
2.Вишнев С.М. Основы комплексного прогнозирования. М., Прогресс, 1999. 
3.Гражданников Е.Д. Экстраполяционная прогностика. Новосибирск. 2-ое изд., 
2001. 
4.Евланов Л.Г., Кутузов В.А., Экспертные оценки. М., “Наука”, 1995. 
5.Лезгина М.Л. Детерминация прогнозирования. Л., 2000. 
6.Мартино Дж. Технологическое прогнозирование. М., Мысль, 1977. 
7.Поисковое социальное прогнозирование. М.: Наука, 1984. 
8.Рабочая книга по прогнозированию / Отв. ред И.В. Бестужев-Лада. М.: Мысль, 
1982. 
9.Суворов Л.Н. Аверин А.Н. Социальное прогнозирование. М., Эврика, 1984. 
 
 
 
 
 
 
 
 
 
 
 
 
 78 
Mövzu 7. NORMATİV PROQNOZ. PROQNOZUN 
VERİFİKASİYASI. İDARƏETMƏ ÜÇÜN TÖVSİYYƏLƏR 
 
Normativ proqnozlaşdırmanın əsas xüsusiyyətləri  
Normativ proqnozlaşdırma müstəqil tədqiqat forması olub, kəşfiyyat 
proqnozun ardınca aprılır. Normativ proqnozlaşdırma aşağıdakı əməliyyatlar 
ardıcıllığına malikdir:  
- verilmiş meyarlara əsasən mütləq və nisbi optimallığın müəyyənləşdirilməsi 
və uyğun normativ modellərin hazırlanması; 
- ekspertlərin və lazım gələrsə, əhalinin sorğusu əsasında qurulmuş modellərin 
müzakirəsi; 
- müzakirələr əsasında modelin tamamlanası.  
Normativ proqnozlaşdırma aşağıdakı məqamlardan ibarətdir: 
- məqsədyönümlük; 
- norma və normativlər; 
- plan, proqram, layihələrin hazırlanmasında səmərəliləşdirilmiş hesablar. 
Normativ proqnozun hazırlanması üçün kəşfiyyat proqnozlaşdırmada 
istifadə edilən bütün metodlar tətbiq edilir. Normativ və kəşfiyyat 
proqnozlaşdırma arasındakı fərq metodikada deyil, tədqiqatın məntiqi 
ardıcıllığı ilə bağlıdır. Normativ proqnozlaşdırmanın əsasında daha mürəkkəb 
ideya durur. Kəşfiyyat proqnozlaşdırmada tədqiqatın əsasını keçmişdə və 
indiki zamanda inkişaf qanunauyğunluqları, məlum olan dinamik göstəricilər 
sırasının gələcəyə ekstrapolyasiyası təşkil etdiyi halda, normativ 
proqnozlaşdırmada bu göstəricilərin əvvəlcədən müəyyənləşdirilmiş meyarlar 
əsasında optimallaşdırılması (mümkün göstəricilərdən ən yaxşısının seçilməsi) 
ilə bağlıdır.  
Normativ proqnozlaşdırma tədqiqatı məqsədyönümlükdən başlayır. 
Məqsəd iki bir-birinə əks üsulla müəyyənləşdirilir: 
- məhdud proqnoz fonundan ayrılıqda; 
- həmin məhdudiyyətlərə uyğun şəkildə. 
Məhdud proqnoz fonundan uzaqlaşmada iki yanaşma – volyuntarist (iradə 
əsasında) və elmi. Elmi yanaşma müəyyən idealın olmasını tələb edir. Əgər 
ideal yoxdursa, normativ yanaşma mənasını itirir. Normativ proqnoz 
problemin kəşfiyyat proqnoz tərəfindən aşkar edilmiş alternativ həlli 
yollarının müəyyənləşdirilməsinə, ideala nail olmağa yönəlir. 
Müəyyənləşdirilmiş ideal normativ proqnozun əsaslandırılmasına və plan, 
proqram, layihə, təşkilati tədqiqatların səmərəliliyinin artırılmasına kömək 
edir. Proqnoz fonunun göstəriciləri təhlil edilərkən onlar arasında kompromiss 
tapılmalı, «ən yaxşı olana», «ideala» deyil, «mümkün olanın ən yaxşısına» 
 
 79 
yönəlmək laızmdır. Bu müəyyən optimallığa yönəlməyə keçid əsasında 
müəyyənləşir. Müəyyənləşmiş ideal mütləq optimallıq, onun əldə edilmiş 
dəqiqləşməsi isə nisbi optimallıqdır. Həm mütləq, həm də nisbi optimallıq 
məqsədyönümlüyün, məqsədə dair qərar qəbulunun məhsuludur. Normativ 
proqnozun həyata keçirilməsi üçün qərarı «desidiv» (idarəetmə) 
kateqoriyasından «eventual» (məlum vəziyyətdə mümkün olan) 
kateqoriyasına ötürmək lazımdır. Normativ proqnozlaşdırma məhz bu 
fəaliyyətdən başlayır. Texniki cəhətdən normativ proqnozlaşdırma reversiv 
(hərəkət istiqaməti dəyişdirilə bilən) ekstrapolyasiya, yəni gələcəkdən keçmişə 
yönəlmə əsasında reallaşır. O matritsa, ssenari, şəbəkə, əməliyyat və s., 
modelləşmə, morfoloji (quruluş) təhlili, ekspertlər sorğusu və s. ilə 
möhkəmləndirilir. Normativ proqnozlaşdırmada məqsədyönümlük vasitəsilə 
«məqsədlər ağacı» müəyyənləşir, burada yüksək səviyyə – ideal, orta səviyyə 
– optimallığın müxtəlif tərəfləri, aşağı səviyyə isə müəyyənləşmiş 
problemlərin həllidir. Sonrakı fəaliyyət «məqsədlər ağacının» 
dəqiqləşdirilməsi əsasında proqnozlaşdırma vasitələri, məqsədlərin mümkün  
reallaşdırılma yollarının müəyyənləşdirilməsi, problemin həlli ilə bağlıdır. Bu, 
normativ modelləşmə metodu ilə yerinə yetirilir. Nəzərdə saxlamaq lazımdır 
ki, hər bir eventual fəaliyyət müxtəlif səviyyəli normalarla – texniki, iqtisadi, 
sosial, hüquqi və s. əlaqəlidir. Norma – məqsəd idealdan, məqsəd 
səmərələlikdən fərqli olsa da məqsədyönümlük prosesinə daxildir. Hər hansı 
bir normaya nail olma, ona yaxınlaşma və onu pozmama – müəyyən məqsədə 
nail olmağa cəhdlə bağlıdır. İki normativ proqnoz göstəricisinin (mütləq və 
nisbi) dörd kəşfiyyat proqnoz göstəricisi ilə (birbaşa ekstrapolyasiya, yuxarı 
ekstrapolyasiya, aşağı ekstrapolyasiya, ən çox ehtimal edilən trend) 
birləşdirilməsi «proqnoz sahəsi» yaratmağa imkan verir. Proqnoz sahəsi 
göstəricilərin, eventual nəticələrin müqayisəsi, onlar arasından ən optimal 
olanın və idarəetmədə istifadə edilməsi tövsiyyə edilənin seçilməsinə və bu 
əsasda sosial proseslərin səmərəliliyinin yüksəldilməsinə imkan verir. 
Kəşfiyyat proqnozun nəticəsi perspektivlərin müəyyənləşdirilməsi, problem 
vəziyyətin aşkar edilməsidir. Normativ proqnozun nəticəsi problemin 
mümkün həlli və məqsədə nail olma yollarının, yəni məqsədli vəziyyətin 
müəyyənləşdirilməsidir. Normativ proqnozda sosial məqsədin 
müəyyənləşməsi əsas məsələdir.  
Sosial məqsədin özünəməxsus xüsusiyyətləri, növləri və təsnifatı 
Məqsəd – müqayisə və qiymətləndirmə əsasında ideal, arzu edilən 
nəticənin qabaqcadan müəyyənləşdirilməsidir. Məqsədin seçilməsi və 
qoyuluşu qərar və məqsədyönümlük kimi idarəetməyə aiddir. Məqsədin 
seçilməsi ehtimali, alternativ, eventual ola bilməz. Bu və ya digər məqsədin 
 
 80 
seçilməsi, qoyuluşu haqqında qərar sərbəst, impulsiv, iradi, subyektiv ola 
bilər, lakin analitik, diaqnostik və proqnostik xüsusiyyətli elmi informasiyaya 
əsaslanmalıdır. Hər bir normativ proqnozlaşdırmanın metodoloji əsası 
məqsədyönümlüyün qabaqcadan xəbərvermə deyil, qərar olduğunu təsdiq 
etməkdir. Bu nəzərə alınmazsa, proqnoz səmərəli olmayacaq. Məqsəd qərarın 
xüsusiyyətlərindən olub, subyektin sosial aktivlik mexanizmlərindən biri kimi 
çıxış edir. Bu mexanizmin əsas hissələri aşağıdakılardan ibarətdir:  
1)sosial dəyərlər (insanlar üçün sosial mahiyyətli olan hər şey); 
2)tələbatlar (dəyərlərin istifadə imkanları və cəhdləri); 
3) maraqlar (dərkedilmiş tələbatlar); 
4) motivlər (dərkedilmiş tələbatlar əsasında yaranan fəaliyyət); 
5) təmayüllər (yönəlmənin müəyyənləşməsi); 
7) məqsəd (həyata keçirilməli olan haqqında qərar); 
8) fəaliyyətə başlamaq haqqında qərar; 
9) fəaliyyət (tələbatların təmin edilməsinə, məqsədlərə nail olmağa yönəlmiş 
hərəkət). 
Məqsəd dəyərlər, tələbatlar, maraqlar, motivlər, oriyentasiya, təmayüllər 
olmadan mümkün deyil. Məqsədlərin təsnifatı bir çox meyarlar (maddi və 
mənəvi, qlobal və lokal, istehsal və qeyri-istehsal, fərdi və qrup şəklində, 
minimal və maksimal, sadə və mürəkkəb, yüksək və alçaq və s.) əsasında 
müəyyənləşir. Məqsədlərin təsnifatı üçün əsas meyarlar aşağıdakılardır: 
perspektivlik (yaxın və uzaq), təzahür xüsusiyyəti (məqsəd vasitə və 
özünüməqsəd kimi), təyin etmə (funksional və predmetli) və s. Məqsəd hər 
hansı bir problemin həll edilməsi cəhdidir, sosial məqsəd isə müəyyən sosial 
problemi həll etməyə cəhddir. Bu məqsədin müəyyən problemlə dialektik 
vəhdətindən irəli gəlir. Məqsədlər sistemi strukturca şəcərəlidir. Məqsədlərdən 
hansısa əsas, son, ali, yaxud məqsədli, digərləri isə köməkçi, aralıq, yaxud 
aşağı dərəcəli ola bilər. Hər bir səviyyə alt bölmələrə malik olur. Mürəkkəb 
məqsədlər sistemi də, mürəkkəb problemlər sistemi kimi «məqsədlər ağacı» 
prinsipi ilə qurlur. Bu prinsipin əsasında son məqsəd durur, sonra isə ikinci, 
üçüncü və s. ardıcıllıqla digər məqsədlər müəyyənləşir. Məqsədli qərarların 
hazırlanması prosesi aşağıdakı mərhələlərə bölünür:   
- məqsədli qərar yalınz mövcud proses və təzahürün məqsədyönümlüyü 
şəraitində hazırlana bilər (proses perspektivdə müəyyənləşmiş, nisbi bitmiş 
vəziyyətə malik ola bilər, maddi, yaxud ideal model məqsəd kimi 
müəyyənləşir);   
- məqsədəuyğunluq məqsədyönümlüyün zəruri, lakin natamam zəminidir. 
Fəaliyyətin obyektiv inkişaf şəraiti üçün məqsədyönümlük və fəaliyyət 
subyektinin inkişafı üçün məqsədə doğru yönəlmə vacibdir; 
 
 81 
- məqsədin formalaşması prosesi (məqsədli qərarın hazırlanması) mövcud 
tələbatın, həmçinin tələbatın təmin olunması məqsədləri və yollarının etirafı 
və dərkedilməsi yolu ilə reallaşır; 
- məqsədin formalaşması məqsədli qərarlarla – məqsədin qoyuluşu və ehtimali 
məqsəd ilə sona çatır. Bu iki anlayış məqsədin formalaşması prosesinin son 
mərhələsinin analiz səviyyəsindən asılı olaraq ikili mənalandırılır: 1) biri – 
ilkin qərar kimi, digəri – son qərar kimi; 2) sinonimlər kimi – 
məqsədəuyğunluq, məqsədyönümlük, məqsədin yaradılması, məqsədin 
qoyuluşu «məqsədin formalaşması» anlayışı altında birləşir.  
- məqsədyönümlüyün əsas elementi – məqsədin, yaxud qərar məqsədinin 
seçilməsi çox hallarda seçim azadlığından asılı olur. Əgər seçim yoxdursa, 
məqsəd də şərti xüsusiyyət daşıyır, yəni nəticə əvvəlcədən müəyyənləşir. 
Təcrübədə müxtəlif seçim məhdudiyyətləri, keçmişlə səbəb-nəticə əlaqələri, 
indiki zamanının xüsusiyyətləri və gələcək imkanlardan asılılıq, müxtəlif 
ideyaların məntiqi uyğunluğu tələbləri, məqsədlər sistemində hər bir məqsədin 
üstünlüyü və s. məsələləri müəyyənləşir.  
- məqsədyönümlüyün əsası – «məqsəd», «vasitə», «nəticə» kateqoriyalarının 
dialektik qarşılıqlı əlaqəsi ilə bağlıdır. Məqsəd vasitəsiz həyata keçirilə 
bilməz. Bir məqsədə nail olma digər məqsəd üçün vasitə ola bilər. 
Məqsədyönümlüyün bu xüsusiyyəti məqsədin funksional və predmetli 
olanlara bölünməsində öz əksini tapıb. Çox zaman fəaliyyətin son nəticəsi 
qoyulan məqsədlə üst-üstə düşmür. Məqsədlə fəaliyyətin üst-üstə düşməsi 
üçün məqsədyönümlüyün səmərəliliyi artırılmalıdır.          
- məqsədlərin qarşılıqlı tabe edilməsinin zəruriliyi sistemləşdirmə prinsipləri 
məsələsinin həllini tələb edir. Müxtəlif xüsusiyyətli məqsədləri 
sistemləşdirmək üçün onları təsnif etmək və növləşdirmək vacibdir. Sosial 
məqsədlərin təsnifatı tamın tərkib hissələrinin analizinə, növləşdirmə isə 
tərkib hissələrin tamda sintezinə əsaslanır. Sosial məqsədlərin təsnifatı və 
növləşdirilməsi üsulu sosial problemlərin təsnifat və növləşdirilməsilə 
oxşardır. Bu sosial məqsəd və sosial problemlərin sıx əlaqəsilə bağlıdır. 
Subyektinə görə şəxsi, qruplu, sinifli, Milli və digər ümumi sosial məqsədlər 
fərqləndirilir. Obyektinə görə – sosial iqtisadi, sosial coğrafi, sosial etnik, 
sosial mədəni, sosial hüquqi, sosial siyasi və s., miqyasına görə – qlobal, 
regional, lokal, davamiyyət amilinə görə – cari və perspektiv, zərurilik 
dərəcəsinə görə – köhnə və yeni, təzahür xüsusiyyətlərinə görə – bilavasitə və 
vasitəli, mürəkkəblik səviyyəsinə görə – sadə və mürəkkəb, dəyər yönümünə 
görə – yüksək və aşağı və s. məqsədlər fərqləndirilir. 
Sosial məqsədlərin növləşdirilməsi müxtəlif sosial qrup və institutların 
xüsusiyyətləri nəzərə alınmaqla məqsədlərin aşkar edilməsini tələb edir. 
 
 82 
«Problem-məqsəd» xətti üzrə analogiya normativ proqnozlaşdırma 
çərçivəsində olan katerqoriyaların hamısına aid olmur. Məs., problem və 
psevdoproblem ola bilər. Məqsədlər üçün başqa bölgü mövcuddur: real və 
qeyri-real, həqiqi və yalançı, predmet və funksional, mənəvi və maddi, 
rasional və qeyri-rasional. Açar və törəmə problemlərin qarşılıqlı əlaqəsi 
mövcuddur. Üç məqsədlər sinfi: məqsəd – ideal (məqsəd), məqsəd – 
optimallıq (son məqsəd), məqsəd – norma (özünü məqsəd) fərqləndirilir. 
Sosial ideal – tələbatların gələcək inkişafının arzu edilən şəkildə əks 
etdirilməsi, mükəmməl ictimai quruluş haqqında baxışlar sistemi, bu və ya 
digər dünyagörüşü sistemində ali dəyərlər məcmusudur. Optimallıq – daha 
əlverişli şərtlər, məsələnin daha yaxşı həlli variantı, yaxud məqsədə nail olma 
yoludur. Norma – dərk etmə və davranış stereotipləri, hər kəs üçün vacib 
standartlar, nümunə, model, müqayisə üçün hesabat vahidi, inkişaf, yaxud 
nailiyyət səviyyəsinin müəyyənləşdirilməsidır.                   
«Sosial məqsədlər ağacı»nın qurulması 
«Ağac» prinsipi sosial problemlərin, həmçinin sosial məqsədlərin real 
sisteminə uyğun olub, problemlər üçün açar, məqsədlər üçün son nəticə hesab 
olunur. İdealda hər iki «ağac» problemlərin dezaqreqasiyasını (hissələrin 
ayrılması) təmin edir.  Problem-məqsədli tədqiqatın nəzəri aləti «problem 
məqsədli romb»dur. Bu rombun yuxarı nöqtəsi bir tərəfdən son məqsəd 
(özünü məqsəd), digər tərəfdən açar (əsas) problemdir, kənarları isə müxtəlif 
səviyyəli məqsədlər və problemlərdir. «Məqsədlər ağacı» «yuxarıdan aşağı» 
qurulur: sistemin son məqsədi və özünü məqsədi, sonra ondan törəyən ikinci 
dərəcəli və üçüncü dərəcəli məqsədlər və s.  və son, maksimum konkretləşmiş 
məqsəd müəyyənlşədirilir. «Problemlər ağacı» son məqsəd əsasında qurulur.   
Məqsədli vəziyyətlər və proqnozlaşdırma 
İlkin modelin qurulması və məqsədli analiz  
Məqsədli vəziyyət – normativ proqnozlaşdırmanın tədqiqat obyektidir. Bu 
zaman vəziyyət – ictimai proseslərin meydana gəlməsi və inkişaf zərurəti və 
imkanları arasındakı münasibətlər toplusu, məqsəd – arzu edilən gələcəyin 
təsviridir. Real həyatda ayrılıqda problem və məqsədli vəziyyətlər olmur. 
Məqsədli vəziyyətlərin proqnozlaşdırılması problem vəziyyətlərin 
proqnozlaşdırılması ilə ümumi əsaslara malikdir. Hər iki halda fəaliyyət 
ardıcıllığı aşağıdakı kimi olur: 1) tədqiqat obyektinin ilkin model formasında 
müəyyənləşdirilməsi və analitik, diaqnostik və proqnozlaşdırma xüsusiyyətli 
keyfiyyət qiymətləndirilməsi; 2) proqnoz fonunun göstəriciləri və 
proqozlaşdırma təhlili nəticəsində əldə edilmiş göstəricilər əsasında ilkin 
modelin qurulması. 
 
 83 
Normativ proqnozlaşdırmada sxemli modelləşdirmə metodları olan 
ssenari, matritsa, şəbəkə, analoq, oyunlu, morfoloji və s., həmçinin 
ekspertlərin və əhalinin sorğusu metodu istifadə edilir. Normativ 
proqnozlaşdırma obyekti göstəricilər sistemidir. Proqnozun əsaslandırılması 
və təsdiqlənməsi müddətində göstəricilər sistemi əsasında qurulan dinamik 
indikatorlar (dəyişənlər, xüsusiyyətlər, müəyyənləşmiş göstəricilər) istifadə 
edilir. Normativ proqnozlaşdırmada tədqiq edilən obyektin və proqnoz fonu 
göstəricilərinin istifadəsi üçün məqsədli analiz aparılır. Profil və fon 
göstəricilərinin ilkin dəyişənləri eyni olsa da, kəşfiyyat və normativ 
proqnozlaşdırmada məqsədli və problem vəziyyətlər arasındakı fərqə əsasən 
onların istifadəsi fərqli xüsuiyyətlərə malikdir. Məqsədli vəziyyətlərin üç növü 
fərqləndirilir: 
1)ideal vəziyyət (ictimai ideal); 
2)optimal vəziyyət (sosial optimallıq); 
3)normativ vəziyyət (sosial norma və normativlər sistemi).   
Bu vəziyyətlər ideallaşdırma, optimallaşdırma və normalaşdırma ilə bağlı 
olur.  
İdeal vəziyyətlərin ideallaşdırılması və proqnozlaşdırılması 
İdeallaşdırma həqiqətdə mövcud olmayan obyektlər haqqında anlayışların 
qurulmasıdır. İdeallaşdırma prosesi real həyatdakı əşyalara aid olan xüsusiyyət 
və münasibətlərin onlardan ayrı təsvir edilməsidir. Həmçinin mövcud olmayan 
və olmayacaq obyektlər və onlara aid xüsusiyyət və əlamətlərlə bağlı 
anlayışlar sistemi qurula bilər. Mövcud omayan, lakin müəyyən sosial şəraitdə 
reallaşa bilən obyektlər ideallaşdırıla bilər. İctimai elmlərdə ideallaşdırmanın 
üç forması fərqləndirilir: normativ, informasiya və məqsədli. İdeallaşdırma 
məqsədyönümlük və normativ proqnozlaşdırma ilə sıx bağlı olur. 
İdeallaşdırma vasitəsilə insanın, sosial qrupun, cəmiyyətin düşüncə və 
fəaliyyət forması əsasında müəyyənləşdirilən ideal surətini ictimai ideal kimi 
təyin etmək olar. İctimai idealların sosial-siyasi, mənəvi, estetik və idraki 
formaları fərqləndirilir. Digər meyarlara görə ictimai ideal şəxsi, qrup və 
proqram xüsusiyyətli olanlara bölünür. İctimai ideal subyekti məqsəd və 
tələbatlarına, obyekti isə gələcəyi indiki zamanda ifadə tərizinə, uyğunluq 
dərəcəsinə, ictimai mövcudluğa uyğunluğuna, yaradıcılıq imkanlarının 
inkişafına, dərk edilmə səviyyəsinə, istiqamətlənməsinə, dərketmə və dəyər 
göstəricilərinin uyğunluğuna, tətbiq etmə sahəsinə, mürəkkəblik dərəcəsinə və 
s.  görə təsnif edilə bilər.  
«Məqsədlər ağacı»nın qurulmasından başlanan normativ proqnozlaşdırma 
ideallaşdırma yolu ilə həyata keçirilir. Bu əsasda ideal vəziyyət 
 
 84 
müəyyənləşdirilir. Normativ proqnozlaşdırmada ideallaşdırma metodu 
aşağıdakı kimi tətbiq edilir:   
- tədqiq edilən obyektin proqnozlaşdırılan sosial aspektlərində ideal vəziyyətin 
prinsipcə ümumi xüsusiyyətlərinin müəyyənləşdirilməsi tədqiqatın sonrakı 
mərhələləri üçün nəzəri-metodoloji əsas kimi istifadə edilir.  
- ideal vəziyyətin ictimai idealın meyarlarına uyğun prinsipcə ümumi 
xüsusiyyətlərinin müəyyənləşdirilməsi tədqiqatın bu və ya digər predmetinin 
ideal vəziyyətinin necə görünə biləcəyinə dair təsəvvürlərin hazırlanmasında 
istifadə edilir. 
- müşahidə olunan perspektiv nəzərə alınaraq, tədqiq edilən predmetin ideal 
vəziyyətinin müəyyənləşmiş xüsusiyyətləri əsasında onun optimal və normativ 
vəziyyətlərinin xüsusiyyətləri araşdırılır. 
İdeal (optimal və normativ) vəziyyətlərin prinsipcə ümumi və 
müəyyənləşmiş xüsusiyyətləri proqnozlaşdırma əməliyyatı hesab edilmir. 
Proqnozlaşdırma ideal vəziyyətə nail olmaq üçün məqsədyönümlük əsasında 
müəyyənləşdirilmiş tədqiqat üsullarının aşkar edilməsindən başlayır. 
Normativ proqnozlaşdırma ilkin məqsədyönümlük əsasında formalaşır. Sonra 
modelləşdirmə, ekspertlər sorğusu və s. metodlar tətbiq edilməklə sadə 
proqnoz təhlil aparılır. 
Optimal vəziyyətlərin səmərələşdirilməsi və proqnozlaşdırılması 
Riyaziyyatda optimallaşdırma (səmərələşdimə) mümkün variantlardan ən 
yaxşısının seçilməsi, yaxud obyektin ən yaxşı vəziyyətə çatdırılması kimi 
müəyyənləşdirilir. Bu zaman obyektin ən arzu edilən keyfiyyət xüsusiyyəti 
maksimallaşdırılır, yaxud ən arzu edilməyən xüsusiyyəti minimuma çatdırılır. 
İqtisadiyyatda bu xalq təsərrüfatının təkmilləşdirilməsi əsasında ictimai 
istehsalın miqyasının maksimal həddə çatdırılması kimi təhlil edilir. 
İqtisadiyyatın səmərələşdirilməsi probleminin nəzəri tədqiqinin nəticələri 
optimallaşdırma meyarlarının müəyyənləşdirilməsilə bağlıdır. Ümumiyyətlə, 
optimallaşma xüsusi iqtisadi-riyazi modellər olub, ictimai məqsədyönümlüyü 
əks etdirir. Mahiyyətcə bu maksimum məhsuldarlıq, minimum məhsul və vaxt 
itkisi ilə bağlıdır. Bütün sosial proseslər optimallaşdırıla bilər və optimal 
vəziyyətlərin proqnozlaşdırılması ideal vəziyyətin proqnozlaşdırılmasından 
sonra gələn mərhələdir. Bu zaman proqnoz fonunun göstəriciləri bir qədər 
məhdudlaşdırılır. Mümkün ən yaxşı variant aşkar edilir və tədqiqat 
əməliyyatlarında bəzi dəyişikliklər baş verir. Tədqiq edilən predmetlə bağlı 
optimal vəziyyətin prinsipcə ümumi və konkret xüsusiyyətləri 
müəyyənləşdirilir. İdeal vəziyyətin parametrləri istiqamətləndirici rol oynayır. 
Bu zaman proqnoz fonunun amilləri təhlil edilir və normativ tədqiqat əsasında 
ilkin modelin göstəriciləri dəqiqləşdirilir. Optimal vəziyyətin ümumi və 
 
 85 
konkret xüsusiyyətlərinin müəyyənləşdirilməsi və mövcud vəziyyətə nail olma 
yollarının aşkar edilməsi əməliyyatları arasındakı sərhəddin 
müəyyənləşdirilməsi üçün proqnozlaşdırma metodları toplusunun istifadə 
edilməsi metodoloji cəhətdən çox vacibdir. Bu mərhələdə sosial 
proqnozlaşdırmanın informasiya bazasının natamam inkişafı, kəmiyyət 
göstəricilərinin çatışmazlığı və sistemsizliyi, həmçinin sosioloji tədqiqatların 
zəif riyaziləşdirilməsi proqnozlaşdırmada müəyyən çətinliklər yaradır. Bu 
ilkin modelin göstəricilərinin, proqnozlaşdırılan sosial təzahürlərin və 
proseslərin keyfiyyət analizinin normativ araşdırılmasını və ilkin göstəricilərin 
modelləşdirilməsini çətinləşdirir. Bu mərhələdə aparılan tədqiqatlar qüvvə və 
vasitələr sərfi ilə əlaqədar olaraq, daha baha başa gəlir. Buna görə də, ictimai 
ideal və sosial-iqtisadi optimallıq daha dəqiq formalaşdırılmalıdır. Beləliklə, 
ideal vəziyyət daha çox arzu edilən mütləq optimallıq, optimal vəziyyət isə 
daha çox arzu edilən vəziyyət, prosesdir.  
Normativ vəziyyətlərin normativləşdirilməsi və proqnozlaşdırılması 
Obyektin xüsusiyyətlərinin nizamlanması, müəyyən normalara, 
normativlərə uyğun vəziyyətə gətirilməsi prosesi normativləşdirmə adlanır. 
Normalar ideallara uyğun olaraq, bütün ictimai şüur formalarına aid olub, 
onların xüsusi ifadə formasıdır. Sosial normalar təbii şəkildə qurulmuş, yaxud 
dövlət, cəmiyyət, sosial qrup tərəfindən təsdiqlənmiş qaydalar, nümunələr, 
təlimatlar olub, insanların bu və ya digər həyat formasını müəyyən edən şüur 
və davranış forması kimi təzahür edir. Məqsədli vəziyyətin 
proqnozlaşdırılması normativ vəziyyətin normativ proqnozlaşdırılması ilə 
bağlı əməliyyatlar sistemində ideal və optimal vəziyyətin 
proqnozlaşdırılmasından sonra üçüncü, sonuncu mərhələdir. Bu mərhələ 
normativ vəziyyətin ümumi və konkret xüsusiyyətlərinin 
müəyyənləşdirilməsilə bağlıdır. Bu zaman ideala və optimallığa uyğun sosial 
yönəlmə əsasında fəaliyyət göstərmək lazımdır. Normativ vəziyyət 
müəyyənləşdikdən sonra normativ proqnozlaşdırmanın sonuncu – mövcud 
vəziyyətə nail olmanın mümkün yollarının müəyyənləşdirilməsi mərhələsi 
başlayır: 
1.Mövcud sosial norma və nomativlərdəki tullantıların, yəni sosial 
patologiyanın bütün formalarının nəzərə alınması vacibdir. 
2. Normativ proqnozlaşdırmanın ideoloji tərəfinin nəzərə alınması vacibdir 
(məs., fərqli ictimai-siyasi quruluşa malik olan dövlətlərdəki sosial normaların 
müqayisəli analizi). 
3.Məqsədli vəziyyətin 20 illik perspektivi nəzərə alınmaqla 
proqnozlaşdırılması üçün plandan əvvəlki proqramın hazırlanması vacibdir. 
 
 86 
Bu şəraitdə mövcud proqnozlaşdırma metodları kifayət etmədiyindən onların 
genişləndirilməsi tələb olunur.  
Məqsədli vəziyyətlərin proqnozlaşdırma metodları 
Təcrübədə çoxsaylı proqnozlaşdırma metodlarından yalnız müəyyən 
hissəsi istifadə olunur, əksəriyyəti nominal (yalnız adı olan) olaraq qalır. Elmi-
texniki proqnozlaşdırmada metodlar toplusu çox geniş, iqtisadi metodlar 
kifayət qədər, sosial metodlar isə – sadə trend (ekstrapolyasiya) modeli, 
ssenari və ekspretlərin əyani və qiyabi sorğusundan ibarətdir. Xüsusilə də 
normativ proqnozlaşdırmada trend modellər köməkçi rol oynayır və əsasən 
ekspretlərin sorğusu və ssenari qurulmasında istifadə edilir. Elmi-texniki və 
iqtisadi proqnozlaşdırma metodlarının – kontekstual kartorqrafiya (sosial 
təzahürün mahiyyətinin xəritəsinin qurulması), morfoloji yanaşma, tarixi 
analogiya, əməliyyatlı, şəbəkə, oyun, imitasion (təqlidi) və s. modelləşdirmə 
növlərinin istifadəsi əsasında səmərəli sosial proqnozlaşdırma metodları 
qurula bilər. 
 Bir sıra perspektiv metodlar mövcuddur. Məs., psixologiya və 
sosiologiyada istifadə edilən irəli çəkilmiş qrup metodu normativ proqnozlar 
hazırlanmasında səmərəli nəticələr verə bilər. Riyaziyyatda istifadə edilən 
hüdudlar nəzəriyyəsi əsasında riyaziləşmiş «hüdudların proqnozlaşdırılması 
nəzəriyyəsi» işlənə bilər.  
     Normativ proqnozlaşdırmada əməliyyatlar ardıcıllığı 
1. Mütləq optimallığın müəyyənləşdirilməsi. Məqsəd – nöbəti normativ 
tədqiqat istiqamətinin yaradılması. Vəsait – geniş modelləşdirmə aparatının 
istifadə edilməsi («məqsədlər ağacı», formalaşmış ssenari, matritsa, cədvəllər 
və digər modellər).  
2. Mütləq optimallıq müəyyənləşdirilərkən tədqiqat obyektinin xüsusiyyətləri 
nəzərə alınmaqla optimallıq meyarları (proqnoz fonunun bütün 7 bölməsinə 
uyğun olan) təyin edilməlidir.  
3. İlkin modelin göstəriciləri, modelləşdirmə metodları və  proqnozlaşdırma 
müddətinin məhdudluğu nəzərə alınmaqla nisbi optimallığın 
müəyyənləşdirilməsi.  
4. İlkin və son normativ modellərin müzakirəsi. 
5. Ekspert qiymətləndirməsinin obyektivlik səviyyəsinin müəyyənləşdirilməsi 
üçün müzakirələr keçirilməsi və əhali arasında sorğu keçirilməsi. Əhali 
arasında sorğu keçirilməsi ekspert nəticələrini tamamlayır və bu sorğuların 
səmərəli nəticələrinin əldə olunması üçün çox zaman psixoloji testlər, pilotaj 
tədqiqatlar keçirilir.   
6.Təqdim olunan müzakirələr əsasında normativ proqnoz modelinin 
hazırlanması və vahid sistemdə birləşdirilməsi. Əldə edilən nəticələrin 
 
 87 
keyfiyyəti optimallaşdırma meyarlarının əsaslandırılması, proqnoz fonunun 
göstəricilərinin və sorğuların nəzərə alınmasından asılıdır.  
Proqnozlaşdırmanın verifikasiyası onun həqiqiliyinin, dəqiqliyinin və 
əsaslılığının müəyyənləşdirilməsidir. Proqnozun mütləq verifikasiyası, onun 
obyektin həqiqi vəziyyətinə uyğunluğunun müəyyənləşdirilməsi ilə bağlıdır. 
Proqnozlaşdırmanın son mərhələsində nisbi verifikasiya, yəni proqnozun 
müasir elmi tələblərə uyğunluq dərəcəsinin  müəyyənləşdirilməsi mümkündür. 
Verifikasiya proseduru arzu edilən və vacibdir. Bu prosedur rolunu ekspert 
sorğuları oynayır. Mürəkkəb vəziyyətlərdə verifikasiyanın 8 növündən biri 
istifadə edilir:   
1) ilk istifadə edilən metoddan fərqli metod istifadə etməklə proqnozun 
hazırlanması; 
2) proqnozun digər informasiya mənbələrindən alınan proqnozlarla 
müqayisəsi; 
3) retrospektiv (keçmişi təsvir edən) dövrə aid adekvat (uyğun) proqnozun 
yoxlanması;  
4)əvvəlcədən əldə edilmiş proqnozlar əsasında paralel proqnozun 
müəyyənləşdirilməsi; 
5) ekspertlərin əlavə sorğusu; 
6) opponentlərin tənqidi qeydlərinin təkzib edilməsi; 
7) mümkün səhvlərin aşkar edilməsi və nəzərə alınması; 
8) daha mötəbər fikirlərlə müqayisə.  
Ən qənaətcil, səmərəli və ən aşağı səviyyəli subyektiv qiymətləndirmə 
ekspert sorğusu (bilavasitə ekspertlərin qiyabi sorğusu) əsasında əldə edilir. 
Verifikasiyaya dair əsas əməliyyatlar aşağıdakılardır: 
- bir və ya bir neçə üsulla kəşfiyyat və normativ proqnoz modelinin 
verifikasiyası; 
- müzakirə əsasında proqnozlaşdırma modelinin tamamlanması və son 
redaktəsi.  
İdarəetmə üçün tövsiyyələrin seçilməsi.   
Sosial proqnoz – özünüməqsəd deyil, məqsədli, planlaşdırma, proqram, 
layihə, təşkilati – idarəetmə qərarları üçün informasiyadır. Buna görə də 
proqnozlaşdırma göstəricilərin və normativlərin müqayisəsi əsasında təqdim 
edilən tövsiyyələrlə sona çatır. Tövsiyyələr daha obyektiv məzmunlu olmalı, 
sifarişçinin maraqlarından asılı olmamalıdır. Buna görə də tövsiyyələr sifarişçi 
deyil, proqnoz mütəxəssisləri tərəfindən təqdim edilməlidir.       
Əməliyyatlar ardıcıllığı 
1.Tədqiqat qrupunun köməkliyilə ilkin tövsiyyələrin hazırlanması. 
2.Hazırlanmış tövsiyyələrin əyani ekspert sorğusu əsasında təhlil edilməsi. 
 
 88 
3.Təqdim olunan tövsiyyələr tətbiq edildiyi şəraitdə idarəetmə obyektinin 
eventual (əlverişli şəraitdə mümkün olan) vəziyyətinin ehtimali ssenarisinin 
hazırlanması və həm müsbət, həm də mənfi nəticələrin mümkünlüyünün 
nəzərə alınması. Çətin vəziyyətlərdə ssenarinin mahiyyətilə bağlı bir daha 
ekspert sorğusu keçirilir, bir qədər sadə vəziyyətlərdə ssenari ekspert təhlilinə 
verilir.  
4.Tədqiqat haqqında üç variantda ilkin hesabat hazırlanır: qısa (3 – 5 səhifə), 
geniş (20 – 25 səh.), tam (10 – 15 səh.) həcmli. Bu zaman hər iki proqnoz 
modeli təhlil edilir və əvvəlki prosedurlarla bağlı sənədlər istifadə edilir.  
5. Təqdim edilən hesabat əyani ekspert sorğusu ilə təhlil edilir. 
6.Təhlil əsasında hesabat tamamlanır və sifarişçiyə təhvil verilir. 
Qeyd: Bütün təhlillər gedişində ekspertlər dairəsi mümkün qədər sabit 
olmalıdır, çünki hər dəfə onların təcrübəsi artır və ekspertizanın keyfiyyəti 
yüksəlir. Təcrübə göstərir ki, ən təcrübəli ekspertlər də dərhal proqnoz 
qiymətləndirmə apara bilmirlər.    
YOXLAMA SUALLAR 
1.Normativ proqnozlaşdırmanın əsas xüsusiyyətləri nədən ibarətdir? 
2.Son məqsədin növləri hansılardır? 
3.»Sosial məqsədlər ağacı»nın qurulmasını izah edin. 
4.İdeal, optimal və normativ vəziyyətlərin proqnozlaşdırılması nə ilə fərqlənir? 
5.Normativ proqnozlaşdırmanın əməliyyatlar ardıcıllığını izah edin. 
REFERAT MÖVZULARI 
1.Sosial proqnozun normativ modeli   
2.İlkin model göstəricilərinin normativ proqnozunun hazırlanması  
3.Proqnozun mütləq və nisbi verifikasiyası  
4. Opponent verifikasiyası  
5.Sosial yeniliklərin proqnozlu əsaslandırılması 
ƏDƏBİYYAT:  
1.Бестужев-Лада И.В., Наместникова Г.А. Социальное прогнозирование. Курс лекций. 
М.: Педагогическое общество России. 2001. 
2.Бестужев-Лада И.В., Наместникова Г.А. Технология прогнозных разработок 
социальных процессов. М.: Поиск, 1992. 
3.Бешелев С.Д. Гурвич Ф.Г. Экспертные оценки. М., Изд-во Педагогическое общество 
России, 1999. 
4.Вишнев С.М. Основы комплексного прогнозирования. М., Прогресс, 1999. 
5.Гражданников Е.Д. Экстраполяционная прогностика. Новосибирск. 2-ое изд., 2001. 
6.Добров Г.М. и др. Экспертные оценки в научно-техническом прогнозировании. Киев, 2-
ое изд. 2000. 
7.Евланов Л.Г., Кутузов В.А., Экспертные оценки. М., “Наука”, 1995. 
8.Мартино Дж. Технологическое прогнозирование. М., Мысль, 1977. 
9.Нормативное социальное прогнозирование. М.: Наука, 1987. 
 
 
 
 
 89 
Mövzu 8. PROQNOZLAŞDIRMA METODLARI 
 
Proqnozlaşdırma zamanı tətbiq edilən vasitə və metodlar 
proqnozlaşdırmanın metodoloji əsasını təşkil edir. Proqnozlaşdırılan obyektə 
uyğun model qurulur, tədqiqat obyektinin gələcək vəziyyəti haqqında 
məlumat almağa imkan verir. 20-yə qədər proqnozlaşdırma metodları 
fərqləndirilir. Bir çox proqnozlaşdırma metodları bir-birindən üsulları və 
mərhələləri ilə, o cümlədən bu üsul və mərhələlərin ardıcıllığı ilə fərqlənir. 
Təsnifat əlamətləri kimi aşağıdakı metodlar fərqləndirilir:  metodun 
formalaşdırma səviyyəsi, metodun məlumat əsasları, proqnozlaşdırma 
metodlarının fəaliyyət prinsipləri və s.  Proqnozlaşdırma metodlarının 
formalaşdırma səviyyəsi intuitiv və formal olmasına görə seçilir. İntuitiv 
metodların proqnozlaşdırma obyekti mürəkkəb olduğundan bir sıra amillərin 
təsirini nəzərə almaq mümkün olmadıqda istifadə edilir. Bu zaman ekspert 
qiymətləndirilməsi əsas götürülür. Fərdi ekspert qiymətləndirməsi dedikdə, 
məsələn, intervü, analitik və ssenari yazılması nəzərdə tutulur. Kollektiv 
ekspert qiymətləndirməsi isə əsasən ən az kvadratlar metodu, sürüşkən 
ortaqlar metodu və s. ilə bağlıdır. Proqnozlaşdırma metodlarının digər təsnifatı 
«metodun təsnifat əsaslılığı»na görə müəyyənləşir.  
I mərhələdə – «İnformasiyaya əsaslanan metodlar» üç sinfə bölünür:   
faktoqrafik, ekspert və kombinələşmiş. 
Ekspert metodları – ixtisasçı ekspertlərin fikirlərinin və tədqiqatlarının 
ümumiləşdirilməsi əsasında təqdim edilən məlumatlar kimi istifadə edilir. 
Özlüyündə həm faktoqrafik, həm də ekspert metodları informasiyanın işlənmə 
səviyyəsinə görə alt mərhələlərə, metodlara bölünür. Ekspert metodları 2 alt 
sinfə bölünür: birbaşa ekspert qiymətləndirilməsi ekspert kollektivinin 
rəyindən asılı olmayan, hər bir ekspert tərəfindən müstəqil şəkildə toplanmış 
və ümumiləşdirilmiş və bir-birinə təsir göstərməyən məlumat əsasında 
qurulur. Ekspert qiymətləndirilməsində bilavasitə kollektivin rəyinin təsiri ilə 
qurulan qiymətləndirmə ikinci alt sinfi təşkil edir.  
Faktoqrafik metodlar – proqnozlaşdırma obyektinin indiki vəziyyəti və 
keçmiş inkişafı haqqında faktiki məlumata əsaslanır. Faktorqrafik metodlara 
analogiya, statistik və qabaqlayıcı metodlar daxildir. Belə metodlara tarixi və 
riyazi analogiya metodları aid edilir. Riyazi analogiya metodlarında 
obyektivin analoqu kimi inkişaf prosesinin riyazi təsvirinə malik olan və 
proqnozlaşdırma obyekti ilə üst-üstə düşən digər fiziki təbiətli obyektlər, digər 
elm və texnika sahələri istifadə edilir.  
Statistik metodlar – proqnozlaşdırma obyekti haqqında əhəmiyyətli 
məlumatın işlənməsinə əsaslanır. Statistik metodlar rəqəmli göstəricilər və 
 
 90 
proqnozlaşdırma obyektinin dəyişkənlik xüsusiyyətləri əsasında riyazi 
qanunauyğunluğun aşkar edilməsinə yönəlir. Statistik metodun tətbiq edilməsi 
proqnozun obyekti, məqsədi, mövcud məlumatın həcmi və tərkibi, proqnoz 
verənin səviyyəsi və s. ilə müəyyən edilir. Statistik metodlar modelləşdirmə, 
ekstrapolyasiya, korelyasiya, reqressiya kimi alt siniflərə bölünür.  
Proqnozlaşdırmanın qabaqlayıcı metodları elmi-texniki məlumatların 
ümumiləşdirilməsi və elm və texnikanın tərəqqisini qabaqlayan göstəricilərin 
nəzərə alınması prinsiplərinə əsaslanır. Qabaqlayıcı metodlara – elm və 
texnikanın dinamikası haqqında məlumatların tədqiqi, bu məlumatların 
tərkibində dinamik sıraların qurulması, bu əsasda inkişaf edən obyektin analizi 
və proqnozlaşdırılması ilə bağlıdır. Qabaqlayıcı metodlar kimi texnikanın 
səviyyəsinin tədqiqi və qiymətləndirilməsi, elmi-texniki məlumatın kəmiyyət 
və keyfiyyət analizi metodları da istifadə edilir.  
Proqnozlaşdırmanın ən geniş yayılmış metodları ekstrapolyasiya, ekspert, 
Delfi metodu, Edip effekti, morfoloji sintez, proqnoz ssenariləri və cədvəlləri, 
optimal qərar qəbul edilməsi modelinin hazırlanması metodlarıdır. 
Ekstrapolyasiya metodu 
Bu metod proqnozlaşdırılan prosesin zamanca xeyli əvvələ aid olan retro 
və gələcəkdə mümkün ola biləcək dinamik göstəricilərinin (riyazi, statistik, 
yaxud məntiqi) qurulması ilə bağlıdır. Mümkün dəyişikliklərin, meyl və 
proseslərin miqyasının dəqiq qiymətləndirilməsi üçün mürəkkəb 
ekstrapolyasiya, ehtimal nəzəriyyəsi, oyunlar nəzəriyyəsinin, müasir 
riyaziyyat və kibernetikanın alətlər komplektinin istifadəsi səmərəli nəticə 
verə bilər. Bu metodun əlverişliliyi inkişaf əyrilərinin «absurd» 
ekstrapolyasiyası əsasında müəyyənləşir. Bu zaman fəaliyyətdə olan 
mexanizmin gələcəkdə dəyişmə imkanları, əvvəlcədən proqnozlaşdırılmamış 
funksiyalaşma meylləri təsvir edilir. Düzgün nəticə əldə etmək üçün riyazi 
modellər, məntiqi analiz, eksperiment qiymətləndirmə və normativ hesabatlara 
əsaslanan kompleks yanaşma vacibdir.      
Ekspert metodu 
Buraya ekspert qiymətləndirmə, analitik qeydlər, fərqli ekspert 
göstəricilərinin müqayisəsi, kütləvi müzakirə, dəyirmi masalar, zehni həmlə 
və s. metodlar daxildir. Ekspert metodu aşağıdakı mərhələlərdə tətbiq edilir: 
- ekspertlər tərkibinin seçilməsi və onların səriştəliliyinin qiymətləndirilməsi; 
- ekspertlərin sorğusu üçün anket tərtib edilməsi; 
- ekspert nəticələrin əldə edilməsi; 
- ekspert rəylərinin uyğunluğunun qiymətləndirilməsi; 
- nəticələrin etibarlılığının qiymətləndirilməsi; 
- ekspert nəticələri üçün proqramın tərtib edilməsi. 
 
 91 
Edip effekti 
Gələcək haqqında xəbər verməyə çalışan bir çox miflər, əfsanələr 
sırasında Edip effekti, Yelena Troyanskaya, Gələcəkdən xəbər verən maral və 
s. əfsanələr bir sxem üzrə qurulub: qəhraman gələcəkdən xəbər tutur, onu 
dəyişməyə çalışır, lakin sonda həmin nəticə baş verir. Bütün bu miflər taleyin 
dəyişməz olduğunu göstərməyə yönəlib. Məhz bu əsasda proqnozlar özü-
özünü reallaşdırır. Edip effekti gələcəyin əvvəlcədən müəyyənləşdirilmiş 
modelini və konsepsiyasını əks etdirir. Bu model aşağıdakılardan ibarətdir: 
1) Sərt determinizm (iradə, yaxud seçim azadlığı yoxdur). 
2) Gələcək real olaraq mövcuddur (tam mövcudluğa malikdir). 
3) Gələcək dəyişməzdir (bağlıdır). 
K.Popper Edip effektinin şərhini genişləndirərək, proqnozun özünü 
reallaşdırması imkanları ilə yanaşı özünü məhv etməsi imkanlarının olduğunu 
da əlavə etmişdi. Beləliklə, Edip effekti – informasiyanın aid olduğu vəziyyətə 
təsiri imkanlarıdır. Nəzəriyyə, yaxud konsepsiya hər iki imkanı (özünü 
reallaşdırma və özünü məhv etmə) qəbul etdiyi üçün gələcəyin mifdə əks 
olunan şərhindən edilən daha geniş şərhə malikdir. Bu şərh aşağıdakıları 
özündə əks etdirir: 
1)İndeterminizm (seçim imkanlarını qəbul edir (bifurkasiya)). 
2)Gələcək real olaraq, mövcud deyil (yalnız potensial olaraq mövcudur). 
3) Gələcək dəyişə biləndir (açıqdır).  
Ziddiyyət məhz bu əsaslarda yaranır, çünki hər iki yanaşmanın qəbul 
edilməsi daha perspektiv imkanlar aça bilər. Belə nətcəyə gəlmək olar ki, 
zaman öz xüsusiyyətlərini dəyişə bilər, yəni müəyyən şəraitdə gələcək real 
olaraq mövcuddur, müəyyən şəraitdə isə gələcək mövcud deyil və onu 
müstəqil olaraq qurmaq olar. Bu şərh əsasında təkamüllü ontologiyanın 
cizgilərini müəyyən etmək olar. Varlıq daim zamana görə dəyişərək, həm 
fundamental qanunlar və prinsiplər, həm də konkret faktlar və vəziyyətlər 
səviyyəsində müəyyənləşmiş sabitliyini saxlamalıdır. Bu sabitlik proseslərin 
fərqli zaman sürətinə (qısa və uzun, müxtəlif sistemlərin daxili zamanı və s.) 
əsasən əldə edilir. Determinizm mexanizmi əsasında varlığın arzu edilən və 
mümkün dəyişilməsi baş verir, saxlanılır, sonra isə növbəti dəyişmə baş verir. 
Məhz bu proses mövcud reallığı xaos və süqutdan xilas edir və gələcəyə 
yönəldir. Bu çərçivə daxilində Edip effektinin dəf edilməsi vasitələrini aşkar 
etmək mümkündür. Reallığın determinist elementləri dəyişmədiyinə görə 
insan müdaxiləsi olmadan poqnozlaşdırılır. Bəs onları necə müəyyən etmək 
olar? İlk növbədə müasir dövrdə müşahidə edilən və gələcəkdə saxlanıla bilən 
faktlar, hadisələr, vəziyyətlər dəyişikliklər əsasında məhv ola biləcək faktlar, 
hadisələr, vəziyyətlərdən fərqlənməlidir.   
 
 92 
Kollektiv qərarların qəbul edilməsi metodları 
Delfi metodu, yaxud delfi rəmmalının metodu 
Bu metod Delfdə (Yunanıstanda) Apollon məbədinin adından götürülərək, 
belə adlandırılıb. Qədim Yunanıstanda bu məbədin kahinləri sirli 
peyğəmdərlik xüsusiyyətlərilə fərqlənirdilər, hər hansı bir sosial, siyasi və s. 
hadisələr haqqında qabaqgörən fikirlər söyləməklə ictimai proseslərin 
inikşafına təsir göstərirdilər.  
Müasir dövrdə eyni ad altında müəyyənləşdirilən bu metod zehni həmlə 
metodunun çoxdəfəli istifadəsi (interaktiv) üçün təqdim edilib və proqnoz 
nəticələrdə psixoloji amillərin təsirini azaltmaq və obyektivliyin yüksəldilməsi 
məqsədini daşıyır. Nəticələrin obyektivliyinin yüksəldilməsi üçün bu metod –  
əks əlaqə, iştirakçıların əvvəlki sorğunun nəticələri ilə tanış edilməsi və 
ekspertlərin rəyinin qiymətləndirilməsində həmin nəticələrin nəzərə alınması 
vasitələrindən istifadə edir. Ekspert metodun bir qədər fərqli forması olan 
Delfi metodu – anketləşdirmə metodundan istifadə edərək, ardıcıl fərdi 
sorğular keçirilməsinə yönəlir. Sorğu vərəqləri dövrü olaraq (hər dəfə) 
dəqiqləşdirilir və bu əsasda iştirakçı rəylərinin əmsalı ölçülür. 
Çoxluğun rəyindən təsirlənmə və bu rəylərə uyğunlaşma səviyyəsini 
azaltmaq üçün iştirakçıların öz fikirlərini əsaslandırması vacibdir, lakin bu 
zaman da uyğunlaşma təsiri yüksək ola bilər.  Ekspertlər sorğusu təşkil 
olunarkən dövrlər arasında ekspert-lider ekspert qrupu istənilən istiqamətə 
yönəldə bilər.  
Morfoloji sintez metodu 
Bu metod tədqiq olunan problemin mümkün parametrlərinə dair 
informasiyanın əldə edilməsinə əsaslanır, hər cür ilkin mühakimə və 
müzakirədən kənar olur və üç suala cavab axtarır: 
1.proqnoz informasiyanın alınması üçün hansı vasitələr daha vacibdir? 
2.hadisələrin baş vermə ardıcıllığı necədir? 
3.mövcud problemin həlli üçün bütün vasitə, yaxud metodlardan necə istifadə 
etmək olar? 
Rollar metodu   
Bu metod «lehinə - əleyhinə» metoduna uyğundur. Əsas fərq hazırlıq 
mərhələsində münaqişə vəziyyətin aşkarlanmasından ibarətdir. Mövcud 
münaqişə vəziyyətin təqlid edilməsi üçün qrupun tərkibindən bir neçə nəfər 
iştirakçı seçilir. Rol üçün hazırlığa 20-30 dəqiqə vaxt sərf olunur. Oyunun 
müddəti isə 15-20 dəqiqədir. İştirakçılar öz fikirlərini obyektiv göstəricilərlə 
əsaslandırırlar və rəqibin əks dəlillərini təkzib edirlər. Bütün dəlillər, o 
cümlədən «tezis - antitezis» formalı natiqlik üsulları istifadə edilir. Oyun 
 
 93 
zamanı tezislər kimi formalaşmış təcrübə qrupun bütün üzvləri tərəfindən 
müzakirə edilir və qiymətləndirilir. 
Bu əsasda aşağıdakı test-suallar tərtib edilir: 
- Rəqibin ən xoşagəlməz dəlilləri, sualları və etirazları hansılardır? 
- Onlardan hansılar cavabsız qaldı, yaxud təkzib edildi? 
- Ən yaxşı dəlillər hansılardır? 
-Hansı dəlillər bir-birini tamamlamaq və gücləndirmək üçün birləşdirilməli, 
əlaqələndirilməlidir? 
- «Oyun» prosesində hansı iştirakçılar xüsusi davranış nümayiş etdirdilər? 
Daha səmərəli dəlillər əhatəli analiz edilir və xüsusi yaradılmış alt qrup 
tərəfindən təsnif edilir.  
Sinektik metod 
Bu metod 1960-cı ildə U.Qordonun yaratdığı «Synectics» firmasının adına 
uyğun olaraq belə adlandırılıb. Sinektikanın əsas xüsusiyyəti törəmə 
ideyaların tənqidinə qoyulan qadağanın götürülməsi və meydana çıxan 
problemlərin həlli məqsədilə nisbi daimi qrupların formalaşdırılmasından 
ibarətdir. Bu qrupların üzvləri tədricən birgə işə alışırlar, tənqiddən qorxuları 
azalır, kimsə onların təkliflərini qəbul etmədikdə incimirlər. Tədricən qrupda 
məsələlərin həlli təcrübəsi yaranır. Adətən sinektik qrupa bu metodun 
əsaslarını yaxşı bilən, təcrübəli mütəxəssis rəhbərlik edir. O, digərlərindən 
fərqli olaraq, qoyulan məsələ ilə bağlı istiqamətlənməyi daha yaxşı 
bacarmalıdır. Əvvəlcə problem ümumi müzakirə edilir, sonra tədqiqat sahəsi 
məhdudlaşdırılr. İşin gedişində ədəbiyyat, ekspertlərin məsləhətlərini istifadə 
etmək, model hazırlamaq olar. Rəhbər problemi olduğu kimi təqdim edir. 
Sinektorlar tədricən problemin quruluşunu dərk etdikləri kimi dəyişirlər. Qərar 
hazırlanması üçün metodun əsas mexanizmi analogiyaların istiqamətlənmiş 
axtarışıdır. Bu məqsədlə mövcud problemlərin həlli sahələri və vasitələri aşkar 
edilir.  Əgər ekspert qiymətləndirməsindən sonra ideyanın maddiləşməsinin 
qeyri-mümkünlüyü müəyyən edilirsə, digər ideyaların axtarışı davam etdirilir. 
Bu metodun müsbət cəhəti tənqidin tətbiqi, analogiyalardan və psixoloji 
meyllənmə üsullarından istifadə edilməsidir. Mənfi tərəfi isə üzvləri bir sıra 
təlimlər keçməli olan daimi qrupların yaradılmasına olan tələbatla bağlıdır, 
çünki az saylı mütəxəssislər qrupunun təşkil edilməsi çətindir.   
Konkret vəziyyətlərin analizi metodu 
Harvard Universitetində hazırlanmış və təkrarlanan standart vəziyyətlər 
üçün nəzərdə tutulan metod aşağıdakı mərhələlərdə tətbiq edilir: 
- vəziyyətə giriş; 
- məsələnin qoyuluşu (iştirakçıların qruplara bölünməsi, vəziyyətin daha geniş 
təsvirinin əldə edilməsi); 
 
 94 
- qərar qəbul edilməsi variantlarının qrup şəklində axtarışı;  
- aparılan iş haqqında qrup üzvlərinin məruzəsi; 
- ümumi müzakirə; 
- problemin həll edilməsinə vahid yanaşmanın formalaşması. 
Balint məşğələsi 
Bu metod ilk dəfə ingilis həkimi Balint tərəfindən istifadə edilib və 
iştirakçıların problem haqqında müzakirələrinə dair daimi seminarların təşkil 
olunmasına əsaslanır. Mərhələləri:  
- mövcud problemin mahiyyətini tam izah edə bilən bir iştirakçı seçilir; 
- digər iştirakçıların növbə ilə mövzuya dair verdikləri suallar cavablandırılır 
və dövrü xüsusiyyətli bu mərhələ suallar qurtarana qədər davam edir; 
- bütün iştirakçılar qoulan məsələnin həllinə dair öz variantlarını təqdim 
edirlər; 
- topikstarter (mövzu təqdimatçısı) ümumiləşdirmələr aparır və nəticələr 
çıxarır. 
Metod «X*3*(X-1)» (X – iştirakçıların say göstəricisidir) 
Çox vaxt ideyaların kristallaşdırılması və problemin həlli variantlarının 
axtarılması üçün istifadə edilir. İştirakçılar daha dəqiq nəticələr əldə etmək 
üçün informasiyaları yazılı şəkildə mübadilə edirlər. Mərhələləri: 
- ümumi problemin formalaşdırılması; 
- inkubasiya (gizli dövr) mərhələsi; 
- hər kəs üç qərar variantını qeyd edir;  
- əldə edilmiş 3*X variantı növbə ilə bütün iştirakçılara təqdim edilir və hər 
kəs bura daha üç ideya əlavə edir; 
- alınan 3*X*(X-1) ideyaları müzakirə edilir və qiymətləndirilir, optimal olan 
seçilir.  
Zeşni həmlə 
Problemlərin alternativ və original həlli variantları hazırlanarkən istifadə 
edilir. Belə bir hipotezə əsaslanır ki, çoxsaylı ideyalar sırasında problemin 
həlli üçün əhəmiyyətli olanlar mövcuddur. Burada əsas diqqət ideyaların 
keyfiyyətinə yönəlir. Zehni həmlə zamanı səviyyəsindən asılı olmayaraq 
bütün informasiya qeydə alınır. Mərhələləri: 
- problemin qısa xülasəsi, 
- ideyaların kütləvi törəməsi, 
- ən yaxşı variantların qiymətləndirilməsi və seçilməsi.  
«Lehinə - Əleyhinə» metodu  
Mərhələləri: 
- hər hansı bir metod əsasında problemin həlli variantlarının siyahısı tərtib 
edilir; 
 
 95 
- bir neçə ən münasib variant seçilir; 
- hər bir varianta «Lehinə - Əleyhinə» metodunun iki iştirakçısı qoşulur və öz 
dəlillərini təklif edir, digər iştirakçılar bu dəlilləri 5 bal şkalası əsasında 
qiymətləndirir; 
- «Lehinə - Əleyhinə» metodunun iştirakçıları rollarını dəyişərək əlavə dəlillər 
gətirirlər və yenidən qiymətləndirirlər; 
- ən əlverişli variant müzakirə edilir və seçilir. 
İntellektual funksiyaların bölüşdürülməsi metodu 
Bu metoda görə müxtəlif iştirakçı qruplar ideyaların törəməsi, inkişafı, 
müzakirəsi, tənqidi və təkmilləşdirilməsi funksiyalarını müəyyənləşdirirlər. 
- «generatorlar» (hasil edicilər) maksimal sayda ideya irəli sürürlər; 
- «eruditlər» (daha məlumatlı olanlar) ideyaları inkişaf etdirirlər; 
- «ekspertlər» (mütəxəssislər) qərar variantlarını tənqidi analiz edirlər, 
yararsızlarını müəyyən edib, təkmilləşdirməyə göndərirlər; 
- «işçi qrup» təklifləri redaktə edir və onların reallaşdırılması planlarını 
hazırlayır.  
Proqnoz ssenarilər metodu  
Bu metod vasitəsilə məntiqi ardıcıllıqla tədqiqat obyektinin gələcək 
vəziyyəti açıqlanır. Ssenarilər metodunun üstünlüyü inkişaf perspektivlərinin, 
əsas xəttinin müəyyənləşdirilməsi, həmçinin inkişaf fonunun əsas amillərinin 
və məqsədlərə nail olma səviyyəsinin qiymətləndirilməsi üçün meyarların 
aşkar edilməsilə bağlıdır. 
Proqnoz sütunlar  
Proqnoz sütunlar proqnoz ssenarilərin riyazi modelləridir. Onlar yönəlmiş, 
yaxud yönəlməmiş, dövri, yaxud qeyri-dövri ola bilər. «Məqsədlər ağacı» ilə 
birlikdə bu metod obyektin tam inkişafını müəyyən edir, proqnoz məqsədlərin 
qurulmasında iştirak edir, proqnozların səmərəlilik meyarlarını və 
səviyyələrini müəyyənləşdirir. 
Optimal qərar seçilməsinin modelləşdirilməsi metodu   
Bu metod inkişaf alternativlərinin axtarılması ilə bağlı olub, mövcud 
şəraitdə ən optimal variantın seçilməsinə imkan yaradır. Bu zaman sistemin 
səmərəli funksiyalaşmasını əks etdirən optimallıq meyarları 
müəyyənləşdirilməli və sadə riyazi təsvirə malik olmalıdır. Optimallaşdırma 
məsələlərinin həlli metodları sırasında xətti proqramlaşdırma geniş istifadə 
edilir. Dinamik proqramlaşdırma zamanı öz vəziyyətini dəyişə, həmçinin idarə 
edilə bilən sistem tədqiq edilir. Bütün riyazi metod və modellər nisbilik 
xüsusiyyətinə malik olub, proqnozlaşdırma müddətindən asılı olaraq formaca 
dəyişə bilər. Modellərin istifadə edilməsi proqnozların səmərəliliyini 
yüksəldir, daha çox variantları nəzərdən keçirməyə və daha uyğun olanını 
 
 96 
seçməyə imkan yaradır. Modelləşdirmənin mənfi tərəfi xüsusilə də uzun 
müddətli proqnozlaşdırmada onların qeyri-dəqiqliyi və elastikliyi ilə bağlıdır.     
YOXLAMA SUALLAR 
1.Faktoqrafik metod nədir? 
2. Ekstrapolyasiya metodunu izah edin. 
3.Kollektiv qərarların qəbul edilməsi ilə bağlı tətbiq edilən metodları sadalayın. 
4.Edip effekti metodunun mahiyyəti necədir? 
5.Delfi metodunun üstün və çatışmayan tərəfləri hansılardır? 
REFERAT MÖVZULARI 
1. Proqnozlaşdırma metodları   
2. Ekstrapolyasiya proqnozlaşdırmanın ilk metodlarından biri kimi  
3. Ekspert qiymətləndirilməsi metodu proqnozlaşdırma obyektinin keyfiyyət və 
kəmiyyət tərəflərinin obyektiv xarakteristikası kimi  
4. Modelləşdirmə inkişaf alternativlərinin axtarışı metodu kimi  
 ƏDƏBİYYAT: 
1.Бестужев-Лада И.В., Наместникова Г.А. Социальное прогнозирование. Курс 
лекций. М.: Педагогическое общество России. 2001. 
2.Бестужев-Лада И.В., Наместникова Г.А. Технология прогнозных разработок 
социальных процессов. М.: Поиск, 1992. 
3.Бешелев С.Д. Гурвич Ф.Г. Экспертные оценки. М., Изд-во Педагогическое 
общество России, 1999. 
4.Большой толковый социологический словарь, т. 1 (А - О), ВЕЧЕ-АСТ, Москва, 
1999. 
5.Гордон Т. Новые подходы к методу Дельфи // Научно-техническое 
прогнозирование для промышленности и правительственных учреждений / ред. 
Дж. Брайта. М., 1972. 
6.Гражданников Е.Д. Экстраполяционная прогностика. Новосибирск. 2-ое изд., 
2001. 
7.Евланов Л.Г., Кутузов В.А., Экспертные оценки. М., “Наука”, 1995. 
8.Мартино Дж. Технологическое прогнозирование. М., Мысль, 1977. 
9.Методологические проблемы социального прогнозирования / Отв. ред. В.И. Куценко. 
Киев, 1996. 
 
 
 
 
 
 
 
 
 
 
 
 97 
Mövzu 9. SOSİAL PROSESLƏRİN PROQNOZLAŞDIRILMASI 
 
9.1 SOSİAL - SİYASİ PROSESLƏRİN PROQNOZLAŞDIRILMASI 
XÜSUSİYYƏTLƏRİ 
 
Müəyyən müddətə sosial proseslə bağlı proqnoz verərkən ilkin 
proqnozlaşdırma modelinin hazırlanması üçün vacib olan göstəricilərin 
toplanması tələb olunur. Mümkün göstəricilər yüzlərlə və minlərlədir. 
Onlardan açar göstəriciləri seçmək və tədqiqatın müəyyən səviyyəsində lazım 
olanları müəyyənləşdirmək lazım gəlir. Məs., qlobal, regional, yaxud lokal 
səviyyəli standart göstəricilərin istifadə edilməsi nəticəsində reallıqdan çox 
uzaq olan təsvir alına bilər. Siyasi proqnozlaşdırmanın fərqləndirici cəhətləri 
aşağıdakılardan ibarətdir: 
1)Qoyulan məqsəd daha ümumi və mücərrəd xüsusiyyətlərə malik olur. 
Bu zaman proqnozlaşdırmanın əsas məqsədi siyasi sistemin, yaxud prosesin 
keçmişdəki vəziyyəti və davranış xüsusiyyətlərini öyrənmək, həmin sistemə, 
yaxud prosesə təsir edən amillərin dəyişilmə meyllərini nəzərdən keçirmək, 
onun gələcək inkişafının kəmiyyət və keyfiyyət xüsusiyyətlərini 
müəyyənləşdirmək və sistem, yaxud prosesin gözlənilən vəziyyətinin 
xüsusiyyət və mahiyyətini açmaqdan ibarətdir. 
2)Siyasi proqnozlaşdırma planlaşdırmadan fərqli olaraq, direktiv deyil, 
yəni məhz proqnoz əsaslı qərar vermək və planlaşdırma və idarəetmə 
metodlarını seçmək üçün informasiya ilə təmin edir, ikişafın alternativ yolları 
haqqında informasiya təqdim olunur. 
3)Siyasi proqnozlaşdırmada bilavasitə nəzərə alınmayan proseslərlə bağlı 
çoxlu sayda dəyişənlər təqdim edilir, məhz bu cəhət siyasi həyatın inkişaf 
yollarını aşkar etməyi çətinləşdirir. 
4) Real tarixi vəziyyətin analizi gələcəyə yönəlmiş meyllərin 
proyeksiyasını qurmaqla bağlıdır. 
Siyasi proseslər proqnozlaşdırılarkən bir sıra prqnozlaşdırma metodları 
istifadə edilir. Hər hansı bir sosial təzahür, yaxud proses proqnozlaşdırılarkən 
ilk növbədə həmin təzahür və proses haqqında profil (əsas) və fon (köməkçi) 
göstəricilərdən ibarət olan informasiya toplanır və proqnozlaşdırmanın ayrı-
ayrı metodları əsasında perspektiv inkişaf xüsusiyyətləri müəyyənləşdirilir. Bu 
fikirdən çıxış edərək, Azərbaycanda siyasi proseslərin prqnozlaşdırılması 
istiqamətində lazımi informasiyanı aşağıdakı kimi analiz etmək olar.  
Keçid dövründə siyasi proseslərin təhlili əvvəlcə keçib gəldiyimiz 
cəmiyyət və yaşadığımız keçid dövrü cəmiyyətinin özünəməxsus 
xüsusiyyətlərinə nəzər salmağı tələb edir. Keçib gəldiyimiz sovet-sosializmi 
 
 98 
qapalı cəmiyyət idi. Burada siyasətin əsas aparıcı qüvvəsi olan hakimiyyət 
vahid partiyanın əlində idi. Siyasi plüralizm bu cəmiyyətə yad idi. İngilis 
tədqiqatçısı Louse İ.Şelinin qeyd etdiyi kimi: «Sovet İttifaqının mövcud 
olduğu bütün müddət ərzində – 1980-cı ilə qədər bütün dövlət alətləri – polis, 
gizli polis qüvvələri və hərbçilər – vətəndaş cəmiyyətinin elementlərini uğurla 
boğurdular. Yenidənqurmaya qədər burada heç yerdə əmək hərəkatları, siyasi 
hərəkatlar, dini birliklər dövlətdən ayrı deyildilər. Yenidənqurmadan 
(1985\1991) sonra burada vətəndaş və siyasi hüquqlar (o cümlədən etnik 
azlıqlara aid olan) üçün təhlükə yarandı. Dövlət aparatı daxilində qüvvələrin 
bölünməsi yox idi». Bu totalitar sistemə xas xüsusiyyətlərdir və Lous İ. 
Şellinin qeyd etdiyi kimi: «Totalitar sosial sistemlərdə dövlətin qanunvericilik, 
icraedicilik və hüquqi bölmələri arasındakı bölünmə formal xarakter 
daşıyırdı… Totalitar dövlətlərin institutları hüquqi normalara, xüsusi 
yanaşmalara malik olub funksiyalaşdırıcı partiyanın nəzarətinə tabe olurlar». 
SSRİ–də institutlar və hüquqi normalar Kommunist partiyasının nəzarətinə 
tabe idilər. Hüquqi partiyanın və dövlət ideologiyasının dağılması ilə 
mərkəzləşmiş dövlət aparatı öz avtoritetini itirdi. Bir sıra hüquqi institutlar öz 
qanuniliklərini itirdilər». Bildiyimiz kimi, hər hansı siyasi məkanda 
hakimiyyət siyasətin əsas aparıcı institutlarından biri kimi çıxış edir. Buna 
görə də keçid dövründəki siyasi prosesləri izləyərkən ilk növbədə keçmiş və 
mövcud hakimiyyətin vəziyyətini təhlil etmək lazımdır. Bəs bir institut kimi 
ümumiyyətlə, hakimiyyət hansı funksiyanı yerinə yetirir.  «Hakimiyyət – 
müxtəlif sosial qrup və birliklərin, ayrı-ayrı şəxsiyyətlərin sosial 
davranışlarının məzmununu və formalarını müəyyən etmək, 
istiqamətləndirmək və nəzarət etmək imkan və bacarıqlarının institutlar 
tərəfindən təsdiqlənməsidir». SSRİ-nin mövcudluğunun son illərində bu cür 
leqal hakimiyyət sarsılmışdı. Qapalı cəmiyyətdən demokratik cəmiyyətə 
keçidin özünəməxsus təzahürləri görünməkdə idi. İlk təzahürlər informasiya 
qıtlığı və azadlığa olan qarşısıalınmaz istək idi. Belə bir şəraitdə xalqın ümid 
etdiyi və qüvvəsinə inandığı bir şəxsiyyət və partiya aparıcı qüvvəyə çevrilir. 
M.Veberin qeyd etdiyi kimi, «sosial-siyasi böhran zamanı xarizmatik 
hakimiyyət əmələ gəlir və ya xarizmatik rəhbər meydana çıxır. Xarizmatik 
rəhbər mövcud sosial nizamın əsaslarını dağıtmağa çalışır və öz siyasi 
radikallığı ilə seçilir. Üsyanın və ya inqilabın uğurlu gedişi isə onun qüvvəsinə 
olan inamı gücləndirir. Bu inam insanların kütləvi şəkildə mövcud adətlər və 
qanunlardan uzaqlaşmasına və yenini qəbul etməsinə səbəb olur. M.Veber 
belə hesab edirdi ki, xarizmatik hakimiyyət insan təcrübəsinin daxili 
inqilabına aparır. Bu, xarici inqilabdan onunla fərqlənir ki, xarici inqilab 
insanların ideal və ideyalara biganə qalaraq yeni dəyişikliklərə 
 
 99 
uyğunlaşmasıdır». Deməli, daxili inqilab ideal və ideyalarda baş verən 
dəyişikliklərlə müşayiət olunur.  
80-cı illərin sonlarında Sovet imperiyasında ilk nəzərə çarpan məhz daxili 
inqilab idi. Azərbaycanda belə bir daxili inqilabın ilk carçılarından olan 
Əbülfəz Elçibəy sonradan xarici inqilabın liderinə çevrildi. Eyni zamanda, 
yəni 1988-ci ildə Azərbaycan xalqına zorla sırıdılmış Qarabağ problemi 
əvvəllər siyasətə qarşı tam laqeyd olan yüzminlərlə adamı siyasi mübarizə 
meydanına atdı. Qarabağ problemi xalq kütlələrini fəallaşdırmaqla yanaşı, 
respublika rəhbərliyinin  tam acizliyini də aşkar etdi. Belə bir şəraitdə xalq 
kütlələri arasında həm Azərbaycanın ərazi bütövlüyünün müdafiəsi, həm də 
respublikanın real suverenliyini təmin edə biləcək kütləvi ictimai təşkilat 
yaratmaq ideyası tədricən formalşırdı. İmperiya tabeçiliyindən xilas olmağa 
çalışan xalq kütlələri öz etirazlarını mitinqlər vasitəsilə bildirirdilər. Təsvir 
edilən hadisələr dövrünü sosioloji və tarixi baxımdan qiymətləndirərək belə 
nəticəyə gəlmək olar ki, qeyd olunan hadisələr keçid dövrünün birinci 
mərhələsinə xas olan cəhətlərdir və 1989-1993-cü illər respublikamızda keçid 
dövrünün erkən mərhələsidir. Bu dövrdə yeni siyasi qüvvələrlə köhnə siyasi 
qüvvələrin toqquşması və həm cəmiyyət, həm də bu cəmiyyətin elementar 
hissəciyi kimi qəbul edilən keçid dövrü şəxsiyyəti  üçün faciəli hadisələrin 
yaşandığı müşahidə olunur. Bu dövrün əsas cəhətlərinin ümumiləşdirilməsi və 
təhlili baxımından Bolqarıstanın eks-prezidenti Jelyo Jelevin (1990-1997) 
fikirləri çox qiymətlidir: «Kommunizmdən çıxmaq həddən artıq çətindir. Bu 
halda keçid prosesi yalnız dövlətin totalitar siyasi strukturlarının dağıdılması 
yox, həmçinin iqtisadi islahatlar yolu ilə mülkiyyət uğrunda dövlət inhisarının 
ləğv edilməsi ilə bağlıdır. Keçid dövrü 3 mərhələdə gedir. Kommunizmdən 
demokratik cəmiyyətə keçid mərhələləri qeyri-müəyyəndir, zaman 
çərçivəsində kəsişir, çox vaxt eyni zamanda cərəyan edir. Birinci mərhələ  - 
yeganə partiyaının totalitar sisteminin süqutu ilə bağlıdır. Vətəndaş 
cəmiyyətinin elementləri meydana çıxmağa başlayır: çoxpartiyalı sistemin, 
müstəqil həmkarlar ittifaqlarının, azad mətbuatın yaranması, söz, nəşriyyat, 
nümayiş azadlığının bərqərar olması, universitetlərin muxtariyyatı, azad 
qanunverici, prezident və bələdiyyə seçkilərinin keçirilməsi hüququ 
dövrüdür… Birinci mərhələnin sözü azadlıqdır… Azadlıq küçələrdə və ictimai 
yerlərdə əldə olunur… «.  Jelyo Jelevin sözlərini keçid dövrünün erkən 
mərhələsinin siyasi qiymətləndirilməsi kimi qəbul etmək olar. Keçid dövrünün 
məhz birinci mərhələsi olan – 1989-1993-cü illərdə Azərbaycanda siyasi 
proseslər kəskinləşmişdi. Ermənistan tərəfindən cəlb olunduğumuz ədalətsiz 
müharibə ilə yanaşı respublikanın daxilində hakimiyyət uğrunda aparılan 
siyasi mübarizə vətəndaş müharibəsi həddinə çatdırılmışdı. Təhlil etməyə 
 
 100 
çalışdığımız tarixi mərhələdə siyasi lider və kütlənin, şəxsiyyət və xalqın 
münasibətlərini müqayisəli analiz etməyə cəhd edək. Şahidi olduğumuz kimi 
qısa zaman müddətində – 1990-1993-cü illər dövründə Azərbaycanda üç 
siyasi lider – A.Mütəllibov, Ə.Əliyev (Elçibəy) və H.Əliyev hakimiyyətdə 
olmuşlar. İlk növbədə A.Mütəllibov və Ə.Əliyevin fəaliyyətini təhlil etməyə 
cəhd edək. Bu siyasi fəaliyyət subyektlərinin hakimiyyəti dövründə baş verən 
hadisələrin təhlili ilə bağlı alman sosioloqu M.Veberin araşdırmalarına istinad 
etmək çox məqsədəuyğun olardı. Belə ki, keçid prosesini və bu zaman baş 
verən siyasi hadisələrdə həlledici rol oynayan siyasi fəaliyyət subyektinin 
fəaliyyətini araşdırarkən M.Veber qeyd edirdi ki: «Əgər subyekt hakimiyyət 
iradəsini reallaşdırırsa, o, bu fəaliyyətlə bağlı olan nəticələri aydın dərk 
etməlidir. Əks təqdirdə real həqiqətdə ideal həmişə əlçatmazdır. Fərdlərin 
sosial, siyasi və digər vəzifələri eyni münasibətlərdə üst-üstə düşür: bu, 
cəmiyyətin və dövlətin, əxlaq və ağılın dəyərləridir. Fərdi iradə, azadlıq və 
ağıl fərdin sosial şəraitdəki xaosu və şəxsi taleyini dəf edərək siyasi vəzifələr 
kosmosunu seçərkən dəyərli olur. Belə özünümüəyyənləşdirməyə – dərketmə 
formaları (siyasi əqillilik, korparativ ruh və dövlətçilik ağlı) gətirib çıxarır və 
dövlətin cəmiyyətə təsiri ilə bağlı olur». Sosioloqun fikirlərini əsas tutaraq 
belə nəticəyə gəlmək olar ki, A.Mütəllibov siyasi hakimiyyət üçün, xüsusilə 
də Azərbaycanın ictimai-siyasi həyatında xaos hökm sürdüyü bir dövrdə 
idarəçilik üçün hazır kadr deyildi. Bunun səbəbi isə M.Mütəllibovun siyasi 
dərketmə formalarına tam yiyələnməməsi idi. Buna görə də A.Mütəllibov bir 
tərəfdən, sarsılmış imperiya ağalarının, digər tərəfdən isə yerli demokratik 
qüvvələrin və o cümlədən hakimiyyətdə şəxsi mənafe güdən öz ətrafının 
əlində oyuncağa çevrilmişdi. Reallığı düzgün qiymətləndirmək bağarığının 
olmaması bir fəaliyyət subyekti kimi onun acizliyini nümayiş etdirirdi. Sovet 
imperiyasnın gələcəyinin mövcudluğuna inamın qalması və yerli demokratik 
qüvvələrin təzyiqi onu çaşqınlıq həddinə çatdırmışdı. A.Mütəllibovun 
hakimiyyəti leqal hakimiyyət idi, lakin bu, dövrünü yaşamış və dağılmaqda 
olan imperiyanın son qanuni fəaliyyəti ilə bağlı olan və yenilik qarşısında aciz 
olan hakimiyyət idi.  
Xalq kütlələrinin vəziyyətinə nəzər salsaq, eyni çaşqınlığı izləyə bilərik. 
Həmin dövr ictimai və siyasi şüurdakı qeyri-müəyyənlik də eyni dərəcədə idi 
və M.Veberin yuxarıdakı izahını nəzərə alsaq, belə qənaətə gələ bilərik ki, 
A.Mütəllibovun hakimiyyəti dövründə məhz siyasi şüurun düzgün 
yönəldilməsi üçün siyasi təşkilatçılıq qabiliyyəti çatışmırdı. A.Mütəllibovdan 
fərqli olaraq, Ə.Əliyev (Elçibəy)  azadlığın əsl carçısı olan xarizmatik lider 
idi. Buna baxmayaraq, onun hakimiyyəti dövrü daha qarışıq və faciəli 
hadisələrlə müşaiyət olunur. Eyni siyasi təşkilatsızlıq və idarəçilikdə 
 
 101 
qabiliyyətsizlik fəaliyyətləri Ə.Əliyevin (Elçibəy) prezidentliyi dövründə də 
müşahidə olunur. Meydanlarda azadlıq uğrunda mübarizə başa çatır, 
hakimiyyətə gələn demokratik qüvvələrin dövlət idarəçiliyindəki səriştəsizliyi 
üzə çıxır. Ə.Əliyev azadlıq və demokratiya carçısı kimi hakimiyyətə gələn və 
öz dövrü və yaşadığı şərait üçün bir qədər utopist fikirlərlə yaşayan siyasi 
fəaliyyət subyekti idi. Belə ki, Ə.Əliyev də yaşadığı dövrü və öz 
hakimiyyətinin səlahiyyətlərini düzgün dərk edib fəaliyyət göstərməkdə aciz 
idi. Bu, idarəçilik təcrübəsinin olmamasından irəli gəlirdi və onun hakimiyyəti 
dövründə baş verən faciələrin də səbəbi məhz idarəçilik təcrübəsinin 
çatışmazlığı olmuşdu. M.Veberin qeyd etdiyi kimi, xarizmatik liderin 
hakimiyyətə gətirilməsi dövründə “əvvəlcə özünənəzarət ilahiləşdirilməyə 
gətirib çıxarır, sonra isə bütün arzu və məqsədlərin itirilməsi qarşıya qoyulmuş 
məqsədə çatmağa mane olur. Nəticədə xarizmanın fəaliyyətinin 
rasionallaşması baş verir. O, hakimiyyətini saxlamaq üçün ona inanan və 
hakimiyyətə gətirən davamçılarına güzəştə getməli olur”. Yaşadığımız dövrdə 
Ə.Əliyevin (Elçibəy)  öz hakimiyyətini saxlaması üçün onu hakimiyyətə 
gətirənlərə etdiyi güzəştlərin hansı faciələrlə nəticələndiyinin şahidiyik. 
Ə.Əliyevin (Elçibəy) hakimiyyətə gəlişini Azərbaycan dövlətçiliyinin 
tənəzzülü kimi qimətləndirən A.Rzayev qeyd edir ki, “öz yanılmalarını başa 
düşmək qabiliyyətinin olmaması liderin şəxsi faciəsinə çevrilir, bu da öz 
növbəsində bütöv cəmiyyətin faciəsi ola bilər”. Ə.Əliyevin (Elçibəy)  
idarəçilik dövrü özündə ənənəvi dövlət formasının təzahürlərini daha çox 
daşıyır. Belə ki, Ə.Əliyev (Elçibəy) Azərbaycan dövlətçiliyinin əsas 
istiqamətlərinin türkçülük, islamçılıq və demokratiya olduğunu vurğulayırdı. 
Bu isə ADR ənənələrinin bərpasına cəhd kimi qiymətləndirilə bilər. Çünki 
Azərbaycanın respublikaçılıq tarixində ilk dəfə bu şüarla M.Ə.Rəsulzadə tarix 
səhnəsinə gəlmişdi. Beləliklə, apardığımız qısa təhlildən əldə etdiyimiz nəticə 
belədir: Ə.Əliyevin (Elçibəy)  siyasi fəaliyyət təcrübəsinin olmaması 
Azərbaycanda keçid dövrünün birinci mərhələsinin uzanmasına və yenidən 
daha faciəli yaşanmasına səbəb oldu. Nəhayət, öz siyasi fəaliyyət imkanlarının 
məhdudluğunu dərk edən Ə.Əliyev (Elçibəy)  hakimiyyətdən könüllü 
uzaqlaşdı.  A.Rzayev bu hadisəni belə izah edir: «1993-cü il 4 iyun Gəncə 
qiyamı, ermənilərin mövcud vəziyyətdən istifadə edərək yeni əraziləri işğal 
etmələri məhz bu dövrə təsadüf edir. 1993-cü il iyun-iyul ayları respublikada 
dövlət böhranının ən yüksək nöqtəsi oldu. Buraxdıqları dövlət cinayətlərinin 
ağırlığı altında Ali Şuranın sədri və respublikanın baş naziri istefa verdilər. 
1993-cü il 17-18 iyun gecəsi Ə.Əliyev (Elçibəy)  öz səlahiyyətlərindən imtina 
edərək, paytaxtı tərk etdi». Göründyüy kimi, müstəqil və bütöv Azərbaycan 
haqqında xəyalpərvər fikirlərlə yaşayan xarizmatik lider məhz idarəçilik 
 
 102 
qabiliyyətinin olmadığını başa düşüb hakimiyyətdən uzaqlaşdı. Əslində bu 
addım siyasi xadim kimi Ə.Əliyevin (Elçibəy)  xarizmasının saxlanmasına 
yardım etdi. (Çünki, zənnimizcə, dövlət idarəçiliyində törədilmə ehtimalı olan 
yeni səhvlərin qarşısı alındı). Beləliklə, qeyd edə bilərik ki, Azərbaycanda 
keçid dövrünün birinci mərhələsi oxşar sosial və siyasi hadisələrlə müşayiət 
olunub.  
1993-cü ildə H.Əliyevin hakimiyyətə gəlməsi ilə keçid dövrünün ikinci 
mərhələsi başlandı. Qeyd edə bilərik ki, müəyyənləşdirməyə çalışdığımız hər 
bir mərhələnin özündə də pilləli inkişafı izləmək mümkündür. Belə ki, həm 
birinci mərəhələdə, həm də ikinci mərhələdə bir neçə pilləli keçidləri 
müşahidə etmək olar. Buna nümunə olaraq birinci mərhələdə üç hakimiyyət 
subyektinin bir-birini əvəz etmə dövrləri altmərhələlər kimi qəbul edilə bilər. 
Çünki bu zaman siyasi proseslərin gedişində nəzərəçarpan dəyişəikliklər baş 
verir. Bununla yanaşı, ayrı-ayrı mərhələlərdə baş vermiş siyasi proseslərdə 
oxşar cəhətlər nəzərə çarpır. Belə ki, keçid dövrünün ikinci mərhələsi kimi 
qəbul etdiyimiz 1993-1995-ci illər arasında keçid dövrünün birinci 
mərhələsinə bənzər proseslərin bir qədər yeni formada yenidən yaşandığını 
müşahidə etmək mümkündür. Bunu aşağıdakılar sübüt edir: 
1) H.Əliyev xarizmatik lider kimi hakimiyyətə gətirildi; 
 2) H.Əliyev də ilk dövrlərdə öz ətrafına və ya onu hakimiyyətə gətirən qrupa 
müəyyən güzəştlərə getdi;  
3) Xarizmatik hakimiyyətə xas olan əlamətlərdən biri kimi, hakimiyyətin 
geniş təbliğinə başlandı və s. 
Bu siyasi təzahürlər Azərbaycanda keçid prosesinin ikinci mərhələsinin 
erkən dövrünə xas təzahürlər kimi də qəbul edilə bilər. Bolqarstanın keçmiş 
prezidenti Jelyo Jelevin qeyd etdiyi kimi: “İkinci mərhələnin sözü 
demokratiyadır. Azadlıq küçələrdə və ictimai yerlərdə, demokratiya isə 
institutların köməyi ilə əldə olunur. Demokratiya qanunlarda və institutlarda 
təcəssüm olunan azadlıqdan başqa bir şey deyil”. Bu deyilənləri nəzərə alaraq 
deyə bilərik ki, əgər Ə.Əliyevin (Elçibəy) dövründə demokratik qanunların 
verilməsi istiqamətində bəzi addımlar atılmışdısa, H.Əliyevin hakimiyyətdə 
olduğu 1993\1995-ci illərdə demokratik qanunların qəbul edilməsi 
yönümündə əsaslı  işlər görüldü. Radikal islahatların keçirilməsi, sosial 
institutların formalaşdırılması fəaliyyəti onun hakimiyyətinin rasional-leqal 
hakimiyyətə çevrilməsinə səbəb oldu. H.Əliyevin xarizmatik-rasional-leqal 
siyasi xadim idi. H.Əliyevin hakimiyyətə gəlişi ilə islahatlar keçirilməsi 
haqqında qanunlar qəbul edilməyə başlandı. Keçid dövrünün üçüncü 
mərhələsiə islahatlar haqqında qəbul edilən qanunların tədrici həyata 
keçirilməsi dövrüdür. Bolqarıstan prezidenti Jelyo Jelevin keçid dövrünün 
 
 103 
üçüncü mərhələsinin izahı haqqındakı fikirlərinə nəzər salaq: “Üçüncü 
mərhələ ilə əlaqə daha aydındır. Müasir bazar iqtisadiyyatını yaxşı qanunlarsız 
və möhkəm institutlarsız düşünmək olmaz. Hər şeydən öncə, qanunları real 
surətdə tətbiq etmək iradəsi, enerjisi və qətiyyəti olan parlament və icraedici 
hakimiyyət lazımdır. Bunlar olmadan radikal islahatlar arzu olaraq qalacaq. 
Bolqarstanın təcrübəsi göstərir ki, yaxşı qanunlar təklikdə heç nə edə bilməz, 
əgər onları qətiyyətlə tətbiq edən güclü icraedici hakimiyyət olmasa». 
Azərbaycanda keçid dövrünün məhz üçüncü mərhələsində icraedici 
hakimiyyət formalaşıb. Julyo Jelevin üçüncü mərhələnin əsas şərtlərindən 
hesab etdiyi üç instansiyalı müstəqil məhkəmə hakimiyyəti qurulub və 
Konstitusiya məhkəməsi yaradılıb, mərkəzləşmiş iqtisadiyyatdan bazar 
iqtisadiyyatına keçilməsi ilə bağlı aparılan özəlləşdirmə demək olar ki, sona 
çatıb. Bu gün Azərbaycanda siyasi modernləşmə prosesi müşahidə olunur. Bu 
siyasi modernləşməni ayrı-ayrı politoloqlar və bu dövrün araşdırılması ilə 
məşğul olan şəxslər müxtəlif şəkildə izah edirlər. Belə ki, Q.C.Əliyevin qeyd 
ediyi kimi, «müxtəlif obyektiv və subyektiv amillərin təsiri altında əvvəllər 
geri qalmış, indi isə qabaqcıl ölkələrin köməyi ilə öz milli inkişaf yolunu 
müəyyən edən ölkələrdə siyasi modernləşmə prosesi baş verir. Bu ölkələrdə 
siyasi modernləşmə aşağıdakı yollarla inkişaf edir: a) Qərb nümunəsi əsasında 
demokratikləşməyə keçid; b) Sosial-iqtisadi inkişaf sahəsində üçüncü dünya 
ölkələri ilə əməkdaşlıq; c) Qərbi Avropa və ABŞ ilə bütün sahələrdə yaxın 
əməkdaşlıq». Azərbaycanda müasir idarəçilik formalarını Avropa 
politoloqlarının keçid dövrü ilə bağlı elmi araşdırmaları nöqteyi-nəzərindən 
qiymətləndirən Q.Əliyev qeyd edir ki, «Demokratik cəmiyyətə keçid birdən-
birə qeyri mümkündür. Onun üçün mütləq aralıq bir mərhələ keçid dövrü 
problemlərini həll etmək üçün müəyyən bir dövr tələb olunur. Bu dövrün 
dövləti avtoritarizmdən başqa bir şey deyildir». Bu fikrin davamı olaraq, 
Q.C.Əliyev «avtoritar rejimlərin stabillik göstəricilərinin aşağıdakılar 
olduğunu qeyd edir: 
1.Siyasi liderin səriştəliliyi, müxalifətlə dil tapması və onunla siyasi koalisiya 
yaratması, beləliklə də real qarşıdurmadan yan qaçmaqla öz kursunu 
dönmədən, ardıcıl şəkildə həyata keçirməsi; 
2.İslahatlar  bir nəfəsə deyil, ardıcıl mərhələlərlə həyata keçirilməli, 
islahatların çox da iriliyinə yol verilməməli, kiçik görünənlər ön sıraya 
keçirilməlidir; 
3.Siyasi qüvvələrin münasibəti nəzərə alınmaqla islahatların keçirilmə vaxtı 
nəzərə alınmalıdır.   
Liberallar, eləcə də konservatorlar qeyd edirlər ki, yeni yaranan rejimlərdə 
hər cür müxalifət, satqınlar, xainlər, müxtəlif mövqelərdən və mənafelərdən 
 
 104 
çıxış edənlər yanaşı yaşadıqlarından onları idarə etmək çətin olur və bu da 
demokratiya prinsiplərinin istər-istəməz pozulmasına gətirib çıxarır. Lakin 
ölkənin və millətin ümumi mənafeyi naminə bunlar tamamilə təbii 
proseslərdir. L.Payın fikirlərinə söykənən Q.Əliyev qeyd edir ki, iqtidar nəinki 
sosial-iqtisadi problemləri həll etməli, habelə ümuminin xeyrinə vətəndaş 
həmrəyliyinə nail olmalıdır». Qeyd olunanları nəzərə alaraq deyə bilərik ki, bu 
gün demokratik rejimin formalaşması prosesində Azərbaycan Respublikasında 
xarizmatik, demokratik və avtoritar dövlət idarəçiliyi formaları qarışıq 
mövcuddur. Bu keçid dövrünün xarakterik xüsusiyyətləridir. Bildiyimiz kimi 
demokratik cəmiyyətin əsas göstəriciləri çoxpartiyalılıq, söz və mətbuat 
azadlığı, səsvermə hüququnun təmin olunması kimi qəbul edilir. Deyə bilərik 
ki, partiyaların mövcudluğu və fəaliyyəti qeyd olunan rejimlərin qarışıq 
mövcudluğuna şərait yaradır. Bununla bağlı olaraq demokratiyanın əsas 
institutları olan partiya və seçkilərin cəmiyyətin formalaşmasında təsirli roluna 
nəzər salaq və keçid dövrü şəraitində Azərbaycan Respublikasında və 
cəmiyyətində partiyaların vəziyyətini təhlil etməyə çalışaq. Vətəndaş 
strukturları olan partiyaların cəmiyyətdəki rolunu Q.V.Komenskaya aşağıdakı 
kimi xarakterizə edir: “Eyni zamanda həm vətəndaş cəmiyyətinə, həm də 
dövlətə məxsus olan partiyalar onlar arasında əlaqələndirici alət rolunu 
oynayır, məhz bu da partiyaların əsas funksiyasıdır. Müasir siyasi 
təşkilatlardan heç biri partiyalar kimi bütün sosial qruplar və təbəqələrlə 
münasibətlər saxlamaq imkanına malik deyil. Partiyaların vasitəsilə və 
köməyilə müxtəlif sosial qruplar öz siyasi tələblərini irəli sürürlər və 
cəmiyyətdəki ziddiyyətləri üzə çıxarırlar. Bununla yanaşı partiyalar 
münaqişənin institutlaşması sisteminin elementi funksiyasını yerinə yetirir. Bu 
da demokratik rejimlərdə sabitliyin saxlanması üçün mühüm həyati mənaya 
malikdir”. Keçid dövrünə xas olan siyasi proseslər və xüsusilə də partiyaların 
təsnifatı, fəaliyyəti və tarixşünaslığı ilə bağlı F.Həsənoğlunun tədqiqatları 
olduqca maraqlıdır: «Siyasi partiyaların tədqiqatçısı Cozefla Palambara hər bir 
partiyaya xas olan dörd elementi qeyd edir: 1) siyasi ideoloji dəyərlər sistemi; 
2) təşkilati struktur; 3) hakimiyyət uğrunda mübarizə; 4) xalqın dəstəyinə nail 
olunması. Əsasən, partiya sistemi dedikdə, cəmiyyətin siyasi səhnəsində 
fəaliyyət göstərən siyasi partiyaların sayına və çəkisinə uyğun olaraq yaranan 
konfiqurasiya nəzərdə tutulur. Partiyalar sistemi konsepsiyası siyasi rejimlərin 
fəaliyyətini anlamaqda həlledici rol oynayır. Bu sistemlərin tipologiyasını 
vermək üçün isə iki meyardan istifadə olunur: 1) partiyaların sayı; 2) 
partiyaların çəkisi. İtalyan politoloqu Covanni Sartori hər sistemdə qüvvələrin 
qütbləşmə dərəcəsinə əsaslanaraq çoxpartiyalılığın özünün də iki tipi 
olduğunu qeyd edir: 1) iki qütblü (bipolyar) çoxpartiyalılıq; 2) çox qütblü 
 
 105 
(multipolyar) çoxpartiyalılıq. Çoxpartiyalı sistem özünün  çevikliyi və 
partiyaların rəngarəngliyi ilə səciyyələnir. Çoxpartiyalı sistemdə partiyaların 
sayından çox onların çəkisi mühüm rol oynayır. Partiyaların çəkisini 
müəyyənləşdirmək üçün onların seçkilər nəticəsində əldə etdikləri 
parlamentdəki yerlərin sayını əsas meyar kimi götürürlər. Prezidentli rejimdə 
isə həm də dövlət başçısının birbaşa seçkisi zamanı verilən səslərin sayı əsas 
götürülməlidir. Partiyaların çəkisinə əsaslanan partiya sistemlərinin də üç tipi 
var: 1) majoritar partiyaya əsaslanan sistemlər; 2) dominant partiyaya 
əsaslanan sistemlər; 3) majoritar pariyaların koalisiyasına əsaslanan sistemlər. 
Birinci halda, majoritar partiya dedikdə, parlamentdə yerlərin əksəriyyətini 
qazanmış bir və ya iki partiya nəzərdə tutulur. İkinci halda, dominant pariya 
dedikdə, başqalarına nisbətən çox səs qazanmış və parlamentdəki yerlərin 
sayına görə başqa partiyaları nisbətən çox məsafədə geridə qoymuş  partiya 
nəzərdə tutulur. Üçüncü halda, mojaritar və dominant partiya olmadıqda, 
parlamentdə yer tutmuş partiya minoritar (yəni az səs qazanmış) partiyalar 
çoxluq   əldə etmək üçün koalisiya yaratmalı olurlar». Yuxarıda qeyd 
edilənləri Azərbaycan çərçivəsində təhlil etməyə çalışaraq deyə bilərik ki, «bu 
gün Azərbaycanda 40-dan çox partiya qeydiyyatdan keçdiyi halda, 
parlamentdə cəmisi bir neçə partiya təmsil olunur». Müşahidə etdiyimiz kimi, 
«bu partiyalardan bir qismi sosial bazası olmayan qondarma partiyalardır, 
digər qisminin sosial bazası məhdud xarakter daşıyır və yalnız iqtidara əks 
durma  mövqeyi tutur».  
Bu gün Azərbaycanın dövlət idarəçiliyi dominant partiya sistemi əsasında 
qurulur. Müxalifət partiyaları isə həm də bir-birilərinə müxalifətdə durduqları 
üçün koalisiya yarada və parlamentdə çoxluq əldə edə bilmirlər. Qeyd 
edilənlərə əlavə olaraq deyə bilərik ki, çoxpartiyalılıq cəmiyyətdə siyasi 
plüralizm ənənələrinin yarnmasına kömək etdiyi üçün müsbət hal kimi qəbul 
edilə bilər və partiyaların çoxluğu hakimiyyət uğrunda keçirilən seçkilərdə 
müəyyən radikallığın saxlanmasına kömək edir. Seçkilər prosesində bir sıra 
neqativ halların baş verməsi də ən adi haldır. M.Veberin qeyd etdiyi kimi: 
«Seçkilər – yalnız səsvermə olmayıb, həm də rəhbərə inamın həmrəy 
təsdiqlənməsidir… Demokratiya şəraitində hakimiyyət uğrunda mübarizədə 
qələbə çalmış siyasətçi bir çox sınaqlardan keçmiş insandır. Lakin  
demokratiya səhvlərdən də məhrum deyil. Demaqoqiyadan, kütəlnin 
emosiyasından və ani maraqlarından siyasi irəliləyiş üçün istifadə edilməsi 
nəticəsində hakimiyyət yaxşı deyil, daha pis siyasi rəhbərlərin əlinə keçə bilər. 
Eyni zamanda siyasi cəhətdən bərəkətsiz olan adamlar maddi vəsaitləri 
hesabına seçkiləri öz xeyrinə yönəldə bilərlər». Müşahidə etdiyimiz kimi, “bu 
gün Azərbaycanda mövcud partiyalar seçkilərdə seçicilərin çoxlu səslərini 
 
 106 
yığmaq üçün müxtəlif siyasi gedişlərdən istifadə edirlər: dram və komediyalar 
oynanılır, əyləncəli tamaşalar göstərilir, bir-birini ifşa edir və s. Bu zaman 
sıravi vətəndaşlarda siyasətə şəriklilik hissi yaranır”. Seçkilər prosesində 
vətəndaşların fəaliyyət istiqamətlərini aydınlaşdırmağa çalışan Qərb 
sosioloqları müasir dövr seçici davranışları modelini hazırlamışlar:    
1. Sosioloji model – seçicilərin məğlub olduğu sosial qrupların davranışını 
şərtləndirir. Bu modelə aşağıdakılar daxildir: demoqrafik göstəricilər (cins, 
yaş, yaşayış yeri), iqtisadi göstəricilər (sosial sinif, peşə yönümü, gəlir 
səviyyəsi və s.), mədəni göstəricilər (təhsil yönümü və səviyyəsi, dini 
mənsubiyyət və s.);                         
2. Psixosloji model – seçici davranışlarının müstəqil, fərdi yox, qabaqcadan 
şərtlənmiş olduğunu iddia edir. Səs vermək yalnız hər hansı bir namizədi, 
yaxud partiyanı seçmək yox, həm də öz siyasi kimliyini ifadə etməkdir;  
3. Rasional model – fərdin müstəqilliyini, seçim azadlığını vurğulayır. Bu 
zaman seçici namizədlər, partiyalar haqqında geniş informasiya almağa çalışır, 
seçkilərin keçirildiyi siyasi və iqtisadi şəraiti təhlil edir, namizədlər, 
partiyalararasında müqayisəli təhlil aparır və s.». Müasir şəraitdə 
Azərbaycanda seçicilərin hər üç davranış modeli müşahidə edilsə də, psixoloji 
və  sosioloji modellər üstünlük təşkil edir.  
Şəxsiyyətin cəmiyyət qarşısındakı məsuliyyətini dərk etməsi qabiliyyəti 
onun siyasi mədəniyyət səviyyəsi ilə sıx bağlıdır. Bu gün Azərbaycanda 
insanların ümumi siyasi mədəniyyət səviyyəsi formalaşmağa doğru inkişaf 
istiqamətindədir. Siyasi mədəniyyətin əlamətlərinə nəzər salaraq, 
fikirlərimizin həqiqətə uyğun olub-olmadığını aydınlaşdıraq. Cəmiyyətin 
siyasi mədəniyyət səviyyəsi  –  «a) hakimiyyətə münasibət; b) siyasi 
fəaliyyətin davranış üsulu; c) vətəndaşların siyasi qərarların qəbul edilməsi 
prosesinə təsir etmək imkanı; ç) cəmiyyətin siyasi əhval-ruhiyyəsi» kimi 
göstəricilərlə müəyyənləşir. Bu gün Azərbaycan xalqının hakimiyyətə 
münasibəti bir mənalı deyil. Hakimiyyətə münasibətdə siyasi fəaliyyətin 
davranış üsulu kimi lehinə, bitərəf və əleyhinə mövqeləri tutanlar seçilir. 
Onların sırasına nəzər salaq. Mövcud tarixi şəraiti və əvvəlki siyasi 
hakimiyyətlərdəki siyasi idarəçilik qabiliyyətsizliyini nəzərə alaraq mövcud 
müxalif siyasi qüvvələrin hakimiyyət idarəçiliyi bacarığına şübhə ilə 
yanaşanlar iqtidarın lehinə olanlar cərgəsindədirlər. Lakin bu tip siyasətçilər 
arasında öz maddi və siyasi mövqelərini möhkəmləndirmək məqsədi güdənlər 
də az deyil. Mövcud hakimiyyətin əleyhinə olanlar cərgəsini – öz siyasi 
idarəçilik qabiliyyətlərini, mövcud tarixi şəraitdə xalqın vəziyyətini nəzərə 
almadan maddi və siyasi mövqeyini möhkəmləndirmək arzusunda olanlar 
təşkil edir. Bu qrup siyasətçilər arasında həqiqi mənada xalqın mənafeyi 
 
 107 
uğrunda mübarizəyə qoşularaq siyasətlə məşğul olan – xalqpərvər və 
vətənpərvərlərə rast gəlmək çətindir. Bitərəflərə isə – ya gözləmə mövqeyində 
duranlar, ya da siyasi oyunlara qarışmaq istəməyənlər aiddir. Sonuncuların 
sırasına siyasi yadlaşmış insanlar da daxildir. Siyasi yadlaşmış insanlar üçün 
dövlətin kim tərəfindən və necə idarə olunmasının fərqi yoxdur. Onlar heç bir 
siyasi fəaliyyətə qoşulmur və siyasətdə iştirak etmirlər. M.Veberin qeyd etdiyi 
kimi, «siyasətlə məşğul olan adamlar və ya siyasi qruplar arasında iki mövqe 
aydın görünür. Elə adamlar var ki, onlar siyasət hesabına yaşayırlar, elə 
adamlar da var ki, ancaq siyasət üçün yaşayırlar. Birinci tip siyasətçilər partiya 
ədəbiyyatçıları və apparat işçiləri funksiyasını yerinə yetirərək yaşamaq üçün 
pul qazanırlar, onların daimi gəlir yeri olmur. Lakin elə professional 
siyasətçilər var ki, siyasətlə məşğul olmalarından asılı olmayaraq daimi gəlir 
mənbələri var. İkinci tip siyasətçilər qoyulan məqsədə çatmaq və müəyyən 
siyasi ideyaların reallaşması üçün güclü idealizmə və fədakarlığa malikdirlər. 
Lakin onların bir çoxları da öz siyasi vəziyyətlərindən gəlirlərinin artırılması 
üçün istifadə edirlər. Eyni zamanda maddi azad olan insanlara öz siyasi 
ideyalarını və iradələrini qəbul etdirmək daha asan olmur və bu siyasi 
xarakteri formalaşdırır. Bürokrat (maddi cəhətdən asılı olan siyasətçi) güclü 
şəxsiyyət olsa da, o, siyasi xarakterə malik olmur. Əsil siyasətçi öz 
düşüncələrində, təhlil və fəaliyyətində azad olmalı, hakimiyyət uğrunda 
mübarizə aparmalı və müstəqil maddi vəziyyətə malik olmalıdır». Beləliklə, 
göründüyü kimi, bu qeyd edilənlər siyasətçinin siyasi strategiyasının 
müəyyənləşməsinə səbəb olur. Bütün bunlar isə cəmiyyətin ideologiyasının 
formalaşmasına əsaslı təsir göstərir. Keçid dövrü cəmiyyətin böhranlı dövrü 
kimi əvvəlki ideologiyanın əhəmiyyətsizləşdiyi, yenisinin isə olmadığı bir 
zaman çərçivəsidir. İdeologiyanın formalaşmasını  keçid dövrünün mərhələləri 
üzrə izləyək. I mərhələ – 1989-1993-cü illər – dağıdıcı dövr kimi əsaslandırıla 
bilər. Müşahidə etdiyimiz kimi, məhz kommunizm ideologiyasının çökməsi 
ilə siyasi proseslər yeni istiqamətə yönəldi. Bu dövrün əsas xarakterik 
xüsusiyyətləri yeni siyasi-hüquqi institutların və münasibətlərin yaradılmasına 
cəhd idi. Lakin keçmiş sovet siyasi-hüquqi institutları və münasibətləri də öz 
fəaliyyətini dayandırmamışdı.  
II mərhələ – 1993-1995-ci illər – islahatların keçirilməsi haqqında 
qanunların qəbulu dövrüdür. Bu mərhələdə ideologiyada yaranan boşluq 
insanların dinə axınını gücləndirdi.  
III mərhələ – 1995–2003-cü illər – islahatlar dövrüdür. Bu mərhələdə  
qloballaşan münasibətlərə qoşulan insanlar mövcud vəziyyətlərinə 
uyğunlaşaraq öz fərdi təfəkkür səviyyələrinə uyğun olan və əvvəlki ideologiya 
ilə müqayisədə onların mənəvi tələbatlarını daha çox təmin edə biləcək 
 
 108 
seçimlər edirlər. 2003-cü ildən sonrakı inkişaf mərhələsi vətəndaş 
cəmiyyətinin quruculuğu və inkişafı dövrü kimi müəyyənləşdirilə bilər. 
2003 – 2008-ci illər yeni inkişaf istiqaməti dövrü, Vətəndaş cəmiyyətinin 
formalaşmasının ilk mərhələsi, yaxud keçid dövrünün III mərhələsinin alt 
mərhələsi kimi qəbul edilə bilər. Məhz bu mərhələ dövlət idarəçilik 
fəaliyyətinin təkmilləşdirilməsi, dövrət idarəçiliyinə ictimai nəzarət 
strukturlarının, özünüidarəetmə orqanlarının fəaliyyətinin formalaşdırılması, 
yeni ənənələrin (siyasi, iqtisadi, mənəvi-mədəni) möhkəmlənməsi dövrüdür.   
 Beləliklə, demokratikləşmə prosesini və ya keçid dövrünü yanaşı mövcud 
olan ziddiyyətli ideyalar, baxışlar, münasibətlər və ideologiyalar dövrü kimi 
xarakterizə etmək olar.  
Demokratikləşmə prosesinin vacib göstəricilərini müəyyən edən professor 
Przevorski qeyd edir ki, “Əgər demokratiya müdafiə olunursa, dövlət ərazi 
bütövlüyünə və psixoloji inama təzminat verməlidir; vətəndaşlığın effektli 
həyata keçirilməsi üçün vacib olan şərtləri qorumalıdır; ictimai əmanəti 
koordinatlaşdırmalı, ehtiyatları lokallaşdırmalı və gəlir qoyuluşunu 
dəyişdirməlidir”.  
Keçid dövründə Azərbaycan Respublikasında baş verən siyasi proseslərin 
ümumi analizindən sonra gəldiyimiz nəticəyə əsasən deyə bilərik ki, 
Przevorskinin bu fikirlərinin həyata keçirilməsi üçün aşağıda qeyd edilən 
şərtlərin olması vacibdir: 
1. Keçid dövrünün zaman müddətinin qısaldılması və sabitlik yaradılması  
üçün siyasi lider ilk növbədə idarəçilik təcrübəsinə, siyasi iradə, müdriklik və 
uzaqgörənlik xüsusiyyətlərinə malik olmalı və düzgün siyasi strategiya 
seçməlidir. Belə ki, siyasət subyekti olan siyasi lider siyasət obyekti olan 
siyasi institutların fəaliyyətinin düzgün istiqamətləndirilməsində əsas rol 
oynayır.  
2. Siyasi institutlar – hakimiyyət və vətəndaş qurumları (siyasi partiyalar, 
hökumət və qeyri-hökumət təşkilatları və s.) düşünülmüş strategiya əsasında 
qarşılıqlı anlaşma və güzəştlərlə keçid dövründə baş verən siyasi prosesləri 
tənzimləyə bilər. 
3.Kütləvi siyasi mədəniyyətin formalaşdırılması üçün insanların 
hakimiyyətə münasibətini, siyasi fəaliyyətin davranış üsullarını, vətəndaşların 
siyasi qərarların qəbul edilməsi prosesinə təsir etmək imkanlarını, cəmiyyətin 
siyasi əhval-ruhiyyəsini tənzimləyəcək və düzgün istiqamətləndirə biləcək 
ideologiyanın yaradılması vacib şərtdir. 
4.Demokratik münasibətlərin möhkəmlənməsi üçün dövlət quruculuğu 
institutlarının və siyasi münasibətlərin nəzəri araşdırılması ilə məşğul olan 
tədqiqat institutlarının yeni proqramları işlənilməlidir. Siyasi biliklərin 
 
 109 
səviyyəsi və təbliği müasir standartlara uyğunlaşmalıdır. Gənclərimizin siyasi 
savadı və siyasi mədəniyyəti ifratçılığa gətirməməsi üçün təhsil və mədəniyyət 
ocaqlarında siyasi maariflənməyə xüsusi yer ayrılmalıdır. Dövlət idarəçiliyi ilə 
bağlı  kadrların hazırlanmasına xüsusi diqqət yetirilməlidir.    
 
YOXLAMA SUALLAR 
1.Sosial siyasi proseslərin proqnozlaşdırılması xüsusiyyətləri nə ilə fərqlənir? 
2.Sosial siyasi proqnozlaşdırmanın əsas göstəriciləri hansılardır? 
3.Azərbaycanda müasir sosial siyasi proseslərin proqnozlaşdırılması xüsusiyyətlərini izah edin. 
 
REFERAT MÖVZULARI 
1.Sosial proqnozlaşdırmanın əsas xüsusiyyətləri 
2.Müasir dövrdə Azərbaycanda baş verən sosial siyasi proseslərin proqnozlaşdırılması   
3.Siyasi hakimiyyətin inkişaf xüsusiyyətləri 
4.Azərbaycanda vətəndaş cəmiyyətinin formalaşması istiqamətləri 
 
ƏDƏBİYYAT: 
1.Əliyev Q.C. “Çağdaş demokratik proseslərin bəzi fəlsəfi problemləri”, Bakı, Təbib, 1997. 
2.Əliyev  Q.C. “Müasir siyasi modernləşmə konsepsiyaları”, Siyasətin fəlsəfəsi,    B-1998, 
108s.  
3.Həsənoğlu F. “Avropa kimiliyi və demokratiya”, Bakı, Azadlıq, , 2000. 
4. Siyasi tarix, Bakı, Şur, 1995, 160s. 
5.Şirəliyev H., Əhmədov Ə., “Politologiya” (dərslik), Bakı, Təbib, 1997, s.416   
6.Yağmur Z. “Cəmiyyət təzim etməyə obyekt axtarır”, “Elm, ədəbiyyat, sənət”, jurn. №1, 1 
mart, 1998-ci il. 
7. Məmmədova S.D. «Keçid dövründə şəxsiyyət problemi», Bakı, Elm, 2005. 
8.Бабосов Е.М. Прикладная социология, М., Тетра-Системс, 2000, 406с. 
9.Большой толковый Социологический словарь, М., Вече АСТ, 1998, т.1, 2, с. 468   
10. Макаренко В.П. Вера, власть и бюрократия. Критика социологии М.Вебера, Изд-во 
Ростовского Университиета, 1988, 300с.  
11.Политическая социология: Учебник для вузов / под ред. Ж.Т.Тощенко. М., ЮНИТИ-
ДАНА, 2002. 
12.Рзаев А. Политические и правовые исследования, Баку, Элм, 1997, 238с. Йаьмур 
13.«Социологические исследования», журнал, М., Наука, 1976, 1994, 2001.  
 
 
 
 
 
 
 
 
 
 
 110 
9.2 SOSİAL – İQTİSADİ PROSESLƏRİN 
PROQNOZLAŞDIRILMASI XÜSUSİYYƏTLƏRİ 
 
Keçid dövründə aparılan iqtisadi islahatların xarakterik 
xüsusiyyətləri və Azərbaycan Respublikasında iqtisadi islahatların 
özünəməxsusluğu 
 
Qeyd olunduğu kimi, sosial proseslə bağlı proqnoz verərkən ilkin 
proqnozlaşdırma modelinin hazırlanması üçün vacib olan göstəricilərin 
toplanması tələb olunur. Mümkün göstəricilər yüzlərlə və minlərlədir. 
Onlardan açar göstəriciləri seçmək və tədqiqatın müəyyən səviyyəsində lazım 
olanları müəyyənləşdirmək lazım gəlir. Keçid dövründə sosial iqtisadi 
proseslərin proqnozlaşdırılması ilə bağlı göstəricilər toplanarkən, ilk növbədə 
dövrün özünəməxsus xüsusiyyətləri təhlil edilməli və məhz zaman və məkan 
xüsusiyyətləri əsasında perspektivlər müəyyənləşdirilməlidir.    
Bəşər tarixi sübüt edir ki, hər hansı bir cəmiyyətin inkişafı ictimai şüurun 
tərəqqisi ilə bağlıdır. İctimai şüurun təkamülü isə bilavasitə özünü sosial 
mühitin dəyişdirilməsi məqsədilə aparılan islahatlarda əks etdirir. Şahidi 
olduğumuz kimi, «iqtisadi düşüncədə» yaranmış yeni meyllər ictimai şüurun 
dəyişməsinə gətirir. Bu dəyişikliklər isə köklü islahatlarla müşayiət olunur və 
islahatları təkamül prosesinin başlanğıcı  kimi xarakterizə etmək olar. 
Müxtəlif tarixi dövrlərdən fərqli olaraq müasir dövrdə müxtəlif sahələri əhatə 
edən sosial islahatlar daha çox məqsədyönlü, proqram şəkilli xarakter daşıyır.  
Bir iqtisadi sistemin dağılaraq digərinə keçid dövrünü yaşayan 
cəmiyyətlərdə həm əvvəlki ictimai quruluşa aid olan sosial institutlar, həm də 
yeni yaranmaqda olan sosial  institutlar yanaşı fəaliyyət göstərir.  Bu 
institutların yanaşı fəaliyyəti prosesində mövcud sosial ziddiyyətlər dərinləşir. 
Əvvəlki sistemə aid olan  və yeni yaranan sosial institutlar arasında müəyyən 
münasibətlərin yaranması  və yeni institutların tam bərqərar olması üçün 
müəyyən zaman müddəti lazımdır. Yalnız siyasi qarşıdurmaların müşahidə 
edilmədiyi cəmiyyətdə vahid islahatçı tərəfindən aparılan islahatlar keçid 
dövrünü qısa müddətli edə bilər. Siyasi qarşıdurmalar çərçivəsində isə keçid 
dövrü təsəvvür edilməyəcək qədər uzun müddəti əhatə edə bilər. 
A.Pşevorskinin qeyd etdiyi kimi, «Demokratik münasibətlərin nəticəsi ona 
aparan yoldan çox asılıdır. Demokratiyanın taleyi isə iqtisadi inkişafdan  
asılıdır. Demokratiya çox vaxt dərin iqtisadi böhrandan doğduğu üçün iqtisadi 
amillər demokratiyaya qarşı işləyir. İqtisadiyyatda getdikcə yüksələn 
münaqişələr siyasi keçid prosesinə birbaşa təhlükə yaradır». 
 
 111 
Bildiyimiz kimi, siyasi münaqişənin genişlənməsinin əsas səbəblərindən 
biri də məhz islahatlar prosesidir, çünki islahatlar prosesində aparılan köklü 
dəyişikliklər ayrı-ayrı sosial qrupların mənafeyinə zidd olur və əhali arasında 
gərginlik yaradır. Ümumiyyətlə, islahatlar prosesini izah edərkən A.Pşevorski 
qeyd edir ki, «İslahatların mahiyyətini analiz edərkən nəticələrin iki 
kateqoriyasını ayırmaq olar. Bəzi nəticələr uzun müddətli olub formalaşmış 
sistemli sabit dövlət üçün xarakterikdir. Digər nəticələr əsasən təsirliliyə aid 
olub özünəməxsusluqlara malikdir; başqaları distribütivdir. Bu fərqli cəhətləri 
tutuşduraraq dörd cür nəticə ayırmaq olar: 1) uzunmüddətli özünəməxsus 
nəticələr pozitiv xarakter daşıyır. İslahatlar ona görə aparılır ki, mövcud 
iqtisadi quruluş fəaliyyətsizdir və ya arzu edilir ki, onun çatışmazlıqları 
iqtisadi sistemin dəyişdirilməsi yolu ilə aradan götürülsün; 2) bəzi permanent 
nəticələr distributivdir. Köhnə sistemdə mənafeləri müdafiə olunan qruplar 
islahatdan sonrakı iqtisadiyyatda tamamilə və ya daha az lazımlı ola bilərlər; 
3) islahatlar prosesi qısa müddətli böhran, işsizlik, müəyyənləşmədə təsirsizlik 
yarada bilər. Məhz bu, keçid dövrünün geriləmələrinə gətirir; nəhayət, 4) 
islahatlar prosesi keçid dövrünün distributiv  nəticələrinə: nisbi gəlirlərin 
daimi dəyişikliklərinə gətirə bilər.  
Keçid dövrünə xas olan geriləmələr böhrana, kapitalın və işçi qüvvəsinin 
istifadə edilməməsinə və ehtiyatların qısa müddətli qeyri-optimal 
müəyyənliyinə səbəb ola bilər. Keçid dövrünün geriləmələri təsirli olur. 
İslahatlar nə qədər çox əsaslandırılmış və qərarlaşdırılmış olarsa, keçid 
dövrünün mənfi nəticələri də bir o qədər qısa müddətli ola bilər. Bu 
strategiyaya uyğun olaraq insanlar xoşagəlməz əməliyyatlara məruz qalmağa 
razı olurlar, bir şərtlə ki, o uzun müddət davam etməsin».  
Şahidi olduğumuz kimi, son 15 ildə postsovet məkanı ölkələrində sosial-
iqtisadi, siyasi və mənəvi münasibətlərin yeni dərin transformasiyası baş verir. 
Görkəmli rus sosioloqu Y.Q.Volkov bu transformasiyanı iqtisadi düşüncədəki 
sınma kimi xarakterizə edir.  
Gördüyümüz kimi, «iqtisadi düşüncədə» yaranmış yeni meyllər ictimai 
quruluşun dəyişməsinə tələbatla nəticələndi. Bu dəyişikliklər isə köklü 
islahatlarla müşayiət olunmağa başlandı. Bu cəhətdən O.T.Boqomolovun 
fikirləri böyük maraq doğurur. O, qeyd edir ki, «Demokratiya və bazar 
iqtisadiyyatı islahatlara məruz qalan cəmiyyətlərin ümumi məqsədləri idi. 
İxtisasçılar keçid dövrünün konsepsiyası və proqramlarını dəqiqləşdirməyə 
cəhd edirdirlər. Beynəlxalq təşkilatlar da öz planlarını işləyib təklif edirdilər. 
Təkliflər əsasən bəzi aydın görünən məsələlərlə bağlı idi: ödəniş imkanlı 
tələbatın tənzimlənməsi və əmtəənin təklifi;  pul kütləsinin və büdcənin 
çatışmazlıqlarının ixtisarı (bu çox vaxt makroiqtisadi sabitlik adlanır); 
 
 112 
qiymətlərin və xarici bazarların leqallaşdırılması  və nəhayət, dövlət 
mülkiyyətinin özəlləşdirilməsi.  
Eyni zamanda bazar infrostrukturunun təşkili, hər şeydən əvvəl müasir 
bank sisteminin, valyuta və fond birjalarının yaradılması, həmçinin yeni 
menecerlərin öyrədilməsi təklif olunurdu.  
Qeyd edildiyi kimi, «Dövlət institutlarının islahatı böyük kapital xərcləri 
tələb edir». 
Eyni zamanda islahatlar keçirmək üçün ideoloji doqmalardan uzaq olan və 
yalnız hakimiyyətdən çıxış edən siyasi impuls lazım idi. Lakin bununla 
iqtisadiyyatın və  siyasətin qarşılıqlı əlaqəsi pozulmurdu. Ölkədəki siyasi 
iqlim, cəmiyyətin sabit və ya böhranlı vəziyyəti siyasətin və iqtisadiyyatın, 
bazar qanunlarının və hüquqi mexanizmlərin, biznes və mənəviyyatın 
qarşılıqlı fəaliyyətinin xarakterindən asılı olur».  
Sovet sosializmi quruluşunun dağılması siyasi böhranın nəticəsi olsa da, 
məhz iqtisadi bazisin dağılması həm siyasi, həm də mənəvi-mədəni böhranın 
dərinləşməsinin ilkin şərtinə çevrildi.  
Sovet sosializmi quruluşunun dağılması məqsədilə hər cür fəaliyyət 
göstərən Qərb ölkələri, ilk növbədə ABŞ təxminən eyni vəziyyətdə olan 
postsovet məkanı ölkələrinə özünün eyni ssenarili yardımlarını təklif etməyə 
başladı. Məhz bu formalı müdaxilə qloballaşma prosesinə yeni güclü təkan 
verdi. Azərbaycan iqtisadçısı Ə.Ö.Hüseynovun qeyd etdiyi kimi, 
«Azərbaycanda da iqtisadi islahatların aparılması üçün  MDB ölkələrinin 
əksəriyyətində olduğu kimi, eyni bir nəzəriyyəni – «monetarizm» 
nəzəriyyəsini təklif edirlər və bu nəzəriyyənin tətbiqi metodologiyası kimi 
Y.Kornayın «şok terapiyasını» məsləhət bilirlər. Bu nəzəriyyə tətbiq olunan 
ölkələri BVF-dən (Beynəlxalq Volyuta Fondu) asılı vəziyyətə salır. Çünki 
onlar aldıqları kreditləri qaytarmaq iqtidarında olmurlar. Beləliklə də, bir çox 
beynəlxalq maliyyə təşkilatları və qurumları (birinci növbədə BVF və DB 
(Dövlət Bankı)) ABŞ-ın bütün dünyada qurduğu dollar «piramidasının» 
müvazinətini saxlamağa xidmət edirlər»  
Q.B.Rüstəmbəyov isə keçirilən islahatların müsbət tərəfini göstərərək 
qeyd edir ki, «Postsovet şəraitində dövlətin həyata keçirdiyi islahatlar yalnız 
iqtisadi və soisal yenidənqurma məqsədlərinə xidmət etməklə yanaşı 
cəmiyyəti milli təsərrüfatın təkamülü yoluna daxil etmə kimi vacib olan 
əhatəli funksiya əldə edir».  
İslahatlar prosesinin uğurla keçirilməsi beynəlxalq aləmdə müəyyən 
nüfuza malik olan dövlətin məqsədyönlü fəaliyyətilə birbaşa bağlıdır. Bununla 
əlaqədar olaraq Rusiya sosioloqu və iqtisadçısı O.T.Boqomolov qeyd edir ki, 
 
 113 
«Güclü və nüfuzlu dövlət olmadan bazar islahatları eybəcər, qeyri-sivilizasiya 
xarakteri alır».  
Bazar iqtisadiyyatı münasibətlərinə keçidin tarixi ardıcıllığını şərh edən 
O.T.Boqomolov əlavə edir ki, «Mərkəzi və Şərqi Avropa ölkələrindən fərqli 
olaraq Rusiyada bazar iqtisadiyyatına keçid 1-2 il gec başladı, MDB-nin digər 
ölkələrində isə bu daha gec oldu. Xüsusilə Özbəkistan, Belorusiya, 
Türkmənistan, Qazaxıstan və Azərbaycanda bu ilk dövrlərdə daha ehtiyatlı və 
tədrici keçid idi. Bu səbəblərdən də həmin ölkələrin bir çoxunda iqtisadi 
tənəzzül tədrici islahatlar deyil, daha çox postsovet məkanındakı iqtisadi 
əlaqələrin pozulması, ittifaq mərkəzindən köməyin kəsilməsi, Moskva 
tərəfindən idarəetmə sisteminin dağılması, kadr çatışmamazlıqları ilə bağlı idi.  
İqtisadi tənəzzül 1993-1994-cü illərdən başlayaraq inkişafla əvəz 
olunmağa başlandı, bəzən isə bu tənəzzül MDB ölkələrində bir çox illər üçün 
uzandı. Bu zaman digər Mərkəzi Avropa ölkələrindən heç  biri Rusiya, 
Ukrayna və digər MDB ölkələri kimi bu dərəcədə ağır şəkildə əhalinin real 
gəlirlərinin və istehsal çatışmazlıqlarını yaşamadı».  
Bəs ayrı-ayrı regionlarda bu böhrandan çıxış yolunu tapmaq üçün hansı 
vasitələrə əl atıldı? MDB ölkələrində islahatların proqramlı gedişi üst-üstə 
düşsə də, yerlərdəki fərqli ənənəvi-mədəni dəyərlər bu proseslərə müxtəlif 
cəhətlər gətirdi. İslahatların keçirilməsində nəzərə çarpan çatışmazlıqları da 
yerli özünəməxsusluqla, düşüncə tərzi ilə bağlamaq olar.  
Azərbaycanda 15 ildən artıqdır ki, davam edən bu proseslərin yerli 
tədqiqatçılar tərəfindən necə qiymətləndirilməsinə, yəni islahatlar prosesinin 
gedişinə nəzər salaq. Bildiyimiz kimi, dövlətin, cəmiyyətin inkişafı və 
mənafeyi ilə bağlı olan proseslərin həyata keçirilməsi üçün ilk növbədə hüquqi 
baza olmalıdır. İ.H.İbrahimovun qeyd etdiyi kimi, «İqtisadiyyatda yaranmış 
böhranı aradan qaldırmaq  üçün planlı təsərrüfatdan bazar iqtisadiyyatına 
keçmək qərara alındı və ilk növbədə aqrar sahədə islahatlara başlandı. İlk 
vaxtlar aqrar islahatların həyata keçirilməsi üçün kifayət qədər hüquqi baza 
olmadığına görə aparılan tədbirlər eksperiment xarakteri daşıyırdı».  
İqtisadçı S.Ə.Şirəlizadə isə məhz özəlləşdirməni Azərbaycanda aparılan 
iqtisadi islahatların özəyi hesab edir. Qeyd edə bilərik ki, məhz özəlləşdirmə 
prosesi 1992-ci ilə qədər hüquqi əsaslara malik olan sovet iqtisadi sisteminin 
tam inkar edilməsi demək idi. Azərbaycanda 1992-ci ildən hüquqi təminat 
alan özəlləşdirmə prosesi bazar iqtisadiyyatına keçid istiqamətində ilk cəhd 
idi. Azərbaycan Respublikasında özəlləşdirmə prosesi torpaq islahatları ilə 
başlanmışdır. Təxminən 15 il keçdikdən sonra bu islahatların gedişinin 
mütəxəssislər tərəfindən necə qiymətləndirildiyinə nəzər salaq.  
 
 114 
«Torpaq islahatını şərti olaraq 3 mərhələyə bölmək olar: 1) 1993 / 1994-cü 
illər: Kənd təsərrüfatının düşdüyü acınacaqlı vəziyyətin səbəblərinin 
öyrənilməsi, hüquqi-normativ sənədlərin tərtibinə hazırlıq işlərinin aparılması;  
2) 1995 / 1996-cı illər: Əsas qanunların və normativ-hüquqi aktların qəbul 
edilməsi, aqrar islahatların başlanılması; 3)1997 / 2000-ci illər: İlahatların 
konkret olaraq həyata keçirilməsi. 
Hazırda ölkənin aqrar sektoru üzrə nəzərdə tutulan əmlakın 93,2%-i 
özəlləşdirilmişdir. Orta hesabla hər bir ailəyə 1,6 ha torpaq sahəsi 
verilmişdir».       
Bazar iqtisadiyyatına keçidlə əlaqədar olaraq Azərbaycanda torpaq  
üzərində mülkiyyətin aşağıdakı formaları qərarlaşmışdır: 
1)Dövlət mülkiyyətində olan torpaqlar: dövlət meşə fondu torpaqları, dövlət 
ehtiyatlarında olan torpaqlar, su fondu torpaqları və s. 
2) Bələdiyyə mülkiyyətində olan torpaqlar: yaşayış məntəqələrinin yerləşdiyi 
və onun ətrafında olan torpaqlar; 
3) Xüsusi mülkiyyətdə olan torpaqlara isə kolxoz və sovxozların ləğv edilməsi 
nəticəsində kəndlilərin mülkiyyətinə verilmiş torpaq sahələri daxildir.  
İlkin olaraq Zaqatala və Xızı rayonlarının təsərrüfatlarında islahata 
başlanıldı. Sonra həmin rayonların təcrübəsi öyrənilərək digər rayonlarda, 
xüsusən Tovuz, Neftçala, Cəlilabad, İmişli və s. rayonlarda islahatların təşkili 
və həyata keçirilməsində müvəffəqiyyətlə istifadə edildi.  
Özəlləşdirmə proqramında dövlət müəssisələri və obyektləri özəlləşdirmə 
imkanlarından asılı olaraq 5 qrupa bölünmüşdür: 
1) Özəlləşdirilməsi qadağan olunan müəssisə və obyektlər; 
2) Prezidentin qərarı ilə özəlləşdirilən müəssisə və obyektlər; 
3) Nazirlər kabinetinin qərarı ilə özəlləşdirilən müəssisə və obyektlər; 
4) Yerli icra hakimiyyəti orqanları ilə razılaşdırılaraq özəlləşdirilən müəssisə 
və obyektlər; 
5) Özəlləşdirilməsi məcburi sayılan müəssisə və obyektlər.  
Müasir dövrdə Azərbaycan Respublikasında islahatlar prosesinin gedişini 
izləyən və istiqamətləndirən bir sıra sosial-iqtisadi institutlar mövcuddur. 
Bunlardan:  Azərbaycan Respublikası İqtisadiyyat Nazirliyi, Maliyyə 
Nazirliyi, Dövlət Vergi Nazirliyi, Statistika Komitəsi, Dövlət Əmlak Nazirliyi, 
Antiinhisar Siyasəti və sahibkarlığın müdafiəsi üzrə Dövlət Komitəsi, 
Qiymətli Kağızlar üzrə Dövlət Komitəsi, Azərbaycan Milli Elmlər 
Akademiyası, Sahə elmi-tədqiqat institutları, Gömrük Komitəsi, banklar, 
broker kompaniyaları, çek-investisiya fondları, qiymətləndirmə kompaniyaları 
və firmaları və s. qeyd etmək olar.  
 
 115 
Göründüyü kimi, islahatlar gedişində bu prosesin tədqiqi, tətbiqi və 
tənzimlənməsi ilə bağlı kifayət sayda sosial institutlar fəaliyyətə başlayır.   
A.P.Babayevin qeyd etdiyi kimi,  «özəlləşdirmə və ya dövlətsizləşmə 
prosesində dövlət aparatının əlində olan mərkəzləşmiş idarəçiliyin müəyyən 
səviyyəyə qədər zəifləməsi; dövlət müəssisələrinin monopoloya vəziyyətinin 
dəf edilməsi; iqtisadiyyata dövlət müdaxiləsinin sərhədlərinin müəyyən 
edilməsi; dövlət mülkiyyətinin özəlləşdirilməsi və şəxsi mülkiyyətin 
təsdiqlənməsi» kimi hadisələr bir-birini əvəz edir. Məhz «bu əsaslar üzərində 
siyasi, iqtisadi və soial sahələrdə qeyri-dövlət strukturlarının formalaşması və 
inkişafı baş verir. Bu obyektiv dəyişikliklər sırasında özəlləşmə mərkəzi 
mövqe tutur.  
Qeyd edə bilərik ki, postsovet məkanı ölkələrində özəlləşdirmə 
iqtisadiyyatda bazar mexanizmlərinin yoxluğu, şəxsi mülkiyyətin 
funksiyalaşdırılmasının normativ və iqtisadi əsasları olmadan və təsərrüfat 
subyektlərinin ciddi məhdudiyyətlərə malik olması şəraitində baş verir. 
Nəzərə almaq lazımdır ki, hələ kütləvi özəlləşdirməyə qədərki dövrdə - 1990 / 
1993-cü illərdə – Azərbaycanda baş vermiş məlum siyasi və sosial hadisələr – 
iqtisadiyyatın böhran vəziyyəti, hiss edilən mülki və sosial bərabərsizlik, 
əhalinin qeyri-bərabər şəkildə varlılara və çox kasıblara bölünməsi kimi ciddi 
nəticələrə səbəb oldu. Əhalinin əksər hissəsi isə cəmiyyətdəki sosial-siyasi 
dəyişikliklərə aktiv və təsirli müdaxilə etmək və şəxsi vəziyyətini 
yaxşılaşdırmaq imkanlarından məhrum edildi. Azərbaycana xas olan əsas 
cəhətlərdən biri də o idi ki, özəlləşdirmə xalq üçün tale yüklü məsələlər olan 
siyasi suverenliyin möhkəmləndirilməsi, iqtisadi müstəqilliyə nail olmaq və 
respublikanın ərazi bütövlüyünün bərpası problemlərinin həlli ilə bərabər 
həyata keçirilirdi».  
Keçid dövrünü – «müvafiq normativ bazanın olmadığı dövr» kimi 
səciyyələndirən S.Ə.Şirəlizadə əlavə edir ki, «özəlləşdirmədən sonra 
müəssisələr iki əsas problemlə üzləşirlər: 1)maliyyə böhranındın çıxmaq, 
köhnə avadanlıq və texnologiyanın yeni və daha mütərəqqi tipləri ilə 
əvəzlənməsi üçün maliyyə resurslarının axtarılması; 2)rəqabət qabiliyyətini 
itirmiş müəssisələrin reabilitasiyadan sonra rəqabət mühitinə daxil olması». 
Bir qrup iqtisadçının haqlı oaraq qeyd etdiyi kimi, «islahatlar aparmaq 
üçün ilk növbədə ölkənin ərazi bütövlüyünə, mövcud potensialına, onun 
əlverişli geosiyasi vəziyyətinə və digər xüsusiyyətlərinə uyğun strateji 
istiqamətlərin seçilməsi, regional inkişaf strategiyası hazırlanması tələb 
olunur. Azərbaycanda iqtisadi islahatlar tədricən həyata keçirilir, lakin bəzi 
hallarda onların ləngiməsi də müşahidə olunur. Bazar münasibətlərinin həyata 
keçirilməsi prosesində regional inkişafın dövlət tənzimlənməsi bilavasitə 
 
 116 
obyektiv zərurətə çevrilir. Bazar münasibətləri şəraitində fəaliyyət göstərən 
ölkələrin təcrübəsi göstərir ki, regional inkişafın tənzimlənməsi dövlətin 
bütövlükdə iqtisadi inkişafa müdaxilə etdiyi səmərəli və vacib sahədir». 
İslahatlar prosesinin ən adi gözlə görünən tərəflərindən biri köhnə iqtisadi 
strukturun tədricən bazar iqtisadiyyatına uyğun yenidən qurulması prosesidir. 
Bu yenidənqurma və ya struktur dəyişikliyi prosesində ən qabarıq nəzərə 
çarpan ilk dövrlərdə hətta kütləvi xarakter alan işsizlik problemidir.   
SSRİ-nin dağılması nəticəsində müttəfiq respublikalar arasındakı mövcud 
iqtisadi əlaqələrin qırılması, istehsal müəssisələrinin böyük bir hissəsinin öz 
fəaliyyətini dayandırması həmin sahədə çalışanların öz iş yerlərini itirməsinə 
səbəb oldu. Yeni iqtisadi münasibətlərə keçidlə əlaqədar olaraq, istehsalın 
strukturunda, istehsal texnologiyasında mühüm dəyişikliklər baş verdi. Belə 
dəyişikliklər bəzi ixtisaslara olan tələbi azaltdı və nəticədə struktur işsizliyin 
səviyyəsi əhəmiyyətli dərəcədə artdı. Ölkəmizin üzləşdiyi müharibə, qaçqınlar 
ordusunun yaranması işsizlərin sayının ağılasığmaz dərəcədə artmasına, 
istehsalla məşğul olan əhalinin sayının kəskin şəkildə düşməsinə səbəb oldu. 
Bunlardan başqa dövlət müəssisələrinin özəlləşdirilməsi nəticəsində mövcud 
olan iş yerlərini itirənlərin sayı çoxaldı ki, bu da işsizliyin ümumi səviyyəsinin 
artmasına gətirib çıxartdı. Əhalinin böyük bir hissəsinin illər boyu yiyələndiyi 
əmək vərdişlərini itirməsi, təklif olunan iş yerlərinin onların ixtisaslarına 
uyğun olmaması və yaxud əmək haqqının səviyyəsinin aşağı olması son illər 
ərzində işsizlik probleminin qalmasına əsas verib.  
Dünya standartlarına uyğun qəbul edilmiş əmək münasibətlərinin 
pozulması, insanların əmək qüvvələrinin qorunmaması mövcud 
cəmiyyətimizin K.Marksın təsvir etdiyi erkən və ya vəhşi kapitalizm 
mərhələsini sürətli bir axınla keçdiyi təsəvvürünü yaradır. Kapitalizmin erkən 
mərhələsi özünəməxsus «yabanı» münasibətlər  - korrupsiya, gizli biznes 
kriminal hadisələrin «çiçəklənməsi», dövlət hüquq orqanlarının nəzarətinin 
zəifləməsi, cəmiyyətdə mənəvi düşkünlüyün yaranması, yüksək dəyərlərin 
mənasızlaşması və s. proseslərlə müşayiət olunur. Lakin keçid dövrünü 
araşdıran tədqiqatçıların fikrincə, keçid dövründə qeyd olunan çatışmazlıqlıarı 
yaşayan cəmiyyət sonradan məhz az bir qism insanların qoruyub saxlaya 
bildikləri ali əxlaqi dəyərlər əsasında yenidən dirçəlib inkişaf edə bilir.  
İngilis iqtisadçısı E.S.Savas bununla bağlı qeyd edir ki, «ictimaiyyətin 
aşağı təbəqəsi adlanan təbəqənin problemi, (nəsildən nəslə sosial təminatdan 
olan asılılıq) qismən olsa da dövlət tərəfindən yaradılmışdır. Qeyd olunan 
problemlər – məktəbi tərk etmək, azyaşlılar arasında hamiləlik, kəbinsiz uşaq 
doğuşu, alkoqolizm və narkomaniya kimi əsas problemlər ictimai cəhətdən 
lazım olmayan insan nəsli törədir. Bu insanlar işləməyi bacarmırlar və dilənçi 
 
 117 
halında yaşamağa məhkum edilmişlər. Onlar qanuni yolla sosial təminatdan 
alınan köməkdən və ya qanunsuz, cinayət yolu ilə əldə edilən gəlirdən 
asılıdırlar. 
İslahatçılar belə bir dəlil də gətirirlər ki, cəmiyyətin özəl institutları – ailə, 
insan məskunlaşmış məntəqə, dini müəssisələr, cəmiyyət – bu dağıdıcı 
davranış nümunəsi üzrə ən yaxşı dəyişikliklər edə və onun inkişafının 
qabağını ala bilərlər.  
Dövlət hakimiyyəti məhduddur, ancaq qanun çıxarda bilir. Buna əks 
olaraq «ruhani nümayəndəsi məsləhət verə bilər ki, kilsədən yardım alan 
əyyaş öz hərəkətlərinin saflaşması üçün tövsiyə alsın, ola bilsin ki, onun 
yardım etmək hüququ da var, lakin o, habelə vətəndaşın sosial mahiyyətini də 
öz üzərinə götürməlidir».  
Müəllif bu fikirlərini Nyu-Yorkda həm kilsə, həm də dövlət idarələri 
tərəfindən təşkil olunmuş sosial təminat  fəaliyyətlərindən gətirilən misallar ilə 
sübut edir.  
Keçid dövrü şəraitində mənəvi durğunluq keçirən insanların ruhani 
məsləhətlərinə ehtiyacları xüsusilə böyükdür. Lakin əfsuslar olsun ki, 
respublikamızda müsəlman ruhaniləri bu sahədə demək olar ki,  
fəaliyyətsizdirlər. Halbuki qeyd edilən həm mənəvi, həm də ruhani  köməyi 
islam dininin də nüfuzunun güclənməsinə kömək edə bilərdi.        
Görkəmli Rusiya sosioloqu Y.Q.Volkov isə yaşadığımız keçid dövründə 
sosial-iqtisadi münasibətlərin tənzimlənməsi üçün «idarəçiliyin bazar 
mədəniyyətini formalaşdırmaq» ideyası ilə çıxış edir və «menecerləri bu 
mədəniyyətin daşıyıcıları» kimi  səciyyələndirir.  
Rusiyada keçid dövrü cəmiyyətinin təsvirini verməyə çalışan Y.Q.Volkov 
onu insana bənzədir. Bu insanın başı (yəni varlı təbəqə) çox balaca, bədəni 
(orta təbəqə) çox arıq, ayaqları (aşağı təbəqə) isə çox böyükdür. Belə «balaca 
baş» və «arıq bədən» özünün «nəhəng ayaqlarını» tərpədə bilmək iqtidarında 
deyil. Əslində keçid dövrü cəmiyyətinin anormal vəziyyətini «görməyə» 
imkan verən bu təsvir bütün postsovet məkanı ölkələrinə aiddir desək, 
yanılmarıq.    
 
Keçid mərhələsində təbəqələşmə prosesinə dair 
Sovet imperiyası dövründə mövcud cəmiyyət qapalı olduğundan onu təşkil 
edən insanlar və ya bu quruluşda mövcud olmuş siniflər arasındakı 
münasibətlər sabit idi. Qapalılıq bu cəmiyyətin insanlarını ümumdünyəvi 
sinifləşmə prosesində marginal olmaqdan qoruyurdu. Vaxtı ilə adlandırıldığı 
kimi «sovet adamları» mövcud ictimai münasibətlərdən kənarda (xarici 
dövlətlərdə) iqtisadi münasibətlərə can atmırdılar. Lakin imperiya dağıldıqdan 
 
 118 
sonra yaranmış anlaşılmaz vəziyyət və Qərb sivilizasiyasının bütün sahələri 
əhatə edən güclü təsir axını bütövlükdə keçmiş sovet məkanının marginal 
cəmiyyətə çevrilməsinə səbəb oldu. Sovet imperiyası dağıldıqdan sonra özəl 
təsərrüfat münasibətlərinin inkişafı təbəqələşmə prosesini sürətləndirdi və yeni 
təsərrüfat münasibətlərinin təmsilçiləri olan təbəqələrin meydana gəlməsinə 
səbəb oldu. Bu prosesdə ən qabarıq nəzərə çarpan sahibkarlar təbəqəsi idi. 
Ümumiyyətlə, sahibkarlar  fəaliyyət istiqamətlərinə görə 3 qrupa bölünürlər:  
1.İri sahibkarlar;  2.Orta sahibkarlar;  3. Kiçik sahibkarlar. 
Bu gün Azərbaycanda kiçik sahibkarlar üstünlük təşkil edirlər. Kiçik 
sahibkarlar əsasən müxtəlif növ ticarətlə məşğul olurlar.  
Qeyd etmək lazımdır ki, özəl təsərrüfat münasibətlərində sahibkarlar 
təbəqəsi ilə yanaşı, yoxsullar təbəqəsi də mövcud olur. Yoxsullar təbəqəsinin 
yaranmasının əsas səbəbi işsizlik problemidir. İşsizlik isə bazar 
iqtisadiyyatının əsas xüsusiyyətlərindən biridir. Çünki bazar iqtisadiyyatında 
rəqabət inkişafın əsas xüsusiyyəti kimi çıxış edir.  Rəqabətə tab gətirməyən 
özəl müəssisələr iflasa uğrayır və bağlanır. Müəssisələrin bağlanması isə 
buradakı işçilərin işsizlərə çevrilməsi deməkdir. Sovet imperiyası dağıldıqdan 
sonra sənaye müəssisələrinin müasir dünya bazarı standartlarına uyğun 
olmadağı və buradakı rəqabətə davam gətirmədiyi üçün bağlanması postsovet 
məkanında işsizlik prosesinin kütləvi xarakter almasına səbəb oldu. 
Ümumiyyətlə, əgər qabaqcıl ölkələrin təcrübəsinə nəzər salsaq, görərik ki, 
işsizlik probleminin tam və həmişəlik aradan qaldırılması mümkün deyil. 
Lakin yoxsulluğun mahiyyətinin dəyişdirilməsi mümkündür.  Yəni məsələn, 
ola bilər ki, 100 il əvvəl heç  bir əmlakı olmayan və heç bir yerdə işləməyən 
azad adam yoxsul hesab edilərdisə, 100 il sonra müəyyən miqdarda əmlakı 
olan və cüzi əmək haqqı alan şəxs yoxsul hesab edilə bilər.  
15 ildən artıq bir müddəti əhatə edən keçid dövründə cəmiyyətimizin 
təbəqələşməsi prosesi davam edir. Sosioloji tədqiqatlar göstərir ki, müəyyən 
qrup adamlar hansı təbəqəyə aid olduqları haqqında dəqiq təsəvvürə malik 
deyillər. Eyni zamanda təbəqələşmə prosesi başa çatmadığından yeni yaranan 
sinifləri və təbəqələri dəqiq göstərmək və ya adlandırmaq da çətindir və bu 
prosesdə ilkin müşahidələri qeyd etmək vacibdir. Bu səpkidə Azərbaycanda 
mövcud olan yenilikləri öyrənmək üçün Qərbi Avropada vaxtı ilə keçid 
dövrünü yaşamış və o mərhələdə sinfi münasibətləri təkmilləşdirmiş ölkələrin 
təcrübəsini nəzərə alaraq, bu gün bizim cəmiyyətimizdə meydana gələn yeni 
təbəqələrin və siniflərin yaranma prosesini təhlil etmək elmi maraq kəsb edir.  
Təbəqələşmə prosesi ilə bağlı olan problemlərə dair işləyən bir sıra 
müəllifləri qeyd etmək olar. Bunların  içərisində həm respublikamızda işləyən 
müəllifləri, həm də rus və Qərb tədqiqatçılarını qeyd etməyi zəruri bilirik. 
 
 119 
Azərbaycan tədqiqatçılarından C.Əhmədli, R.Həsənov, R.Əzimova və 
başqaları bu sahədə elmi tədqiqatlar aparmışlar.  
Qloballaşma prosesinin sürətləndiyi bir dövrdə, hər hansı bir sosial-
iqtisadi təzahür formasını aydınlaşdırmağa cəhd edərkən bu təzahürün digər 
mühitlərdə özünüəksi formasına diqqət yetirmək vacibdir. Onu da qeyd edə 
bilərik ki, müasir inkişaf etmiş ölkələrdə təbəqələşmə prosesinin vəziyyəti və 
öyrənilməsinə çoxlu sayda tədqiqat işləri həsr olunub. Belə ki, rus sosioloqu 
P.B.Yerasov ABŞ və Yaponiyada 6 sinfin mövcud olduğunu qeyd edir:  
1)İş verənlər, muzdlu işçiləri olan mülk sahibləri;  
2)Xırda mülkiyyətçilər (muzdlu işçiləri yoxdur);  
3)Menecerlər;  
4)Aşağı təbəqəyə rəhbərlik edənlər;  
5)Zehni əməklə məşğul olanlar; 
6)Fiziki işlə məşğul olan fəhlələr. Belə sinifləşmədə gəlirin miqdarı və 
təhsil səviyyəsi nəzərə alınmır. 
Polşa sosioloqları Henri Domanski və Zbiqnev Savinski təbəqələşmə ilə 
bağlı aparılmış araşdırmalarla müqayisəli tədqiqat apararaq Erikson, Holdtron 
və Portokareronun (EHP) yaratdıqları müqayisəli təbəqələşmə strukturunu 
Polşa cəmiyyətinə uyğunlaşdırılmış formada tətbiq edilməsinə üstünlük 
vermişlər. Bu əsasda təbəqələşmənin bir sıra beynəlxalq təsnifatları 
hazırlanmışdır: Peşələrin beynəlxalq təsnifatı (ISSO), Peşələrin mövqeyinin 
beynəlxalq standartlaşmış şkalası (SIOPS), Sosial-iqtisadi statusun beynəlxalq 
standartlaşmış şkalası (ISEI). Lakin nəzəri və metodoloji fərqlər hansı peşə 
kateqoriyalarını seçməyi və bu zaman hansı kateqoriyalardan istifadə etmək 
üçün yaramırdı. Paradiqmaların rəqabət vəziyyəti beynəlxalq tədqiqatlarda 
istifadə edilməsi üçün vahid standart işin alınmasına mane olurdu. Hamı 
tərəfindən qəbul edilən və nəzəri cəhətdən təsirli olan konsepsiyanın 
yaranması vacib idi. Nəhayət, M.Veberin sinfi-təbəqələşmə diferensiasiyasına 
əsaslandırılmış  EHP göstəricilərinə üstünlük verildi. M.Veberin avtoriteti, 
mövcud vahid nəzəri konsepsiyanın müdafiə olunması və bazar cəmiyyəti 
üçün bu təsnifatın uğurlu olduğunu təsdiq edən təcrübi əsaslar EHP 
təsnifatının müqayisəli tədqiqatlarda sinfi-təbəqələşmə əməliyyatlarında tez-
tez istifadə edilməsinə şərait yaratdı». 
 
Aşağıda verilən cədvəl M.Veberin konsepsiyası əsasında tərtib olunub 
№                                Kateqoriyaların adı % 
1. Dövlət strukturunda və biznesdə ali rəhbər kadrlar, 
mütəxəssislər, iri firma sahibkarları 
8,9 
2. Dövlət strukturunda və biznesdə aşağı rəhbər kadrlar, 15,1 
 
 120 
orta səviyyəli mütəxəssislər 
3. Dəftəfrxana işçiləri, satıcılar, xidmət sahəsinin 
ixtisaslaşmış personalı 
16,7 
4. Muzdlu işçiləri olan azad sahibkarlar 0,6 
5. Muzdlu işçiləri olmayan azad sahibkarlar 2,7 
6. Fiziki işçilərə rəhbərlik edən briqadirlər və texniki-
nəzarətçilər 
1,7 
7. İxtisaslaşmış fəhlələr 15,7 
8. Sadə əmək  adamları 25,2 
9. Kəndlilər 11,2 
10. Cəmi 100,0 
 
«Bu cədvəldə təbəqələşmə həm sinfi, həm də peşələr arasında aparılır. 
Bunun əsas səbəbi isə dünya iqtisadi bazarının mövcud olmasıdır. Bazar 
münasibətləri mövqeyi – bir tərəfdən ehtiyatlar, digər tərəfdən isə həmin 
ehtiyatlar əvəzində alınan gəlirlər mənasını verir. Bu gəlirlər – xüsusi peşəkar 
ixtisaslaşma, təhsil səviyyəsi, iqtisadi və mədəni kapital deməkdir və fərd bu 
qeyd olunanlarla bazar münasibətlərinə daxil olur. Bu ehtiyatlar az və ya çox 
dərəcədə yaxşı vəzifənin elementləri hesab edilir, bundan başqa əmək 
haqqının miqdarını təyin edir, məşğulluğa təminat verir və ya işin itirilməsinə 
səbəb olur, karyera etmək imkanı verir və sosial-iqtisadi aspektin digər 
vəziyyətlərilə müşayiət olunur». 
Sovet sosializminin dağılmasından sonra yeni sinifləşmə prosesi obyektiv 
bir prosesə çevrilərək sinifdaxili və siniflərarası yeniləşməyə doğru gedir. 
Bildiyimiz kimi, sovet sosializmi quruluşu siyasi elita, ziyalılar, fəhlə və 
kəndlilər siniflərindən təşkil olunmuşdu. Lakin siniflər arasındakı hüquqi 
fərqlər nəzərə çarpmırdı. Tarixə nəzər saldıqda görürük ki, ümumiyyətlə hər 
bir cəmiyyətin keçid mərhələsində təbəqələşmə prosesi aparıcı rol oynayıb. 
Çünki cəmiyyətin yeni iqtisadi münasibətlərə keçidi dövründə onun strukturu 
dəyişərək təbəqələşmə prosesini sürətləndirir. Bu gün siniflərarası 
münasibətlərin bir proses kimi araşdırılması bizim üçün olduqca vacibdir. Bu 
məqsədlə İ.D.İvanov, O.D.Uilrix və V.L.Şeyniye kimi mütəxəssislərin bu 
istiqamətdə apardıqları tədqiqatlar bizim üçün nəzəri mənbə ola bilər. Həmin 
müəlliflər sinifləşmə prosesində xüsusi yer tutan bir neçə amilə daha çox fikir 
verirlər. Onlar qeyd edirlər ki, «inkişaf etməkdə olan ölkələrdə adətən müasir 
standart və texnologiyalara cavab verməyən quruluşlar həm daxildən, həm də 
xaricdən müasir sahibkarlıq sektorları və dünya bazarının təsirinə məruz qalır 
və burada əmək bölgüsü yaranır. Uzunmüddətli tarixi inkişaf nəticəsində 
müasir təbəqələşməyə malik olan ölkələrdə bu proses həm çox sürətlə gedir, 
 
 121 
həm də böyük daxili müqavimətlərə məruz qalır. Bu da həmin ölkələrdə daxili 
bazarın zəifləməsinə səbəb olur. Müəlliflər yuxarıdakı fikirlərinin davamı 
olaraq qeyd edirlər ki, «keçid dövründə yerli əkinçilik əvvəlcə istehsalatla, 
sonra isə xırda məhsul istehsalçıları ilə birləşir. Bazar münasibətləri təsirinə 
düşən bu keçici əkinçilik əvvəllər ağıla gəlməyən rəqabətlə qarşılaşır. Kənddə 
müasir icarədarlar formasında alıcılar meydana gəlir. Yerli kəndli artıq 
torpağa «sənaye» kimi baxan fermerə çevrilir. Bu isə öz növbəsində 
əkinçiliyin ixtisaslaşmasına və kəndlilərin təbəqələşməsinə səbəb olur. Torpaq 
özü alqı-satqı obyektinə çevrilir. Bu prosesdə ictimai əmək bölgüsü və onun 
iqtisadiyyatın bütün sahələrində ixtisaslaşması aparıcı faktora çevrilərək 
əkinçi olmayan əhalinin çoxalmasına və urbanizasiya prosesinin 
sürətlənməsinə, daxili qruplaşmaya, məlumat vasitələrinin inkişafına, dövlətin 
fəaliyyətinə və xarici bazara təsir etməsinə səbəb olur. Bu isə öz növbəsində 
bazara eninə və dərininə inkişaf etməyə şərait yaradır».  
Beləliklə, gördüyümüz kimi, əsasən keçid dövrünün erkən fazalarında 
daha qabarıq nəzərə çarpan daxili bazarın formalaşması prosesi tədricən 
torpaqdan, yəni kənd təsərrüfatının inkişafından asılı vəziyyətə düşür. Yəni 
daxili bazarın genişlənməsində yerli kənd təsərrüfatının rolu ilkin nəzərə 
çarpır. Bu prosesi biz bu gün Azərbaycanda da bütün tərəflərilə müşahidə 
edirik. Beləliklə, keçid dövrünün ilk mərhələsində əmək bölgüsü və ya 
sinifləşmə haqqında danışarkən biz əsasən kənd təsərrüfatının yeni quruluşda 
formalaşmasından asılı olaraq yaranan daxili bazar münasibətləri və 
vasitələrini müşahidə edirik və onun nəticələri göz önündədir.  
Deyilənləri nəzərə alaraq bu gün Azərbaycan kəndində əhalinin –  
1) fermerlər və ya orta sahibkarlar;  2) kəndlilər və ya kiçik təsərrüfatçılar; 3) 
kasıb kəndlilər və ya mövsümi muzdlu işçilər  kimi təbəqələrə bölündüyünü 
müşahidə etmək olar. Bizə elə gəlir ki, kənd təsərrüfatında inkişaf nəticəsində 
bu təbəqələrin bəziləri həyatın tələbatına cavab vermədiyinə görə sıradan çıxa 
bilər və ya yenisi ilə əvəz oluna bilər.   
Yuxarıda qeyd etdiyimiz müəlliflər burada yaranan ziddiyyətli vəziyyəti 
belə izah edirlər: «inkişaf etməkdə olan iqtisadiyyatın ən nəzərə çarpan 
cəhətlərindən biri odur ki, burada sabitləşmiş  siniflər yoxdur və istehsal 
prosesində ən müxtəlif təbəqələr qarışır. Bunun da əsas səbəbi eyni bir fərdin 
bir neçə sənətə yiyələnməsi və müxtəlif sahələrdə iqtisadi münasibətlərə 
qoşulmasıdır. Məsələn, torpaq sahibkarı – torpaq sahəsini icarəyə verən, 
mülkədar, iri tacir, aksioner və s. – dövlət işçisi ola bilər;  xırda torpaq 
sahibkarı – öz torpağını icarəyə verən, şəxsi və ya dövlət müəssisəsində 
muzdlu işçi ola bilər və s.». Belə bir nəticəyə gəlmək olar ki, bir ictimai 
quruluşdan digərinə keçid dövrünü yaşayan şəxsiyyət əvvəlki quruluşda aid 
 
 122 
olduğu sinfin təzahürlərilə yanaşı, yeni quruluşun da sinfi təzahürlərini özündə 
birləşdirir və buna görə də iqtisadi münasibətlərdə bir neçə iqtisadi tipin 
daşıyıcısına çevrilir. Keçid dövrünü yaşayan cəmiyyətin dünya iqtisadi 
bazarına daxil olması və yeni iqtisadi sektorların inkişafı yeni iqtisadi 
münasibətlərin yaranmasına səbəb olur.  
Bu gün neft sənayesini çıxmaq şərtilə hələ ki, Azərbaycanda sənaye 
sahələri özünün ilkin dirçəliş dövrünü yaşayır. Buna görə də sənayeləşmiş 
cəmiyyətin əsas təbəqələrindən olan fəhlə sinfinin Azərbaycan cəmiyyətində 
bu günkü mövqeyi və ya tutduğu yer haqqında danışarkən, qeyd etmək 
lazımdır ki, fəhlə sinfi yeni mahiyyətli formalaşma dövrünü yaşayır. Belə ki, 
müasir fəhlə əsasən texniki savadı olan insanlardır. Azərbaycanda əsasən neft 
sənayesi fəhlələri, tikinti və xalq təsərrüfatı sahəsində çalışan fəhlələri 
fərqləndirmək olar.  
Təbəqələşmə probleminin psixoloji və mədəni aspektləri də olduqca 
aktualdır və müasir sosioloqlar problemin mədəni-psixoloji aspektlərinə də 
xeyli yer ayırırlar. Yerasov siniflər arasındakı münasibətləri öyrənərək belə 
nəticəyə gəlir ki,  
«a) keçmişdə peşəkar sərbəstliyin zühur etməsi imkanlarının səviyyəsi fərdin 
gələcəkdə sinfi strukturda tuta biləcəyi mövqeyə təsir edir;  
b) şəxsiyyətin peşəkar sərbəstliyinin səviyyəsi ilə psixoloji xarakteristikası 
arasında böyük əlaqənin olduğu müşahidə edilir; 
c) fərdi psixoloji xarakteristikanın fərdin peşəkar sərbəstliyinə və cəmiyyətdə 
mövqeyinə təsir etməsi heç bir statistika tərəfindən təsdiq edilməyib».  
Buradan belə bir nəticəyə gəlmək olar ki, əslində yaşadığımız dövrün özü 
təbəqələrin bir-birinə keçməsi və ya vaxtı ilə bir təbəqənin üzvü olmuş 
şəxsiyyətin digər – daha yuxarı və ya aşağı təbəqəyə keçməsinin sürətləndiyi  
dövrdür. İ.D.İvanov, O.D.Uilrix və V.L.Şeyniyenin qeyd etdikləri kimi, 
«müasir siniflərin formalaşması prosesində etnik, irqi, mədəni və digər qruplar 
yaxından iştirak edərək siniflərin iqtisadi əsasının zəifliyinə səbəb olur. 
Lyumpenlər, pauperlər, marginallar kimi amorf sosial mövcud olmalar 
siniflərin formalaşmasına güclü təsir göstərirlər». Bu gün Azərbaycanda bu 
prosesi biz daha qabarıq şəkildə müşahidə edə bilirik. Belə ki, cəlb 
olunduğumuz müharibə bir milyondan artıq əhalinin qaçqına, yeni sosial-
iqtisadi münasibətlərdə bir çox insanların marginallara çevrilməsinə səbəb 
olub. Əvvəlki quruluşda cəmiyyətin əsas aparıcı qüvvəsi olan ziyalıların  bir 
hissəsi isə yeni ictimai münasibətlərə uyğunlaşa bilmədiklərinə görə çaşqınlıq 
hissiyatı ilə yaşayırlar. Ümumilikdə, Azərbaycan cəmiyyəti yeni sosial-
iqtisadi, mənəvi-mədəni və sosial-siyasi proseslərə qoşularaq müəyyən 
mənada marginal cəmiyyət dövrünü keçirir. Cəmiyyətin marginallığı isə 
 
 123 
əslində onu təşkil edən hər bir fərdin marginal olması deməkdir. Bu proses 
təbəqələşmə ilə üzləşən şəxsiyyətdə qabarıq nəzərə çarpır. O, ya yeni sinfə 
daxil olduğunu qəbul etmək istəmir və ya bu sinifləşmə onun yeni xarakterik 
cəhətlərinin açılmasına və inkişafına səbəb olur. Zənnimizcə, Nikolayev 
düzgün olaraq qeyd edir ki, «cəmiyyətin diferensiasiyası fərdi şüurun 
kollektivdən ayrılmasına və individual şəxsiyyətin daha çox 
müstəqilləşməsinə səbəb olur, bu, fərdi qapalılığın dərinləşməsilə müşayiət 
olunur. Diferensiasiya olunmuş müasir dünyada fərdin həyatının dəyərli 
hissəsi başqa gözlərdən gizlədilir və belə demək olar ki, psixoloji cəhətdən 
dərk olunmaq üçün bağlanılır. Qarşılıqlı «yadlaşmanın» sərhədləri qrup 
daxilindən şəxsiyyətlər arasına keçir.  «Yadlaşma» mülayim mənada 
«qəribəlik» kimi qəbul edilir». 
Beləliklə, Azərbaycan Respublikasında keçid dövründə mövcud iqtisadi 
proseslərin  öyrənilməsi ilə bağlı aparılan tədiqatların nəticələrini 
qruplaşdıraraq deyə bilərik ki,  
I. Ümumilikdə bütün postsovet məkanı ölkələri bazar iqtisadiyyatına keçid 
prosesini yaşayır. Bazar iqtisadiyyatının inkişafına təsir edən əsas amillər – 
istehsalın genişlənməsi, daxili bazarın inkişafı, dünya bazarına inteqrasiya, 
idxalın genişlənməsi, kiçik biznesin inkişafı və s. qəbul edilə bilər. Bazar 
iqtisadiyyatının xarakterik xüsusiyyətlərinin  – özəlləşdirmə, ilkin kapital 
axını, investisiya qoyuluşu, maliyyə böhranları, işsizlik və s. olduğunu hesab 
etmək olar.  
II. Keçid prosesi islahatlarla müşayiət olunur. İslahatlar iki müxtəlif 
şəraitdə keçirilə bilər: 
1.Sabit dövlət quruculuğu şəraitində cəmiyyətin tələbat duyduğu tədrici 
islahatlar (ABŞ, Qərbi Avropa ölkələri və s.); 
2.Ənənəvi dövlət formasının dağıdılaraq yeni dövlət quruculuğuna keçid 
şəraitində keçirilən islahatlar (post Sovet məkanı ölkələri, Mərkəzi və Şərqi 
Avropa ölkələri). 
Sabit durumda olan cəmiyyətlərdən fərqli olaraq, böhranlı, keçid dövrünü 
yaşayan cəmiyyətlərdə aparılan islahatlar daha ağrılı və çətin olur. Yalnız 
vahid islahatçının heç bir siyasi qarşıdurmaların müşahidə edilmədiyi 
cəmiyyətdə apardığı uğurlu islahatlar keçid dövrünü qısa müddətli edə bilər. 
Siyasi qarşıdurmalar çərçivəsində isə keçid dövrü təsəvvür edilməyəcək qədər 
böyük bir müddəti əhatə edə bilər.  
III. Sovet sosializmi quruluşunun dağılması siyasi böhranın nəticəsi olsa 
da məhz iqtisadi bazisin dağılması həm siyasi, həm də mənəvi-mədəni 
böhranın dərinləşməsinin ilkin şərtinə çevrildi. Keçid dövrünü yaşayan 
ölkələrdə keçirilən islahatlar cəmiyyətin bütün sosial institutlarını – iqtisadi, 
 
 124 
siyasi, mənəvi-mədəni – əhatə edir. Bildiyimiz kimi, postsovet məkanı ölkələri 
mərkəzləşmiş milli təsərrüfat formasından şəxsi mülkiyyətin əsası olan özəl 
təsərrüfat formasına keçid dövrünü yaşayırlar. Məlumdur ki, dövlətin 
cəmiyyətin inkişafı və mənafeyi ilə bağlı olan fəaliyyətinin – islahatların – 
həyata keçirilməsi üçün ilk növbədə hüquqi baza olmalıdır. Azərbaycanda 
məhz 1992-ci ildən hüquqi təminat alan özəlləşdirmə prosesi bazar 
iqtisadiyyatına keçid istiqamətində ilk cəhd idi. Azərbaycan Respublikasında 
özəlləşdirmə prosesini aşağıdakı mərhələlərə bölmək olar: 
1)1992 / 1994-cü illər;  2) 1995 / 1996-cı illər;  3)1997 / 2002-ci illər.  
Özəlləşdirmə aşağıdakı sahələr üzrə aparılır: 
1) Kiçik dövlət müəssisələrinin özəlləşdirilməsi; 
2)Orta dövlət müəssisələrinin özəlləşdirilməsi; 
3) İri dövlət müəssisələrinin özəlləşdirilməsi. 
Bildiyimiz kimi, MDB ölkələrində islahatların proqramlı gedişi üst-üstə 
düşsə də, yerlərdəki fərqli ənənəvi-mədəni dəyərlər bu proseslərə müxtəlif 
cəhətlər gətirdi.   
Hazırda islahatların uğurla aparılması bir sıra şərtlərdən asılıdır: ilk 
növbədə ölkənin ərazi bütövlüyünə, mövcud maddi və mənəvi potensialına, 
onun əlverişli geosiyasi vəziyyətinə və digər xüsusiyyətlərinə uyğun strateji 
istiqamətlərin seçilməsi,  regional inkişaf strategiyası hazırlanması tələb 
olunur. 
İslahatlar prosesi ilə bağlı yaranan  şəxsiyyət probleminin bir sıra 
xüsusiyyətlərini müşahidələr əsasında irəli sürdüyümüz hipotezdə 
vurğulamağa cəhd göstərmişik və güman edirik ki, onlardan ən əsasları qeyd 
edilənlərdir: Sosial gərginliyi artırır; İstehsal münasibətlərində gərginliyi 
artırır; Şəxsiyyəti aktiv əmək fəaliyyətinə cəlb edir; Şəxsiyyətin çaşqınlığına 
səbəb olur; Şəxsiyyətin fəaliyyətində mənfi təzahürlərin genişlənməsinə səbəb 
olur və s. 
 Bu qeyd edilənləri nəzərə alaraq belə nəticəyə gəlmək olar ki, islahatlar 
prosesi ilə müşayiət olunan keçid dövründə  dağıdıcı davranış  formaları daha 
da qabarır. 
IV. Keçid dövründə iqtisadi proseslərin gedişində yaranan ziddiyyətlər 
təbəqələşmənin dərinləşməsi ilə müşayiət olunur. Sovet imperiyası 
dağıldıqdan sonra Azərbaycanda kənd və şəhər əhalisinin təsərrüfat 
fəaliyyətində mövcud fərqlərin olması ilə əlaqədar regional olaraq aşağıdakı 
təbəqələrin yaranması müşahidə edilir: 
Kənd təsərrüfatı sahəsində: 
1. Fermerlər və ya orta sahibkarlar;   
2. Orta kəndlilər və xırda təsərrüfatçılar;  
 
 125 
3. Kasıb kəndlilər və ya mövsümi muzdlu işçilər. 
Şəhərdə bilavasitə ticarətlə bağlı olan: 
1.İri sahibkarlar;  
2.Orta sahibkarlar;   
3.Xırda sahibkarlar. 
Qeyd olunan sadalamaya daha bir təbəqəni – elitanı – daxil etmək olar. 
Elitanı da tərkibinə görə 3 hissəyə ayırmaq olar: 1.Elmi potensialın daşıyıcısı 
olan elita; 2. Siyasi elita; 3.Mədəni elita. Lakin bizə elə gəlir ki, həm mənəvi-
intellektual, həm də maddi vəziyyətinə görə seçilə bilən bu təbəqənin 
nümayəndələri azlıq təşkil edir və digər təbəqələr kimi həqiqi elita da hələ 
formalaşma mərhələsini yaşayır.  
Sonda belə qənaətə gəlirik ki, bilavasitə islahatlar və təbəqələşmə ilə 
müşayiət olunan iqtisadi proseslər uzunmüddətli və çoxşaxəli problemlərlə 
bağlıdir və yaxın gələcəkdə burada yaranan problemlərin təhlilinə böyük 
ehtiyac duyulacaq.  
Təbəqələşmə dinamikasının sürətlə inkişaf etməsini nəzərə alaraq, şəhər 
və kənd təsərrüfatına uyğun yeni peşələrlə bağlı kadrlar hazırlığı imkanları 
genişlənməlidir. İqtisadiyyatda özəl təsərrüfatın genişlənməsi üçün 
sahibkarlara maddi və mənəvi yardım fəallaşmalıdır. Həm fermer təsərrüfatı, 
həm də sənayenin inkişafı ilə bağlı investisiya cəlb edilməli və xarici 
sahibkarlarla müştərək iş üçün imkanlar yaradılmalıdır.  
 
 
 
YOXLAMA SUALLAR 
1.Sosial iqtisadi proseslərin proqnozlaşdırılması xüsusiyyətləri nə ilə fərqlənir? 
2.Sosial iqtisadi proqnozlaşdırmanın əsas göstəriciləri hansılardır? 
3.Azərbaycanda müasir sosial iqtisadi proseslərin proqnozlaşdırılması xüsusiyyətlərini 
izah edin. 
 
REFERAT MÖVZULARI 
1.Sosial iqtisadi proseslərin proqnozlaşdırılması xüsusiyyətləri 
2.Müasir dövrdə Azərbaycanda sosial iqtisadi inkişafın əsasları 
3.Azərbaycanda keçirilən iqtisadi islahatların mahiyyəti 
4.Müasir dövrdə Azərbaycanda təbəqələşmənin dinamikası    
 
ƏDƏBİYYAT: 
1. Бабаев А.П. «Приватизация – фактор перехода Азербайджана к рыночной 
экономике»,  журн. «Игтиsадиййат.Хябярляри», Елм, 1998 
2.Богомолов О.Т. Экономические проблемы на рубеже веков. Реформы в 
зеркале международных сравнений, М., Экономика, 1998.  
 
 126 
3. Иванов И.Д., Ульрих О.Д., Шейние В.Л. «Особенности становления и 
развития внутренных рынков», в кн. «Развивающиеся страны в современном 
мире. Единство и многообразие», М., изд.Наука, 1983. 
4.Методологические проблемы прогнозирования и управления в области 
художественной культуры / Отв. Ред. А.А. Корягин. Л., 1990. 
5.Основы экономического и социального прогнозирования / Под ред. В.Н. 
Мосина, Д.М. Крука. М.: Высшая школа, 1985. 
6.Пшеворский А. Демократия и рынок. Политические и экономические реформы 
в Восточной Европе и Латинской Америке, М.,  
7.Рж. Социальные и гуманитарные науки. Отечественная и зарубежная 
литература. Серия 11. Социология, Москва, изд. Наука 1993, 1998, 1999 59,№3,4 
1993. 
8.Рос.полит.энциклопедия, 2000г., 320с. 4.Волков Ю.Г., Мостовая И.В.  
9.Рустамбеков Г.Б. Национальные экономические интересы, Баку, Изд-во 
БГУ,1998. 
10.Социология (учебник), М., Гардарики, 1999, 455с. 5.East Asian strategiъ 
Review 1998 – 1999, The National Institute for Defense Studies Japan 1996, 450p.   
11.İqtisadi islahatlar mərkəzi. Azərbaycanda iqtisadi islahatların həyata keçirilməsi    
xüsusiyyətləri və problemləri. Elmi əsərlər toplusu, Bakı, 2000, 2001, I buraxılış, 
2000.  
12. Məmmədova S.D. «Keçid dövründə şəxsiyyət problemi», Bakı, Elm, 2005. 
 
 
 
 
 
 
 
 
 
 
 
 
 
 
 
 
 
 
 
 
 127 
9.3 MƏNƏVİ-MƏDƏNİ  PROSESLƏRİN 
PROQNOZLAŞDIRILMASI XÜSUSİYYƏTLƏRİ 
 
Müəyyən müddətə sosial proseslə bağlı proqnoz verərkən ilkin 
proqnozlaşdırma modelinin hazırlanması üçün vacib olan göstəricilərin 
toplanması tələb olunur. Mümkün göstəricilər yüzlərlə və minlərlədir. 
Onlardan açar göstəriciləri seçmək və tədqiqatın müəyyən səviyyəsində lazım 
olanları müəyyənləşdirmək lazım gəlir.  
Mədəniyyət olduqca geniş anlayışdır. Bura həm bütövlükdə tarixən 
bəşəriyyətin əldə etdiyi nailiyyətləri, həm müəyyən bir tarixi çərçivədə 
müəyyən millətin qazandığı nailiyyətləri, həm də konkret şəxsiyyətin öz fərdi 
imkanları çərçivəsində mənimsədiyi və əks etdirə bildirdiyi nailiyyətləri aid 
etmək olar. Mədəni proseslərin təhlili ilə bağlı Yuqoslaviya sosioloqu Danilo 
J. Markoviç qeyd edir ki, “eyni zamanda mədəniyyət həm də teleolojidir. 
Mədəni dəyərlər şəcərəsinə daxil olan din, elm, incəsənət, fəlsəfə özlüyündə 
mədəniyyəti təcəssüm etdirir və onun universal dəyərlərini ifadə etməyə cəhd 
edir.  Mədəniyyətin bu və ya digər dəyərləri ümumilikdə bir-birindən 
fərqlənmir, əksinə onlar qarşılıqlı təsir münasibətlərindədir”. Müəllif öz 
fikirlərinin təsdiqi kimi V.İliçə müraciət edərək ondan belə bir sitat gətirir: 
“mədəniyyət insan dünyasından başqa bir şey deyil və o bu dünyanın 
birliyindən təzahür edir, onunla da insan özündəki və təbiətdəki vəhşilikdən 
ayrılır. Mədəniyyət – ənənələrin və ayrılıqda şəxsiyyətin və onun dünyasının 
insanlaşma mənbələrindən biridir. Hər bir tarixi orqanizmdə mənəvi-mədəni 
proses xüsusi bir tam kimi özündə üç komponenti birləşdirir: əhalinin 
şüurunun inkişafı, təbiət üzərində inkişaf edən hakimiyyət, intellektual 
kosmosun aktuallaşması və konkretləşməsi. Mədəniyyətin və sivilizasiyanın 
birləşməsi cəmiyyətin totallaşması (ümumiləşməsi) ilə nəticələnir. Yaxşı 
məlumdur ki, müasir mədəniyyətin ümumiləşməsi, ideologiyalaşması və 
siyasiləşməsi – müasir cəmiyyətin qlobal xarakterə malik olan parlaq 
ifadəsidir».T.Parsonsa görə: «Mədəniyyət üç aspektdə çıxış edir: mədəniyyət 
ötürülür, öyrənilir və genetik təbiətə malik olmayıb ümumqəbul ediləndir. 
Mədəni dəyərlər fərdin sosial keyfiyyətlər, statuslar, rollarının təşkilinin 
öyrənilməsi prosesini əhatə edir. Bir-birilə və ətraf mühitlə qarşılıqlı 
münasibətlərin subyekti olan şəxsiyyət – sosial şəcərənin üçüncü pilləsini – 
sosial inteqrasiyanı təşkil edən cəmiyyəti yaradır. Lakin inteqrasiyanın həyata 
keçməsi üçün daha bir sosial sistemin – mədəniyyətin elementləri olan ümumi 
qəbul edilmiş simvolların olması vacibdir. Hər bir sistem digərinin mövcud 
olmasına şərait yaradır, belə ki, şəxsiyyətlərsiz və mədəniyyətsiz sosial sistem 
ola bilməz». Belə nəticəyə gəlmək olar ki, yenidən dərketmə prosesində 
 
 128 
cəmiyyətin mədəni dəyərlərinin ötürülməsi üçün keçid  dövrü köhnə sistemlə 
yeni sistem arasında bağlayıcı rolunu oynayır. Burada cəmiyyətin varislik 
prinsipi əsasında inkişaf etməsi fikrini izləmək olar.  
Keçid dövründə şəxsiyyət–cəmiyyət münasibətlərində yaranan böhranı 
araşdıran Rusiya-Amerika sosioloqu P.Sorokin yaşadığı cəmiyyətdə böhranın 
səbəbini Qərb mədəniyyətinin və cəmiyyətinin son dörd yüz ildə çökməsində 
görürdü. Müəllifin qeyd etdiyi kimi: «bu zaman mədəniyyətin və cəmiyyətin 
bir (hissi) forması məhv olur, digəri isə ancaq təzahür edir». P.Sorokin belə bir 
şəraitdə yaranan böhranı belə açıqlayır: «Cəmiyyətin hissi dəyərlər üzərində 
qərarlaşmış paradoksları bununla nəticələnir ki, o, əhalinin əksəriyyətinin nə 
ruhi, nə də maddi tələbatlarını təmin etmək iqtidarında olmur. Böhrandan, 
xüsusilə də sosial mədəni tsiklik dağıdıcı dəyişikliklər dövründən çıxış yolu – 
inteqral dəyərlər sisteminin və ona əsaslanan dini, idealist və hissi 
mədəniyyəti birləşdirən inteqral mədəniyyətin yaradılmasıdır. İnteqral sistem 
fərdi maraqların harmoniyasına əsaslanmalıdır.  Kor-təbii bazar sivilizasiyası 
əsas dəyərləri – fərd azadlığı və ədaləti,  insanın ləyaqətini və mülkiyyətini 
müdafiə etmək iqtidarında deyil». Belə nəticəyə gəlmək olar ki, sosial 
institutların yenidən təşkili və yenidən dərki prosesinin özü böhranlı bir 
mərhələdir. Sosial olanı mədəni olanın bir hissəsi kimi qəbul edən 
L.B.Vişnyatskiyə görə: «Mədəniyyət – cəmiyyəti özünə daxil edir. Lakin bu 
fərdlərin birliyi olan cəmiyyət deyil. Bu təşkilati stuktura malik olan və 
genetik cəhətdən determinə olmayan  fərdlər və onların qrupları arasındakı 
əlaqələrin birliyi olaraq  fərdlərin münasibətlərini tənzimləyən cəmiyyətdir. 
Beləliklə, mədəni təkamül cəmiyyətin və sosial münasibətlərin təkamülü ilə 
eyni zamanda baş verir». Göründüyü kimi, L.B.Vişnyatski mədəni dəyişikliyi 
təkamül prosesi kimi qəbul edir. Müəllif qeyd edir ki, «təkamül yeninin 
yaranması və ya yaranmaması ilə də müşayiət oluna bilər, lakin yeni (əlaqə və 
elementlər) yaranmırsa, inkişafdan danışmaq olmaz». L.V.Vişnyatskinin 
fikirlərindən belə nəticəyə gələ bilərik ki, bəşəriyyətin ən yeni tarixində baş 
verən dəyişikliklər təkamül prosesi ilə bağlıdır. Bu təkamül prosesində yeni 
element və əlaqələr yaranır, lakin bu, dağıdıcı xarakter daşıyan yeniliklərdir. 
«Dağıdıcı» və «inkişaf» anlayışları isə bir-birinə ziddir. Onda belə bir sual 
ortaya çıxır: «Müasir şəxsiyyətin sosiallaşması prosesi hansı tarixi şəraitdə baş 
verir?»  Yəqin ki, bu ümumi dəyərlərdən uzaqlaşan mədəniyyətin 
sivilizasiyaya çevrilərək kirəcləşdiyi bir tarixi şəraitdir. Ümumi dəyərlərdən 
uzaqlaşmanı cəmiyyətin reqressiya mərhələsi kimi xarakterizə edən İ.İlyinski 
onun deqradasiyaya uğradığını qeyd edir.  Müəllifə görə bu zaman «cəmiyyət 
irəli-yuxarı deyil, ya irəli-aşağı, bəzən hətta aşağı-geriyə də hərəkət edir». 
 
 129 
Bəşəri miqyas alan belə bir tarixi şərait qlobal demokratiyaya keçid 
adlandırılıb. Bu dövrdə müşahidə etdiyimiz yeniliklər bəşəriyyəti mədəni şoka 
məruz   qoyub. Mədəni şok isə yad və ya əcnəbi mədəniyyətlə qarşılaşmada 
normal və ya mövcud sosial tərəqqinin dağılması nəticəsində yaranır. Mədəni 
şok  prosesi üç mərhələdə davam edir: 
1.İnkulturasiya (doğma mədəniyyətin ənənə, adət, dəyər və normalarının 
qəbul edilməsi və qorunub saxlanması); 
2.Akkulturasiya (yad mədəniyyətin ənənələrinin və dəyərlərinin bir hissəli 
qəbulu); 
3.Assimilyasiya (yad mədəniyyətin tam qəbul edilməsi və doğma 
mədəniyyətin yad mədəniyyət tərəfindən udulması). 
Əslində bu proses həm şəxsiyyət səviyyəsində, həm də cəmiyyət 
səviyyəsində baş verir.  Bununla yanaşı qeyd edə bilərik ki, Azərbaycan 
cəmiyyətində mədəni şok prosesinin müxtəlif mərhələlərini yaşayan insanlar 
mövcuddur. Yəni hazırda həm doğma mədəniyyətin ənənə, adət, dəyər və 
normalarını qəbul edən və bu dəyərlərin qorunub saxlanmasına çalışanlar; 
həm yad mədəniyyətin ənənə və dəyərlərini bir hissəli qəbul edənlər; həm də 
yad mədəniyyəti tam qəbul edərək «qərbləşən» şəxsiyyətlər mövcuddur. 
Bildiyimiz kimi, mədəni şokun əmələ gəlməsi tam əks ideologiyalar və 
dünyagörüşlərinin toqquşması prosesidir. Bu prosesin mənfi tərəfləri daha 
çoxdur.  Müşahidə etdiyimiz kimi açıq cəmiyyətə keçid yeni münasibətlərə 
yol açan qapalı cəmiyyətdə ağılasığmaz çaşqınlıq yaradır. Mədəni şok 
psixoloji gərginliyə səbəb olur. Bir qədər geniş  miqyasda müşahidə edə bilsək 
görərik ki, doğrudan da bəşəriyyət psixoloji gərginlik halındadır. Bunu biz 
Azərbaycanın nümunəsində də görə bilərik. Postsovet məkanı ölkələri üçün bu 
proses ona görə daha ağrılıdır ki, bu ölkələrin sakinləri ikili keçid dövrünü 
yaşayırlar. Bu, lokal və qlobal  demokratiyaya keçiddir. Lokal keçid – 
imperiya ağalığından xilas olmuş postsovet məkanı ölkələrində yerli hüquqi 
dövlət quruculuğuna, mərkəzləşmiş təsərrüfatdan özəl təsərrüfat  formasına 
keçid kimi xarakterizə edilə bilər. Qlobal keçid isə dünya mədəniyyətinə 
inteqrasiya olunma deməkdir. Postsovet məkanı ərazisində yaşayan insanları 
«Homo Soveticus» adlandıran P.Ştompkanın apardığı tədqiqatlara əsasən 
demək olar ki, bu ölkələrdə baş verən dəyişikliklərə münasibət və 
dəyişikliklərin yaşanması səviyyəsi müxtəlifdir. Müəllif Lodzi A.Mizalkanın 
tədqiqatlarına əsaslanaraq qeyd edir ki, «yalnız 7,9% əhali dəyişikliklərdən 
razıdır və bu kursun davamını gözləyir. Mədəni tərpəniş fonunda və irsi 
referent çərçivələrin köməyilə izah və müəyyən edilən  ekzistensional 
inamsızlığın müxtəlif amilləri  mədəni zədənin təzahüründə müxtəliflik 
 
 130 
yaradır. 1989-cu ildən sonra Polşa cəmiyyətində bu zədənin 5 simptomu aşkar 
edilmişdi:  
1) İnamsızlıq sindromu – heyranlıq və entuziazmdan sonra «növbəti şəhər 
sindromu» təzahür edir. İnam azalır.  
2)Gələcəyə pessimist baxış – mədəni zədə simptomu.    
3) Keçmiş zamanların həsrəti (nostalgiya). 
4)Siyasi apatiya – yüksək elektoral absentizm.  
5)Kollektiv yaddaşın postkommunist zədələri – kommunist keçmişin və o 
zamankı rejimi müxtəlif dərəcələrdə müdafiə edən adamların rolunun yüksək 
qiymətləndirilməsi». Ştompka bu münasibətlər çərçivəsində R.Mertonun irəli 
sürdüyü şəxsiyyət tiplərinin yarandığını qəbul edir.  O, insanların yuxarıda 
təsvir edilən belə vəziyyətini sosial dəyişikliklər nəticəsində yaranan mədəni 
zədə adlandırır. Postsovet məkanı ölkələrindəki zədələnməni  yerli 
mədəniyyətlə əcnəbi mədəniyyətin toqquşması və qeyri-normal olan kimi 
xarakterizə edir. Nəzərə almaq lazımdır ki, «bu zədənin» və ya mədəni şokun 
nəticəsi olan depressiyadan çıxış bütöv cəmiyyət səviyyəsində iki cür ola 
bilər: ya milli dövlətçiliyimizi tamam itirə bilərik, ya da yeni intibaha,  
dirçəlişə qədəm qoya bilərik. Cəmiyyətin bir hissəsi olan şəxsiyyət isə mədəni 
şokdan aldığı zədədən özünü itirərək ya cəmiyyət üçün özgələşə bilər, ya da 
özünü təsdiqləmək üçün aqressiv mövqe tuta bilər. Mədəni şokun nəticəsi olan 
qeyri-normallıq vəziyyəti cəmiyyətimizdə mənfi sosial meyllərə 
(cinayətkarlıq, insan alveri, küçə həyatı və s.) axınla müşahidə olunur. Bu gün 
cəmiyyətlə şəxsiyyətin qarşılıqlı münasibətlərində yaranan ziddiyyətlər 
özgələşmə, təcrid olunma kimi psixoloji vəziyyətin yaranmasına səbəb 
olmuşdur. Əgər şəxsiyyət özünün dəyərləndirildiyini hiss edirsə, o, cəmiyyətə 
uyğunlaşmağa cəhd edir və bəzən özünün dünyagörüşünə, həyat prinsiplərinə 
zidd hərəkət etməli olur. Lakin cəmiyyətdə baş verən dəyişikliklərə uyğunlaşa 
bilməyənlər özlərini itirmiş kimi faniliyə qapılırlar. Belə hisslərin güclənməsi 
isə narkomaniya, alkoqolizm kimi bəlalarla yanaşı özünəqəsd hallarının 
çoxalması ilə də müşahidə olunur.  Bu, həm şəxsiyyətin, həm də onun 
yaşadığı cəmiyyətin böhranı deməkdir. Müasir dövrümüzdə yuxarıda qeyd 
edilənlər ümumbəşəri bəla kimi təzahür edir. Bu gün Azərbaycan dünya 
mədəniyyətinə inteqrasiya mərhələsini yaşayır. Bu prosesdə biz Avropanın 
həm müsbət, həm də daha çox mənfi dəyərlərini mənimsəyirik. Azərbaycanda 
bu inteqrasiya prosesi müharibə şəraitində davam edir və mövcud vəziyyəti bir 
qədər də çətinləşdirir. Məcburi cəlb edildiyimiz müharibə həm bütöv 
azərbaycanlı cəmiyyətinin, həm də  hər bir azərbaycanlının, xüsusilə də 
müharibədə iştirak etmiş adamlar və onların ailələrinin psixoloji sarsıntıları və 
cəmiyyətin mənəvi aşınmasını qabardan hadisələrlə müşayiət edilir. «İnsanın 
 
 131 
həyatına və taleyinə təsir göstərən anomal (qeyri-adi, ekstremal), təbii və 
antropogen hadisələrin (müharibələr, terrorizm, genosid, zorakılıq, bədbəxt 
hadisələr) geniş dairəsi mövcuddur. Anomal vəziyyətdə insan həyatın mənası 
kimi açılan ölüm təcrübəsilə qarşılaşır. Ölüm təcrübəsi (real və ya simvolik) 
qəflətən və ya tədricən açılır və adi həyata dönən insan ətrafdakılarla və ya 
özü ilə sağ qalmış kimi eyniləşir. Lakin fiziki qayıdış heç də həmişə psixoloji 
qayıdışla üst-üstə düşmür.  Geri dönən anlayır ki, onun başına gələnlər keçib, 
lakin o, bu keçəni «keçmiş» kimi qəbul edə bilmir. «Necə yəni keçmiş, 
müharibə qurtarıb, lakin indi o mənim daxilimdədir. Mən hələ də yuxuda 
döyüşürəm, əvvəlcə bütün bu dəhşətlər məndən kənar idi, indi isə çox illər 
sonra bütün bunlar mənim şəxsiyyətimin dərinliyinə yüklənib». Bütün bunlar 
Əfqanıstan müharibəsində iştirak etmiş və ölümü öz gözlərilə görmüş 
əsgərlərin etirafıdır. Məgər müharibə zamanı ölümlə qarşılaşmada keçirilən 
hisslər təxminən eyni deyilmi? Biz bu etirafları bu gün vətənimizin məcburən 
cəlb edildiyi Qarabağ müharibəsi iştirakçılarının etirafı kimi qəbul etməliyik. 
Bu hisslər yurdundan didərgin düşmüş günahsız insanların (uşaqların, 
qocaların, qadınların və s.) keçirdikləri hisslərdir.  Əgər vətəndaşlarının hər 
səkkiz nəfərindən biri bu müdhiş, şəxsiyyəti ikiləşdirən hissləri keçiribsə, 
həmin ölkənin sağlam mənəvi gələcəyinə əmin olmaq olarmı?  Doğrudur, 
bəzən şəxsiyyətin sarsılması onun açılması və özünü fəallaşdırması ilə 
nəticələnir. Lakin çox vaxt «şəxsiyyətin transformasiyası (dəyişilməsi) 
şəxsiyyətlərarası münasibətlərin pozulması, sevmək qabiliyyətinin itirilməsi 
və s. ilə də nəticələnir. Bütün bu mənfi dəyişikliklər ailədə münasibətlərin 
uğursuzluğuna səbəb olur». Şəxsiyyətin formalaşması isə məhz ailə 
münasibətləri üzərində qurulur. Keçid dövrünü yaşayan azərbaycanlı ailəsi 
qarşılaşdığı problemlərin – müharibə şəraiti, işsizlik, maddi çətinliklər və s. – 
həll edilməsi prosesində tədricən öz ənənəvi mahiyyətini dəyişməyə başlayır. 
Ailədə baş verən dəyişiklikləri izləməyə cəhd edək. Çünki ingilis tədqiqatçısı 
M.Rosenin də qeyd etdiyi kimi, «Mədəniyyətin ilk ötürücüsü ailədir. Heç kəs 
bütövlükdə ailədən ayrıla bilməz və ya ilk mühitdən aldığı mənəviyyat 
səviyyəsindən bütünlüklə yüksək ola bilməz. Lakin bu o demək deyil ki, ailə 
ötürücülüyün yeganə kanalıdır: bu cəmiyyətdə ənənələrin digər mürəkkəb 
yolları ilə əvəz olunur və davam edir». Bildiyimiz kimi, sosial varlıq kimi 
şəxsiyyətin formalaşmasının əsası ailədə qoyulur. Məhz ailədə insanlar bir-
birilə ünsiyyət yaratmağın, qarşılıqlı münasibətlərin əsaslarını mənimsəyirlər. 
Əfsus ki, bəzən ailə münasibətlərinin formalaşdırılmasında siyasi təbliğat milli 
adət-ənənələri üstələyir. Sovet sosializmi dövründə kişilərlə qadınların hüquq 
bərabərliyinin elan edilməsi  Azərbaycanda da  milli adət-ənənələrə zidd olan 
münasibətlər sisteminin formalaşmasına səbəb olmuşdur. Milli adət-ənənələrə 
 
 132 
uyğun ideal kişi və qadın obrazları bayağılaşdırıldı və 70 il müddətində yeni 
siyasi ideologiyaya uyğynlaşdırıldı. Bu isə azərbaycanlı ailəsinin mahiyyətcə 
dəyişməsinə səbəb oldu. Bununla yanaşı əgər qlobal demokratiyaya keçid 
şəraitində Qərbdə patriarxal ailə ənənələrinin müasir formalı bərpasına cəhd 
edilirsə, Azərbaycanda bayağı qərbləşmə prosesi gedir. Bu proses həm kişi və 
qadın, həm ər və arvad, həm də valideyn və övlad münasibətlərində öz əksini 
tapır. Bu, ənənəvi azərbaycanlı ailəsinin dağılmasına və cinsi qarışıqlığın 
genişlənməsinə səbəb olur. Maddi ehtiyacla əlaqədar qadınların ailədən 
uzaqlaşması uşaqların təhsilə marağının azalmasına, dərsdən yayınmasına və 
uşaq əməyindən istifadəyə səbəb olur. Nəzarətsizlik uşaq cinayətkarlığının 
artmasına, narkomaniyanın və digər neqativ halların cəmiyyətdə köklü 
möhkəmlənməsinə gətirir. Müxtəlif tarixi dövrlərdən fərqli olaraq müasir dövr 
şəxsiyyəti eyni zamanda     5 – 10 qrupa daxil ola bilər. Belə ki, ailə, təhsil 
müəssisələri, idman və ya digər kütləvi-mədəni dairələr, dostlar, qohumlar 
qrupu, əmək fəaliyyətində daxil olduğumuz qruplar və s. şəxsiyyətin rollarının 
sayını artırır. Beləliklə, şəxsiyyət gün ərzində 5 – 10 rol dəyişə bilər. Məhz 
belə bir şərait müasir dövr insanlarının psixi gərginliyinə səbəb olur. Bu 
rollara uyğunlaşaraq onları məharətlə ifa edə bilənlərdə gərginlik nisbətən az 
nəzərə çarpır. Lakin rollara uyğunlaşa bilməyən şəxsiyyətin özgələşməsi 
prosesi müşahidə olunur. Belə şəxsiyyət qapalı və aqressiv olur. E.Fromun 
qeyd etdiyi kimi, «məhz keçid dövründə güclənən sadizm və nekrofiliya 
aqressiyanın qəddar keyfiyyətli formaları olub anadangəlmə deyil. İnsanların 
sosial və iqtisadi həyat şəraitlərini yaxşıya doğru dəyişməklə onların 
yaranmalarının qarşısını almaq olar. İnsanın  həqiqi bacarıqlarının və 
ehtiyaclarının tam inkişafı üçün lazımi şərait yaratmaq vacibdir, bu zaman 
insan fəaliyyətinin və yaradıcılığının məqsədə çevrilməsi əsasdır, çünki 
insanın istismarı və idarə edilməsi darıxdırıcılıq, tənbəllik və bezikdiricilik 
əmələ gətirir və bütün bunlar sağlam insanları psixoloji eybəcərlərə çevirir və 
onları sadist və dağıdıcı edir». Sovet imperiyası ağalığından sonra təkcə 
Azərbaycanda deyil, ümumiyyətlə demək olar ki, bütün keçmiş SSRİ 
məkanında yaşayan insanlarda belə bir dağıdıcılıq meyli qarşısıalınmaz bir 
qüvvəyə çevrilmişdir.  Bu dağıdıcılıq meyli yalnız quruluş dəyişilməsinə qarşı 
deyil, həm də mənəvi dəyərlərin məhv edilməsinə doğru yönəlmişdi. Keçid 
dövrünü yaşadığımız zaman çərçivəsində düçar olduğumuz bəlalar insanların 
həyat şəraitini ağırlaşdırmış, onlarda həyatın özünə qarşı qəzəb hissi 
oyatmışdır. Müasir dövrümüzdə elə bir şəxsiyyət göstərmək olmaz ki, o, 
dünyadakı proseslərdən tam ayrı olsun. Az da olsa, ən ucqar dağ kəndində 
yaşayan normal şəxsiyyət də özündən asılı olmayaraq müasir qloballaşma 
prosesinə daxil olur. Bu, onun həyat tərzində, hansı təbəqənin nümayəndəsinə 
 
 133 
çevrilməsində özünü aydın təzahür etdirir. Ümumiyyətlə isə, elm və 
texnikanın ən böyük nailliyyətlərindən hesab edilən kütləvi informasiya 
vasitələri bəşəriyyət səviyyəsində mənəvi inteqrasiyanı təmin edir. Eyni 
zamanda məhz  bu inteqrasiya psixi gərginliyi artırır. Bir tərəfdən, müxtəlif 
dünya ölkələrində baş verən təbii və siyasi fəlakətlərin, digər tərəfdən isə ideal 
həyat şəraitinin təsvirinə əsaslanan filmlərin izlənməsi bu gərginliyin əsas 
səbəbinə çevrilir. Faciə və fəlakətlərin izlənməsi şəxsiyyətdə gələcəyə 
inamsızlıq, həyatın faniliyi kimi hisslər yaradır, onun fəaliyyətini 
passivləşdirir. Filmlərdə təsvir və təbliğ olunan təmin olunmuş həyat şəraiti 
isə yaşadığı müddətdə özünə rahat həyat şəraiti yarada bilməyən şəxsiyyətdə 
aqressiv əhval-ruhiyyə oyadır. Beləliklə, özünü aid etdiyi  qrupa daxil olma 
imkansızlığı şəxsiyyətin rollarında yaranan münaqişənin əsas səbəblərindən 
birinə çevrilir. Bu gün cəmiyyətimizdəki dəyişikliklər mənfi və müsbət 
tərəflərilə şəxsiyyətin formalaşmasına qarşısıalınmaz təsir göstərir. Keçid 
dövründə cəmiyyətin mövcud mənəvi-mədəni dəyərlər sistemi deqradasiyaya 
uğrayır, insanların daxili mənfi potensialı üzə çıxır və həm şəxsiyyət, həm də 
cəmiyyət səviyyəsində faciəvi hadisələr bolluğu əmələ gəlir. Mənəvi boşluq 
hiss edən şəxsiyyətdə özünüaxtarış cəhdi yaranır. Özünü tapa bilməyənlər ya 
cəmiyyətdən təcrid olunmuş vəziyyətdə faniliyə qapılır, ya da dağıdıcı 
qüvvəyə çevrilib qeyri-normal fəaliyyətə başlayırlar. Şəxsiyyətin mənəvi 
böhranının əksi olan bu proses keçid dövrü üçün təbii vəziyyətdir. Bununla 
əlaqədar E.From qeyd edir ki, «Şəxsiyyətin inkişafı tez-tez cəmiyyət 
tərəfindən ciddi məhdudiyyətlərlə qarşılaşır. Bu günkü cəmiyyət çərçivəsində 
şəxsiyyətin dəyişildiyini qəbul və arzu etməyən adamlar daxili dəyişmələrə 
qarşı olduqlarını inqilabi frazelogiyadan istifadə edərək gizlədən saxta 
radikallardır. Tənqidi radikal zəka yalnız olduqca  qiymətli insani dəyərlər 
olan məhəbbət və həyatla birlikdə çıxış etdikdə qiymətli olur». Qapalı 
cəmiyyətdən açıq cəmiyyətə keçid dövrünü yaşayan şəxsiyyət isə 
ümumiyyətlə yeni yaranan sosial münasibətlərə marginal mövqedə durur. Bu 
zaman müxtəlif dünyagörüşləri toqquşur. Keçid dövründə yaranan ziddiyyətli 
prosesləri mədəni hərəkat kimi qiymətləndirmək olar.  Danilo J.Markoviçə 
görə, «Mədəni hərəkat həmişə sosial və sivil prosesləri öz axarına çəkə bilir».   
Müasir bəşəriyyət qlobal demokratiyaya keçid dövrünü yaşayır. Qlobal 
demokratiyanın aparıcı amilləri aşağıdakılardır: 
a) İdeologiya (sosial və siyasi fəaliyyətin əsasında duran ideyalar sistemi 
kimi); 
b) İqtisadiyyatın qloballaşması (bəşəri miqyasda iqtisadi fəaliyyətin şəxsi 
kapital hissələri əsasında inteqrasiyası prosesi);  
 
 134 
c) Mədəniyyətin qloballaşması (ümumdünya miqyasında mədəni 
nümunələrin yayılması tendensiyasıdır. Onu da qeyd etmək olar ki, Giddensə 
görə «qloballaşma bu gün ancaq qərbləşmə kimi başa düşülə bilməz». Bu – 
mədəni pluralizmə gətirən prosesdir. 
Qeyd edilən amillər – siyasi, mədəni, iqtisadi - bütövlükdə  
sivilizasiyaların mədəni dəyərlər sistemi kimi çıxış edir. Müasir sivilizasiyada  
bu dəyərlər yeni məna kəsb edib. 
Müasir dünyanın siyasi təsviri belə nəticəyə gəlməyə imkan verir ki, 
qloballaşma prosesi məhz milli mədəniyyətləri elit mədəniyyətlər səviyyəsinə 
qaldıracaq.  
Milli mədəniyyətlərin ən vacib qoruyucu amilləri aşağıdakılardır:  
1.Dil;   2.Milli mərasimlərin qeyd edilməsi. 
Milli mədəniyyətlərin əsas dağıdıcı amili informasiya texnologiyasının 
genişlənməsidir. Bu baxımdan qloballaşma prosesini həm də informasiya 
inqilabı dövrü kimi xarakterizə etmək olar. İnformasiya inqilabı bir tərəfdən, 
bəşəriyyət üçün qloballaşma prosesi ilə, digər tərəfdən, şəxsiyyət üçün 
fərdiləşmə, kollektiv münasibətlərin dağılması ilə müşayiət olunur. Fərdiləşmə 
prosesi yeni düşüncə tərzinə malik olan şəxsiyyətə məhdudiyyətsiz seçim 
azadlığı verilməsi ilə əlaqədar yaranır. Bu prosesi  C.Eburdin və P.Nesbit öz 
əsərləində belə izah edirlər: «Biz qloballaşma erası ilə eyni vaxtda şəxsiyyətin 
yüksəlişi dövrünü yaşayırıq. Qloballaşma prosesinin paradokslarından biri 
odur ki, ayrı-ayrı şəxsiyyətlər daha böyük əhəmiyyət kəsb edirlər və daha da 
güclənirlər. Bu dəyişikliklər kütləvi informasiya vasitələrində də əks olunur. 
İnsanlar audio və video kasetlərin köməyilə öz fərdi tələbatlarını ödəyə və 
mədəni proqramlara baxa bilirlər. Bu və ya digər imkanlar şəxsiyyətin rolunu 
və imkanlarını genişləndirir. Şəxsiyyətin yüksəlişi kollektivin məhvinin 
sübutudur. Kollektivdə fərdi məsuliyyətdən qaçmaq imkanı var. Lakin 
şəxsiyyət səviyyəsində bu imkan yox olur. Şəxsiyyət səviyyəsində olaraq 
birliklər, müstəqil assosiasiyalar yaratmaq olar. Yeni texnologiya istehsalın 
miqyasını və məkanını əhəmiyyətsiz edib və ayrılıqda şəxsiyyətin imkanlarını 
genişləndirib. Artıq sahibkarlıq mədəniyyətdə daha böyük rol oynamağa 
başlayıb, belə ki, bu zaman şəxsiyyət özünün daha yaxşı olanı haqqında 
təsəvvürlərini reallaşdırır». Sahibkarlığın mədəniyyətdə çox böyük rol 
oynamasının daha mühüm göstəricilərindən biri də müasir dövrümüzdə ayrı-
ayrı assosiasiyalar tərəfindən qrant almaqla müəyyən bir layihənin həyata 
keçirilmə imkanlarının yaranmasıdır.   
Fərdiləşmə prosesinin ən mühüm səbəblərindən biri də informasiya 
inqilabı nəticəsində formalaşan kütləvi mədəniyyətdir. Kütləvi mədəniyyət isə 
eyni cür düşünən və oxşar dünyagörüşlərinə malik olan şəxslərin sayca 
 
 135 
çoxalmasına, demək olar ki, inkubator və yə konveyer mədəniyyətin 
formalaşmasına səbəb olur. E.M.Babasov kütləvi mədəniyyətin miqyasının 
genişlənməsi haqqında qeyd edir ki: «XX əsrin ortalarında xalq 
mədəniyyətinin genişlənməsilə əlaqədar olaraq kütləvi mədəniyyət ifadəsi 
geniş yayıldı. Öz mahiyyət və ifadə formasına görə bu mədəniyyət tipi mənəvi 
və maddi dəyərlərin kütləvi istifadəsinin orta səviyyəsinə uyğunlaşıb. 
Mədəniyyət nümunələrinin yayılmasının kütləviliyi istehsalın kütləvi, 
konveyer imkanlarıları ilə onların yayılması və  istifadəsinə əsaslanır. 
Xüsusilə də son dövrlərdə teleseriallar, video və səs yazmalar, əsasən trillerlər, 
hit paradlar, musiqi şlyagerləri, müxtəlif şoular bunlara böyük misaldır. 
Əyləndiricilik funksiyası ön plana çəkilir, oxuyan, dinləyən və seyr edən 
tamaşaçılara – kütləyə primitiv emosiyalar, hissilik aşılanır…, qərbləşmə və 
amerikanlaşma prosesi gedir. Eyni zamanda kütləvi mədəniyyətin əksinə 
olaraq elitar mədəniyyət seçilir. Bu, seçilmiş bir qrup adama istiqamətlənib. 
Onlar yüksək və yaxşı inkişaf etmiş bədii mənimsəmə qabiliyyətinə 
malikdirlər və onlar cəmiyyətin  ən yaxşı hissəsi, elita kimi qiymətləndirilmək 
istəyirlər». Kütləvi mədəniyyətə xas ən ümumi cəhətlərdən biri ənənəvilik 
hissinin saxlanmasıdır. İ.Məmmədovun qeyd etdiyi kimi, bu gün «Azərbaycan 
toplumu tarixi-mədəni keçmişindəki ənənələr sistemini itirsə də hələ də 
ənənəviliyin dağıntıları arasında qalmaqdadır və ənənəviliyin bir çox 
təzahürlərini özündə göstərməkdədir». Qeyd etmək lazımdır ki, sosial 
vəziyyətindən asılı olaraq ənənəviliyə münasibət də müxtəlifdir. Məhz bu 
müxtəlif prizmalardan yanaşma ayrı-ayrı qruplara xas mədəni münasibətlər 
sisteminin yaranmasına səbəb olur. Beləliklə, kütləvi mədəniyyətin tərkibində 
bir qədər müxtəlif baxışlara malik olan mədəni qruplar, submədəniyyətlər 
seçilir. Bununla əlaqədar olaraq, E.M.Babasov kütləvi mədəniyyətdən bir 
qədər seçilən və müəyyən mənada onun tərkib hissəsi olan submədəniyyət 
haqqında qeyd edir ki, «Son dövrlərdə sosioloqlar submədəniyyət anlayışını 
daha tez-tez analiz edirlər. Mövcud hakim mədəniyyətin əksinə olaraq 
submədəniyyət özlüyündə hakim dəyərlər sisteminə reaksiya olaraq 
cəmiyyətdə tabe sosial – struktur mövqedə duran sosial qrup tərəfindən 
yaradılmış qrup şəklində normalar, davranış stereotiplərinin mənalar, dəyərlər, 
ifadə vasitələri, həyat tərzini əks etdirir.  
E.M.Babasova görə, submədəniyyət – şəxsiyyətin daxil olduğu və özünü 
sərbəst hiss etdiyi, şəxsiyyətdə «mən» anlayışının «biz» anlayışı ilə qarışdığı 
və özünəməxsus baxışları və davranış qaydaları ilə fərqlənən qrupa xas 
dəyərlər sistemidir. Yuxarıda deyilənləri nəzərə alaraq bu gün Azərbaycanda 
həm siniflərə xas submədəniyyətlərin, həm də siniflər daxilində fərqlənən 
qruplara xas submədəniyyətlərin yarandığını müşahidə etmək olar. Lakin bu 
 
 136 
submədəniyyətlər arasındakı ümumi cəhət odur ki, onlar kütləvi mədəniyyətin 
tərkib hissəsi və kütləvi mədəniyyətə özünəxas yanaşma forması kimi 
formalaşır. 
Bu gün cəmiyyətimizdə mənəvi islahatlar edilməsinə tələbat yaranıb. 
Çünki demokratiyanın, iqtisadi tərəqqinin, elmin və s. təməli mənəviyyatdır.
 
 
Mənəvi dəyərləri dirçəltmək üçün «millətin mənəvi varlığı hesab olunan və 
onun tərəqqisini təmin edən milli şüuru, dini, iradəni, əxlaqı, xarakteri, tarixi, 
maddi-mənəvi irsi, adət-ənənələri özündə ehtiva edən» və post-modernizm 
xüsusiyyətlərini məntiqi şəkildə uyğunlaşdıra bilən ideologiyanın yaradılması 
ən düzgün çıxış yolu ola bilər.  Bildiyimiz kimi, keçid dövrü müxtəlif 
maraqların toqquşduğu, vahid ideologiyanın olmadığı bir dövrdür. Artıq XXI 
əsrin ilk on illiyində deyə bilərik ki, Azərbaycanda vahid milli ideologiyanın 
yaradılmasına başlanıb. Azərbaycan Respublikasının sabiq Prezidenti 
H.Əliyev gənclərin ikinci forumundakı çıxışında milli ideologiyanın 
mahiyyətini aşağıdakı kimi müəyyən etmişdir: «Azərbaycanın suverenliyi, 
ölkəmizin bütün vətəndaşlarının mənsub olduğu Azərbaycan xalqı, 
azərbaycançılıq, ölkəmizin dövlət dili olan Azərbaycan dili, xalqımızın tarix 
boyu yaratdığı milli-mənəvi dəyərlərimiz, xalqımızın milli əxlaqi mentaliteti, 
ümumbəşəri dəyərlər və bütün bu dəyərlərin sintezi, respublikamızın ilk 
demokratik konstitusiyası hər bir vətəndaş üçün vəzifələr, vətəndaşlarımızın 
hüquqları, təminatları, Azərbaycanın milli bayrağı, himni – bütün bunlar 
mənim fikrimcə, müstəqil Azərbaycanın milli ideologiyasını təşkil edən 
prinsiplərdir. Gənclərimizi təhsil, tərbiyə sahəsində, ailə həyatında bu 
prinsiplər əsasında formalaşdırmaq, inkişaf etdirmək və  fəaliyyətə cəlb etmək 
lazımdır». 
Keçid dövründə Azərbaycan Respublikasında baş verən mənəvi-mədəni 
proseslərin öyrənilməsinin nəticəsi kimi aşağıdakı ümumiləşdirmələrə gəlmək 
olar: 
I. Keçid dövrü – köhnə sistemin tədricən aradan çıxması  və eyni zamanda 
yeni sistemin rüşeymlərinin inkişaf edərək möhkəmlənməyə başlaması 
dövrüdür.  
Keçid dövrünü həm də G.Zimmelin ifadəsi  ilə desək, köhnə 
«mədəniyyətin böhranı» və ya  mövcud mədəniyyət daxilində münaqişənin 
yaranması və inkişafı dövrü kimi xarakterizə etmək  olar.  
II. Müasir bəşəriyyət qlobal demokratiyaya keçid dövrünü yaşayır. Qlobal 
demokratiyanın aparıcı amilləri aşağıdakılardır: 
a) İdeologiya;  b) İqtisadiyyatın qloballaşması;  c) Mədəniyyətin 
qloballaşması.  
 
 137 
Dünya miqyasında siyasi və iqtisadi hegemonluq iddiaları qloballaşma və 
ya inteqrasiya prosesində ideologiyanın formalaşmasına təsir edən əsas 
amillərdir. Bu idealogiyanın əsas mahiyyəti öz kultunun və dövlət quruculuğu 
proqramlarının iqtisadi və siyasi təzyiqlərlə diqtə edilməsidir. Qloballaşmanın 
ən təsirli və tez yayılan yolu isə mədəniyyətlərin  inteqrasiyası prosesidir.  
Anti-qlobalizm hərəkatı və «milli dirçəliş» ideyası – milli mədəniyyətləri  
xilasetmə və  qoruma məqsədi daşıyır. Bunu bəşəriyyətin «özünüxilas» və ya 
«özünüqoruma» instinkti adlandırmaq olar. Bu proses eyni zamanda 
özgələşmə və ya marginallıq tendensiyasının inkişafına gətirir. Hegemon 
dövlətlər müasir sivilizasiyaya münasibətdə marginal mövqe tutan və öz 
mənəvi – mədəni dəyərlərini qorumağa çalışan xırda dövlətləri təcrid etməyə, 
iqtisadi, mədəni, siyasi «blokadaya» salmağa başlayırlar. Qloballaşma prosesi 
son nəticədə məhz milli mədəniyyətləri elit mədəniyyətlər səviyyəsinə 
qaldıracaq. Milli mədəniyyətlərin ən vacib qoruyucu amilləri aşağıdakılardır: 
Dil; Milli mərasimlərin qeyd edilməsi. Milli mədəniyyətlərin əsas dağıdıcı 
amili isə informasiya texnologiyasının genişlənməsidir. Bu baxımdan 
qloballaşma prosesini həm də informasiya inqilabı dövrü kimi xarakterizə 
etmək olar. 
III. Siyasi, mədəni, iqtisadi amillər  bütövlükdə  sivilizasiyaların mədəni 
dəyərlər sistemini təşkil edir. Müasir sivilizasiyada bu dəyərlər yeni məna 
kəsb edib.  Bu yenilik isə,  şəxsiyyəti mədəni şoka məruz qoyub. Mədəni şok 
yad və ya əcnəbi mədəniyyətlə qarşılaşmada normal və ya mövcud sosial 
tərəqqinin dağılması nəticəsində yaranır. Mədəni şok psixoloji gərginliyə 
səbəb olur. Bu proses üç səviyyədə baş verir:  
1)İnkulturasiya; 2) Akkulturasiya; 3) Assimilyasiya.  
IV. İmperiya ağalığından xilas olmuş postsovet məkanı ölkələrində qlobal 
demokratiyaya keçid yerli hüquqi dövlət quruculuğuna, mərkəzləşmiş 
təsərrüfatdan özəl təsərrüfat  formasına keçidlə qarışır. Bu keçid şəraitində 
həm də dünya mədəniyyətinə inteqrasiya olunma postsovet məkanı 
ölkələrində dərk edilməmiş çaşqınlıq halı yaradıb. Bunu biz Azərbaycanın 
nümunəsində də müşahidə edə bilərik. Keçid dövründə cəmiyyətin mənəvi-
mədəni həyatına təsir edə biləcək əsas amillərə – ideologiya, təhsil, tərbiyə, 
din, ailə – münasibət dəyişib və bir qədər qərbləşməyə məruz qalıb. İnsanın 
fəaliyyət və təfəkkür azadlığı keçid dövrü şəxsiyyəti tərəfəindən müxtəlif 
mənalarda qəbul edilir (istədiyim kimi yaşamaq imkanı, seçimdə tam 
sərbəstlik, cəmiyyətin tələblərinə hörmət edərək qanun çərçivəsində yaşamaq, 
qanunlarala hesablaşmadan şəxsi maraqlarımı təmin edərək yaşamaq, ailəm 
qarşısında məsuliyyət). Bu isə cəmiyyətimizdə bir sıra mənfi sosial meyllərin 
(cinayətkarlıq, küçə həyatı, insan alveri və s.) genişlənməsi ilə müşayət 
 
 138 
olunur. Müharibə şəraiti yaşayan bir respublikada bunu təbii proses kimi də 
qəbul etmək olar.    
V.Azərbaycanda kütləvi və elit mədəniyyət seçilir. Bu mədəniyyət 
nümayəndələri həm maddi, həm də mənəvi-intellektual səviyyələrinə görə 
fərqlənirlər.  
Keçid mərhələsində iqtisadi, siyasi və mənəvi-mədəni sahələrdə  yaranan 
gərginliyi aradan qaldırmaq yolunda milli dəyərlərə ziyan vermədən, yeni 
dövrün tələblərinə uyğun struktur dəyişiklikləri aparılmalıdır. Cəmiyyətin 
özəyini təşkil edən və şəxsiyyətin sosiallaşmasının mənbəyi olan azərbaycanlı 
ailəsinin milli xüsusiyyətlərini qorumaq yolunda dövlət səviyyəsində geniş 
təbliğat proqramı hazırlanmalıdır. Milli dəyərlərin deqradasiyasına səbəb olan 
informasiyanın qarşısını almaq üçün KİV-ə senzura tətbiq edilməlidir. Milli 
adət-ənənələrin təbliği üçün məqsədyönlü dövlət proqramı hazırlanmalıdır.  
YOXLAMA SUALLAR 
1.Mənəvi-mədəni proseslərin proqnozlaşdırılması xüsusiyyətləri nə ilə fərqlənir? 
2.Mənəvi-mədəni proqnozlaşdırmanın əsas göstəriciləri hansılardır? 
3.Azərbaycanda müasir mənəvi-mədəni proseslərin proqnozlaşdırılması xüsusiyyətlərini izah 
edin. 
REFERAT MÖVZULARI 
1.Sosial mədəni proseslərin proqnozlaşdırılması xüsusiyyətləri 
2. Müasir dövrdə Azərbaycanda baş verən sosial mədəni proseslər 
3.Qloballaşma prosesində Azərbaycanda sosial mədəni institutların dəyişilməsi xüsusiyyətləri 
 ƏDƏBİYYAT: 
1.Артоновский С.Н. Историческое единство человека и взаимное влияние культур, Л., 
Просвещение, 1967. 
2.Бабосов Е.М. Прикладная социология, М., Тетра-Системс, 2000. 
3.Богомолов О.Т. Экономические проблемы на рубеже веков. Реформы в зеркале 
международных сравнений, М., Экономика, 1998. 
4.Вишняцкий Л.Б. «О движующих силах развития культуры в преистории», журн. 
Восток\ Ориентс, №2 2000. 
5.Магомед-Эминов М.Ш. «Личность и экстремальная жизненная ситуация», Серия 14,  
Психология, Изд. Московского Университета, 1996, №4. 
6.Маркович Д.Ж. «Общая социология», М., Изд.Владос,1998. 
7. Məmmədova S.D. «Keçid dövründə şəxsiyyət problemi», Bakı, Elm, 2005. 
 
 
 
 
 
 
 
 
 
 
 139 
 9.4 MÜASİR SOSİAL PROQNOZLAŞDIRMA 
 
Dünyanın aparıcı futuroloqları yeni proqnozlar hazırlayırlar. Bu 
proqnozlar haqqında nə beynəlxalq təşkilatlar, nə hökumətlər, nə siyasi və 
iqtisadi xadimlər, hətta elm xadimləri də məlumatlı deyillər. Cəmiyyəti 
qəflətən bu proqnozlarla tanış etmək futurofobiya (gələcək qarşısında qorxu) 
yarada bilər. Son illərin vacib sosial proqnozları sırasında dördünü 
fərqləndirmək olar: 
- Bəşəriyyətin fiziki degenerasiyası (cırlaşması) ilə bağlı yaranan problem 
vəziyyətdən çıxmaq üçün tətbiq edilən texnoloji proqnoz;  
- Cəmiyyətin «narkoman kollektivə» çevrilməsilə bağlı yaranan problemli 
vəziyyətin aradan qaldırılması üçün texnoloji proqnozlaşdırılması; 
- Yetişmiş dördüncü dünya müharibəsinin qarşısının alınması məqsədilə 
texnoloji proqnoz (1946-1989-cu illəri əhatə edən «soyuq müharibə» III 
Dünya müharibəsi hesab olunarsa);  
- İnsanın kibernetik orqanizmə çevrilməsi prosesinin səmərələşdirilməsi üçün 
texnoloji proqnoz (şəxsiyyətin kibtəşkilatlanması). 
Bəşəriyyətin fiziki deqenerasiyası və bunun qarşısının alınması yolları  
Son illərə qədər heç kəs güman edə bilməzdi ki, ənənəvi kənd həyat 
tərzindən müasir şəhər həyat tərzinə keçid (bu proses XXI əsrin birinci 
yarısında qlobal miqyasda sona çatır) əsl fəlakətli nəticələrə gətirə bilər: 
şəhərdə insan ailəyə, uşaqlara olan tələbatı itirir, «sosial səmərəsiz» olana, 
normal nəsilvermə qabilliyyətinə malik olmayan canlıya çevrilir. Kənddə uşaq 
kiçik yaşlarından təsərrüfatda köməkçi, valideynlərinin müttəfiqi, qocalıq 
üçün onların «canlı təqaüdüdür». Kənddə uşaq ölümünün yüksək səviyyəsi 
qadınların 10 – 20 dəfə uşaq həyata gətirməsinə səbəb olur. Son 40 min il 
müddətində homo sapiensin sağ qalma şərtləri bununla bağlı idi. Şəhərdə isə 
uşaq anasının karyerasının qarşısını alan, atasının həyatını ağırlaşdıran yükə 
çevrilir. Şəhərdə şəxsi həyatı olan yeniyetmələr valideynlərindən ayrılaraq 
vəhşi heyvan sürülərinə daxil olurlar, yadlaşırlar, ata və analarına düşmən 
olurlar. Gənclər öz ailələrini quraraq valideynlərinə tamamilə yadlaşırlar və 
nəsillər arasında əlaqə qırılır. Nəticədə insanlar uzun müddət ailə qurmurlar və 
boşanmaların sayı artır, iki valideyni biri əvəz edir. Bu, hər cür populyasiyanın 
məhv olması deməkdir. Son dövrlərə qədər belə güman edirdilər ki, bu proses 
bir neçə yüz ili əhatə edəcək. Mövcud meyllərin tədqiqi göstəridi ki, bu proses 
XXI əsrin növbəti bir neçə on ili ərzində davam edərsə, bu prosesin qarşısını 
almaq mümkün olmayacaq. Bəşəriyyətin fiziki degenerasiyası ölüm hallarının 
yüksəlməsi, depopulyasiyası ailələrin dağılması, bir uşaqlı ailərəin üstünlük 
təşkil etməsi ilə müşayiət olunur. Tək uşaqlı ailələrdə heç kəsin qayğısına 
 
 140 
qalmaq imkanı olmayan uşaqlar infantil olurlar və yaxşı varis hesab 
edilmirlər. Eyni zamanda müasir təhsil prosesinin düzgün qurulmaması 
uşaqların əsəb sistemlərini zədələyir, immunitetini zəiflədir, onurğa sütununu 
əyir, burun-boğaz-qulaq sistemi və s. xəstəliklərin yaranmasına gətirir. Bu 
genetik pozuntular irsən keçir. Bu nöqteyi nəzərdən ailədə bir uşaq nəsillərin 
tədrici fiziki və psixi deqradasiyası deməkdir. KİV mənfi mənəvi meyllərin 
yayılmasında əsaslı rol oynayır, yeniyetmə və gənclərin mənəvi aşınması üçün 
süni şərait yaradılır. Qeyd edilənləri aşağıdakı kimi ümumiləşdirmək olar: 
- Nəsil artımının zəifləməsi qlobal meyl olub, urbanizasiya prosesilə birbaşa 
bağlıdır. XXI əsrdə dünya əhalisinin sayı 8, 9, 10 milyarda çatsa da, hər 20 
ildən bir gənclərin, daha sonra isə əmək qabiliyyətli əhalinin sayının yarıya 
qədər azalması, yaşlı təqaüdçülərin isə sayının artması müşahidə edilir. 
Nəsillər arasındakı əlaqə qırılır. 
- Nəsil artımının zəifləməsi müxtəlif ölkələrdə müxtəlif sürət və miqyasa 
malikdir. Ölkələrin həyat səviyyəsi və keyfiyyəti arasındakı fərqin yüksəlməsi 
dördüncü dünya müharibəsinin yetişməsinin əsas səbəblərindəndir. 
- XXI əsrdə ETT-nin nəticələri əhalinin cins göstəricilərinin dəyişməsinə, 
patriarxal ölkələrdə kişilərin sayının artması sosial sistem daxilində fiziki 
tarazlığın pozulması və bir çox mənfi halların inkişafına səbəb ola bilər. 
Klonlaşmanın ikişafı sayəsində vəziyyət daha pis istiqamətə yönələ və yeni 
keyfiyyətli sosium yarana bilər.   
Nəzəri cəhətdən problemli vəziyyətin həlli imkanları mümkündür. Sağlam 
nəsil artımına nail olma, çox uşaqlı ailələrin inkişafı bu prosesin əsas həlli 
yoludur.   
Cəmiyyətin «narkoman kollektivə» çevrilməyə başlaması və problemli 
vəziyyətin aradan qaldırılması yolları  
İnsan işlədikcə təcrübə qazanır, lakin hər bir işdə müəyyən fasilə tələb 
olunur. Hələ qədim zamanlardan insan öz fasiləli fəaliyyətində katarsisi 
(«ruhun yüksəlməsi»ni) antikatarsis («ruhun çirklənməsi») ilə əvəz etmişdir. 
Bu vəziyyəti «narkotik təsir», yəni cismən özünü başqa bir dünyada hiss 
etmək adlandırmaq olar. XX əsrin II yarısınadək papiros çəkənlər, alkoqollar 
və narkomanlar əhalinin çox az hissəsini təşkil edirdilər. Kütləvi şəhərləşmə 
onların sayının artmasına, yeniyetmələrin və gənclərin valideynlərinin 
nümunəsi ilə hərəkət etməsi, insanların kütləvi mənəvi aşınmasına səbəb oldu. 
Hər bir dəstədə nüfuzlu başçı və məzlumlar olur. Məhz bu əsasda dəstə 
mövcud ola bilər. Əgər başçı siqaret çəkirsə, alkoqol və narkomandırsa – digər 
üzvlər alçaldılmaqdan qorxaraq eyni hərəkəti təkrar edirlər. Şəhər gəncləri 
arasında belə vəziyyətlərin sayca artması müşahidə edilir. Burada başçı özünü 
dəbə uyğun olaraq aparmağa çalışır. Bu dəbin formalaşmasında «dəb 
 
 141 
sənayesinin» reklam fəaliyyəti, təbliğat rolu böyükdür. Məlumdur ki, tütün 
inhisarı, şərab sindikatları (inhisarı), narkobiznes mövcuddur və onların hər 
biri öz vasitələri ilə bazara sahib olurlar, xalqları məhz bu vasitələrlə məhv 
edirlər. Şəhər həyat tərzinə keçmiş cəmiyyət tədricən «kollektiv narkomana» 
çevrilir. Statistika sübut edir ki, 
- 16 – 18 yaşından gündə bir paçka siqaret çəkməyə başlayan gənclərin 100 
nəfərindən 85 nəfəri 60 yaşına çatmamış ölür. Belə gənclərin gələcək övladları 
mütləq müəyyən fiziki çatışmazlığa malik olur.  
- 16 – 18 yaşından gündə bir stəkan araq içən gənclərin 100 nəfərindən 85 
nəfəri 50 yaşına çatmamış ölür. Belə gənclərin övladları eybəcər və kəmağıl 
olurlar. 
-  16 – 18 yaşından narkotik qəbul edən gənclərin 100 nəfərindən 85 nəfəri 30 
yaşına çatmamış ölür. Belə gənclərin övladları olmur, yaxud psixi xəstə 
olurlar.  
Əgər bu rəqəmlər inkişaf etməkdə olan yeniyetmələrin və gənclərin 10%-
nə aid edilərsə, çox böyük bir rəqəm alınar. Bu əsasda XXI əsrdə cəmiyyətin 
inkişaf səviyyəsi şübhə doğurur. Cəmiyyətin bu özünü məhv prosesinin 
qarşısını almaq üçün aşağıdakı mexanizmlər tətbiq edilməlidir:  
1.Ümumdünyəvi sosial riyakarlıqdan imtina edərək, etiraf etmək lazımdır 
ki, nikotin və alkoqol qanuniləşdirilmiş olsa da, elə narkotiklər kimi güclü 
təsiredici vasitələrdir. 
2.Hər cür narkotikin birbaşa və dolayı reklamına (ədəbi, ssenari, ekran, 
təsviri incəsənət) qadağa qoyulmalı və ən ağır cinayət işi kimi 
cəzalandırılmalıdır. 
3. Narkomaniyanın nəticələri haqqında maarifpərvərlik işi aparılmalıdır və 
bütün reklam sənayesi bu işə yönəldilməlidir.   
4.Nikotin və alkoqol qəbul edənlər ciddi şəkildə diskriminasiya 
edilməlidirlər. Belə «pis vərdişli insanlar» «aşağı irqli» insanlar kimi qəbul 
edilməlidirlər. 
5.Hər cür narkotikdən imtina etmək dəbi yaratmaq vacibdir.   
IV Dünya müharibəsinin yetişməsi və qabağının alınması yolları  
XX əsrin bütün müharibələri dünya ağalığı uğrunda müharibə idi. Hər üç 
müharibədə ABŞ addım-addım dünya ağalığına yaxınlaşırdı və nəhayət buna 
nail oldu. Müharibələr hamısı biri-birindən fərqlənirdi. Bu gün «üç böhranlı 
kütlə» formalaşır. Bu kütlələrin birinci amili – Afrika, Asiya, Latın Amerikası 
ölkələrində yüz minlərlə işsizlər ordusunun yaranması, ikinci amil – totalitar, 
mövhümatçı və mafioz strukturların mövcudluğu, üçüncü amil – kütləvi məhv 
etmə silahıdır. Qlobal planda bu vəziyyətdən çıxışın yeganə yolu – hər cür 
təcavüzkarı zərərsizləşdirə biləcək silahlı qüvvələrə malik dünya 
 
 142 
hakimiyyətinin yaradılmasıdır. Bu hakimiyyət NATO, Amerika hakimiyyəti 
deyil, BMT-nın səmərəli inkişaf xəttinə və potensial təcavüzkarlara qarşı 
mübarizə apara biləcək bütün iri dünya dövlətlərinin birliyinə əsaslanan dünya 
hakimiyyətinin yaradılmasıdır. Bu dövlət müasir dövrün bütün problemlərinin 
həllinə, alternativ sivilizasiyaya keçməyə yönəlməli, hər cür müharibədən 
kənar olmalıdır. IV Dünya müharibəsində heç bir cəbhə, mülki və hərbi 
vətəndaşlar arasında heç bir fərq olmayacaq, hər kəs müharibəyə hazırlıqlı 
olacaq. 
Şəxsiyyətin kiborqlaşması – prosesin optimallaşdırılması  
Artıq bəşəriyyət kompüterlərin üçüncü nəslini yaradıb və bir neçə ildən 
sonra meydana çıxacaq yeni nəsil kompüterlər aşağıdakı tələblərə cavab 
verəcək: 
1.Son dərəcə yığcam, cib, yaxud qol saatları həcmində monitora sahib 
olan, ayaqüstü istifadə edilən kompüterlər.   
2. Stasionar kompüterin, həmçinin televizor, radio-vidieo-telefonun bütün 
imkanlarını daşıyan kompüterlər dünyanın bütün kitabxanalarından hər cür 
informasiyanı əldə etmək, yer kürəsinin hər hansı bir nöqtəsində istənilən 
şəxslə vizual ünsiyyət qurmaq bacarığına malikdir.   
3. İnternetin bütün informasiya sərvətindən istifadə etmək imkanları açılır. 
Kompüterlər hər cür məsələnin həll edilməsi imkanlarına malikdir.  İnsanların 
psixikası və intellektinin manipulyasiyası imkanları genişlənir. İnsan 
kibernetik canlıya, yaxud kiborqa çevrilir.           
YOXLAMA SUALLAR 
1.Müasir dövrün əsas sosial proqnozları sırasında hansıları fərqləndirilir? 
2. «Narkoman kollektiv» dedikdə nə nəzərdə tutulur? 
3.Şəxsiyyətin kiborqlaşması hansı əsaslarda baş verir? 
4.Bəşəriyyətin fiziki deqradasiyasına gətirən səbəbləri izah edin. 
REFERAT MÖVZULARI 
1. Şəxsiyyətin kiborqlaşması prosesi 
2. IV Dünya müharibəsinin yetişməsi və qabağının alınması yolları  
3. Bəşəriyyətin fiziki deqenerasiyası və qarşısının alınması yolları  
ƏDƏBİYYAT:  
1.Бестужев-Лада И.В., Наместникова Г.А. Социальное прогнозирование. Курс лекций. М.: 
Педагогическое общество России. 2001. 
2.Бестужев-Лада И.В., Наместникова Г.А. Технология прогнозных разработок социальных 
процессов. М.: Поиск, 1992. 
3.Вишнев С.М. Основы комплексного прогнозирования. М., Прогресс, 1999. 
4. Лезгина М.Л. Детерминация прогнозирования. Л., 2000. 
5.Мартино Дж. Технологическое прогнозирование. М., Мысль, 1977. 
6.Прогнозирование в социологических исследованиях. Методологические проблемы. / Отв.Ред. 
И.В.Бестужев-Лада. М., Мысль, 1978. 
7.Рабочая книга по прогнозированию / Отв. ред И.В. Бестужев-Лада. М.: Мысль, 1982. 
8.Суворов Л.Н. Аверин А.Н. Социальное прогнозирование. М., Эврика, 1984. 
 
 
 143 
SOSİAL LAYİHƏLƏŞDİRMƏ 
 
Mövzu 10.  SOSİAL LAYİHƏLƏŞDİRMƏNİN İNKİŞAF TARİXİNƏ 
DAİR. SOSİAL LAYİHƏLƏŞDİRMƏNİN NƏZƏRİ ƏSASLARI 
 
Hər bir modernləşmiş cəmiyyətdə gələcəyə dair layihələrin hazırlanması 
vacib amil kimi qəbul edilir. Layihələr aid olduğu sahənin xüsusiyyətlərinə 
görə fərqlənir. Siyasi partiyaların ictimai fəaliyyəti ilə bağlı manifestlər, ilkin 
proqramlar və s.; utopik ədəbiyyat (ən kütləvi olan, fantastik, sosial fəlsəfi 
ədəbiyyat), kino, kompüter oyunları və digər uyğun əsərlər futuroloji 
xüsusiyyətli ikinci dərəcəli layihə hesab edilir. Siyasi sahədə gələcəyə dair 
layihələri daha çox cəmiyyətin mövcud vəziyyətindən narazı olan sol 
partiyalar hazırlayır, sağ partiyalar isə mövcud siyasi şəraitin saxlanması 
tərəfdarı kimi çıxış edərək, utopik layihələr irəli sürürlər. SSRİ-də 1920-ci 
illərin sonuna doğru A.V.Çayanovdan L.D.Trotskiyədək gələcəyin layihəsilə 
bağlı fikirlər səslənirdi, Stalin dövründə gələcək haqqında ədəbiyyatlara tabu 
qoyulmuşdu, 1930 – 1940-cı illərdə D.Andreyevanın əsəri bu haqda yazılmış 
yeganə əsər olub, gizli saxlanılırdı. SSRİ-də Futurologiyanın elm kimi inkişafı 
1950-ci illərin sonuna təsadüf edir. Bu dövrdə ancaq xüsusi problemlərə dair 
layihələr hazırlanırdı. 1960 – 1970-ci illərdə layihələrə dair əsas problem 
sovet cəmiyyətinin avtoritar / totalitar rejiminin xüsusiyyətlərilə bağlı idi. 
Dövlət əsas layihələşdirici orqan kimi çıxış edirdi və qəbul edilən layihələr 
növbətçi xüsusiyyətli idi. Bu dövrdə A.N. və B.N.Struqatski qardaşları, 
Q.P.Şedrovitski, E.V.İlyenkov, Q.S.Altov (Altşuller) və digərlərinin 
əsərlərində gələcəyin mümkün mövcudluğu haqqında fikirlər irəli sürülürdü. 
Rusiyada layihələşdirmənin inkişaf tarixi haqqında danışarkən – İ.Yefremov 
«Andromeda dumanlıqları» (1957), N.Razqovorov «Dörd dördlük» (1964), 
A.N.Struqatski, B.N.Struqatski «Əsrin vəhşi əşyaları» (1965), E.V.Şlyapentox 
«Bu gün sabahı necə araşdırırlar» (1975), A.Amalrik «Sovet cəmiyyətində 
ideologiyalar» (1976), S.Platonov «Kommunizmdən sonra» (1989), 
İ.Bestujev-Lada «SSRİ-də Rusiyada gələcəyin tədqiqi (1961-1990)», 
A.Valitski «Mühafizəkar utopiya dairəsində paralellər (1991), D.Panin 
«Yaradıcılar dövləti» (1993), S.Pereslegin «Dünyanın sonunun sinoptikləri», 
Y.Ayxenvald «Rus əsilli Don Kixot» (1996), A.N.Struqatski, B.N.Struqatski 
«Çirkin ördəklər» (2002), B.N.Struqatski «Keçmişin şərhi» (2002), A.Bovin 
«XX əsr həyat kimi» (2003), M.Qonçarov «Gələcəyin forumu», Q.Pavlovski 
«Tarixin təlimi» (2004), İ.Kukulin «Satira ilə oyun yaxud işsiz meksikalıların 
Ayda qeyri-adi macəraları» (2005), A.Saxarov «Həyəcan və ümidlər» (2006), 
 
 144 
A.Zakatnova «Gələcəyin mümkün variantlarının axtarışında» (2007), 
H.Hüseynov «Dönməzlik şoku» (2007), M.Q.Altşuller «Rus sözünün 
həvəskarı» (2007) və s. əsərləri qeyd etmək olar. 
Sosial layihələşdirmənin nəzəri əsasları 
Ən ümumi mənada sosial layihələşdirmə məkan, zaman, fəaliyyət 
ehtiyatlarına görə müəyyənləşmiş sosial məqsədin əldə edilməsinə yönəlir. Bu 
və ya digər sosial problem, yaxud problemlər qrupunun həlli ilə bağlı şüurlu 
fəaliyyət forması kimi sosial layihələşdirmə nadir xüsusiyyətə malikdir. 
İnsanların həyat fəaliyyəti ilə bağlı daha təkmil sosial mühitin 
formalaşdırılması, əlillər üçün səyahətin təşkili, yeni təhsil proqramının 
hazırlanması, yaxud özfəaliyyət teatrın təşkil edilməsi və s. ilə bağlı irəli 
sürülən sosial layihə dünya və insanla bağlı fəlsəfi və sosioloji konsepsiyalara 
söykənir. Zaman və məkana görə daha lokal layihələr yaratmaq mümkündür. 
Belə layihələrdə qoyulan problemin reallaşması imkanları və nəticələri 
layihəçiyə əvvəlcədən məlum olur. Lokal xüsusiyyətli layihələrin tətbiq 
edilməsi sosial idarəetmədə yeni yanaşmaların inkişafına və artıq XX əsrin 50-
ci illərindən etibarən sosial sahələrin layihələşdirilməsi texnologiyalarının 
daha geniş istifadəsinə şərait yaratdı. Bazar iqtisadiyyatı ölkələrində 
sahibkarların öz fəaliyyətlərini layihələr əsasında qurmağın zəruriliyini dərk 
etməsi, bu dövrdə çox sayda biznes-layihələrin meydana çıxmasına şərait 
yaratdı. 1960-cı illərdə Avropa və ABŞ-da «public participation» 
(ictimaiyyətin iştirakı) nəzəriyyəsi inkişaf etmişdi. Bu nəzəriyyə funksional 
yanaşmadan mühiti (environmental) yanaşmaya keçid olub, sosial layihələrin 
işlənib həyata keçirilməsində əhalinin iştirakını nəzərdə tuturdu. Əhalinin 
layihənin hazırlanması, təshih edilməsi, layihə ilə bağlı qərarların qəbul 
edilməsi, hakimiyyətin əsassız sosial qərarlarının qarşısının alınması 
prosesində iştirakı ideyası bir çox ölkələrdə sosial layihələşdirmə təcrübəsinin 
əsasını təşkil edir. Nəzəriyyənin reallaşdırılması təbii sosial təyinetmə 
(identifikasiya) mexanizmlərinin müdafiəsi prosedurlarının işlənib 
hazırlanmasını, yəni proses iştirakçılarının bir-birinin problemli həyat 
vəziyyətini və qərarların işlənib hazırlanması prosesini eyniləşdirməyi nəzərdə 
tutur. Proses isə dialoq, əməkdaşlıq kimi qəbul edilir. XX əsrin 70-ci illərində 
firmaların əksəriyyəti informasiyanın kompüterdə işlənib hazırlanması 
əsasında layihələrin idarə edilməsi metodlarını inkişaf etdirməyə və istifadə 
etməyə başladılar. «Layihələrin idarə edilməsi» (Project Management)  
menecmentin perspektivli istiqamətlərindən birinə çevrildi. Biznes-layihələr 
sosial layihələri texnoloji cəhətdən qabaqladığından və biznes-layihələrin 
iqtisadi səmərələşdirmənin qiymətləndirilməsi ilə bağlı olması, sosial işdə, 
həmçinin sosial mədəni xüsusiyyətli digər fəaliyyətin layihələşdirilməsində 
 
 145 
belə yanaşmanı qeyri-mümkün edirdi. Sosial sahədə təşkilatlanmanın 
layihələşdirilməsi daha sistemli xüsusiyyətə malik idi. Bu dövrdə layihələrin 
hazırlanmasında belə bir ideya üstünlük təşkil edirdi ki, layihələşdirmənin 
məqsədi yalnız dəyərlər tədqiq edildikdən, gələcək dəyərlər mühiti, yeni 
dəyərlər dünyası təyin edildikdən sonra müəyyənləşdirilə bilər. XX əsrin 90-cı 
illərində həm menecment, həm də sosial və mədəni sahələrdə layihəli fəaliyyət 
əsas istiqamtlərdən birinə çevrildi. İnsan fəaliyyətinin bəşəriyyətin taleyi üçün 
təhlükə yaratmasının dərk edilməsi sosial yeniliklərin layihələşdirilməsi və 
sosial layihələrin qiymətləndirilməsi konsepsiyasında dəyişikliyə səbəb oldu. 
Sosial layihələşdirmənin mahiyyəti arzu edilən gələcəyin qurulması ilə 
bağlıdır. Sosial layihələşdirmənin ilk məsələsi – hansı vəziyyət arzu ediləndir 
və bu vəziyyətə nail olmaq üçün hansı ehtiyatlar mövcuddur – müasir dövrdə 
fərqli tədqiq edilir. Cəmiyyətin arzu edilən vəziyyəti problemi ekofobiya 
xüsusiyyətləri kəsb edib. Sosial layihə «insan-təbiət», «insan-insan» 
sistemlərində tarazlığı pozmamalıdır. Bu konsepsiya sosial layihələrin 
qiymətləndirilməsində ekoloji parametrlərin nəzərə alınmasını zəruri edir. Bu 
yeni parametrlər sosial yeniliklərin multiplikasion (sosial tələbatlar, maraqlar 
və dəyərlər məcmusunun nəzərə alınması) və kumulyativ (layihənin tətbiq 
edilməsi nəticəsində meydana çıxan dəyişikliklər) xüsusiyyəti ilə bağlıdır. 
Avropa və Amerikanın inkişaf etmiş ölkələrində müasir sosial 
layihələşdirmənin əsas xüsusiyyətləri kütlənin gündəlik həyatda ekofobiya 
fonu ilə bağlı düşüncə tərzi əsasında müəyyənləşir. Akademik B.Rauşenbax 
Almaniyanın müasir gündəlik həyat tərzini müşahidə edərək, belə nəticəyə 
gəlib ki, «əhali ekoloji problemlərin aludəçisidir. Təbiəti, onun ilkinliyini 
qorumağa cəhd qeyri-adi, hipertrofiya formasını alıb. Yalnız hökumət 
nümayəndələri deyil, bütün əhali ekoloji problemlərlə maraqlanır». Ekoloji 
alarmizm (təlaş) sosial və mədəni sahələri də əhatə edir və bədii yaradıcılıq 
çərçivəsində utopik layihələşdirmənin yeni modellərinin yaranmasına şərait 
yardır. Bu modellər insanların birgəyaşayışının yeni sosial mədəni 
nümunələrinin yaradılması üsulları olsa da, bəzən lokal cəmiyyətlərin real 
davranış formalarını mənimsəyir. Məsələn, mifopoetikanın yaradıcısı Con 
Tolkienin «(cırtdan) Hobbit, yaxud hər iki tərəfə» əsərində dünyanın yeni 
quruluşu, ruhun texnologiyadan xilası haqqında əfsanə təqdim olunur. Bu 
əfsanədə pərilər dünyası ilə bağlı fərqli mühit təsvir edilsə də, buradakı 
qəhrəmanların davranışı yeniyetmələrin real dünyadakı özünüaxtarış 
xüsusiyyətlərilə eynidir.   
Sosial layihələşdirmə konsepsiyaları. Sosial layihələşdirmənin müasir 
konsepsiyaları sırasında sosial texniki layihələşdirmə, sosial layihələşdirməyə 
 
 146 
obyekt yönümlü yanaşma, problemli yanaşma, subyekt yönümlü yanaşma və 
s. qeyd etmək olar.  
Sosial texniki layihələşdirmə əsas diqqətin texniki amillərə deyil, insan 
fəaliyyəti, onun sosial və psixoloji aspektlərinə yönəldilməsinə üstünlük verir. 
Sosial texniki layihələşdirmə prototipsiz layihələşdirmə kimi, nəzəri və 
metodoloji sahələrdə, yaxud mədəniyyət sahəsində formalaşmış idealların 
reallaşdırılmasına yönəlir. 
Obyekt yönümlü yanaşma layihələşdirmənin ən geniş yayılmış forması 
olub, 1970-1980-cı illərdə (Q.A.Antonyuk, N.A.Aitov, N.İ.Lapin, 
J.T.Toşenko, İ.V.Bestujev-Lada və başqaları) nəzəri tədqiqatlarda geniş 
istifadə edilirdi. Bu yanaşmada sosial layihələşdirmənin əsas məqsədi yeni 
sosial obyektin yaradılmasına, yaxud mövcud sosial obyektin yenidən 
təşkilinə yönəlir. Bu zaman sosial əlaqlər, münasibətlər tədqiqat obyekti ola 
bilər. Obyekt yönümlü yanaşmanın əsas xüsusiyyəti layihənin 
qanunayuyğunluq xarakteri, elmi əsaslandırılmasının obyektivliyi haqqında 
təsəvvürlərlə bağlıdır. Bu konsepsiyanın zəif tərəfidir. Problem sosial sahədə 
obyektivlik və elmiliyin şərhi ilə bağlıdır. Layihələşdirilən obyektin elmi 
əsaslandırılması ən ümumi hallarda mümkündür, konkret idarəetmə 
qərarlarına münasibətdə isə mübahisəlidir. 
Problem yönümlü (problem-məqsədli, proqnozlu) yanaşmanın tərəfdarı 
olan tədqiqatçılar (T.M.Dridze, G.A.Orlova, O.E.Truşenko, O.N.Yanitski və 
başqaları) sosial layihələşdirmə fəaliyyətini xüsusi sosial texnologiya kimi 
qəbul edirlər. Bu yanaşmanın əsas xüsusiyyəti cari və perspektiv sosial 
problemlərə dair qərarlarda sosial-diaqnostik göstəricilərin, mümkün 
ehtiyatlar və tənzimlənən sosial vəziyyətin inkişaf məqsədlərinin nəzərə 
alınması və bu əsasda humanitar biliklərin tətbiqi ilə bağlıdır. Problem 
yönümlü yanaşmada –  
1) sosial təkrar istehsal prosesində obyektiv və subyektiv amillərin eyni 
səviyyədə nəzərə alınması;  
2) sosial layihələşdirmənin sosial diaqnostik işin üzvi və son mərhələsi kimi 
qəbul edilməsi;  
3) qərar hazırlanması prosesində diaqnostik və konstruktiv mərhələlər 
arasındakı əks əlaqəyə xüsusi diqqət verilməsi – layihələşdirmənin əsas 
mahiyyətini əks etdirir. Bu yanaşmanın əsas çatışmazlığı nəzəri əsasların zəif 
təcrübi tətbiqi, elmi tədqiqat və ekspert işlərinə geniş imkanlar yaradılması ilə 
əlaqədar olaraq yanaşmanın nəzəriləşməsi ilə bağlıdır.   
Subyekt yönümlü yanaşma layihələrdə subyektivliyin mühiti 
münasibətərlə əlaqədar təzahür etdiyini müəyyənləşdirir. Sosial mədəni 
dinamikanın hipotetik modelində, dəyər-normativ və təşkilati-idarəetmə ilə 
 
 147 
bağlı layihələrdə subyekt yönümlü yanaşma üstünlük təşkil edir. Bu 
yanaşmanı irəli sürən T.M.Dridze layihələşdirmə prosesində sosial fəaliyyət 
subyekti ilə əlaqənin mövcudluğunu və əsaslı təsirini vurğulayır. 
Sosial layihələşdinmənin tezaurus (subyektiv) əsasları. Həyat 
yönümünün tezaurus əsasları – subyektiv dünyaların üst-üstə düşməməsi, 
sosial davranışın dəyərlər əsasında tənzimlənməsi, sosial subyektin sosial 
mühitdə davranış fəaliyyəti ilə müəyyənləşir. Bu yanaşma sosial 
layihələşdirmədə də mühüm əhəmiyyət kəsb edir və «Tomas nəzəriyyəsi» - 
«əgər insanlar bəzi vəziyyətləri real olan kimi müəyyənləşdirirlərsə, bu 
vəziyyətlər nəticələrinə görə realdır» - əsasında izah oluna bilər. Bu yanaşma 
layihə yaradıcısını (təşəbbüskar, müəllif, təkmilləşdirici) həm müəyyən 
ictimai tələbatın təminatçısı, həm də öz şəxsi maraqlarının reallaşdırıcısı kimi 
görməyə imkan yaradır. Layihə yaradıcısı sosial mühitdə fəaliyyət göstərir, 
özündə həmin mühitin xüsusiyyətlərini daşıyır, eyni zamanda o, öz işinə 
yaradıcı yanaşaraq, layihənin, yeniliyin reallaşmasına təkan verir. Layihə 
ödənilməmiş tələbatlarla əlaqədar olsa da, o mühitin deyil, layihələşdirmə 
subyektinin yaradıcılıq məhsuludur. Sosial layihələşdirməyə subyekt yönümlü 
yanaşmada obyektiv amillərin (sifariş, idarəetmə qərarının qəbulu, ehtiyatlar 
və s.) rolu azaldılmır. Tezaurus yanaşma layihələşdirmədə dövrlərin əlaqəsini, 
müasir sosial təşkilatlanmanın üç əsas xüsusiyyətini – ənənələrin tənzimləyici 
rolunun tənəzzülü, dərk edilən dünyanın natamamlığı, sosial dəyişikliklərin 
sürətini nəzərə alır.  
Sosial layihələşdirmənin fəlsəfəsi. Tezaurus yanaşması sosial 
layihələşdirmənin fəlsəfəsini aşağıdakılar kimi izah edir:  
1. İnsan sosial yeniliklərə, onların yaradılması və istehlakına açıqdır. 
Yeniliklərə açıqlıq – onların ilkin işlənib hazırlanması və həyata 
keçirilməsidir. Sosial dəyişikliklər arzu edilən olsa da, onların həyata 
keçirilməsi cəmiyyətlərə, ayrı-ayrı insanların və sosial birliklərin 
xüsusiyyətlərinə görə fərqlənir. Cəmiyyət eyni zamanda həm təsirlənən, həm 
də möhkəmdir: sadə layihələri qəbul etməklə yanaşı güclülərə müqavimət 
göstərə bilir. 
2. Sosial layihə cəmiyyətin təşkilatlanma səviyyəsini yüksəldir. Sosial 
layihələrin yaradılması və tətbiq edilməsi «özününkülər» və «yadlar», «biz» 
və «onlar» arasındakı məsafəni genişləndirir, bu əsasda icmaları yenidən 
strukturlaşdırır və əks sosial qruplar arasındakı münasibətlərdə gərginliyi 
azaldır. 
3. İnsan öz xüsusiyyətlərinə və münasibətlərinə görə nadir varlıqdır. Sosial 
layihələrdə səciyyəvi (tipik) parametrlərinin tətbiq edilməsi həyat məkanının 
 
 148 
qeyri-müəyyənliyini və rəngarəngliyini dəf etməyə imkan yaradır. Tipiklik 
parametrləri dedikdə aşağıdakılar nəzərdə tutulur: 
a) insanların tələbatları səciyyəvidir (biri üçün uyğun olan çoxları üçün 
uyğundur); 
b) insanların həyat trayektoriyası səciyyəvidir (birinin həyat fəaliyyəti forması 
digərləri üçün səciyyəvidir); 
c) insanların davranış fəaliyyəti səciyyəvidir (oxşar stimullar müəyyən sosial 
mühitdə oxşar reaksiya doğurur); 
ç) həmişə təklif edilən layihəni müdafiə edən, yaxud onun həyata 
keçirilməsində maraqlı olan insan və insanlar qrupu mövcud lur. 
4. Sosial dəyərlər sırasında həmrəylik ən ali olandır. Sosial layihənin açıq, 
yaxud gizli məqsədi insanların həmrəyliyidir. 
5. Sosial layihələşdirmənin konstruktivliyi yad ideyaların mövcudluğunu 
və işin gedişində «qeyri-mümkün olanın tələb olunmasını» inkar etmir, 
həmçinin mümkün olanın yaradılması imkanına malik olur. 
Sosial layihələşdirməyə tezauruslu (subyektiv) yanaşma ilə bağlı belə 
nəticəyə gəlmək olar ki: 
1. Sosial layihələşdirmə – ictimai həyatın müasir təşkili, cəmiyyətin idarə 
edilməsi üsullarından biridir.  
2. Sosial layihələşdirmə (hansı obyektin layihələşdirilməsindən asılı 
olmayaraq) özündə layihələşdirmə fəaliyyəti subyektinin xüsusiyyətlərini, 
dünyagörüşünü əks etdirir. Sosial layihə subyektli istiqamətlənmişdir.  
3. Sosial layihələşdirməyə tezauruslu yanaşma layihələşdirmənin 
subyektivliyinin digər subyektlərin seçim azadlığı ilə məhdudlaşdırılan bazar 
iqtisadiyyatı şəraitində səmərəlidir.  
Tezauruslu yanaşma sosial və mədəni subyektivliyin inkişaf yollarını və 
onun ziddiyyətli tərəflərini aşkar etməyə imkan yaradır. 
Yaşamağa qabil cəmiyyət konsepsiyası mövcud qlobal böhran 
vəziyyətinin sabitləşdirilməsi ilə bağlı olub, gələcək cəmiyyətin qlobal 
layihələrinin hazırlanmasına yönəlir. Bu konsepsiyanın mahiyyəti belədir: 
Müasir dövrdə bəşəriyyət neft ehtiyatlarının tükənməsi, torpaqların aşınması, 
meşələrin qırılması, qeyri-sabit hava şəraiti, silahlanmanın genişlənməsi, 
dünya nüvə müharibəsinin baş verməsi kimi ciddi təhlükə qarşısındadır. Bu 
konsepsiyanın tərəfdarları mövcud təhlükələrin qarşısının alınması məqsədilə  
bir sıra layihələr təqdim edirlər. Onların fikrincə bu layihələrin həyata 
keçirilməsi ictimai inkişafı daha sabit, «yaşamağa qabil» edə bilər. Bu 
məqsədə nail olmaq üçün sürətli əhali artımı sabitləşdirilməli, yanacaq 
ehtiyatları daha səmərəli istifadə edilməli, insan fəaliyyəti dünya üzrə 
genişləndirilməli və şəhərlərə mərkəzləşmənin qarşısı alınmalıdır. Bu 
 
 149 
konsepsiyaya görə, dünya ictimaiyyətinin əsas vəzifəsi elə bir cəmiyyət 
yaratmaqdır ki,  «bu cəmiyyət öz iqtisadi və sosial sistemlərini planetdə təbii 
ehtiyatlar sisteminin qorunması istiqamətində qurmalıdır». «Yaşamağa qabil 
cəmiyyət» layihəsində uydurulmuş tələbatlar üçün maddi resursların lazımsız 
israfı tənqid edilir və planetar problemlərin həll edilməsi və yeni dünya 
nizamının bərqərar edilməsi haqqında tövsiyyələr verilir. 
İnsan ekologiyası konsepsiyasını irəli sürən E.Laslou qeyd edirdi ki, 
«Bugünkü keçid dövrü xaosunun ardınca bəşəriyyət ekologiyanın əsas rola 
malik olduğu daha sabit və ədalətli əsr gözləyə bilər». E.Laslou əmindir ki, 
bəşəriyyət təbiətlə dərk edilmiş harmoniyanın yaradılması və insan cəmiyyəti 
tərəfindən istifadə edilən, yaxud yaradılmış ehtiyat və strukturların 
planlaşdırılması əsasında qlobal sivilizasiya qurmaq mümkündür. «İnsan 
ekologiyası əsri» qurmaq üçün insan faktoru «dərkedilmiş fəaliyyət, müsbət 
kapital» olmalıdır. E.Laslou təqdim etdiyi bu qlobal layihədə sistemli analiz 
metodundan istifadəyə üstünlük verir. O, güman edir ki, gələcəkdə cəmiyyət 
onu əhatə edən təbiət və insan sistemlərinin bir hissəsi kimi dərk ediləcək. 
Eyni zamanda təbiət və insan sistemləri bir tərəfdən kontinental ekoloji 
sistemlər və biosferin, digər tərəfdən isə kontinental regionlar və dünya 
sistemi kimi daha böyük sistemlərin bir hissəsidir. E.Laslou əmindir ki, «İnsan 
ekologiyası əsrində vətəndaşlıq dünya vətəndaşlığı»  kimi müəyyənləşəcək və 
«dünyəvi və fundamental insan həmrəyliyinin» əsası olacaq. Bu konsepsiyaya 
görə dünya vətəndaşlığı fərqli sosial iqtisadi quruluşlu – liberal, sosialist və 
dini cəmiyyətlərin mövcudluğu şəraitində qurulacaq. E.Laslou qlobal 
layihəsini hazırlayarkən gələcəyin cəmiyyətində «şəxsiyyətlərarası əlaqələrin» 
genişlənəsinin, qeyri-maddi ehtiyatların xüsusi əhəmiyyət qazanmasnın, iş 
saatının qısaldılmasının, asudə vaxtın və təhsilin rolunun yüksəlməsinin və s. 
əhəmiyyətini ön plana çəkir. E.Laslou həmçinin əmindir ki, bir qrup azlıq 
daha çox sərvət və hakimiyyətə malik olacaq.  
«Üçüncü dalğa» nəzəriyyəsini «bəşəriyyətin aqrar cəmiyyətə dialektik 
qayıdışı» kimi izah edən A.Tofler hazırladığı «sosial futurizm» proqramının 
məhz bu dövrdə reallaşacağını güman edir. A.Tofler gələcəyin 
layihələşdirilməsilə bağlı strategiyasını «Futuroşok» (1970), «Ekospazm» 
(1975), «Üçüncü dalğa» (1980) əsərlərində geniş şərh edir.        
Müasir dövrdə qloballaşma prosesinin geniş tədqiqi bəşəriyyətin 
gələcəyilə bağlı bir sıra inkişaf modelləri – alternativ inkişaf modeli, 
humanist-sivilizasiya modeli, texnoloji birqütblü və humanist noosfera modeli 
və s. irəli sürülür.  
Texnoloji-birqütblü modelinin əsas mahiyyəti belədir ki, sosialist inkişaf 
istiqaməti tənəzzülə uğradığından bəşəriyyəin gələcək inkişafı birqütblülük 
 
 150 
xüsusiyyəti daşıyır. Müasir qloballaşma şəraitirndə ən varlı ölkələrlə kasıb 
ölkələrin, sivilizasiyaların toqquşması təhlükəsi meydana çıxdığından yüksək 
sosial iqtisadi quruluşa nail olmuş ABŞ, Avropa ölkələri, Yaponiya kimi 
ölkələr lider dövlətlər olaraq fəaliyyət göstərməlidirlər.  
Neoliberal model  informasiya cəmiyyətinə (1973-cü ildə D.Bell 
tərəfindən irəli sürülmüşdür) yönəlib, dünya ehtiyatlarının informasiya 
texnologiyalarının xeyrinə bölüşdürülməsi strategiyasına əsaslanır. 
Qloballaşmanın neoliberal modeli dünyanın qeopolitik parçalanmasına aparır. 
Neoliberal modelin sosial mədəni əsasları Qərb dünyasının dəyərlər sisteminin 
qlobal yayılmasından ibarət olub, digər sivilizasiyaların özünəməxsusluğunun 
aradan qaldırılmasına yönəlib.  
Alternativ model neoliberal modelə qarşı qoyulur. Bu modelə görə 
postindustiral cəmiyyət mahiyyətcə humanist-noosfer cəmiyyətdir, çünki 
burada insanı istismar edən və təbiəti fəth edən maşınlar sisteminə deyil, 
yaradıcı başlanğıca və hər bir insanın, hər bir xalqın və sivilizasiyanın 
ləyaqətli həyat şəraiti və inkişafına, cəmiyyətin və təbiətin rasional 
yönəldilməsinə üstünlük verilir. Alternativ model sivilizasiyaların və 
mədəniyyətlərin fərqliliyinin qorunmasına və zənginləşdirilməsinə yönəlir. 
Alternativ modelin əsas məqsədi müxtəlif ölkə və sivilizasiyaların sosial 
iqtisadi, elmi-texniki və ekoloji inkişafında yaranan fərqlərin aradan 
qaldırlıması üçün mövcud qloballaşmanın ehtiyat və üstünlüklərinin istifadə 
edilməsidir. Sivilizasiya və ölkələr arasındakı uçurumu aradan qaldırmaq üçün 
sabit inkişaf strategiyası ön plana çəkilir. Qeyd olunan modellərin 
reallaşdırılması – bəşəriyyətin yanacaq təminatı, ərzaq və sağlamlıq, texnoloji 
çevriliş, təhsil, demoqrafik layihələrinə əsaslanır. 
Bəşəriyyətin yanacaq təminatı layihəsinin mahiyyəti belədir ki, enerji 
ehtiyatları və istehlakı sivilizasiyalar və ölkələr üzrə qeyri-bərabər 
bölüşdürülüb. Enerjinin istehlakının genişlənməsi yanacaq ehtiyatlarının 
tükənməsinə və planetin çirklənməsinə, ekoloji təhlükənin yaranmasına səbəb 
olub, bununla yanaşı kasıb ölkələrdə yanacağa tələbat daim artır. Bu 
ziddiyyəti iki yolla aradan qaldırmaq mümkündür: enerjiyə qənaət edən 
texnologiyaların geniş istifadəsi və bərpa edilmiş yanacaq mənbələrindən 
istifadə edilməsi.             
Ərzaq və sağlamlıq haqqında layihələr kasıb ölkələrdə insanların aclıq 
çəkməsi və varlı ölkələrdə ərzaq bolluğu nəticəsində əhalinin piylənməsi 
arasındakı ziddiyyətlərlə bağlıdır və bu istiqamətdə «ikinci yaşıl inqilab», gen 
mühəndisliyi və biotexnologiyaların istifadəsini zərur amil kimi 
qiymətləndirir. Məhz bu əsasda dünya əhalisini ərzaqla və tibbi ehtiyatlarla 
təmin etmək mümkündür.  
 
 151 
Texnoloji çevriliş layihələri industrial cəmiyyətdən postindustrial 
cəmiyyətə, beşinci texnoloji sistemdən altıncı texnoloji sistemə keçid 
şəraitində inkişaf etməkdə olan ölkələrdə texnologiyaların hər iki formasının 
(yüksək texnologiyalar, xüsusilə də silahlar istisna olmaqla) tədrici yayılması, 
bunun üçün BMT-nin himayəsi altında qlobal texnoloji fond yaradılması ilə 
bağlıdır. 
Təhsil layihəsi varlı və kasıb ölkələr və sivilizasiyalar arasındakı fərqin 
əsas səbəbi təhsillənmə səviyyəsilə bağlıdır. Təhsilin aşağı səviyyədə olması 
müasir texnologiyanın istifadəsini çətinləşdirir. Kasıb ölkələrdə əhalinin 
təhsillənməsinə şərait yaratmaq üçün YUNESKO səviyyəli təşkilatların bu 
istiqamətli layihələr həyata keçirməsi vacibdir.  
Demoqrafik layihələr XXI əsrin birinci yarısında iki ekoloji böhran – 
əhali artımı və əhalinin sayının azalması böhranı meydana çıxıb. Birinci 
proqnoza görə, 2002-ci ilədən 2050-ci ilədək əhali artımı 6215 milyondan 
9104 milyon nəfərə çatacaq. Proqnozlara görə XXI əsrin ortalarına doğru 
dünyanın 40-dan çox ölkəsində əhalinin sayı azalacaq. Əhalinin sayının 
azalması və qocalmasının qarşısını almaq üçün dərin tədqiqatlar tələb olunur.    
YOXLAMA SUALLAR 
1.Rusiyada sosial layihələrin inkişaf tarixində yaranan fərqlər nə ilə bağlı idi? 
2. «Public participation» nəzəriyyəsi nəyi nəzərdə tuturdu? 
3. Hansı sosial layihələşdirmə konsepsiyaları fərqləndirilir? 
4. «Üçüncü dalğa» nəzəriyyəsinin mahiyyətini izah edin. 
REFERAT MÖVZULARI 
1.Sosial layihələşdirmənin inkişaf tarixi 
2.Sosial layihələşdirmənin nəzəri əsasları 
3.Sosial texniki layihələşdirmə  
4.Sosial layihələşdirmənin fəlsəfəsi 
5.Yaşamağa qabil cəmiyyət konsepsiyası 
6.İnsan ekologiyası konsepsiyası  
ƏDƏBİYYAT: 
1. Косов Ю.В. Социально-политическая сущность футурологических проектов общества 
будущего в буржуазной глобалистике. Социальное прогнозирование, планирование, 
проектирование, Сборник статей, Красноярск, 1988. 
2. Крючков Ю.А. Теория и методы социального проектирования. М., 1992. 
3.Курбатов В.И. Курбатова О.В. Социальное проектирование: Учебное пособие. Ростов 
н/Д: «Феникс», 2001. 
4.Луков В. А. Социальное проектирование : учеб. пособие. 6-е изд., испр. М. : Изд-во 
Моск. гуманит ун-та : Флинта, 2006. 
5.Луков В. А., Миневич Я. В. Будущие политики : Социализация студентов, 
ориентированных на профессиональную политическую деятельность : науч. монография. 
М : Изд-во Нац. ин-та бизнеса, 2004.  
6.Яковец Ю.В. Модели и проекты глобализации. Глобализация и столкновение 
идентичностей, Сборник материалов интернет конференции, М., 2003. 
 
 
 152 
Mövzu 11. SOSİAL LAYİHƏLƏŞDİRMƏ: TƏBİƏTİ, MAHİYYƏTİ, 
METODOLOGİYASI 
 
Layihələşdirmə – mövcud obyektin, vəziyyətin prototipinin, maketinin 
yaradılması prosesidir. Hazırda inşaat-memarlıq, maşınqayırma, texnoloji və 
s. ənənəvi layihələşdirmə ilə yanaşı insan-maşın sistemlərinin, genetik və s. 
layihələşdirmə istiqamətləri də yaranıb. 
Layihələşdirmə termini latın dilində «projektus» - gələcəyə atılmış 
sözündən götürülüb. Layihələşdirmə bu və ya digər təzahürün inkişaf, yaxud 
dəyişmə variantının müəyyənləşdirilməsi, nəzərdə tutulan, mümkün obyektin 
nümunəsinin, prototipinin yaradılması prosesidir. Layihələşdirmə – obyektin 
gələcək optimal vəziyyətinə dair variantların qurulması; mövcud vasitələrin 
tələb olunan məqsədlərə uyğunlaşdırılması; zəruri nəticənin əldə edilməsi 
üçün tədqiqat obyektinin tərkib hissələrinin əlaqələndirilməsi; güman edilən 
fəaliyyətlərin reallaşmasına qədərki müddətdə modelləşdirilməsi; qeyri – 
müəyyən şəraitdə qərarların qəbul edilməsidir. Layihələşdirmənin mahiyyətini 
başa düşmək üçün onunla bağlı olan kateqoriyaları (anlayışlar sistemini): 
təşkilatlandırma (konstrukturlaşdırma), sistem, layihələşdirmə subyekti, 
layihələşdirmə obyekti, sosial texnologiyalar (əməliyyatlar toplusu), sosial 
layihələşdirmənin metodları, layihələşdirmə şəraiti, mexanizmi, planlaşdırma, 
proyeksiya, qabaqcadan duyma, öncəgörmə, proqnozlaşdırma, modelləşdirmə 
və s. – nəzərdən keçirmək vacibdir. Bu anlayışların dərk edilməsi, onlara nail 
olma mərhələləri və reallaşdırılması metodları layihələşdirmənin mahiyyətini 
təşkil edir.  
Sosial layihələşdirmə – sosial obyektlərin, sosial keyfiyyətlərin, sosial 
proses və münasibətlərin layihələşdirilməsidir. Sosial obyektlərin 
proqnozlaşdırılmasında subyektiv amil nəzərə alınmalıdır. 
        Konstruksiya (təşkilatlandırma)  – hər-hansı bir obyektin ideal 
formasının yaradılmasına məqsədyönlü istiqamətlənmə ilə bağlı intellektual 
fəaliyyətdir. Bu zaman müxtəlif amillər uyğunlaşdırılır, seçilir və yeni obyekt 
kimi əlaqələndirilir. 
Rekonstruksiya (yenidən təşkilatlandırma)  – həm intellektual, həm də 
təcrübi fəaliyyətə aid olur. Bu anlayış bir neçə mənada işlədilir:  
1) hər hansı bir süni obyektin köklü şəkildə yenidən qurulması;  
2) hər hansı bir obyektin qalıqları əsasında onun yenidən bərpa edilməsi. 
Birinci məna təcrübi fəaliyyətlə bağlı olduğu halda, ikinci mənada əsasən 
ideal modellər qurulur, bəzən təcrübi fəaliyyətlə də bağlı olur.   
 
 153 
Dekonstruksiya (struktur təhlil) – obyektin süni şəkildə çeşidlənməsi, 
hissələrə bölünməsi, yaxud normal funksiyalaşmasının pozulması əsasında 
ideal modelin qurulmasıdır. Belə ideal model normativ xüsusiyyət daşıyır.     
Planlaşdırma – elmi və təcrübi əsaslarda bu və ya digər təzahürün 
məqsədlərinin müəyyənləşdirilməsi, vəzifələrinin, müddəti, sürəti və 
nisbətlərinin aşkar edilməsi, onların cəmiyyətin maraqlarına uyğun şəkildə 
reallaşdırılmasıdır.  
Öncəgörmə – hər hansı təzahür haqqında qabaqcadan xəbərvermə, yaxud 
mövcud olsa da şəxsi təcrübədə olmayan biliklərdir. Elmi öncəgörmə sosial 
təzahür və hadisələrin məlum olan əmələgələmə səbəbləri, funksiyalaşma 
formaları və inkişaf gedişinə uyğun inkişaf qanunauyğunluqlarının aşkar 
edilməsinə əsaslanır.  
Proqnozlaşdırma – öncəgörmə forması olub, planlaşdırılan təzahürün 
məqsədyönümlüyü, proqramlaşdırılması və idarə edilməsində əks olunur. 
Proqnozlaşdırma təzahürün cari zamanda inkişaf xüsusiyyətlərinin nəzərə 
alınması əsasında gələcək inkişaf istiqamətlərinin öncədən görməsidir.   
Sosial layihələşdirmənin subyekti – idarəetmə fəaliyyəti ilə bağlı şəxslər, 
təşkilatlar, əmək kollektivləri, sosial institutlar və s. olub, sosial reallığın 
məqsədyönlü, təşkilatlanmış dəyişdirilməsi məqsədini daşıyır. Sosial 
layihələşdirmə subyektinin əsas xüsusiyyəti onun sosial aktivliyi, 
layihələşdirmə prosesində bilavasitə iştirakı ilə bağlıdır və layihənin 
keyfiyyəti sosial layihələşdirmə subyektinin intellektual səviyyəsindən 
asılıdır.  
Sosial layihələşdirmənin obyekti – sosial əlaqələrin, qarşılıqlı təsirin 
təşkili sistemləri, prosesləridir. Sosial layihələşdirmənin obyekti –  
1) maddi və mənəvi istehsalın təşkilati təsirinə məruz qalan elementlər, alt 
sistemlər və sistemlərdir (əmək vasitəsi və predmeti, sosial texnologiya, 
texnika, həyat vəsaiti, mənəvi mədəniyyət, sosial fəaliyyət və s.);  
2) tarixi proses və sosial münasibətlərin subyekti olan və öz tələbatları, dəyər 
yönümləri, sosial nüfuzu, rolu olan insandır;  
3) cəmiyyətin sosial strukturunun müxtəlif elementləri və alt sistemləridir 
(əmək kollektivləri, regionları, sosial qrupları və s.);  
4) çoxtərəfli ictimai münasibətlərdir (siyasi, ideoloji, idarəetmə, estetik, 
mənəvi, ailə-məişət, şəxsiyyətlər arası və s.);  
5)həyat tərzi elementləridir (həyat mövqeyi, həyat vasitələri, həyat keyfiyyəti 
və üslubu və s.). Sosial layihələşdirmənin əsas obyekti kimi sosial sistemlər 
çıxış edir. 
Layihələşdirmənin informasiya sahəsi – layihələşdirmə obyektini 
xarakterizə edən elmi əsaslandırılmış parametrlər, amillər sistemidir. 
 
 154 
İnformasiya sahəsinin yaradılması mənbələri – sosial tədqiqatların 
materialları, intervü, daimi nəşrlərin təhlili, statistik göstəricilərdən və s. 
ibarətdir.  
Layihələr hazırlanması fəaliyyəti olan layihələşdirmənin iki məqamı 
fərqləndirilir:  
1) fəaliyyətin ideal xüsusiyyəti; 
2) gələcəkdə təzahür edə biləcək qeyri-adi təsadüflərin nəzərə alınması. 
Layihələşdirmənin ən müxtəlif növləri, metodları və üslubları fərqləndirilir: 
1)texniki və prototipin layihələşdirilməsi (məs., müəyyən tapşırıqlar dairəsinin 
hazırlanması və s.);  
2)humanitar və ya şəxsi layihələşdirmə isə düşüncə və fəaliyyətin təşkili 
problemlərilə bağlıdır.  
Layihələşdirmənin metodoloji prinsipləri dedikdə, şüurla, refleksiv və 
qeyri-şüurlu qurumlar vasitəsilə məsələnin qoyuluşu, məsələnin həllində 
istifadə edilən vasitələr, proseslərin ümumi təşkili və s. nəzərdə tutulur. Bu 
prinsiplərdə qarşılıqlı əlaqəli olan iki təbəqə fərqləndirilir: ontoloji (görmə və 
dərketmə təbəqəsi) və təşkilati-fəaliyyət (fəaliyyət və onun təşkili).  
Layihələşdirmənin 4 prinsipi fərqləndirilir:  
1) layihələşdirmə subyektlərinin qarşılıqlı təsiretmə sisteminin qurulması;  
2) yaradıcı birliklərin yaradılması və təşkilinin əsası kimi fikri fəaliyyətin 
inkişafı; 
3) layihələşdirilən digər fəaliyyət sahələrinin funksional tənzimlənməsi və 
reallaşdırılması;  
4) fərdiləşdirmə.  
Sosial layihələşdirmə aşağıdakı parametrlərə əsaslanmalıdır: 
- sosial obyektin ziddiyyətliliyi; 
- sosial obyektin çoxtərəfli inkişafı; 
- sosial obyektin hər hansı sosial nəzəriyyənin terminləri ilə ifadə olunmasının 
qeyri-mümkünlüyü;    
- sosial obyektin çoxamilliliyi; 
- sosial obyektin inkişafında mümkün və zəruri olanın qarşılıqlı 
münasibətlərini müəyyənləşdirən çoxsaylı subyektiv amillərin mövcudluğu; 
- sosial gözləmələr, sosial proqnoz və sosial layihələşdirmənin 
formalaşmasının subyekiv amilləri; 
- sosial obyektin inkişafının qiymətləndirilməsi meyarlarını müəyyənləşdirən 
amillər.  
Bu amillər sosial layihələşdirmənin xüsusiyyətlərini müəyyənləşdirən 
səbəblərin son siyahısı deyil. Sosial layihələşdirmə proqnozu 
qiymətləndirməyə, sosial inkişafın planını hazırlamağa imkan yaradır. 
 
 155 
Layihələşdirmə ideyaların yoxlanması ilə bağlı eksperimentin uğursuzluğunu 
da nəzərə alır. Sosial layihələşdirmə prosesi həm də «sosial təşkilatlanma» 
(sosial konstrukturlaşdırma) adlanır.   
Sosial layihələşdirmənin əsas məqsədi sosial layihələrin hazırlanmasıdır. 
Sosial layihə sərəncamlı model olub, sistemin gələcək arzu edilən vəziyyətini 
təsvir edir.  
Sosial layihələşdirmə layihənin həyata keçirilməsi texnologiyası ilə sıx 
bağlıdır. Sosial layihələşdirmənin texnologiyası layihələşdirmənin və sosial 
elmlərin metodologiyasına əsaslanır. Məhz bu əsasda sosial layihələşdirmənin 
iki əksikliyini aradan qaldırmaq olar:  
1) aşağı səviyyəli layihəyə uyğunluq (sosial layihələr utopik, yaxud sosial 
nümayişkaranə olur);  
2) sosial göstəricilər itirilir.  
Sosial layihələşdirmə layihələşdirilən obyektin tamlığını xarakterizə edən 
ümumi parametrlər sistemindən, alt sistemlər, bloklar, elementlər və onların 
əlaqəsindən ibarət olur. Hər bir sosial layihələşdirmə aşağıdakılardan ibarət 
olur:  
1) dəqiq layihə əsasında meydana çıxan xüsusiyyətlər;  
2) sosial sifarişin reallaşdırılmasını təmin edən parametrlər;  
3) müəyyən zaman müddətində qurula bilən xüsusiyyətlər.  
Sosial layihə elmi əsasda yaradılmalı, mənəvi normalara zidd olmamalı, 
ümumi qəbul edilmiş sosial dəyərləri əks etdirməli, reallaşma nöqteyi 
nəzərindən səmərəli olmalı, reallaşmaya yönəlməlidir. Sosial layihə müəyyən 
vaxt məhdudiyyətində sosial sistemlərin inkişaf parametrlərini 
müəyyənləşdirir. Sosial layihə – sosial fəaliyyətin son nəticələrinin işarəli 
məlumatlar vasitəsilə ifadə edilməsidir. Sosial layihə – beş əsas prinsipə 
uyğun olmalıdır: birmənalılıq, zərurilik, bütövlük, ziddiyyətsizlik, optimallıq. 
Layihənin əks etdirdiyi məlumat zəruri və tam olmalıdır, işarəli məlumatların 
ixtisar edilməsi zərurəti yaranmamalıdır. Layihə real və qeyri-real ola bilər. 
Sosial layihə – layihəli fəaliyyətin məqsədi olmalıdır. Sosial layihənin son 
strateji məqsədi obyektiv şəraiti və müxtəlif sosial qrupların həyat fəaliyyətini 
nəzərə almaqla kollektiv münasibətlərin təşkilinin optimal birliyini 
yaratmaqdır. Ən sadə layihələr qərar qəbul edilməsi ilə bağlı olanlar, ən 
mürəkkəb layihələr isə sosial sistemlərin, proseslərin, münasibətlərin gələcək 
vəziyyəti ilə bağlı olan layihələrdir. Layihələşdirmənin vaxt intervalının 
genişlənməsi də sistem və proseslərin, həmçinin göstəricilərin modellərinin 
yaradılması ilə bağlı olan sosial fəaliyyət prosesinin mürəkkəbləşməsinə səbəb 
olur. Sosial layihələrin həyata keçirilməsi vasitələri (o cümlədən texniki, 
riyazi və məntiqi) sistem və proeslərin, onların inkişaf meylləri, problem 
 
 156 
vəziyyətin əmələ gəlməsi və inkişafı, subyektlər, layihələşdirmə, göstəricilərin 
və sözlü təsvirlərin, cədvəl, çertyoj, sxem, maket, kodlar, simvollar, 
alqoritmlər, matritsa və digər göstəricilərin yaradılması haqqında 
informasiyanın əldə edilməsi, təhlili və işlənməsi ilə bağlıdır. Müasir dövrdə 
layihələşdirmənin texniki vasitələri, avtomatlaşdırılması sistemləri istifadə 
edilir.  
Sosial layihələşdirmənin metodikaları – ideyalar matritsası metodikası, 
rola uyğunlaşma metodikası, analogiya metodu, zehni həmlə metodikası, 
assosiasiya metodu, sinektika metodikasından ibarətdir. İdeyalar matritsası 
metodikası bir neçə dəyişən (qoyulan məsələlər, müddət, maddi, əmək və 
maliyyə ehtiyatları) əsasında qərarların fərqli variantlarının tərtib edilməsidir. 
Rola uyğunlaşma metodikası – layihələşdirmə prosesində daha dəqiq 
təsəvvürlərin əldə edilməsinə, layihənin reallaşmasının daha dərindən dərk 
edilməsinə yönəlir. Analogiya metodu – ümum elmi və məntiqi metod olub, 
təzahürlərin mahiyyəti, əlamətləri, yaxud münasibətlərilə bağlı uyğunluqları 
əsasında proqnozların qurulmasıdır. Analogiya sadə, geniş yayılmış, ciddi və 
qeyri-ciddi ola bilər. Analogiya metodu – müqayisə edilən təzahürlərin daha 
çox ümumi əlamatləri məlum olduqda, ümumi əlamətlər əhəmiyyətli olduqda, 
müqayisə edilən təzahürlərin qarşılıqlı qanunauyğun əlaqələrinin dərk 
edilməsi əsasında ehtimallıq dərəcəsi yüksək olduqda daha etibarlı olur. 
Assosiasiya metodu – sosial təzahür və proseslərin layihələşdirilməsi 
prosesində uyğunlaşma, modifikasiya (dəyişmə) və tam yenidən təşkilatlanma 
üsullarının uyğun istifadəsinə əsaslanır. Zehni həmlə metodikası – ideyaların 
törəməsi, bərabər hüquqlu rəqabəti və müqayisəsinin əlaqələndirilməsi ilə 
bağlıdır. Bu zaman qiymətləndirmə aparılır, dəlillər ekspertiza edilir, fikir 
mübadiləsi aparılır. Sinektika metodu əsasında bir neçə ideya ayrılıqda 
nəzərdən keçirilir, onlar arasındakı qarşılıqlı əlaqə və asılılıq 
müəyyənləşdirilir. Sosial layihələşdirmə şəraiti – münasibətlər, proseslər, 
fəaliyyət, əşyalar, vasitələr və s. ilə bağlı amilləri özündə birləşdirir.  Layihə 
fonu – layihələşdirmə obyektinin funksiyalaşması və inkişafına təsir edən 
xarici göstəricilər toplusudur. Sosial layihələşdirmənin mərhələləri – sosial 
layihənin hazırlanması üsulları, metodları, qaydaları, prosedurları, 
əməliyyatları sistemidir. Sosial layihələşdirmənin geniş yayılmış sxemi – 
problemin aydınlaşdırılması (problemli vəziyyət), sosial sifariş, sosial pasport 
(keyfiyyət göstəricisi), layihənin məqsədləri, layihənin vəzifələri, kəşfiyyat 
proqnoz, normativ proqnoz, verifikasiya və düzəliş edilməsi, model, təşkil, 
layihə mərhələləri əsasında qurulur.   
 
 157 
1.Problemin aydınlaşdırılması – problemli vəziyyətin, yəni sosial 
inkişafın mümkün alternativinin seçilməsi üçün məqsədyönlü fəaliyyətin 
təşkilini tələb edən sosial ziddiyyətlə bağlıdır.   
2.Sosial sifariş – mövcud sosial problemin həll edilməsi zəruriliyinin dərk 
edilməsi əsasında formalaşır. Sifariş insanların maddi və mənəvi tələbatlarının 
reallaşdırılması, ziddiyyətlərin həll edilməsi, kompramiss axtarılması 
məqsədilə müəyyən tədbirlərin hazırlanmasına dair təlimatdır.   
3.Obyektin pasportlaşdırılması (keyfiyyət göstəricilərinin 
müəyyənləşdirilməsi) – sistem, proses, yaxud təzahürlər haqqında dəqiq 
göstəricilərin əldə edilməsi, onların mövcud vəziyyətinin, funksiyalaşmasının 
və inkişafının təsviridir. Pasport – mürəkkəb sənəddir və sistemin kəmiyyət və 
keyfiyyət göstəricilərini, onun funksiyalaşması və inkişafına təsir edən 
parametrləri əks etdirir. Pasport əsasında sistemin struktur elementlərinin 
analizi aparılır. Sosial pasportda sosial strukturun, şəraitin dəyişilməsi, əməyin 
müdafiəsi və ödənilməsi, mədəni-məişət şəraiti və s. əks olunur. Sosial 
strukturun pasportu aşağıdakı mərhələlərdə yaradılır: 
a) sistemin normal funksiyalaşması və inkişafına təsir edən xüsusiyyət və 
parametrlərin müəyyənləşdirilməsi, onların təsnifatı və diferensiasiyası; 
b) pasport formalarının hazırlanması (idarə olunan alt sistemin təsiri ilə 
dəyişən göstəricilərin daxil edilməsi); 
c) pasport formalarının tamamlanması, zəruri göstəricilərin əldə edilməsi: 
sənədlərlə iş, anketləşdirmə, intervü və s. 
4. Məqsədlər – hər hansı fəaliyyətin başlanması şərtidir. Məqsədyönümlük 
üç əsas göstəricidən ibarətdir: tələbatların (motivlərin) təsvir edilməsi, onların 
təmin olunması yollarının və üsullarının təsviri (fəaliyyətin planlaşdırılması, 
proqramlaşdırılması); son nəticələrin təsviri (bilavasitə və vasitəsiz, arzu 
edilən və arzu edilməyən). Məqsədin əsaslandırılması fəaliyyətin 
müəyyənləşdirilməsindən başlayır. Hər bir qoyulan məqsəddə ən vacib nəticə 
seçilməli, məqsədə nail olma müddəti, vasitələri müəyyənləşdirilməli və 
nəzarət edilməlidir. «Məqsədlər ağacı» - istiqamətləndirici cədvəl kimi 
müxtəlif məqsədlər arasındakı münasibətləri, onların qiymətləndirilməsini, 
nail olma mərhələlərini əks etdirir. «Məqsədlər ağacının» qurulması sosial 
sifarişin, problemli vəziyyətin, layihələşdirmə obyektlərinin, xarici şəraitin, 
maddi-texniki, maliyyə, əmək, enerji və digər ehtiyatların əhatəli 
öyrənilməsini tələb edir. İlk məqsədlərin müəyyənləşməsi mərhələsində onlar 
arasındakı ziddiyyətlər öyrənilməli, gələcək münaqişələrin qarşısı alınmalıdır. 
Hər bir sistem qarşısında bir neçə məqsəd qaldırılır və onlardan biri əsas 
məqsəd kimi müəyyənləşdirilir və sistemin funksiyalaşması bütünlüklə həmin 
məqsədə nail olmağa yönəldilir.   
 
 158 
5. Sosial layihələşdirmənin vəzifəsi – təmin olunması tələb olunan fərdi, 
yaxud ictimai tələbatların xülasəsidir. Vəzifələr – sistemin vəziyyətinin, onun 
maddi, əmək, maliyyə ehtiyatlarının, norma və normativlərinin əhatəli tədqiq 
edilməsi nəticəsində müəyyənləşdirilir. Bu zaman -  a) şəxsi vəzifələr ümumi 
vəzifələrə qarışdırılmamalıdır; b) vəzifələri həddən artıq təsnif etmək, sosial 
layihələşdirmə subyektinin təşəbbüskarlığını məhdudlaşdırmaq olmaz.   
6.Proqnozlaşdırma – layihələşdirmənin əsas mərhələlərindən olub, 
layihələşdirmədən ayrılıqda öz mənasını itirir. Həqiqətə daha çox yaxın olan 
proqnoz idarəetmənin  təkmilləşdirilməsinə, layihələşdirmənin səmərəliliyinə 
imkan yaradır. Layihələşdirmənin sosial texnologiyası əsasında – a) tədqiqat 
proqnozu müəyyənləşdirilir; b) normativ proqnoz müəyyənləşdirilir; c)  
proqnozlar verifikasiya və təshih (korrektə) edilir. 
Tədqiqat proqnozu obyektiv qanunların təsiri və insanların məqsədyönlü 
müdaxiləsinin heçə endirilməsi əsasında sistemin inkişaf meyllərini 
xarakterizə edir.   
7.Normativ proqnoz – gələcəkdən indiki zamana yönəlmiş fəaliyyət olub, 
qoyulan məqsəd, vəzifə, norma və ideallar əsasında proqnozlaşdırmaya 
yönəlir. Proqnozların çoxsaylı verifikasiya variantları və təshihi (korrektə 
edilməsi) əsasında sistemin və prosesin gələcək vəziyyəti modelləşdirilir.  
8.Konstrukt – nəzəri biliklərin formalaşdırılmasıdır. Çoxsaylı modellər 
sırasından daha səmərəli olan seçilir.   
9. Sistemin layihəsinin qurulması mərhələsində ideal model işarələr 
sistemi ilə təsvir olunur, sistemin layihə xüsusiyyətləri, parametrləri, 
elementləri müəyyənləşdirilir, mövcud əlaqələri dəqiqləşdirilir. 
Sosial layihələşdirmənin əsas vəzifəsi bütün mövcud alternativləri 
müəyyənləşdirmək və əsaslandırmaq, oxşar tərəfləri seçmək, tədqiq olunan 
prosesin diaqnostikasının xüsusiyyətlərini göstərmək, alınan nəticələri 
qiymətləndirmə vasitələrini hazırlamaq, birləşdirmə, ayrılma, şaxələnmə 
mərhələlərini dərk etməkdir.      
 
 
 
 
 
 
 
 
 
 
 
 
 
 159 
 
 
YOXLAMA SUALLAR 
1.Layihələşdirmə ilə bağlı anlayışlar hansılardır? 
2.Sosial layihələşdirmənin subyekti və obyekti nədir? 
3.Sosial layihələşdirmənin informasiya sahəsi dedikdə nə nəzərdə tutulur? 
4.Sosial layihələşdirmədə hansı metodlar istifadə edilir? 
 
REFERAT MÖVZULARI 
1. Sosial layihələşdirmə sosiologiya elminin bir sahəsi kimi 
2.Sosial layihələşdirmə: predmet və problem sahəsi  
3. Sosial layihələşdirmənin metodları 
 
ƏDƏBİYYAT: 
1.Антонюк Г.А. Социальное проектирование. Минск, 1978. 
2.Бергер П., Лукман Т. Социальное конструирование реальности. Трактат по 
социологии знания. М., 1995. 
3.Карташов А.В. Проектное знание: опыт методологического анализа.// 
Системные исследования. Методологические проблемы. Ежегодник, 1988. М., 
1989,с . 163.  
4. Курбатов В.И. Курбатова О.В. Социальное проектирование: Учебное пособие. 
Ростов н/Д: «Феникс», 2001. 
5.Лакис П.П. Методологические и логические аспекты прогнозирования. Рига, 
1985. 
6.Лисичкин В.А. Теория и практика прогностики: Методологические аспекты. 
М., 1972. 
7.Луков В. А. Социальное проектирование. М., 2000.  
8.Луков В. А. Социальное проектирование : учеб. пособие. 6-е изд., испр. М. : 
Изд-во Моск. гуманит ун-та : Флинта, 2006. 
9.Любимова Т.В. Будущее – это истина прошлого // Экология культуры. М., 
1991. 
10.Методологические проблемы социального прогнозирования / Под ред. 
А.П.Казакова. Л., 1975. 
11.Прогнозное социальное проектирование : Теоретико-методологические и 
методические проблемы / Ин-т социологии РАН ; отв. ред. Т. М. Дридзе. 2-е 
изд., испр. и доп.  М. : Наука, 1994.  
12.Раппапорт А.Г. Границы проектирования.// Вопросы методологии. N 1, 1991, 
с. 20.  
13.Розин В.М. Проектирование как объект философско-методологичекого 
исследования.// Вопросы философии. N 10, 1984, с. 32. 
14.Тощенко Ж.Т., Аитов Н.А., Лаин Н.И. Социальное проектирование. М., 1982. 
15.Управление проектами /Под ред. В. Д. Шапиро. СПб., 1996.  
 
 
 160 
 
 
Mövzu 12.  SOSİAL LAYİHƏLƏŞDİRMƏ NƏZƏRİYYƏSİNİN 
ƏSASLARI 
 
Sosial layihələşdirmə sosial fəaliyyət forması kimi, proqnoz, model, 
ssenari, plan, yaxud nümunənin nəzəri, yaxud təcrübi reallaşdırılmasına imkan 
yaradır. Sosial layihələşdirmə xüsusi nəzəriyyə forması olub, sosial layihələrin 
anlayışlar və kateqoriyalar aparatını, prinsip və qanunauyğunluqlarını, model 
və metodlarını, metodikasını özündə birləşdirir. Layihələşdirmə – sosial 
dəyişikliklərin təcrübi nəzəriyyəsi, yaxud sosial islahatların nəzəri 
təcrübəsidir.  
Hər cür sosial layihələşdirmə sosial fəaliyyətin modeli və təcrübi 
reallaşdırılması kimi, obyektiv əsaslara malik olmalıdır. Sosial 
layihələşdirmənin aşağıdakı sosial determinist əsasları fərqləndirilir:   
1.Bu və ya digər sosial sistem, yaxud sosial obyektin mahiyyəti və 
qarşılıqlı münasibətlərinin məqsədyönlü dəyişilməsinə və inkişafına dair 
ictimai tələbat.  
2.Sosial proseslərin kortəbii inkişafının qarşısının alınması və sosial 
tələbatların  təmin olunması istiqamətində yönəldilməsinə sosial zərurət. 
3.Sosial yaradıcılığın reallaşdırılmasına tələbat. 
4.Sosial sistem və proseslərin planlı, proqnozlu və idarə edilən inkişafına 
sosial  zərurət. 
5.Daxili münasibətlərinin tarazlığı və digər sistemlərlə harmonik 
münasibətlər yaradılması xüsusiyyəti ilə seçilən dinamik sosial sistemlərin 
yaradılması tələbatı. 
6.Sosial sistemin optimal formalarının, onun səmərəliliyi və rasionallığına 
yönəlmə. 
7.Sosial proseslərin konstruktiv xüsusiyyətlərinin reallaşdırılmasına sosial 
tələbat. 
8.Sosial destruktivliyin, sosial entropiyanın (dönmə, çevrilmə), 
nizamsızlığın, təşkilatsızlığın və qeyri-sabitliyin səviyyəsinin azaldılmasına 
sosial tələbat. 
Sosial layihələşdirmə prosesinin daxili determinantları kimi aşağıdakılar 
müəyyənləşdirilir: 
1.Sosial proseslərin çox amilliliyi və dəyişkənliyinin nəticəsi kimi 
müəyyən sosial proseslərin tədqiqinə ziddiyyətlli, nizamsız yanaşmalar. 
 
 161 
2.Hər hansı bir inkişaf etmiş nəzəriyyə çərçivəsində mürəkkəb sosial 
prosesin rekonstruksiyası (yenidən təşkilatlanması) və bütün vəziyyətlərdə 
onun inkişafının tam sistemli proqnozlaşdırılmasının qeyri-mümkünlüyü. 
3.Sosial münasibətlərin inkişafı və mürəkkəbləşməsi və sosial 
layihələşdirmə nəzəriyyəsinin və təcrübəsinin inkişafı, ictimai həyatda onun 
yeri və əhəmiyyəti. 
4.Sosial layihələşdirmənin tətbiqi təcrübəsinin ümumiləşdirilməsi və bu 
sahədəki nəzəri araşdırmalar əsasında vahid nəzəriyyənin yaradılması 
tələbatının inkişafı.   
5.Sosial layihələşdirmənin əsası olan sosial və humanitar elmlər 
kompleksinin inkişafı. 
Yeni sosial problemlərin fərqli həlli variantlarının, həmçinin sosial planlar 
və proqramların hazırlanması prosesində sosial layihələşdirmə məqsədyönlü 
fəaliyyət forması kimi istifadə edilir. Layihələşdirmə qərarın hazırlanması və 
qəbulu formalarından olub, idarəetmənin əsas funksiyalarından biri kimi çıxış 
edir. Planlaşdırmadan fərqli olaraq, layihələşdirmə idarəetmənin digər 
funksiyalarına daha az təsir göstərir və intellektual, maddi, əmək və maliyyə 
ehtiyatlarından çıxış edərək, qərarların çoxvariantlı qəbulu imkanlarını qəbul 
edir. Sosial proseslər və sosial institutların yenidən təşkilatlanması prosesi ilə 
əlaqədar olaraq, sosial layihələşdirmə fərqli vəziyyətlərdə təkrar istehsalın, 
yaxud dəyişikliklərin əsaslandırılması vasitələrinin axtarışına yönəlir. Eyni 
zamanda sosial layihələşdirmə təxmini hesablara əsaslanaraq, müəyyənləşmiş 
zaman müddətinə malik olmaya bilər.  
Sosial təşkilatlandırma. Təşkilatlandırma fəaliyyəti sosial reallığın 
yaradıcı mənimsənilməsi ilə bağlıdır. Sosial təşkilatlandırma belə bir ideyaya 
əsaslanır ki, ən çox ehtimal edilən meyllə yanaşı ən az ehtimal edilən, yaxud 
real mümkün olan meyl mövcuddur. Hər zaman mövcud sosial məsələnin həlli 
üçün istifadə ediləcək daxili sosial ehtiyatlar mövcud olur. Mahiyyətcə yaxın 
olan perspektiv məqsədlər hər hansı bir mərhələdə yerlərini dəyişə bilər, 
yaxud eyni bir məqsəd müxtəlif vasitələrlə həyata keçirilə bilər.  
Sosial mühəndislik. Sosial layihələşdirmə «sosial mühəndislik» 
anlayışından fərqlənir. Sosial mühəndislik təzahür, yaxud obyektin aid olduğu 
mühitin funksiyalaşma qanunauyğunluqlarını nəzərə alaraq, mümkün inkişaf 
yollarını müəyyənləşdirməyə çalışır.   
Sosial layihələşdirmənin metodologiyası sosial proseslərin tədqiqində, 
modelləşdirilməsində, təşkilatlandırılmasında, planlaşdırılmasında, 
proqnozlaşdırılmasında, yəni sosial layihələşdirilməsində istifadə edilən 
müəyyənləşmiş metodlar sistemi haqqında elm kimi çıxış edir. Layihələşdirmə 
məqsədyönlü sosial dəyişikliklərin gələcək variantlarının və sxemlərinin 
 
 162 
qeyri-mütəşəkkil seçimi ilə bağlıdır. Sosial layihələşdirmə ideyaların 
yoxlanılmasında uğursuz eksperimentləri də nəzərə almalıdır. Sosial 
layihələşdirmənin metodologiyası üçün obyektlərin (sosial institutlar, sosial 
proses və təzahürlər) düzgün müəyyənləşdirilməsi böyük əhəmiyyət kəsb edir. 
Buna görə də sosial layihələşdirmənin obyekti fərqli əsaslarda (cəmiyyətin 
iqtisadi, sosial-siyasi və mənəvi sahələrinin funksiyalaşmasının 
təkmilləşdirilməsi) təsnif edilməlidir. Sosial layihələşdirmə cəmiyyətin bu və 
ya digər sahəsinin səmərəli fəaliyyətilə bağlı şəraitin yaradılması ilə 
əlaqədardır. Belə layihələr əmək fəaliyyətinin inkişafı üçün əhəmiyyət kəsb 
edir. Qeyd etmək lazımdır ki, sosial layihələşdirmə yalnız xüsusi, konkret 
ictimai münasibətlərin öyrənilməsi ilə bağlı olmayıb, həm də sosial 
münasibətlər sisteminin kompleks təqdim edilməsi məqsədini daşıyır. Yalnız 
kompleks, sistemli, vahid yanaşma əsasında ictimai proseslər və təzahürlər 
səmərəli layihələşdirilə bilər. Sosial layihələşdirmənin əsas xüsusiyyəti insan 
həyatının bütün sosial aspektlərini əhatə edən problemlərin həll edilməsinə 
yönəlməsi ilə bağlıdır. Sosial layihələr təşkilat, rayon, şəhər, əyalət, respublika 
və bütövlükdə respublika səviyyəsində hazırlana bilər.  
Sosial layihələşdirmənin predmeti və obyekti. Hər bir nəzəriyyə kimi 
sosial layihələşdirmə nəzəriyyəsi də obyekt və predmetə malikdir. Sosial 
layihələşdirmənin obyekti aşağıdakı xüsusiyyətləri daşıyır: 
1.sosial layihələşdirmənin obyekti öz mahiyyəti və keyfiyyəti, əlamətləri 
və funksiyaları olan sadə sosial törəmədir; 
2.sosial layihələşdirmənin obyekti mürəkkəb törəmə, yaxud nisbətən sadə 
sosial törəmələr sistemidir, həmcins, yaxud müxtəlif cinsli, əlaqəli, yaxud 
asılı, birləşmiş, yaxud ayrı, dinamikanın, yaxud statikanın tələblərinə cavab 
verən çoxsaylı elementlər toplusudur; 
3.sosial layihələşdirmənin obyekti mürəkkəb sosial törəmələr sistemidir. 
Obyektin xüsusiyyəti layihələşdirmə prosesində bu və ya digər metodların 
– təsviri, qeydə alınması, ixtisaslaşdırıcı, nümunəvi, birləşdirici, kəmiyyət, 
keyfiyyət, analitik, sintetik və s. seçilməsinə şərait yaradır. Sosial 
layihələşdirmənin obyekti ideal və real ola bilər. Real obyekt – sosial 
dəyişikliklərlə bağlı fəaliyyət və idrakın obyektidir. Real obyekt empirik 
dərketmə ilə bağlı olub, obyektin təsviri, onun mahiyyət və keyfiyyətlərinin 
qeydə alınması, bu mahiyyət və keyfiyyətlərin təsnif edilməsi əsasında 
müəyyənləşir.  
Sosial layihələşdirmə obyektinin strukturu aşağıdakı səviyyələrdən 
ibarətdir: 
1.Sosial sistem səviyyəsi – sosial institutlar, təbəqələr və təşkilatların 
mümkün qarşılıqlı fəaliyyət formaları. 
 
 163 
2.Sosial təşkilat səviyyəsi – sosial sistemin element səviyyəsi. 
3.Ümumi sosial həyat fəaliyyəti səviyyəsi – böyük insan qruplarının bir-
birilə və sosial təşkilatlarla qarşılıqlı fəaliyyət formaları. 
4.Təşkilatlararası həyat fəaliyyəti səviyyəsi – sosial sistemin 
elementlərinin qarşılıqlı fəaliyyət formaları. 
5.Fərdi həyat fəaliyyəti səviyyəsi – ümumi sosial həyat səviyyəsi 
çərçivəsində subyektlərarası qarşılıqlı fəaliyyət formaları. 
Məntiqi, riyazi, statistik, yaxud struktur model olan ideal obyekt empirik 
göstəricilərlə bağlı olan real obyektlə üst-üstə düşmür. İdeal obyekt seçilmiş 
uyğun göstəricilərin ümumiləşdirilməsi əsasında formalaşır və müəyyən 
tamlığa, sistemliliyə, qapalılığa malik olur. İdeal obyekt – məfhumi obyekt 
olub, elmi nəzəriyyə çərçivəsində mövcud olur.   
Sosial layihələşdirmənin predmeti sosial layihələşdirmə obyektinin 
funksiyalaşma qanunauyğunluqlarının, ümumi və xüsusi keyfiyyətlərinin 
aşkar edilməsi əsasında formalaşır. Sosial layihələşdirmənin predmeti obyekt 
haqqında elmi biliklər sistemində formalaşır, real obyektin empirik 
göstəricilərilə tamamlanır, ideal obyekt haqqında təsəvvürlər əsasında 
strukturlaşır, sosial layihələşdirmə nəzəriyyəsinin anlayışlar bazasında 
konseptuallaşır.  
Sosial layihələşdirmə predmetinin mahiyyəti aşağıda qeyd edilən 
sistemyaradan parametrlər əsasında müəyyənləşdirilir: 
– Empirik materialın faktları və elementləri. 
– Problemli vəziyyətlər və problemlər.  
– Faktlar və problemli vəziyyətlərin şərhi ilə bağlı sosial (təcrübi) və nəzəri 
tələbat. 
– Məqsədli vəziyyətlər və mövcud problemlərin aradan qaldırılması məqsədi. 
– Məqsədlərin reallaşdırılması prinsipləri. 
– Prinsiplərin reallaşdırılmasının nəzəri əsasları. 
– Faktların ifadə edilməsi vasitələri – sosial fələsfənin, demoqrafiyanın və 
etnologiyanın, nəzəri və tətbiqi sosiologiyanın, riyazi statistikanın, 
modelləşdirmənin anlayışlar bazası. 
– Ontoloji modellər – faktlar sisteminin təsviri quruluşu. 
– Məntiqi sxemlər – sosial layihələşdirmənin xəyali modelləri. 
– Riyazi modellər – məntiqi modellərin rəqəmli ifadəsi. 
– Sosial layihələşdirmə nəzəriyyəsində faktların, ontoloji modellərin, məntiqi 
sxemlərin və riyazi modellərin sistemləşdirilməsi üsulları.  
– Sosial layihələşdirmənin reallaşdırılması. 
– Sosial layihələşdirmənin reallaşdırılması nəticəsində əldə edilən sosial bilik. 
 
 164 
Proqram anlayışı layihə anlayışına yaxın olduğu üçün çox vaxt proqramlı-
məqsədli idarəetməni layihəli idarəetmə adlandırırlar.  
Sosial strukturun layihələşdirilməsi  
Sosial layihələşdirmə xüsusi sosial mühəndislik fəaliyyəti olub, keçmişi və 
gələcəyi nəzərə alaraq sosial təşkilatın ən yaxşı tərəflərinin birləşdirilməsinə 
yönəlir. Sosial layihələşdirmə sosial planlaşdırmadan onunla fərqlənir ki, 
müəssisələrin layihələşdirilməsi yeni istehsalın yaradılması ilə eyni vaxtda 
həyata keçirilir. Sosial planlaşdırma isə fəaliyyətdə olan obyektlərdə aparılır 
və funksiyalaşan strukturların dəyişdirilməsi məqsədini daşıyır. Müəssisələrin 
layihələşdirilməsi aşağıdakılarla bağlıdır:  
1) yeni yaradılan müəssisələrin layihələrinin elmi-texniki əsasları bilavasitə 
əmək kollektivlərinin uzun müddətli fəaliyyətdə olduğu sosial şəraitin maddi 
əsaslarının müəyyənləşdirilməsilə bağlıdır.  
2) elmi-texniki qərarların nəticələri bilavasitə sosial dəyişikliklərdən asılıdır.  
N.İ.Lapinə görə, layihələşdirmənin əsas sosial məqsədli yeni istehsal 
kollektivlərinin formalaşdırılması üçün tərəqqipərvər şərtlərin kompleks 
təminatı kollektivin əsas funksiyaları olan iqtisadi səmərəlilik, ekoloji 
optimallıq, sosial səmərəlilik, təşkilati idarəçilik, ictimai fəallıq funksiyaları 
ilə bağlı olub bir neçə alt məqsədlərə bölünür. Lapin və Toşenko 
layihələşdirmənin vacib sosial məsələsi kimi aşağıdakıları fərqləndirirlər: 
əmək prosesləri və iş yerlərinin sosial tərəqqi sisteminin yaradılması; gələcək 
kollektivlərin sosial strukturlarının müəyyənləşdirilməsi; işçilərin və onların 
ailə üzvlərinin rahat mədəni-məişət xidmətlərinin təmin edilməsi; istehsalın 
əmək ehtiyatları ilə təminatının layihələşdirilməsi. Hər bir məsələnin həlli 3 
əsas iş növünü özünə daxil edir:  
1) məsələ və onun həllinin əsas istiqamətləri və sahələri dəqiqləşdirilir;  
2) məsələnin texniki, iqtisadi, təşkilati həlli qurulur;  
3) layihələşdirmənin ilkin mərhələsində müəyyənləşmiş sosial məqsədlərə nail 
olma dərəcəsi müəyyən edilir.  
İdarəetmə sisteminin təşkilinin 7 mərhələsi fərqləndirilir:  
I mərhələ – istehsalın kompleks mexanikləşdirilməsi və 
avtomatlaşdırılması və lazımi dərəcəli kadrların təminatı mənbələrinin 
müəyyənləşdirilməsi ilə həll edilməlidir.  
II mərhələ – təşkilatın məqsədlərinin formalaşdırılması mərhələsi kimi 
idarəetmə strukturunun layihələşdirilməsinin ilkin mərhələsidir.  
III mərhələ – mövcud təşkilati strukturun məqsədlər sistemi ilə 
müqayisəsinə əsaslanır.   
IV mərhələ – təşkilatın ümumi idarəetmə strukturunun işlənməsi 
mərhələsidir.  
 
 165 
V mərhələ – idarəetmə aparatının kəmiyyətinin hesablanması və 
əsaslandırılması ilə bağlıdır.   
VI mərhələ – qərar qəbulu, funksional və məlumatlı qarşılıqlı təsir 
proseslərinin sistemləşdirilməsinə aiddir.   
VII mərhələ – idarəetmə aparatının alt bölmələrinin mövcud şöbə və 
işçilərinin vəzifələri haqqında qanunlar ilə bağlı sənədlərinin köməyilə 
fəaliyyətin məhdudlaşdırılması ilə əlaqədardır.   
İdarəetmənin təşkilati strukturunun layihələşdirilməsinə bu ümumi 
yanaşma prinsipləri digər sosial strukturların layihələşdirilməsi mərhələlərində 
də tətbiq edilə bilər. Lakin bu prinsiplərə bir sıra başqalarını da əlavə edirlər. 
İlk dövrlərdə aşağıdakılar nəzərə alınmalıdır:  
1) uyğun istehsallı sosial təşkilatların öyrənilməsi;  
2) texniki, istehsal, iqtisadi və sosial məqsədlərə nail olmaq üçün struktur 
parametrlərin təsiri analiz edilməlidir və səmərəli struktur aşkar edilməlidir;  
3) müəssisənin sosial strukturunun formalaşma imkanlarının regionun sosial 
strukturu və əmək ehtiyatlarından qonşu istehsalın mövcudluğundan, 
müəssisənin maddi imkanlarından asılı olduğunu nəzərə alaraq aşkar edilmiş 
optimal strukturu bu imkanlara uyğunlaşdıraraq düzəlişlər edilməlidir;  
4) bu düzəlişləri nəzərə alaraq, sosial təşkilatın parametrlərinin 
layihələşdirilməsinə başlanmalıdır.  
Sosial təşkilatın layihələşdirilməsində kişi və qadınların ictimai əmək 
fəaliyyətləri səviyyəsinin bərabərləşdirilməsinə şərait yaradan göstəricilərin 
istifadə edilməsi böyük məna kəsb edir. Demoqrafik vəziyyətin, xüsusilə də 
idarəetmənin cinsi strukturunda aşağıdakı ümumi prinsiplər nəzərə 
alınmalıdır:  
1) işin xüsusiyyətləri və iş şəraitinin qadınların psixofizioloji xüsusiyyətlərinə 
uyğunluğunun nəzərə alınması;  
2) ictimai təşkilatda analıq və digər ailə vəzifələrinin uyğunlaşdırılaraq 
səmərəli əmək rejiminin təşkili;  
3) ictimai və fərdi əməkdə qadın məşğulluğunun məqsədəuyğun təşkili;  
4) əraziyə görə qadın və kişi məşğulluğunun ahəngdar uyğunluğunun təşkili.   
Sosial təşkilatda yaş  strukturu da layihələşdirmənin əsası kimi qəbul 
edilir. Layihələşdirmənin əsas məqamlarından biri də əvvəlki təcrübənin işçi 
axınının nəzərə alınmasıdır. 
 
YOXLAMA SUALLAR 
1.Sosial layihələşdirmənin səbəb-nəticə əsasları dedikdə nə nəzərdə tutulur? 
2.Sosial təşkilatlandırma nədir? 
3.Sosial mühəndislik və sosial təşkilatlandırmanın fərqi nədir? 
 
 166 
4.Sosial layihələşdirmənin predmeti hansı əsaslarda formalaşır? 
 
REFERAT MÖVZULARI 
1.Sosial mühəndislik 
2.Sosial layihələşdirmənin metodologiyası  
3.Sosial layihələşdirmənin predmeti və obyekti 
4.Sosial strukturun layihələşdirilməsi  
5.İdarəetmə sisteminin təşkili mərhələləri 
 
ƏDƏBİYYAT: 
1.Антонюк Г.А. Социальное проектирование. Минск, 1978. 
2.Бергер П., Лукман Т. Социальное конструирование реальности. Трактат по 
социологии знания. М., 1995. 
3.Карташов А.В. Проектное знание: опыт методологического анализа.// 
Системные исследования. Методологические проблемы. Ежегодник, 1988. М., 
1989,с . 163.  
4. Курбатов В.И. Курбатова О.В. Социальное проектирование: Учебное пособие. 
Ростов н/Д: «Феникс», 2001. 
5.Лакис П.П. Методологические и логические аспекты прогнозирования. Рига, 
1985. 
6.Лисичкин В.А. Теория и практика прогностики: Методологические аспекты. 
М., 1972. 
7.Луков В. А. Социальное проектирование. М., 2000.  
8.Луков В. А. Социальное проектирование : учеб. пособие. 6-е изд., испр. М. : 
Изд-во Моск. гуманит ун-та : Флинта, 2006. 
9.Любимова Т.В. Будущее – это истина прошлого // Экология культуры. М., 
1991. 
10.Методологические проблемы социального прогнозирования / Под ред. 
А.П.Казакова. Л., 1975. 
11.Прогнозное социальное проектирование : Теоретико-методологические и 
методические проблемы / Ин-т социологии РАН ; отв. ред. Т. М. Дридзе. 2-е 
изд., испр. и доп.  М. : Наука, 1994.  
12.Раппапорт А.Г. Границы проектирования.// Вопросы методологии. N 1, 1991, 
с. 20.  
13.Розин В.М. Проектирование как объект философско-методологичекого 
исследования.// Вопросы философии. N 10, 1984, с. 32. 
 
 
 
 
 
 
 
 167 
Mövzu 13. SOSİAL LAYİHƏLƏŞDİRMƏNİN STRATEGİYASI VƏ 
ALƏTLƏR KOMPLEKSİ 
 
Sosial layihələşdirmənin əsas məqsədi sosial layihələrin hazırlanmasıdır. 
Sosial layihə müəyyən maliyyə, əmək, maddi, yanacaq-enerji, o cümlədən 
intellektual, idrak, evristik, dəyər ehtiyatlarının mövcudluğu şəraitində 
sistemin gələcək arzu edilən vəziyyətinin müəyyənləşdirilməsi məqsədini 
daşıyır. Elmi əsaslandırılmış sosial layihə aşağıdakı tələblərə cavab 
verməlidir:        
1.layihələşdirilən obyektin yalnız dəqiq layihə əsasında aşkar edilə biləcək 
xüsusiyyətlərinin olması; 
2.sosial sifarişi yerinə yetirə biləcək parametrlərin olması; 
3.müəyyən zaman müddətində yerinə yetirilə biləcək xüsusiyyətlərin olması.  
Mümkün sosial sistemlərin, proseslərin və təzahürlərin sosial layihəsinin 
hazırlanması bir sıra şərtlərə uyğun olmalıdır: elmi əsasda qurulmalı, 
reallaşması nöqteyi-nəzərindən səmərəli olmalı, ziddiyyətlərsiz olmalı, 
reallaşmaq üçün yönəlməlidir. Sosial layihənin əsas xüsusiyyətlərindən biri də 
onun mövcud mənəvi və ümumqəbuledilmiş sosial normalara zidd 
olmamasıdır. Sosial layihə işarəli məlumatlar strukturuna malik olduğundan 
informasiya daşıyıcısı kimi beş əsas prinsipə malikdir: birmənalılıq, zərurilik, 
tamlıq, ziddiyyətsizlik, səmərəlilik. Layihənin daşıdığı informasiya zəruri və 
kafi olmalıdır. İşarəli məlumatlar kifayət qədər olmalı, onların azaldılmasına 
ehtiyac duyulmamalıdır.  
Sosial layihənin həyata keçirilməsi vasitələrinin (o cümlədən texniki, 
riyazi və məntiqi) köməyilə sistem və proseslər, onların  inkişaf meylləri, 
problemli vəziyyətin əmələ gəlməsi və inkişafı, subyektlərin tələbatları, 
layihələşdirmə vasitələri və s. haqqında informasiya toplanır,  təhlil edilir və 
ümumiləşdirilir. Müasir dövrdə layihələşdirmənin texniki vasitələri, 
avtomatlaşdırılmış layihələr geniş yayılıb.  
Sosial layihələrin strategiyaları  
Layihə texnoloji strategiyalar. Sosial layihələşdirmə prosesində tətbiq 
edilən texnoloji strategiyalar konkret layihələşdirmə vəziyyətindən asılı olaraq 
müəyyənləşdirilir. Məsələn, problem sahənin bəzi qeyri-müəyyənliyi 
şəraitində layihə qərarlar qəbul etmək üçün vacib olan birmənalı və dəqiq 
müəyyənləşmiş planın olmaması ilə əlaqədar təsadüfi kəşfiyyat strategiyasının 
seçilməsi mümkündür.  
Xətti strategiya bir qayda olaraq, qarşılıqlı əlaqəli ardıcıl fəaliyyətlə 
əlaqədar tətbiq edilir. Bu zaman bir fəaliyyət digərindən sonra gəlir, lakin 
özündən əvvəlki fəaliyyətin nəticəsi olmur.  
 
 168 
Şaxəli strategiya layihələşdirmə prosesində çox variantlı və alternativ 
fəaliyyətin reallaşdırılması ilə bağlıdır. Bu zaman variantlar mərhələli 
müqayisə edilir və bir-birindən və layihələrdən asılı olmayaraq, inkişaf edə 
bilər. Bu isə bir neçə layihə modelinin bir-birini qarşılıqlı tamamlayaraq 
istifadə edilməsinə şərait yaradır.   
Dövrü (tsiklik) strategiyanın tətbiq edilməsi layihələşdirmə prosesində 
təşkilatlanmanın əvvəlki  mərhələlərindən birinə qayıtmağa imkan yaradır. 
Adaptaptiv (uyğunlaşdırılmış) strategiya ilkin layihələşdirmə 
fəaliyyətilə bağlı olur.   
Atrım strategiyası ənənəvi layihələşdirmə şəraitində uyğunlaşdırılmış 
kəşfiyyatın formalarından biri kimi çıxış edir. Sosial layihələrin yaradılması 
üçün istifadə edilən ümumiləşdirilmiş strategiyalar fərqli sosial layihələrin 
tələblərinə cavab verən universal xüsusiyyətlərə malik olur. Layihə 
strategiyaları layihələşdirmə fəaliyyətinin məqsədlərindən asılı olur. Mərhələli 
məqsədlər layihələşdirmənin ayrı-ayrı mərhələlərində yerinə yetirilir.   
Layihə strategiyasının seçilməsi layihə fəaliyyətinin metod və vasitələrinin 
seçilməsi, həmçinin təşkilati proqramın tərtib olunması ilə müşayiət 
olunmalıdır. Sosial layihələşdirmədə ən çox istifadə edilən metodlar – sosial 
normativlər, sosial tarazlıq, sosial səmərələşdirmə, sosial tənəzzül, sosial 
nəticələr, sosial tipologiyalar və təsnifatlar, sosial xəritələşdirmədir.   
Təşkilati layihələşdirmənin bütün strateji mərhələlərində sosial 
layihəçilərin məqsədyönlü və razılaşdırılmış fəaliyyətini təmin edir. Təşkilati 
proqramın köməkliyilə layihələşdirmə müddətində layihə fəaliyyəti strukturlu 
dinamik vahid kimi yaradılır və himayə edilir. Təşkilati layihələşdirmə 
aşağıdakı struktura malikdir: 
1.bilavasitə layihəçi üçün layihə fəaliyyətinin məqsəd və vəzifələrinin 
müəyyənləşdirilməsi; 
2.icraçılar üçün fəaliyyət bacarığından asılı olaraq, rolların bölüşdürülməsi; 
3.layihələşdirmə obyektinin sistemləşdirilməsi; 
4.qoyulan məqsədlərə nail olmaq üçün planlaşdırılmış fəaliyyətin dəqiq izahı; 
5.fəaliyyət vasitələri və gözlənilən nəticələrin siyahısı.  
Təşkilati proqramlaşdırma müəyyən dərəcədə layihə obyektindən asılı 
olur. Seçilən stratiegiyadan asılı olaraq, təşkilati proqramlaşdırma layihə 
obyektini qabaqlaya, müşayiət edə və geri qala bilər. Sosial layihələşdirmə 
təcrübəsində sosial layihələşdirmə obyekti haqqında hipotetik təsəvvürlərin 
birləşdirilməsinə və mövcud layihənin reallaşdırılması xüsusiyyətlərinə 
əsaslanan təqlidi model geniş istifadə edilir. Təqlidi (imitasion) model sosial 
eksperiment kimi dəyərli olub, sosial obyektin xüsusi təşkil olunmuş sosial 
 
 169 
fəaliyyətlə əks olunmasına və yeni keyfiyyətlərinin müəyyənləşdirilməsinə 
şərait yaradır.                   
Sosial layihələşdirmənin ümumelmi prinsipləri. Sosial layihələşdirmədə 
istifadə edilən bir sıra ümumelmi prinsiplər, xüsusi tədqiqat sahələrində 
özünəməxsus mahiyyət kəsb edir. İdraki fəaliyyətin tənzimləyici prinsiplər 
sistemi kimi çıxış edən metodlar aşağıdakı xüsusiyyətlərə malik olur: 
1.səlislik – metodun birmənalılığı, ümumi dərk edilən olması; 
2.səbəb-nəticə əlaqəli – prinsiplərin tətbiq edilməsində təsadüfün 
yolverilməzliyi; 
3.istiqamətləndirilmiş – müəyyənləşdirilmiş məqsəd və vəzifələrə tabeliliyi; 
4.səmərəlilik – planlaşdırılmış nəticələrlə yanaşı, o qədər də vacib olmayan 
nəticələrin təmin edilməsi; 
5.etibarlılıq – böyük ehtimalla əsas nəticənin əldə edilməsini təmin etmək; 
6.qənaətcillik – ən az zaman və vasitələr itkisi ilə nəticələr əldə etmək.  
Təcrübi fəaliyyətdə və nəzəri dərketmədə əks olunan prinsip sosial 
layihələşdirmənin metoduna çevrilir. Sosial layihələşdirmədə daha çox istifadə 
edilən metodlar aşağıdakılardır: 
1.problem – struktur metod mümkün problem vəziyyətin problemləşdirilməsi, 
strukturlaşdırılması və divergensiyası (inkişaf əlamətlərinin fərqlənməsi) 
prinsipinə, yəni hüdudlarının genişlənməsinə əsaslanır.  
2.struktur analiz metodu strukturlaşdırma, analiz və transformasiya prinsipləri 
əsasında layihə göstəricilərinin dəyişdirilməsinə yönəlir. 
3.proqram – struktur metod layihə göstəricilərinin proqramlaşdırılması, 
strukturlaşdırılması və konvergensiyası (uyğunlaşma) prinsipləri əsasında 
layihə probleminin hüdudlarını məhdudlaşdırır. 
4.struktur metod layihə göstəricilərinin nizamlanması və qarşılıqlı 
əlaqələndirilməsinə yönəlir. 
5.struktur – texnoloji metod layihə göstəricilərinin texnologiyalaşması, 
təşkilatlanması və strukturlaşdırılması prinsiplərinə əsaslanır. 
6.problem – sistemli yanaşma metodu problemləşdirmə, sistemləşdirmə və 
divergensiya prinsiplərinə əsaslanır. 
7.sistemli analiz metodu sistemləşdirmə, analiz və transformasiya 
prinsiplərinə əsaslanır. 
8.proqram – sistemli yanaşma metodu proqramlaşdırma, sistemləşdirmə və 
konvergensiya prinsiplərinə əsaslanır. 
9.sistem metodu obyektin tamlığı və təşkilatlanması prinsipinə əsaslanır. 
10.sistemli – texnoloji metod layihə göstəricilərinin texnologiyalaşması, 
sistemləşdirilməsi və təşkilatlandırılması prinsiplərinə əsaslanır.  
 
 170 
11.problem – dairələşdirmə metodu problemləşdirmə, mühitləşdirmə və 
konvergensiya prinsiplərinə əsaslanır. 
12. dairənin analizi metodu dairələşdirmə, analiz və transformasiya 
prinsiplərinə əsaslanır. 
13.proqram – dairələşdirmə metodu tamlıq, qoşulma və təşkilatlandırma 
prinsiplərinə əsaslanır. 
14.dairə – texnologiyalaşdırma metodu texnologiyalaşdırma, dairələşdirmə və 
təşkilatlandırma prinsiplərinə əsaslanır.  
Sosial layihələşdirmə metodikasının hazırlanması layihələşdirmə 
prosesinin və strategiyasının sistemləşdirilməsini, strategiyadakı dövrülüyün 
azaldılmasını və layihələşdirmə prosesinin idarə edilməsini asanlaşdırmaq, 
layihəçinin özünənəzarətini optimallaşdırmaq və peşəkarlıq bacarıqlarını 
təkmilləşdirmək üçün imkan yaradır. Metodika ilə iş problem məsələlərə dair 
qərarların formalaşdırılması, sosial layihələşdirmə prosesinin sürətləndirilməsi 
və layihə nəticələrinin keyfiyyətinin yüksəldilməsinə kömək edir. 
Sosial layihələşdirmənin metodik problemlərilə bağlı layihələşdirmənin 
alətlər kompleksinə və mahiyyətinə xüsusi diqqət ayrılır. Layihələşdirmənin 
alətlər kompleksi nəzərdə tutulan fəaliyyət sistemindən, qərar qəbulu üçün 
vacib ehtiyatların aşkar edilməsi, məqsədlərə nail olmaq üçün metodların 
müəyyənləşməsi, həmçinin subyektlərin səylərinin təşkilatlandırılması 
formalarından ibarətdir.  
Sosial layihələşdirmənin metodları – məsələlərin həlli və məqsədlərə 
nail olma yolları və üsullarıdır. Layihələşdirmədə daha çox ideyalar matritsası, 
analogiya, assosiasiya, zehni həmlə, sinektika metodları istifadə edilir.  
Sosial layihələşdirmənin vasitələri – məqsədə nail olma üsulları və 
əməliyyatları toplusudur. Layihələşdirmənin metod və vasitələri 
planlaşdırılmış tədbirlərdə konkretləşir.  
Sosial layihələşdirmənin forması – layihənin məzmununun 
təşkilatlandırılması üsulları, metodları, vasitələri, icraçıları və auditoriyasının 
müəyyənləşdirilməsi ilə bağlı nizamlanmış fəaliyyətdir. Layihənin təcrübi 
tədbirləri layihənin başlanğıcını və reallaşdırma mərhələlərini qeydiyyata alır, 
fəaliyyətin istiqamətini, növünü, forma və mahiyyətini müəyyənləşdirir, hər 
bir mərhələdə məqsədlərin reallaşdırılması üçün vacib olan əlavə ehtiyatlar 
cəlb edir. 
Sosial layihələrin təsnifatı. Sosial layihələrin bu və ya digər növə aid 
edilməsi onların strategiyalarının mahiyyətindən asılıdır. Layihə 
strategiyasının ilk növü layihələşdirmə obyekti olan mədəniyyətin 
özünəməxsus xüsusiyyətlərinin maksimum səviyyədə dərk edilməsi və nəzərə 
alınmasına yönəlir. Bu zaman layihənin məqsədi regionun mədəni arealının 
 
 171 
qorunub saxlanmasını təmin edəcək şəraitin yaradılmasından və mədəniyyət 
subyektinin özünüinkişafından ibarət olur. İkinci növ layihələrdə əsas məsələ 
şəxsi mədəni nümunələrin (dəyərlər, normalar, texnologiyalar) başqa 
regionlarda, fərqli sosial mədəni şəraitdə yerli mədəniyyətə ixracı ilə bağlı 
olub, onun süni şəkildə dəyişdirilməsinə yönəlir. Bu zaman layihə obyekti 
olan mədəniyyət dəyişikliklərə ya qarşı durur, ya da müqavimətsiz yeni 
mədəni nümunələri mənimsəyir. Buna görə də bu növ layihələr tətbiq etmə 
üsulları ilə yanaşı, mümkün müqavimətin təcrid edilməsi mexanizmlərini də 
nəzərə alır. Sosial layihələrin növləri həm də mədəniyyətin bu və ya digər 
sahəsinin tədqiqi ilə bağlı müəyyənləşə bilər. Sosial layihələri bədii, tarixi, 
sosial psixoloji və mənəvi mədəni, ekoloji, siyasi, fiziki və psixi, peşə 
mədəniyyəti sahələrinə dair problemlərə görə təsnif etmək olar. Bu zaman 
layihələşdirilən mədəni sahənin predmet, prosessual, dəyər yönümü, 
institusional əsasları tədqiq edilir. Eyni zamanda qeyd edilən əsasların hər biri 
ayrılıqda layihələşdirmə obyekti ola bilər, çünki onların (mədəni sahənin 
predmet, prosessual, dəyər yönümü, institusional əsaslarının) hər biri inkişaf 
xüsusiyyətlərilə fərqlənir, layihənin reallaşması üçün zəruri ehtiyatlara malik 
olur və mədəni inkişafın müəyyən normativ səviyyəsinə (insan, qrup, 
cəmiyyət) malik olur. Sosial mədəni problemlərin aşkar edilməsi və 
müəyyənləşdirilməsi, həmçinin onların layihə qərarları variantlarının axtarışı 
müəyyən çətinliklər yaradır və kulturologiya, sosiologiya, sosial psixologiya, 
pedaqogika və digər sahələrə dair biliklərin olmasını tələb edir.  
İctimai birliklər formasında həyata keçirilən tarixi-mədəni istiqamətli 
sosial layihə və proqramlar bir sıra sosial mədəni problemləri və pedoqoji 
məsələlər – məskunlaşma mühitinin, dəyərlər və ənənələrin bərpası və 
inkişafı, mədəniyyət və tarixi biliklər əsasında gənclərin tərbiyə edilməsi, 
şəxsiyyətin sosial və vətəndaşlıq fəaliyyətinin formalaşdırılması, tarixi və 
mədəni təcrübənin yaradıcı mənimsənilməsi – uğurla həll ediə bilər. Layihənin 
ideyasından asılı olaraq, auditoriya özünəməxsus sosial mədəni problemləri 
olan fərqli etnik qruplardan ibarət ola bilər. 
Asudə vaxtın mədəni təşkili müəssisələri tərəfindən həyata keçirilən 
səhiyyə layihələrinin mahiyyəti insanların fiziki və psixi rifahının təmin 
edilməsi şəraitinin yaradılması, bədən tərbiyəsi – sağlamlaşdırma 
proqramlarının seçilməsi, orqanizmin sərbəst həyat fəaliyətinin 
formalaşdırılması ilə bağlıdır.  
Sosial pedoqoji layihələr şəxsiyyətin mənəvi təkmilləşdirilməsinə, 
cəmiyyətdə pozitiv sosial münasibətlərin geniş yayılmasına, sosial və 
şəxsiyyət səviyyəsində olan problemlərin zorakılıq olmadan və münaqişəsiz 
həll edilməsinə yönəlir.  
 
 172 
Sosial psixoloji mədəniyyət sahəsilə bağlı layihələr sosial psixoloji 
uyğunlaşmanın təmin olunması, etnoslar arası münaqişənin qarşısının 
alınması, etnik mədəni fərqlərin qarşılıqlı dərk edilməsi və qəbul edilməsi 
istiqamətli olur.  
Bədii mədəniyyət ehtiyatlarının inkişafı ilə bağlı layihələrdə peşəkar 
incəsənətin və xalq yaradıcılığının mövcud imkanları, özfəaliyyətin klubdan 
kənar formaları, layihə tədbirlərində təşkilatlanmamış özfəaliyyətin iştirakı 
nəzərə alınmalıdır.  
Tarixi mədəniyyət sahəsinə dair layihələr cəmiyyətin öz tarixi ilə bağlı 
aktual problemlərin – mənəvi idealların tarixi irsiliyinin itirilməsi, mədəni 
irsə, mədəni yaradıcılığın Milli formalarına və s. marağın olmaması – 
tədqiqinə yönəlir.  
Peşəkar mədəniyyət sahəsinə dair layihə və proqramlar aşağıdakı kimi 
təsnif edilə bilər: 
 – təhsilləndirici və peşəyönümlü, şəxsiyyətin formalaşdırılmasına yönəlmiş, 
əmək fəaliyyətində intellektual, emosional və yaradıcılıq imkanlarının 
maksimum reallaşdırılmasına yönəlmiş layihələr. Bu layihələr çərçivəsində 
təhsillənmə prosesi insanın bütün fəaliyyət sahələrini (əmək, istirahət, ailə, 
peşə, asudə vaxt və s.) əhatə edərək, məktəb təhsilində olan geriləmələri 
tamamlamalı və bərpa etməlidir. 
– sosial reabilitasiya (məsələn, yaşlı adamlar üçün yeni peşə 
mənimsənilməsinə kömək edə bilən proqramlar); 
– peşəyə uyğunlaşma (peşəkar şəxsin şəxsi keyfiyyətlərinin təzahür etməsinə 
şərait yaradan, əsas peşə istiqamətli və insanın yaradıcı təsəvvürünün 
reallaşmasına kömək edən peşə klubları, peşə etikasının yaradılması); 
– peşə bərpaedici (əsas fəaliyyət sahəsində özünüreallaşdırma ilə bağlı 
problemlərin həll edilməsi vasitələri).                              
Siyasi mədəniyyət sahəsinə dair layihələr ictimai – siyasi həyatın 
fəallaşdırlıması və vətəndaşların sosial siyasi məsələlərlə bağlı biliklərinin 
yüksəldilməsi, əhalinin yerli özünüidarəetmə prosesinə cəlb edilməsi, 
cəmiyyətin yenidən qurlması ilə bağlı fərqli ideya və konsepsiyaların işlənib 
hazırlanması, siyasi və vətəndaş şüurunun formalaşdırılması istiqamətli olur. 
Şüurun poliideologiyalaşdırılması (plüralizm), cəmiyyətdə çox saylı və 
bərabərhüquqlu ideoloji konsepsiyaların təsdiq olunması mədəniyyəti 
monoideologiyalaşmadan, hər hansı siyasi qüvvənin totalitar ağalığından xilas 
edə, ümumi dəyərlər sisteminə söykənən dünyagörüşünün formalaşmasına 
kömək edə bilər.  
 
 173 
Məlumat-maarifləndirici layihələr çərçivəsində siyasi ideya və 
konsepsiyaların tədqiqini planlaşdırmaq, ictimai siyasi problemləri müzakirə 
etmək olar.  
Sosial layihələr digər meyarlar üzrə də təsnif edilə bilər, məsələn, 
məqsədli layihə – əlaqəli məqsədlər sistemi əsasında vəziyyətin təhlilinə 
yönəlmiş, yəni qabaqcadaq düşünülmüş tədbirlər, fəaliyyətlər ardıcıllığıdır. 
Məqsədli layihə nisbi müstəqil, tamamlanmış, məntiqi düşünülmüş olur və 
sosial qrupun real problemlərinin həll edilməsinə yönəlir və əhalinin sosial 
mədəni müstəqilliyi üçün şərait yaradır. Məqsədli layihələrdə məqsədli 
yönəlmə aparıcı rol oynayır.   
Məqsədli layihələrin başqa bir növü məntiqi, texnoloji və alqoritmik 
xüsusiyyətlərilə seçilən təşkilati layihələrdir. Eyni zamanda  təşkilati 
layihələrin bir sıra variantlarını fərqləndirmək olar: 
- məqsəd və mahiyyətinə görə təşkilati layihələr bir və ya bir neçə 
layihələşdirmə sahəsinə aid ola bilər (məsələn, siyasi, ekoloji, tarixi 
mədəniyyət sahəsinə aid ictimai birliklər); 
- sosial bazasına görə təşkilati layihələr ya dəqiq müəyyənləşdirilmiş 
(müəyyən kateqoriya, yaxud sosial qrup – peşə, status, etnik, problemli və s.) 
ola bilər, yaxud layihənin auditoriyası qarışıq ola bilər. 
Təşkilati layihənin işlənib hazırlanması xüsusiyyətləri: 
1.Problem sahənin və məqsəd yönümünün xüsusiyyətləri.   
Təşkilati layihənin məqsəd və vəzifələri sosial mədəni problemlərin 
mahiyyətinə görə müəyyənləşir. Layihənin hazırlanması sosial mühitin bu və 
ya digər hissəsinə aid olan sosial mədəni vəziyyətin analizi və səciyyəvi 
problemlərin aşkar edilməsi ilə başlayır. Sosial problemlərin həll edilməsinə 
yönəlmə birliyin fəaliyyətinin ictimai mahiyyətinin yüksəldilməsi vasitəsi 
kimi çıxış edir.    
2.Layihələşdirmə sahəsinin xüsusiyyəti.  
Təşkilati layihə həmişə bir layihələşdirmə sahəsi ilə bağlı həyata keçirilir 
(bu zaman ictimai birliyin məqsəd və vəzifələri və mahiyyəti ya bədii 
ədəbiyyat, yaxud siyasi mədəniyyət və digər sahələrə aid olur).  
3.Sosial bazanın xüsusiyyətləri. 
Təşkilati layihənin auditoriyası adətən qarışıq olur. Buna görə də bu və ya 
digər ictimai birliyin yaradılması ilə bağlı layihənin işlənib hazırlanması 
prosesində şəxsi keyfiyyətləri xarakterizə etmək çətindir, çünki onlar fərqli 
sosial qrupların təsəvvüründə fərqli görünür. İctimai birliklərlə bağlı 
insanların tələbatlarını təsvir etmək daha asandır. 
4.Təşkilati layihənin reallaşdırılması formalarının xüsusiyyətləri. 
 
 174 
Bu fəaliyyət bilavasitə bu və ya digər növ qeyri-hökumət təşkilatının 
reallaşdırılması ilə bağlıdır.     
Problematika sahəsi təşkilati layihənin əsas mahiyyəti və reallaşdırma 
imkanlarını müəyyənləşdirən amildir və hər hansı bir sosial qrupla bağlı ola 
bilər. Buna baxmayaraq, təşkilati layihənin mahiyyəti problem sahəsi 
çərçivəsində olmalıdır. Təşkilati layihələr yönəlmə istiqamətinə görə 
fərqləndirilə bilər. Bu zaman layihənin istiqaməti onun xüsusiyyətindən və 
əsas ideyasından, imkanlarından asılı olur və layihənin əsas məsələsinin 
həllinə dair qəti fəaliyyət kimi müəyyənləşir.   
İstiqamətinə görə layihələri aşağıdakı kimi təsnif etmək olar: 
- məlumat – maarifləndirici; 
- təhsilləndirici (dərketmə); 
- kəşfiyyat – tədqiqat (xüsusilə tairixi mədəniyyət sahəsində); 
- bədii – yaradıcılıq (istehsal, bədii dəyərlərin, xalq sənətinin, folklorun və s. 
qorunması və təkrar istehsalı); 
- sosial – yaradıcı; 
- peşə yönümlü; 
- dəyər yönümlü (məsələn, siyasi, tarixi, bədii həyat problemlərinə dair 
müzakirə klubları); 
- reabilitasiya (psixoloji, sosial psixoloji, sosial, əmək, yaradıcılıq, ruhi 
reabilitasiya); 
- mədəniyyətin mühafizəsi (kolleksiyalar toplanması, muzey işi, abidələrin 
qorunması); 
- təbiəti mühafizə; 
- bədən tərbiyəsi – sağlamlaşdırma. 
Layihə sənədi – sosial pasport. 
Layihələşdirmə prosesinin idarə edilməsi təşkilati ehtiyatlar və sosial 
layihələrin hazırlanması prosesinin texnologiyalaşdırılması vasitələrilə 
reallaşır. Bu məqsədlə fərqli layihə sənədləri istifadə edilir. Bunlardan ən 
vacibi sosial pasportdur.  
Sosial pasportun tərtib edilməsi layihələşdirmə obyektinin 
pasportlaşdırılması ilə əlaqəlidir. Obyektin pasportlaşdırılması sistem 
haqqında dəqiq məlumatların əldə edilməsi, onların vəziyyətinin, 
funksiyalaşma və inkişafının təsvir edilməsidir. Sosial pasport sistemin 
funksiyalaşması və inikşafına təsir edən kəmiyyət və keyfiyyət parametrlərini 
əks etdirən  və elementlər strukturunun təhlili əsasında qurulan ümumi 
sənəddir. Pasportun tərtib olunması mərhələləri aşağıdakı kimidir: 
1.Sistemin funksiyalaşması və inkişafına təsir edən xüsusiyyətlərin və 
parametrlərin müəyyənləşdirilməsi, onların təsnif edilməsi və diferensiasiyası. 
 
 175 
2.Pasport formasının işlənib hazırlanması (idarə edilən alt sistemin təsiri 
ilə dəyişən göstəricilərin daxil edilməsi); 
3.Pasport formasının doldurulması, zəruri göstəricilərin əldə edilməsi: 
sənədlərlə iş, anketləşdirmə, intervü.  
 
YOXLAMA SUALLAR 
1.Sosial layihələrdə daha çox istifadə edilən strategiyalar hansılardır? 
2.Sosial layihələrin ümumelmi prinsipləri hanslardır? 
3.Sosial layihələr tətbiq sahələrinə görə necətəsnif edilir? 
4. Təşkilati layihələrin işlənib hazırlanması xüsusiyyətlərini izah edin.   
 
REFERAT MÖVZULARI 
1.Layihə texnoloji strategiyalar 
2. Xətti və şaxəli strategiyalar 
3. Dövrü, uyğunlaşma və çevrilmə strategiyaları  
4.Təşkilati proqram  
5.Sosial layihələşdirmənin alətlər kompleksi  
 
ƏDƏBİYYAT: 
1.Бергер П., Лукман Т. Социальное конструирование реальности: Трактат по 
социологии знания. М., 1995. 
2.Карташов А.В. Проектное знание: опыт методологического анализа.// 
Системные исследования. Методологические проблемы. Ежегодник, 1988.  
3. Курбатов В.И. Курбатова О.В. Социальное проектирование: Учебное пособие. 
Ростов н/Д: «Феникс», 2001.  
4.Луков В. А. Социальное проектирование : учеб. пособие. 6-е изд., испр. М.: 
Изд-во Моск. гуманит ун-та: Флинта, 2006. 
 
 
 
 
 
 
 
 
 
 
 
 
 
 
 
 176 
Mövzu 14. SOSİAL LAYİHƏLƏŞDİRMƏNİN FORMALARI 
Sosial proyeksiya  
«Projectio» anlayışı latın dilində «qabağa atılma, tullanma» mənasını 
daşıyır. Bu anlayış əsasən psixologiyada şəxsi psixi proseslərin 
xüsusiyyətlərinin xarici obyekt kimi dərk edilməsilə əlaqədar istifadə edilirdi. 
Proyeksiya xüsusilə də «Mən» və xarici dünya arasında dəqiq bölgünün 
olmadığı uşaqlıq dövründə psixikanın formalaşmasında böyük rol oynayır. 
Antropologiyada proyeksiya anlayışı dünya haqqında antromorf baxışların 
izahı üçün istifadə edilir. Bu anlayış patoloji psixologiya və psixiatriyada xarci 
dünyanın təhrif edilmiş şəkildə dərk edilməsi vəziyyətində öz davranışlarına 
nəzarətin saxlanması haqqında illüziyanın saxlanması xüsusiyyətli bir sıra 
psixi xəstəliklərlə bağlı işlədilir. Proyeksiya mexanizmi layihə mətnlərində 
gizli motivlərin və meyllərin diaqnozlaşdırılması məqsədilə istifadə edilir. 
Sosial proyeksiya gələcəyə baxış forması kimi obyektiv predmet haqqında 
subyektiv baxışlar sistemi kimi çıxış edir. İnsan, sosial qrup və hər cür sosial 
birlik sosial sistemin elementi olub, sosial inamlar, sosial prinsiplər və sosial 
seçimlərlə xarakterizə olunur. Bu sosial keyfiyyətlər mahiyyətinə görə sosial 
reallığın öncə görməsi və proqnozlaşdırılması, layihələşdirilməsi və 
təşkilatlandırılmasından fərqlənir. Bu keyfiyyətlər çox zaman sosial 
emosiyalara əsaslanır, onlar subyektiv xüsusiyyətlər daşıyır. Sosial gözləmələr 
subyektiv sosial duyumla sıx bağlı olur. İnsan müəyyən zaman ölçüsündə necə 
yaşayacağını ehtimal edir. Məhz bu ehtimallar proyeksiya hesab edilir. Şəxsi-
subyektiv və sosial proyeksiya mahiyyətcə fərqlənir. Şəxsi-subyektiv 
proyeksiya şəxsin gələcək haqqında arzuları, fantaziyaları əsasında qurulur və 
şəxsi psixoloji meyllərə əsaslanır. Sosial proyeksiya subyektin sosial 
keyfiyyətləri və sosial seçimləri, mövcud sosial dəyərlər, dünyagörüşü və 
sosial gözləmələr əsasında qurulur. Sosial proyeksiya gələcəyə xüsusi selektiv 
baxışdır. Sosial proyeksiya subyeki cari sosial hisslərini və sosial seçimlərini 
gələcəyə köçürməklə sosial inkişafın uyğun variantını müəyyənləşdirir. 
Gələcəyə doğru çoxvariantlı və dəyişən istiqamətlər sırasında sosial 
proyeksiya subyekti şəxsi mental xüsusiyyətlərindən çıxış edərək, öz sosial 
gözləmələrinə uyğun olanı həyata keçirir. Sosial proyeksiya subyekti sosial 
dünyanı təşkilatlandırmır, mümükün dünyalar cərgəsində özünün yaşamaq 
istədiyi dünyanı yaradır, öz sosial dünyasını axtarır. Bu mənada sosial 
proyeksiya həqiqətən də sosial subyektivliyin gələcəyə ötürülməsidir. Sosial 
proyeksiya gələcəyin layihələşdirilməsi, planlaşdırılması, proqnozlaşdırılması 
və modelləşdirilməsinin Prokrust yatağına (düz gəlib gəlməməsinə 
baxmayaraq hamının zorla bir əndazəyə salınması – qəbim yunan qulduru 
Prokrustun adından götürülüb) sığmır. Sosial proyeksiyanın predmeti olmur, 
 
 177 
lakin bir sıra real xüsusiyyətlərə malik olur. Sosial proyeksiya sosial 
layihələşdirmənin reallaşdırılması şərtlərini, ehtiyatlarını və texnologiyalarını 
daşımır. Proyeksiya planlaşdırmanın mərhələliyinə malik olmur və 
proqnozlaşdırma kimi sosial fəaliyyətin tərkib hissələrinin nəzərə alınmasına 
yönəlmir. Sosial proyeksiya gələcəyə baxış olub, varlığın reallıqları ilə 
məhdudlaşmır. Sosial proyeksiya sosial fantaziya və sosial illüziyadan 
fərqlənir. Sosial fantaziya və sosial illüziya sosial proyeksiyanın zəruri, lakin 
natamam tərkib hissəsi kimi izah edilə bilər. Sosial proyeksiyanın əsas 
xüsusiyyəti gələcəyə selektiv baxışla bağlıdır. 
Layihələşdirmə hipotezləri sosial proyeksiyanın formaları kimi 
Layihələşdirmə hipotezləri (sosial proyeksiyalar) sırasında aşağıdakılar 
fərqləndirilir: 
1.sosial gözləmələr, sosial seçimlər  əsasında gələcəyin virtual 
modelləşdirilməsi; 
2.çoxsaylı variantlar sırasında preferensiyalı (imtiyazlı) seçim; 
3.gələcəyə yönəlmədən çıxış edərək, indiki zamanın korreksiyası; 
4.sosial proyeksiyanın xüsusiyyətlərindən asılı olaraq, cari sosial varlığın 
parametrlərinin dərk edilməsi;                        
5.sosial proyeksiyanın preskriptiv (sərəncam) xüsusiyyəti, onun tələblərinin 
(imperativlərinin) müasir davranışa uyğunlaşdırılması; 
6.mövcud dəyərlərlə uyğun olan gələcək dəyərlərin qarşılıqlı asılılığı; 
7.cari dəyərlərin gələcək dəyərlər əsasında müəyyənlşədirilməsinə əsaslanan 
qarşılıqlı dövrləşmə asılılığı.  
Qeyd olunan layihə hipotezləri gələcəyi və indiki zamanı özündə əks 
etdirir və varlığın mental çərçivəsində formalaşır.         
Sosial təşkilatlandırma və sosial mühəndislik 
Sosial mühəndislik elmi-texniki fəaliyyətin sahəsi kimi son illərdə geniş 
yayılıb. Sosial mühəndislik sosioloji konsepsiya olub, xüsusi sosial proseslər 
çərçivəsində «sosial təşkilatlandırma» mənasını kəsb edir. Sosial mühəndislik 
və sosial təşkilatlandırma sosial təzahürlərə rasional təsir mərhələlərini, 
qaydalarını və vasitələrini layihələşdirir, sosioloji tədqiqatların ictimai 
təcrübəyə tətbiq edilməsi metodlarını işləyib hazırlayır. Sosial mühəndislik 
sosiologiyanın metodlarından istifadə edir. Sosial mühəndisliyin əsas 
funksiyaları müxtəlif növ sosial sistemlərin, onların alt sistemləri və 
elementlərinin şüurlu şəkildə dəyişdirilməsi məqsədli layihələrin 
əsaslandırılması, planlaşdırılması və reallaşdırılması ilə bağlıdır. Sosial 
mühəndisliyin əsas problemi dərk edilmiş və planlaşdırılmış dəyişikliklərin 
sosial sistemə tətbiq edilməsi imkanlarını və səlahiyyətlərini əsaslandırmaqdır. 
Sosial mühəndis və sosial təşkilatçı proqnoz layihənin mövqelərindən çıxış 
 
 178 
edərək, sosial yeniliklərin həyata keçirilməsi üsulları sistemini işləyib 
hazırlayır, yeni reallığı təşkilatlandırmağa yönəlir. Sosial mühəndislik və 
sosial təşkilatlandırmanın metodologiyası mütəxəssisin dəyişikliklərin nəzəri 
modelini, məntiqini, xüsusiyyət və miqyasını, alətlər kompleksini və s. 
seçməsini əsaslandırır. K.Popperin fikrincə, «sosial mühəndislik» ilk dəfə 
1922-ci ildə R.Paund tərəfindən «Hüququn fəlsəfəsinə giriş» əsərində istifadə 
edilmişdir. «Sosial mühəndislik» ayrı-ayrı sosial institutların, rəsmi 
təşkilatların və s. məqsədyönlü dəyişdirilməsi və tənzimlənməsinə yönəlmiş 
fəaliyyət formasıdır. K.Popperə görə, sosial mühəndislik mövcud və yeni 
yaranmaqda olan sosial institutların tədrici islahatlar və dəyişikliklər vasitəsilə 
yenidən qurulması və idarə edilməsinin layihələşdirilməsilə bağlı fəaliyyətdir. 
Sosial mühəndislik iki əsas əlamətə görə fərqləndirilir:   
1.Sosial mühəndislik fəaliyyəti prosesində yaranan təşkilati strukturlar 
insan davranışının tənzimlənməsi və həmin davranışa nəzarəti həyata 
keçirmək məqsədi daşıyır. Bir çox müəlliflər sosial mühəndisliyi müəssisə, 
təşkilat, inzibati struktur rəhbərlərilə sosioloqlar, psixoloqlar və digər 
mütəxəssislərin birgə həyata keçirdikləri idarəetmə fəaliyyəti kimi 
müəyyənləşdirirlər. 
2.Sosial problemlərin həlli, sosial qrup və institutların dəyişən şəraitə 
uyğunlaşdırılması və sosial yeniliklərin tətbiq edilməsi məqsədini daşıyan  
sosial mühəndislik fəaliyyəti xüsusi vasitələr, metodlar və texnologiyaların 
köməyilə reallaşdırılır.  
Bir çox müəlliflər «sosial mühəndislik» anlayışını qəbul etmirlər. F.A. fon 
Xayek bu anlayışın istifadə edilməsinə qarşı çıxaraq, qeyd edir ki, bu anlayış 
sosial proseslərin dövlət tərəfindən mərkəzləşdirilmiş planlaşdırılması 
mahiyyətini daşıyır. N.Stefanov və K.Rixtarjik də bu anlayışdan imtina 
edirlər. Onların fikrincə, «sosial mühəndislik» anlayışı insan davranışının 
manipulyasiyası imkanlarına bəraət qazandırır. «Sosial mühəndislik» 
anlayışının ideoloji şərhini aradan qaldırmaq üçün bu anlayışı «sosial 
texnologiya», yaxud «sosiotexnika» anlayışları ilə əvəz etməyi təklif edirlər. 
Q.A.Antonyuk qeyd edir ki, «sosial mühəndislik yalnız anlayış deyil, texniki 
sahədə istifadə edilən mühəndislik terminlərinin sosial sahəyə ötürülməsi və 
istifadə edilməsinə əsaslanan nəzəriyyələr kompleksinin adıdır». «Sosial 
texnologiya» və «sosiotexnika» anlayışları mahiyyətcə «sosial mühəndislik» 
anlayışından fərqlənir. Məlum olduğu kimi, «texnologiya» anlayışı müəyyən 
fəaliyyətin predmetinə təsir etmə vasitələrini xarakterizə edir və fəaliyyətin 
alqoritmləşdirilməsi, onun ayrı-ayrı əməliyyatlara bölünməsinə əsaslanır. 
Əsasən mühafizəkar, zehni əmək tələb etməyən əməliyyatlar 
texnologiyalaşmaya məruz qalır. «Texnika» anlayışı fəaliyyət vasitələri və 
 
 179 
alətləri sistemini və bu sistemin istifadəsi üçün zəruri olan üsullar və 
bacarıqlar toplusunu ifadə edir. «Mühəndislik», «mühəndislik fəaliyyəti» 
anlayışları insanların təcrübi fəaliyyətində mühəndis bilikləri və metodlarının 
istifadəsini nəzərdə tutur. «Sosial mühəndislik» anlayışı sosial sahədə 
mühəndis yanaşmanın simvolik ifadə forması kimi çıxış edir. Mühəndislik 
fəaliyyəti yalnız təşkilatlandırma və layihələşdirmə ilə məhdudlaşmır, 
həmçinin layihələşdirilən sistemlərin təhlil elementlərini, qurulmuş 
obyektlərin istismarı, layihələrin reallaşdırılması texnologiyalarını və s. 
özündə birləşdirir. Təşkilatçı mühəndislər, analitik mühəndislər, texnoloq 
mühəndislər və s. fərqlənirlər. Layihələşdirmə universal fəaliyyət forması 
olub, insan həyatının müxtəlif sahələrində istifadə edilir. Mühəndis 
layihələşdirmə mühəndislik təcrübəsinin bir forması kimi çıxış edir. Sosial 
mühəndislik süni sosial sistemlərin yaradılmasına yönəlmiş biliklər, təcrübi 
fəaliyyət sahəsidir. Sosial sahədə süni sahə geniş təzahür və prosesləri əhatə 
edir. Geniş mənada sosial həyat süni təbiətə malikdir və bəşəriyyətin ən böyük 
kəşfi hesab edilir. Qan qohumluğu olan insan birlikləri, etnik birliklər və 
ittifaqlar, insan kütləsi, dostlar qrupu süni sistemlər nümunəsi hesab edilir. 
Süni sosial sistemlər ümumi məqsəd və maraqları olan insanların birgə 
fəaliyyəti əsasında əmələ gələn və funksiyalaşan məqsədyönlü sistemlər olub, 
həm daxili, həm də xarici əlaqələrin normativ əsaslarda tənzimlənməsinə 
əsaslanır. Sistem daxili və sistmelərarası münasibətlər institusional 
möhkəmlənmiş olub, hüquqi və digər norma, qayda, razılaşmalar əsasında 
müəyyənləşir. Süni sistemlər müəyyən təşkilati imkanlara və hüdudlara malik 
olur. Süni sistemlərin yenidən qurulması zamanı elmi əsaslandırılmış layihədə 
sistemin inkişaf məntiqi nəzərə alınmalıdır. Bununla əlaqədar olaraq, sosial 
layihələşdirmə obyekti sistem əlaqələrinin təşkilatlanma səviyyəsi və 
formalaşma dərəcəsinə görə fərqləndirilir. Süni tipli sosial sistemlər dedikdə, 
əsasən sosial institutlar, sosial təşkilatlar, təşkilati qruplar nəzərdə tutulur. 
Sosial institutlar sosial mühəndislik fəaliyyətinin ən çox tətbiq edildiyi 
sahədir. Sosial sahədə mühəndislik fəaliyyəti süni sistemlərin – özünəməxsus 
əlamətlərinə görə fərqlənən institutlar, təşkilatlar və qrupların yaradılması, 
dəyişdirilməsi və inkişafına yönəlir. Sosial mühəndisliyin predmet sahəsi onun 
idarəetmə statusu ilə müəyyənləşir və sosial idarəetmənin elmi 
əsaslandırılmasına yönəlir. Sosial mühəndisliyin əsas xüsusiyyəti idarəetmədə 
əmək bölgüsünün təmin edilməsilə bağlıdır. Sosial mühəndislik fəaliyyəti 
sosial idarəetmənin bütün funksiyalarının – planlaşdırma, layihələşdirmə, 
proqramlaşdırma, təşkilatlandırma, əlaqələndirmə və nəzarət – reallaşdırılması 
ilə əlaqəlidir. Sosial mühəndislik fəaliyyəti idarəetmə qərarlarının 
hazırlanması ilə məhdudlaşmır, alternativlərin seçilməsi, qərarların ekspert 
 
 180 
qiymətləndirilməsi, sosial yenilikərin tətbiq edilməsinə nəzarət və s. idarəetmə 
məsələlərini özündə birləşdirir. Sosial idarəetmədə sosial mühəndislik 
nəzəriyyə və təcrübənin birləşdirilməsi vasitəsi kimi çıxış edir. Sosial 
mühəndisliyin predmeti süni sosial sistemlərin elmi idarə edilməsinin təşkili, 
yəni onların obyektiv sosial qanunların fəaliyyətinə uyğunlaşdırılması ilə 
bağlıdır. Sosial mühəndislik mövcud keyfiyyət vəziyyətinin, yaxud qoyulan 
parametrlər əsasında sistemin yeni vəziyyətə keçidinin mühafizə edilməsinə 
yönəlir. Sosial mühəndislik sosial sistemlərin təşkilati xüsusiyyətlərinin 
tədqiqi və layihələşdirilməsi prosesində onların optimallaşdırılması və 
dəyişdirilməsi məqsədilə elmi bilik və metodların tətbiq edilməsinə yönəlmiş 
konkret-təcrübi və metodoloji təmayül olub, sosial idarəetmənin aləti kimi 
çıxış edir. Sosial mühəndislik iqtisadi fəaliyyət, təhsil, dini fəaliyyət, 
təşkilatlandırma və modelləşdirmə və s. sahələrlə bağlı sosial təcrübə forması 
kimi çıxış edə bilər. İdarəetmə fəaliyyətinin tərkib hissəsi olan sosial 
mühəndislik bir sıra prinsiplərə malikdir: 
1.Sosial mühəndisin sosial idarəetmə məsələlərində bilavasitə iştirakı 
prinsipi;  2.İdarəetmənin sosial mühəndisliklə fasiləsiz təminatı (problem 
vəziyyətin diaqnostikası, onun reallaşdırılması proqram və layihələrinin 
hazırlanması, qərarların ekspert qiymətləndirilməsi, uyğun texnologiyanın 
hazırlanması) prinsipi; 
3.Texnologiyalaşma prinsipi. 
Tədqiqat obyektinin xüsusiyyətindən asılı olaraq, sosial mühəndisliyin bir 
sıra səviyyələri fərqləndirilir: institutlaşma (sosial institutların təqdiqi, 
layihələşdirilməsi və inkişafı), təşkilati (rəsmi təşkilatların elmi idarə 
edilməsi), qruplu (qrup münasibətlərinin tədqiqi və layihələşdirilməsi) və 
şəxsiyyət (şəxsiyyətin sosial davranışının tənzimlənməsi). Tədqiqat 
vasitələrindən asılı olaraq, sosial mühəndislik fəaliyyətinin bir sıra 
istiqamətləri fərqləndirilir: sosial mühəndislik tədqiqatları (sosial sistemlərin 
təşkilati imkan və xüsusiyyətlərinin analizi və diaqnostikası), sosial 
sistemlərin mühəndis təşkilatlandırılması (onların layihələşdirilməsi, 
proqramlaşdırılması və planlaşdırılması), sosial sistemlərin mühəndis xidməti 
(sistemlərin istismarı məsələlərilə bağlı məsləhətlər və ekspert 
qiymətləndirilməsi). Sosial layihələşdirmənin predmet sahəsi sosial 
sistemlərin zəruri vəziyyəti və inkişafı ilə bağlıdır. Zəruri vəziyyət sosial 
sistemlərin inkişaf məntiqi, keyfiyyət xüsusiyyətləri və funksiyalaşmasını 
nəzərə alan normativ modellər və göstəricilər əsasında qurulur. Sosial 
mühəndisin fəaliyyəti sosial sistemlərin mahiyyət xüsusiyyətlərinin 
öyrənilməsinə, inkişafına təsir etməyə və normativ tənzimlənməsi vasitələrinin 
 
 181 
hazırlanması və istifadəsinə yönəlir. Sosial mühəndisliyin predmet sahəsi 
aşağıdakı xüsusiyyətlər əsasında müəyyənləşir:                                              
a) xüsusi sinif obyektlərin tədqiqi və dəyişdirilməsinə yönəlmə (süni sosial 
sistemlər); 
b) sosial idarəetmədə elmi metod və vasitələrin tətbiq edilməsi;  
c) sosial sistemlərdə xüsusi idarəetmə təsiri vasitələrinin (normativ və 
tənzimləyici) istifadəsi; 
ç) obyektin tipinin istifadə edilən metodlara uyğun olaraq daxili 
diferensiasiyası (sosial mühəndislik fəaliyyətinin dərəcə və istiqamətlərə görə 
təsnifi). 
Sosial mühəndisliyin əsas məsələsi sosial sistem və institutların 
məqsədyönlü dəyişdirilmə imkanlarının müəyyənləşdirilməsilə bağıdır. 
Utopik mühəndislik istorizm fəlsəfəsinə və tarixi peyğəmbərliyə söykənir və 
onun əsasında ideal cəmiyyət və dövlət layihəsi durur. K.Popper məhz bu 
əsaslarda sosial mühəndisliyin metodoloji əsaslarını işləmişdir, lakin o, qeyd 
edir ki, ideal təşkilatlanmış tənqidin obyekti ola bilməz, çünki ideal utopiya 
olaraq qalır. Cəmiyyətin və onun institutlarının yenidən qurulması layihələri 
tənqid edilməlidir. Popper qeyd edir ki, geniş miqyaslı sosial mühəndislik 
üçün lazımi qədər bilik və təcrübə, həmçinin bu tip dəyişiklikləri əsaslandıra 
biləcək sosioloji nəzəriyyələr yoxdur. Buna görə də utopik mühəndisliyin 
bütün cəmiyyətin rasional planlaşdırılması ilə bağlı iddiaları əsassızdır. Utopik 
mühəndislik mümkün təhlükələrin nəzərə alınması məqsədilə nəzərdə 
saxlanılır. K.Popperin qeyd etdiyi kimi, «Cəmiyyətin layihələşdirilməsi və 
ideal dövlətə nail olma cəhdləri güclü mərkəzləşdirilmiş dövlətin olmasını 
tələb edir və diktaturaya aparır». Sosial mühəndisliyə utopik yanaşmanın 
çatışmazlığı bununla bağlıdır. Utopik mühəndislik tərəfdarları əmindirlər ki, 
bu yanaşma cəmiyyətin inkişafına eksperimental metodun tətbiqi ilə bağlıdır 
və ictimai həyatın bütün tərəflərini əhatə etməlidir. K.Popperin fikrincə, 
utopik metodun reallaşdırılması çoxsaylı qurbanlar tələb edən ideal sxemlə 
bağlıdır. Bu tezis XX əsrin əvvəllərində SSRİ məkanı ölkələrində iri miqyaslı 
sosial dəyişikliklər edilməsi və sonradan bu dəyişikliklərin cəmiyyəti 
özünüməhvə aparması fəaliyyəti ilə təsdiq edilmişdir. K.Popperin qeyd etdiyi 
kimi, sosial mühəndislik xüsusiyyətli marksizm iri dəyişikliklərin həyata 
keçirilməsinə qabil deyildi. Marksizmə xas olan determinizm və tarixi 
peyğəmbərliyə cəhd sosial mühəndisliyin elmi imkanlarını təcrid edirdi. 
Cəmiyyətin rasional idarə edilməsi, iqtisadiyyatın və həyatın bütün tərəflərinin 
dövlət tərəfindən tənzimlənməsi iri miqyaslı sosial mühəndislik nümunəsidir 
və xüsusilə birinci beşilliklərdə daha parlaq əks olunmuşdu. Beləliklə, sosial 
mühəndislik metodu rasional təşkilati formada yalnız sosial institutların, 
 
 182 
təşkilatların tədrici islahatlar vasitəsilə yenidən qurulmasına yönəlir. Sosial 
mühəndisliyin elmi əsasları, K.Popperin qeyd etdiyi kimi, insanların məqsəd 
və arzularına uyğun olaraq, sosial institutların qurulması yaxud dəyişdirilməsi 
üçün zəruri olan həqiqi informasiyanın toplanması prinsipi əsasında qurulur. 
Sosial mühəndisliyin elmi metodu səhvlər üzərində öyrənməyə hazırlıq 
əsasında müəyyənləşir, yəni sosial mühəndislik metodu sınaq və səhvlər 
metodudur. Sosial mühəndis öz nəticələrini peyğəmbərlik, yaxud qabaqcadan 
xəbərvermə formasında deyil, hipotez şəklində ifadə edir və onu empirik 
yoxlamağa yönəlir. Sosial mühəndisin əsas vəzifəsi «əldə edilməsi qeyri-
mümkün olanı müəyyən etməkdir». Bu onu düşünülməmiş və tələsik 
qərarlardan çəkindirir. Sosial institutların qurulması və dəyişdirilməsi ilə bağlı 
sosial mühəndis kiçik addımlar taktikasından istifadə etməli, həddən artıq 
radikal və qlobal dəyişikliklərdən imtina etməlidir. K.Popperə görə, sosial 
mühəndislik sosial sistemlərin hissəli, tədrici və mərhələli dəyişdirilməsi 
metodu kimi zəruridir. Elmi sosial mühəndislik informasiyanın ilkin tədqiqi, 
hipotezin irəli sürülməsi və yoxlanılması, elmi standartlara (aydınlıq, 
səmərəlilik) əməl edilməsi əsasında qurulur. Hüquq, dil, bazar, xüsusi 
mülkiyyət kimi institutlar dövlət təşkilatlandırmasının obyekti ola bilməz, 
çünki onlar mədəni təkamül, mədəni dəyərlərin seçilməsi prosesində əmələ 
gəlir və özünü inkişaf etdirən strukturlar kimi mövcud olur. Buna görə də 
sosial institutların dəyişilməsi kortəbii baş verir.  Vətəndaş cəmiyyətinin 
inkişafı şəraitində azad ictimai təşkilatlar, KİV, sosial yardım fondları və 
əhalinin digər nümayəndələri sosial mühəndislərə sifarişlər verirlər.  
YOXLAMA SUALLAR 
1.Sosial proyeksiya nədir? 
2.Hansı layihələşdirmə hipotezlərini fərləndirmək olar? 
3.Sosial mühəndisliyin əsas prinsipləri hansılardır? 
4. Sosial mühəndisliyin predmet sahəsini izah edin. 
REFERAT MÖVZULARI 
1. Sosial layihələşdirmənin formaları 
2.Sosial proyeksiya  
3.Layihələşdirmə hipotezləri sosial proyeksiyanın formaları kimi 
4.Sosial təşkilatlandırma və sosial mühəndislik 
ƏDƏBİYYAT: 
1.Джонс Дж. К. Инженерное и художественное конструирование. М.: Мир, 1976. 
2.Карташов А.В. Проектное знание: опыт методологического анализа.// Системные исследования. 
Методологические проблемы. Ежегодник, 1988. 
3.Крик Э. Введение в инженерное дело. М: Наука, 1970. 
4.Курбатов В.И. Курбатова О.В. Социальное проектирование: Учебное пособие. Ростов н/Д: 
«Феникс», 2001. 
 
 
 
 183 
Mövzu 15. PLANLAŞDIRMA SOSİAL LAYİHƏLƏŞDİRMƏNİN 
FORMALARINDAN BİRİ KİMİ 
 
Planlaşdırma konsepsiyası 2500 il bundan əvvəl yaranıb. İlk dəfə Sun 
Tzun «Müharibə sənəti» əsərində «strateji planlaşdırma rəisi» ifadəsini 
işlətmişdi. XIX əsrdə Anri Fayol Fransada şaxta nəzarətçisi vəzifəsində 
qazandığı təcrübəni təsvir edərkən 10 illik plan-proqnozların mövcudluğunu 
və hər 5 ildən bir onların yenidən təkmilləşdirildiyi haqqında məlumat verirdi. 
Planlaşdırmanın geniş istifadəsi 1950-ci ildə Amerikada başladı və 1960-cı 
illərdə bir çox korporasiyalarda tətbiq edilməyə başlandı. Bu haqda əsərlərin 
olmasına baxmayaraq,  «Planlaşdırma nədir?» - sualına dəqiq cavab 
verilməmişdir. Bəzi müəlliflər üçün planlaşdırma gələcək haqqında düşüncələr 
və ya əvvəlcədən təqdim edilmiş fəaliyyətdir. Minsverqin fikrincə 
planlaşdırma anlayışı çox geniş məna kəsb edir. Diror planlaşdırmanı 
menecment kimi izah edir. Digər müəlliflər üçün gələcəyin nəzarət altına 
alınması və onun təsviridir və ya planlaşdırma – arzu edilən gələcəyin layihəsi 
və onun səmərəli tətbiqi üsullarıdır. Planlaşdırma ətraf mühitdə nəzarətli 
dəyişikliklərin yaradılmasıdır. Bəzi müəlliflərə görə, planlaşdırma – 
məqsədlərə nail olmaq üçün şüurlu fəaliyyət istiqamətidir, yəni qərarlar 
qəbulu prosesidir. Planlaşdırma məqsədə nail olmaq üçün fəaliyyətdir, insan 
və fiziki ehtiyatların əvvəlcədən müəyyənləşdirilməsi ilə bağlı fəaliyyət 
növüdür. Planlaşdırma indiki zamanda qəbul edilmiş gələcək qərarlar və 
həmin qərarların qəbulu prosesidir. Planlaşdırma – dövlətin, idarəetmə 
orqanlarının, təsərrüfat subyektlərinin, ölkənin, regionların, sahələrin sosial-
iqtisadi inkişaf perspektivlərinin əldə edilməsilə bağlı fəaliyyətidir.     
Sosial planlaşdırma sosial proseslərin inkişaf məqsədlərinin, 
göstəricilərinin və məsələlərinin (müddət, sürət, nisbətlərin) elmi əsaslarda 
müəyyənləşdirilməsi və əhalinin maraqları çərçivəsində həyata keçirilməsi 
vasitələridir. Sosial idarəetmənin hansı səviyyəsində dəyişikliklər 
keçirilməsindən asılı olaraq, sosial planlaşdırmanın səviyyələri fərqləndirilir. 
Planlaşdırmanın birinci mərhələsi – əmək kollektivlərinin sosial inkişafının 
planlaşdırılmasıdır. İstehsal kollektivlərinin fərqli formalarının 
planlaşdırılması fərqli metodikaların istifadəsini tələb edir. Planlaşdırma 
aşağıdakı prinsiplərə əsaslanır: 
I Prinsip – İstehsalın inkişafı üçün işçi nə və hansı səviyyədə edə bilər və 
işçi özü elmi-texniki və sosial tərəqqinin təsirilə necə dəyişəcək.  
II Prinsip – Sosial planın təsirliliyi kollektivin insan üçün yaratdığı 
şəraitdən asılı olur. Məsələnin mahiyyəti dövlətin və istehsal sahəsi, yaxud 
regionun  işçilərin həyat şəraiti və imkanlarını yüksəltmək məqsədilə birgə 
 
 184 
səyinə əsaslanır. Bu prinsipin reallaşdırılmasının əsas aspektləri maddi və 
mənəvi stimullaşdırmanın təkmilləşdirilməsilə bağlıdır. Son illərdə əməyin 
son nəticələrinə marağın gücləndirilməsi ilə bağlı bir sıra təkliflər irəli 
sürülmüş və eksperimentlər aparılmışdır.  
III Prinsip – İnsanın istehsal müəssisəsi, şəhər, yaxud rayonla qarşılıqlı 
fəaliyyət prosesi təsadüfi və qeyri-mütəşəkkil deyil, əmək kollektivlərinin 
üzvlərinin bu proseslərin idarə edilməsində dərk edilmiş fəaliyyətinin və 
iştirakının ifadəsi olmalıdır.  
Regional səviyyədə sosial planlaşdırma respublika, əyalət, iqtisadi rayon 
və digər inzibati vahidlər səviyyəsindəki sosial proseslərin məqsədyönlü 
tənzimlənməsi forması kimi çıxış edir. Bütün ictimai orqanizmin səmərəli 
funksiyalaşmasını təmin etmək üçün ərazinin sosial inkişafı və xüsusilə də 
miqrasiya axını, əmək ehtiyatlarının rasional istifadə edilməsi, Milli 
münasibətlərin inkişafı, mədəni dəyərlərin bölüşdürülməsi və istehlakı 
prosesinin tənzimlənməsi mühüm əhəmiyyət kəsb edir. Təcrübənin göstərdiyi 
kimi, regional sosial planlaşdırmanın əsas məqsədi əmək və gündəlik həyat 
üçün əlverişli şəraitin yaradılmasıdır. İqtisadi rayonlar səviyyəsində 
planlaşdırma hər bir sosial prosesin – millətin inkişafı, xalqların həyat 
şəraitinin yüksəldilməsi, əhalinin miqrasiyası, təhsil sisteminin 
təkmilləşdirilməsinin mövcud regiondakı mahiyyətinin müəyyənləşdirilməsini 
tələb edir. Bununla yanaşı, təhlil zamanı fərqli regionlarda sosial proseslərin 
fərqli xüsusiyyətləri dəqiqləşdirilməlidir. Əsas şərtlərdən biri də cəmiyyətin 
səmərəli funksiyalaşması məqsədilə sahə və regional planlaşdırmanın 
uyğunlaşdırılmasıdır. Regional planlaşdırmanın əsas xüsusiyyətlərindən biri 
də sistemlilik prinsipinin gözlənilməsidir. Respublika, yaxud əyalət qarşısında 
duran əsas məsələlər öz aktuallığına görə heç də həmişə ümumdövlət 
məsələlərilə üst-üstə düşmür.  
Sosial planlaşdırmanın formaları ünvanlı planlaşdırma və dolayı 
vasitələrin köməyilə planlaşdırma kimi fərqləndirilir. Konkret, yaxud ünvanlı 
planlaşdırma məsələlər sisteminin hazırlanması və əsaslandırılması ilə 
bağlıdır. Bu əsasda ictimai inkişafın müəyyən səviyyəsinə nail olmaqla bağlı 
məsələlər qoyulur və sosial proseslərin inkişafında rasional qarşılıqlı 
münasibətlər və tənasüblər vacib amillərdir. Oxşar qarşılıqlı münasibətlər 
cəmiyyətin real vəziyyətini, onun tərəqqi meyllərini, elm və texnikanın 
nailiyyətlərini, insanların tələbatlarını əks etdirir. Mahiyyətinə görə sosial 
planlaşdırma qoyulan məsələnin həyata keçirilməsi müddətinin 
müəyyənləşdirilməsindən asılıdr. Məqsəd nə qədər mürəkkəb olarsa, hərtərəfli 
elmi əsaslandırılmış qərarların qəbul edilməsi və həyata keçirilməsi üçün bir o 
qədər çox vaxt tələb oluna bilər. Planlaşdırmanın zaman müddəti faktlara 
 
 185 
əsaslandırılmalı və kəmiyyət və keyfiyyət göstəricilərinin vəhdəti əsasında 
qurulmalıdır. Ünvanlı planlaşdırma əmr metodlarından geniş istifadə edir və 
sosial inkişaf və sosial dəyişikliklərin istiqamətinin elmi əsaslandırılmasını 
nəzər almır.     
Dolayı vasitələrlə sosial proseslərin planlaşdırılması zamanı konkret 
şərait, imkanlar və tələbatlar tədqiq edilir. Növbəti mərhələdə hansı 
elementlərin və tərkib hissələrinin dövlət və ictimai tənzimlənmədən kənarda 
qalması müəyyənləşdirilir. Buna uyğun olaraq, mənfi halların və nətcələrin 
qarşısının alınması, yaxud zəiflədilməsi məqsədilə onların kəmiyyət ölçüsü və 
proqnozlaşdırılması məsələsi qoyulur.  
Planlaşdırma prosesində sosial planlaşdırma və tənzimləmə obyekti olan 
və təsir ediləcək dəyişənlər aşkar edilir. Əmək itkilərinin qarşısının alınması 
məqsədilə işçilərin ixtisas dərəcəsinin artırılmasının tənzimlənməsi də vacib 
şərtdir. İşçilərin peşə səviyyəsinin artırılması bir sıra əmək formalarının ləğv 
edilməsinə səbəb olur. Əməyin planlaşdırılmasında bir çox peşələrlə bağlı 
olan dəyişikliklər nəzərə alınır və bir çox peşələr əmək fəaliyyətinin müəyyən 
mərhələsi kimi saxlanılır. Bir çox sosial proseslər inkişafla bağlı bir çox 
məhdudiyyətlərə malik olur. Bu şəraitlərin planlaşdırılması çox vacibdir, 
çünki sosial planlaşdırma maddi, maliyyə, əmək ehtiyatlarına əsaslanır. Sosial 
planlaşdırmada müəyyən sosial qrupların maraqlarının nəzərə alınması 
vacibdir. İqtisadi məsələlər həll olunarkən xalqın və ayrı-ayrı sosial qrupların 
maraqları üst-üstə düşür, lakin bu xüsusiyyəti ictimai həyatın bütün sahələrinə 
aid etmək olmur. Məsələn, istehsal sahəsində itkilərin aradan qaldırılması bir 
sıra sosial qrupların maraqlarına ziddir, maksimum sosial nəticələr heç də 
həmişə minimum itkilər əsasında əldə edilmir və bu sosial planlaşdırmanın 
əsas məqsədlərindən biridir.   
Nə konkret, yaxud ünvanlı planlaşdırma, nə də dolayı vasitələrlə 
planlaşdırma təmiz şəkildə mövcud olmur. İqtisadi islahatlar sahəsində dolayı 
vasitələrlə planlaşdırma geniş tətbiq olunur.                            
Müasir dövrdə proqramlaşdırma, proqnozlaşdırma və layihələşdirmə 
dünya təcrübəsində geniş istifadə edilir. Eyni zamanda planlaşdırmanın 
mahiyyəti, vəzifəsi və funksiyası dəyişir. Planlaşdırma – idarəetmə 
fəaliyyətinin xüsusi növü olub, müəyyən vaxt müddətində idarəetmə 
obyektinin inkişafının optimal alternativinin seçilməsinə yönəlib. 
Planlaşdırma prosesinin nəticəsi  - plandır. Plan idarəetmə obyektinin gələcək 
arzuedilən vəziyyətinin və ya inkişaf tendensiyasının təsvirini verir. Planda bu 
planı hazırlayan idarəetmə subyektinin məqsədləri əks olunur. Plan həmişə 
məqsədlər sistemini və onların reallaşdırılması sxemlərini təqdim etməlidir. 
Səmərəli planlaşdırma üçün planın 6 əsas suala cavab verməsi vacibdir: 1. 
 
 186 
Hansı fəaliyyət həyata keçirilməlidir? 2. Fəaliyyət məkanı haradır? 3. 
Fəaliyyət hansı zaman çərçivəsini əhatə edirr? 4. Hansı vasitələrdən istifadə 
ediləcək? 5. Məqsəd nədir? 6. Fəaliyyət subyekti kimdir? 
Planlaşdırmaya ictimai sistemin xarakterindən asılı olmayaraq, qeyri-
siyasi, əlaqələndirici mexanizm kimi baxılır. Planlaşdırma planlı qərarların 
əsaslandırılması qanunauyğunluğunu və prinsiplərini açıqlayır. Təşkilati 
planlaşdırma çox mürəkkəb və çoxtərəfli əqli fəaliyyət forması olub, aşağıdakı 
prinsipial xüsusiyyətlərə malikdir:  
1.Planlaşdırma müəyyən qərarlar qəbul edilməsi olub, perspektivdə 
müəyyən nəticələrin əldə edilməsinə yönəlib.  
2. Planlaşdırma sistemi həm idarəetmə obyektinin, həm də xarici mühitin 
çevik və daimi dəyişikliklərinə uyğunlaşma bacarıqlı olmalıdır. Yəni plan 
daim düzəlişlərə ehtiyac hiss edir, çünki planlaşdırılmış nəticənin olması 
qarşılıqlı əlaqəli şərtlərin və amillərin fəaliyyətindən asılı olaraq 
müəyyənləşir. Bu şərt və amillər həm obyekt səviyyəsində, həm də xarici 
mühitdə dəyişikliklərə səbəb olur. Hər hansı bir obyektin gələcək vəziyyəti 
həmişə qeyri-müəyyən olur, belə ki, bir problemin həll edilməsi, digər bir 
problemin yaranması ehtimalını yaradır. 
3. Planlaşdırma prosesi həmişə arzu edilən vəziyyətin alınmasına yönəlir 
və səhv fəaliyyətin qarşısının alınması və istifadə edilməmiş imkanların 
istifadəsinə çalışır.  
4. Planlaşdırmanın məqsədi obyektin gələcək vəziyyətinin söylənməsi və 
tədricən baş verən dəyişikliklərə uyğunlaşdırılması deyil. Planlaşdırma 
obyektinin fəaliyyətinin xarici mühitə münasibətdə yenidən 
formalaşdırılmasıdr.  
Planlaşdırma prosesi – hər bir rasional fəaliyyətin ayrılmaz hissəsi olub, 
cəmiyyət həyatının bütün sahələrini əhatə edir. Ancaq insan öz gələcək 
fəaliyyətinin nəticələrini müəyyənləşdirə bilər, yəni gələcəyə baxa bilər. 
Planlaşdırma daha vacib, gərəkli işləri müəyyənləşdirməyə, onları həyata 
keçirmək üçün mövcud resursların istifadəsinə, onların optimal təminatına 
imkan yaradır. Pis planlaşdırma pis nəticələrə gətirir. Səmərəli planlaşdırma 
nəticələri yaxşılaşdırır. Planlaşdırmada səmərəlilik qoyulmuş məqsədlərin əldə 
edilməsi ehtimalını yüksəldir. Planlaşdırma sahibkarlıq fəaliyyətinin mühüm 
hissəsidir. Menecment klassikləri göstərirlər ki, planın olmaması mövqenin 
zəifləməsinə, işlərin pisləşməsinə səbəb olur. İstehsal proseslərinin 
əlaqələndirilməsi, bölüşdürülməsi, mübadilə və istifadəsinin yaxşılaşdırılması, 
idarəetmə kadrlarının işinin təşkili və onların hazırlığı, beynəlxalq əlaqələrin 
genişlənməsi  və mürəkkəbləşməsi, elmi-texniki tərəqqinin inkişafı, əxlaqi-
 
 187 
siyasi aspektlər və s. planlaşdırma elminin inkişafını tələb edir. Planlaşdırma 
aşağıdakı məqsədlərə nail olmağa yönəlir:  
1.Müdafiə məqsədli gəlirlər əsasən qərarlar qəbul edilərkən yaranan 
ixtisarlar nəticəsində təzahür edir.  
2. Müsbət gəlirlər təşkilati məqsədlərə nail olmaq imkanlarını artırır. 
Planlaşdırmanın tətbiqi: 
1.planlaşdırma obyekti üçün gələcək əlverişli şəraitin hazırlanması 
imkanlarını yaradır;  
2. yaranan problemləri aydınlaşdırır;  
3. gələcək işdə menecerlərin qərarlarının reallaşdırılmasını stimullaşdırır;  
4. təşkilatda fəaliyyətlərin əlaqələndirilməsini yaxşılaşdırır;  
5. menecerlərin təhsil hazırlıqlarını yüksəltmək üçün əsaslar yaradır; 
6. sahibkar subyektin vacib informasiya ilə təmin olunması imkanlarını 
artırır;  
7. ehtiyatların daha rasional bölüşdürülməsinə imkan yaradır;  
8. təşkilatda nəzarəti yaxşılaşdırır. 
Planlaşdırmanın mahiyyəti:  
1. makro səviyyədə planşadırma obyektiv qanunlar sisteminin, əsas nəzəri 
fərziyyə və nəticələrin, toplanmış təcrübə və təsərrüfat praktikasının şüurlu 
istifadəsidir.  
2. mikro səviyyədə planlaşdırma – təsərrüfat subyektinə daha çox gəlir 
gətirmək üçün istehsalın uyğun növləri, miqyası, müddəti və digər 
göstəricilərini daha yaxşı əsaslandırmalıdır.   
M.Alekseyevə görə, planlaşdırmanın iki mənası var:  
1. ümumi iqtisadi nöqteyi-nəzərdən planlaşdırma mexanizmdir;  
2. konkret idarəetmə mənasında planlaşdırma – menecment 
funksiyalarından biri olub, müəssisənin gələcəyilə bağlı uzaqgörənlikdir.  
Müəllifə görə, planlaşdırma menecmentin birinci və daha dəyərli 
mərhələsidir. Planlaşdırmada:  
1. idarəetmə mərhələsi vaxta görə konkretləşdirilir;  
2. qərarlar qəbul etmək üçün nə az, nə çox, lazımi qədər vacib olan 
informasiya olmalıdır;  
3. plan fəaliyyətə təsir göstərir, lakin özü fəaliyyət deyil;  
4. əgər planı tərtib edən həmin planın reallaşdırılmasında və inkişafında 
iştirak edərsə, plan daha çox ehtimalla yerinə yetiriləcək;  
5. plan dəyişən vəziyyətə uyğunlaşdırılmalı, yəni kəskin olmamalıdır;  
6. plan yerinə yetirilərkən planlaşdırma obyektinin monitorinqi 
keçirilməlidir.  
 
 
 188 
Planlaşdırmanın növləri:  
1. Təşkilati səviyyədə planlaşdırma – tətbiq olunma sahəsinə, yəni 
idarəetmənin makro və mikro sahələrinə, ərazi, regional, firmalararası 
fəaliyyətə görə və planlaşdırma obyektinə, yəni idarəetmə subyekti və onun 
struktur vahidlərinə görə müəyyənləşir;  
2. İstifadə edilən amillərin xüsusiyyətlərinə görə planlaşdırma – əhatə 
dairəsinə (ümumi, hissəli planlaşdırma) görə, planlaşdırma göstəricilərinin 
xüsusiyyətlərinə görə (direktiv, yəni hüquqi qüvvəli planlaşdırma), indikativ, 
yəni dövlətin sosial iqtisadi siyasətinin reallaşdırılma vasitəsinə görə, 
planlaşdırmanın dərinliyinə görə məhdudlaşdırılmış, hissəli planlaşdırma, 
göstəricilərin dəyişməsinə görə möhkəm və dəyişə bilən planlaşdırma;  
3. Cəlb edilən vaxta görə planlaşdırmada – vaxt həm məqsəd, həm də 
məhdudiyyət kimi götürülür və vaxta qənaət yaxud vaxtın itirilməsi nəzərə 
alınır. Vaxt aspekti aşağıdakı meyarlara malikdir: planın formalaşdırılması 
texnologiyasına görə tətbiq edilən planlaşdırma, keçid planları ilə bağlı olan 
sürüşkən planlaşdırma, mərhələli planların hazırlanması ilə bağlı olan ardıcıl 
planlaşdırma, parametrləri eyni vaxtda müəyyənləşən eyni vaxtlı 
planlaşdırma, 10-25 illik tərtib edilən uzun müddətli planlaşdırma, orta 
müddətli planlaşdırma, 1-2 illik qısa müddətli planlaşdırma və əvəzli 
planlaşdırma fərqləndirilir.  
4. Tətbiq edilən fəaliyyətə görə planlaşdırmada – planların işlənməsi 
metodologiyasına görə - funksional, situasion; funksional əlaqələrin 
xüsusiyyətlərinə görə inteqrativ, lokal; ümumi oriyentasiyaya görə - indiki 
zamana tənzimlənən inaktiv, əvvəlki təcrübələrə əsaslanan reaktiv, gələcəyə 
tənzimlənən preaktiv, qarşılıqlı təsirə əsaslanan interaktiv; məqsədli 
yönəlməyə görə – normativ, yəni vasitə, məqsəd və idealların seçilməsinə 
yönəlmiş planlaşdırma, ayrı-ayrı əməliyyatların planlaşdırılması ilə bağlı 
taktiki, vəzifələrin həlli vasitələrinin seçilməsinə yönəlmiş əməliyyatlı 
planlaşdırma fərqləndirilir.  
5. Funksional sahəyə görə planlaşdırma – sosial, iqtisadi, elmi-texniki, 
ekoloji, mərkəzləşdirilmiş, mərkəzdən qaçma, məqsədli, vasitəli, proqramlı və 
fəaliyyətin xüsusiyyətlərinə uyğun planlaşdırmadan ibarətdir.  
6. Strateji planlaşdırma – strateji qərarların qəbul edilməsinə yönəlir. 
Strateji inkişaf seçimində müəyyən rasionallıq səviyyəsinin əldə edilməsinə 
görə korporativ; rəhbər işçinin təcrübə və intuisiyasına əsaslanan intuitiv; 
problemlər, qərarlar, iştirakçılar və seçimlər arasında qəflətən yaranan 
əlaqələrlə bağlı xaotik  və s. planlaşdırma formaları seçilir. 
Planlaşdırma mərhələsində bir neçə strategiya seçilir. Planlaşdırma 
özündə proqnozlaşdırma və tədqiqat alternativlərini birləşdirir. Planlaşdırma 
 
 189 
zamanı ilk növbədə xarici mühit və daxili imkanlar öyrənilir. Müəssisənin 
strateji planı hazırlanır. Plan aşağıdakı strategiyalara malik olur:  
1) marketinq strategiyası;  
2) maliyyə strategiyası;  
3) istehsal strategiyası;  
4) sosial strategiya;  
5) təşkilati dəyişikliklər strategiyası; 
6) ekoloji strategiya. 
         Plan aşağıdakı bölmələrdən ibarətdir:  
1) müəssisənin məqsəd və vəzifələri;  
2) müəssisənin fəaliyyəti və uzun müddətli vəzifələri;  
3) müəssisənin strategiyası;  
4) funksional strategiya;  
5) daha dəyərli layihələr; 
6)xarici əməliyyatların təsviri;  
7)kapital qoyumu və resursların müəyyənləşdirilməsi;  
8)  gözlənilməz hadisələrin planlaşdırılması. 
Bütün strateji planlar müxtəlif olub, bir çox amillərdən asılıdır. 
Planlaşdırma idarəetmənin vacib funksiyalarından olub məqsədlər sistemi, 
prioritetlərin, vasitə və metodların müəyyənləşdirilməsilə bağlıdır.  
Planlaşdırma metodları – planlaşdırma metodologiyasının əsas hissəsi 
kimi plan sənədlərinin işlənməsi və əsaslandırılması üsulları toplusudur. Hər 
hansı bir planlaşdırma metodu planlaşdırmanın konkret formasından asılı 
olaraq aşağıdakılardan asılıdır: 
1)planlaşdırmanın istiqamətləri;  
2) plan parametrlərinin əsaslandırılması vasitələri. 
Ənənəvi planlaşdırma metodları aşağıdakılardır:  
1.Tətbiq olunan metodlarda – əsas planlaşdırma metodları olan normativ, 
balanslaşdırma, məqsədli-planlaşdırma, riyazi metodlardan ibarətdir. 
2.Ən geniş yayılmış metodlar  - normativ, balanslı, məqsədli-planlaşdırma 
metodlarıdır.  
Planlaşdırmadan əvvəlki tədqiqat metodları – iqtisadi qruplaşdırma, 
birbaşa hesablama, strukturlaşdırma, sosial tədqiqat, ekspert, tənasüb və 
nisbət. Bu metodlar planlaşdırmanın proqnoz-analitik mərhələsində istifadə 
edilir və ümumelmi, ümumi və xüsusi metodlara bölünür.  
Planlaşdırmanın ümumelmi metodları – plan qərarlarının 
əsaslandırılması prosesinin metodoloji, məntiqi istiqamətləndirilməsi 
müəyyənləşdirilir. Buraya sistemli və iqtisadi analiz metodları daxildir.  
 
 190 
Sistemli analiz  - mürəkkəb problemlərin səmərəli həlli yollarının 
axtarılmasına yönəlir və idarəetmə qərarlarının hazırlanması və 
əsaslandırılmasına imkan yaradır. 
İqtisadi analiz – sistemli analizlə bir sıra oxşar xüsusiyyətlərə malik olub, 
təsərrüfat-maliyyə fəaliyyətinin qeydiyyatı, şərhi və plan işində istifadəsini 
nəzərdə tutur.  
Planlaşdırmanın ümumi metodları: 
Balanslaşdırma (tarazlaşdırma) metodu – ictimai tələbat və ehtiyatların 
istifadəsi, müxtəlif məhsulların, istehsalın, sahələrin, ərazilərin bütövlükdə 
xalq təsərrüfatının inkişafında vacib tarazlığın və əlaqələndirmənin təminatına 
çalışır. 
Normativ metod – iqtisadiyyatın vacib məqsədləri və ETT-nin 
nailiyyətlərini  özündə əks etdirən norma və normativlər sistemini 
müəyyənləşdirir. 
Məqsədli-planlaşdırma metodu – məqsədli kompleks proqramların 
işlənməsinə yönəlib makroiqtisadi problemlərin, vacib xalq təsərrüfatı 
vəzifələrinin həllinə çalışır. 
Planlaşdırmanın xüsusi metodları – mövcud plan məlumatların alınması 
və analizi olub, iqtisadi qruplaşma, birbaşa hesab, münasibətlər, 
strukturlaşdırma, sosioloji tədqiqat, ekspert metodlarını özündə birləşdirir.  
İqtisadi qruplaşdırma metodu – analiz obyektlərini eynicinsli qruplarda 
birləşdirərək, qarşılıqlı təsirdə olan amillərin təsvirini öyrənməyə imkan verir. 
Birbaşa hesablama metodu – maddi, əmək və maliyyə ehtiyatlarının itki 
normalarının elmi əsaslandırılmasından çıxış edən göstəriciləri müəyyən edir. 
Münasibətlər metodundan – ən geniş yayılanı indeksləşdirmədir. Bu metodun 
mahiyyəti iki fərqli zaman və ya məkan mərhələlərinin müqayisəsinə 
əsaslanır. Strukturlaşdırma metodu – ümumi məqsədlərin mərhələli 
bölünməsinə əsaslanır.  
Sosioloji tədqiqat metodu – sorğu, müşahidə və sənədlərin analizi 
əsasında sosial təzahür və proseslərin dərk edilməsi  aləti kimi çıxış edir. 
Ekspert metodları – ayrı-ayrı şəxslərin malik olduğu informasiyanın 
alınması üçün istifadə edilir. 
Sosial planlaşdırmanın aşağıdakı metodları fərqləndirilir: 
Analitik metod – analiz və ümumiləşdirməni özündə birləşdirir. 
Planlaşdırma gedişində sosial tərəqqi tərkib hissələrə bölünür və bu əsasda 
nəzərdə tutulan proqramın reallaşdırılması istiqamətləri müəyyənləşdirilir.  
Variantlar metodu – daha tam və həqiqi  informasiyanın olması şəraitində 
sosial mərhələlərin bir neçə mümkün həlli yollarının müəyyənləşdirilməsidir. 
 
 191 
Kompleksli metod – bütün əsas amillər: maliyyə, maddi və əmək 
ehtiyatları, icraçılar və müddət nəzərə alınmaqla proqramın hazırlanması. Bu 
metod sosial tərəqqinin inkişafı, tempinin müəyyənləşdirilməsi, onun statik və 
dinamik modeli və planın əsas göstəricilərinin işlənməsini nəzərdə tutur. 
Proqramlı-məqsədli metod – ictimai inkişafın aid olduğu əsaslardan asılı 
olmayaraq, vacib vəzifələrinin həlli ilə bağlıdır. 
Sosial eksperiment – eksperimentin gedişində obyektiv qanunların 
fəaliyyət mexanizmləri və ya bir neçə institut əsasında onların təzahür 
xüsusiyyətləri dəqiqləşdirilir. 
İqtisadi – riyazi metodlar – sosial planlaşdırmanın müxtəlif metodlarından 
istifadə etməklə kəmiyyətli analizdir.     
Planlaşdırmanın metodologiyası 
Planlaşdırmanın metodologiyası – plan qərarlarının, prinsiplər sisteminin, 
yanaşmalar, göstəricilər, metodika və metodlarının işlənməsi və 
əsaslandırılması, həmçinin planlaşdırma məntiqidir. Proqnozlaşdırma və 
planlaşdırma metodologiyaları oxşardır. Plan proqnozların informasiya və 
modellərinin işlənməsi əsasında hazırlanır. Plan tam proqnozlara uyğun 
qurulmaya bilər, lakin dövlət planları çox vaxt plan-proqnoz adlanır, çünki 
burada informasiyanın bir hissəsi proqnoz xarakteri daşıyır. Plan konkret 
rəqəmli parametrlərə malik olub, təsərrüfat subyektinin sosial-iqtisadi 
inkişafının son məqsədlərini əks etdirir. Təsərrüfat subyekti və onun 
funksiyalaşma mexanizmləri mürəkkəb olduqca planın mahiyyətini əks 
etdirən göstəricilər də mürəkkəb olur. Bütün plan göstəricilər aşağıdakı kimi 
təsnif edilir:  
1. Təyinatına görə – sübut edilmiş, indikativ, hesablanmış. 
2. Mahiyyətinə görə – inteqral, fərdi. 
3.Formasına görə – kəmiyyət, keyfiyyət, təbii, dəyər, mütləq, nisbi 
göstəricilər sistemi planlaşdırma dövrünün məqsəd və vəzifələrindən asılıdır. 
Planlaşdırma prinsipləri – plan sənədlərinin işlənməsi üçün əsas 
gümanları formalaşdırma, əsaslandırma və təşkilatlandırma qaydalarıdır. 
Onlar daim mükəmməlləşdirilir, yeni mahiyyət qazanır.  
Planlaşdırmanın əsas metodoloji prinsipləri aşağıdakılardır:  
Elmilik – plan sənədləri iqtisadi, ETT və digər elmlərin qanun və 
nəzəriyyələrinin işlənməsinə əsaslanır. 
Komplekslilik - planlaşdırma qərarlarının qəbul edilməsində bütün 
mümkün nəticələrin nəzərə alınması ilə bağlıdır. 
Sistemlilik – planlaşdırma qərarlarının qəbul edilməsində 
funksiyalaşmanın mürəkkəb xüsusiyyətləri nəzərə alınır.   
 
 192 
Optimallıq – planlaşdırma obyektinin səmərəli funksiyalaşması və 
inkişafının təmin edilməsinə çalışır.  
Uyğunlaşma – planın həm obyekt, həm də subyektin mövcud 
dəyişikliklərə uyğunlaşma imkanlarını nəzərdə tutur.  
Ehtiyat imkanlarının məhdudluğu – hər növ ehtiyatların rasional və 
təsirli istifadəsinin təmin edilməsinə yönəlir.  
Bu ümumi planlaşdırma prinsipləri ilə yanaşı hər bir idarəetmə sisteminin 
öz planlaşdırma prinsipləri olur.   
Praktikada planlaşdırmanın 3 istiqaməti fərqləndirilir: proqressiv, dairəvi, 
retroqrad. 
1. Proqressiv (aşağıdan - yuxarı) planlaşdırma – ən aşağı idarəetmə 
şəcərəsindən aliyə doğru istiqamətlənir. Struktur bölmələrin hər biri öz planını 
işləyir və sonda inteqrasiya olunub müəssisənin ümumi planına çevrilir. 
2. Retroqrad (mürtəce, yuxarıdan - aşağı) planlaşdırmada – struktur 
bölməllərin planları uyğunlaşdırılmalı,  detallaşdırılmalı və icraçıları 
dəqiqləşdirilməlidir. 
3. Dairəvi planlaşdırmada – birinci mərhələdə əsas məqsədlər 
planlaşdırılır, ikinci mərhələdə detallaşdırılmış göstəricilər sistemi ilə son plan 
hazırlanır. Bu zaman ən uğurlu qərarlar plana daxil edilir. 
  Planlaşdırmanın  məntiqi və texnologiyaları  
Planlaşdırmanın metodologiyasının vacib elementi məntiqdir. 
Planlaşdırmanın məntiqi – planın işlənməsi və plan hesablamalarının 
mərhələli tətbiqi ilə bağlı olan fəaliyyətin ardıcıllığı və əsaslandırılması 
sistemidir. Planlaşdırmanın əsas ideyası planın işlənməsi prosesinin tabe 
olduğu çıxış mövqeyinin müəyyənləşdirilməsi ilə bağlıdır. Planlaşdırmanın 
məntiqi əsasları – 
1) məqsədin və ya məqsədlər toplusunun müəyyən edilməsi və formulə 
edilməsidir;  
2) planlaşdırma obyektinin inkişafının çıxış nöqtəsinin analizi, yəni onun 
keçmiş və indiki vəziyyətinin, planlaşdırmadan əvvəl əldə edilmiş 
səviyyəsinin dəqiqləşdirilməsidir; 
3) cəmiyyətin tələbatlarının analizi, bu tələbatların həcmi və strukturunun 
tədqiqidir; 
4) ehtiyatların (həcm və strukturun) planlaşdırmanın əvvəlində və 
planlaşdırma dövründəki vəziyyətinin müəyyənləşdirilməsidir;  
5) cəmiyyətin ehtiyat və tələbatlarının uyğunlaşdırılması və plan qərarlarının 
işlənməsidir.  
Planlaşdırmada məqsəd və ona nail olma yollarının müəyyən edilməsi 
zamanı təsərrüfat subyektinin inkişafının tarazlığını və proporsionallığını 
 
 193 
təmin etmək vacib şərtdir. Planlaşdırmanın məqsədi işləmə, reallaşdırma və 
planlaşdırmanın həyata keçirilməsinə nəzarət prosesinin vahidlyi haqqında 
fərziyyənin reallaşdırılması üçün onun məqsədləri və funksiyalaşma 
parametrlərinin təsərrüfat subyekti və onun elementlərinə uyğunluğunun 
yoxlanması ilə bağlıdır. Bu zaman aşağıdakı çatışmazlıqların yoxlanması 
imkanı yaranır:  
1) planlaşdırma prosesində buraxılmış səhvlərin aşkar edilməsi;  
2) istifadə edilməmiş ehtiyatları, imkanları aşkar etmək və onların idarəetmə 
subyektinin funksiyalaşması prosesinə aid edilməsi;  
3) planlaşdırma obyektində tənzimlənmənin müəyyən edilməsi və onların 
aradan qaldırılması üçün ölçülərin götürülməsi;  
4) yeni tələbatların aşkar edilməsi və onların təmin edilməsi üçün ehtiyatların 
aydınlaşdırılması.  
Planlaşdırmanın məntiqi daha dinamikdir. O planlaşdırmanın 
metodologiyasını konkretləşdirir və planlaşdırmanın texnologiyasının 
işlənməsinə xidmət edir.  Planlaşdırmanın texnologiyası – plan məlumatların 
toplanması, işlənməsi və istifadə edilməsi proseslərinin məcmusudur. 
Planlaşdırma prosesləri idarəetmə qərarlarının qəbulu prosesinin 
mürəkkəbliyi, məlumatlılığı, kompleksliliyi ilə xarakterizə olunur və 
planlaşdırma obyektinin sistemli tədqiqini tələb edir.   
Obyektin inkişaf probleminin planlı həlli:  
1) problemin analizi;  
2) idarəetmə qərarlarının analizi və planın qəbul edilməsi;  
3) planın reallaşdırılması və planlı fəaliyyətin nəticələrinin qiymətləndirilməsi. 
Problemin analizi –  
1) planlaşdırmanın məqsədlərinin analizi və seçilməsi;  
2) problemin və onun həlli imkanlarının seçilməsi;  
3) planlaşdırma obyektinin qüvvəsinin analizi;  
4) planlaşdırma obyektinin mövcud qüvvəsi çərçivəsində imkanların 
müəyyənləşdirilməsi ilə bağlıdır. 
İdarəetmə qərarlarının analizi və planın qəbul edilməsi  -  
1) alternativlərin, yəni planlaşdırma obyektinə təsir etmə imkanlarının aşkar 
edilməsi;  
2) alternativlərin analizi (məhdudiyyətlərin, maliyyə itkilərinin aşkar edilməsi 
və s.);  
3) planlaşdırma qərarlarının nəticəliliyinin seçilməsi;  
4) planlaşdırma obyektinin müəyyən strategiya və sosial-iqtisadi vəziyyətində 
qərarların analizi ilə bağlıdır 
 
 194 
Planın reallaşdırılması və planlı fəaliyyətin nəticələrinin 
qiymətləndirilməsi -  1) planın reallaşdırılması mexanizminin analizi;  
2) planın reallaşdırılması;  
3) planın reallaşdırılmasının nəticələrinin qiymətləndirilməsilə əlaqədardır. 
Planlaşdırma prosesi aşağıdakı mərhələlərdən ibarətdir:  
I Mərhələ -  Planlaşdırmanın məqsədinin müəyyənləşdirilməsi.    
Planlaşdırmanın məqsədi – planlaşdırmanın forma və metodlarının 
seçilməsində həlledici amil olub, plan qərarlarının qəbulu və onların 
reallaşdırılmasına nəzarəti təmin edir. Həm ümumi məqsədlərin işlənməsi, 
həm də konkret məqsədlərin həyata keçirilməsi hazırlanır. 
Problemin analizi – bu mərhələdə planın tərtibi üçün çıxış vəziyyəti 
müəyyən edilir və son vəziyyət formalaşır.  
II Mərhələ – Alternativ seçilməsi - bu zaman problemli vəziyyətin 
mümkün həlli yolları sırasında uyğun fəaliyyət axtarılır. Proqnozlaşdırma – 
zamanı planlaşdırılan vəziyyətin inkişafı haqqında təsəvvürlər formalaşır. 
Qiymətləndirmə – zamanı ən yaxşı alternativin seçilməsi üçün 
optimallaşdırma hesabı aparılır.  
III Mərhələ – Planlaşdırma qərarlarının qəbulu – zamanı planlaşdırma 
qərarları seçilir və rəsmiləşdirilir. 
IV Mərhələ – Reallaşdırma və nəzarət prosesində mövcud göstəricilər 
müqayisə və korrektə edilir.   
İdarəetmə prosesinin texnoloji planlaşdırılması idarəetmə aparatının 
işçiləri arasında əmək bölgüsünə əsaslanır. Bu bölgü aşağıdakılardan ibarət ola 
bilər:  
1) funksional (idarəetmə funksiyasına və ya idarəetmə işlərinin növlərinə 
görə);  
2) peşəkarlıq (idarəetmənin hər bir funksiyası daxilində ixtisaslara görə);  
3) təsnifat (işlərin mürəkkəblik səviyyəsinə görə);  
4) texnoloji (prosedur, funksiyaların və əməliyyatların növlərinə görə).  
Səmərəli planlaşdırma qarşısındakı məhdudiyyətlər 
Planlaşdırma prosesinə mənfi təsir edən bir sıra amillər vardır:  
1.İnzibati planlaşdırmanın zəifliyi aşağıdakılarla bağlıdır: məqsəd və 
meyarların uyğunsuz və səhv görünməsi; idarəetmə subyektinin məqsədləri 
dərk etməməsi; son məqsədlərin, personala tələblərin, müvəqqəti müddət və 
kəskin tarixin bilinməməsi; əlaqə və reqlamentin olmaması; cədvələ əməl 
edilməməsi və s. 
2.Obyektiv, həqiqi və tam informasiyanın olmaması aşağıdakılarla 
bağlıdır: səmərəli proqnozlaşdırmanın həyata keçirilməsinin qeyri-
 
 195 
mümkünlüyü; qeyri-dəqiq, səhv, köhnəlmiş və natamam göstəricilər; vaxt 
azlığı və s. 
3.Planlaşdırmaya sərf edilən vaxt, qüvvə və ehtiyatların planın 
reallaşdırılmasının nəticələri ilə uyğunlaşdırılmaması aşağıdakılarla bağlıdır: 
çox uzun müddəti əhatə etməsi; vaxt və ehtiyat imkanlarının uyğunsuzluğu; 
pis maliyyə qiymətləri və s. 
4.Planlaşdırma üçün çətin olan təkrarlanmayan amillər və əməliyyatların 
mövcudluğu aşağıdakılarla bağlıdır: planlaşdırma sisteminin təşkilati 
strukturunun böyüklüyü və mürəkkəbliyinə görə müəyyənləşir; planlaşdırma 
zamanı idarəetmə subyekti çoxsayda təsadüfi proses və hadisələrlə 
toqquşurlar; planlaşdırmaya sistemli yanaşma olmur; planların 
formalaşdırılması və reallaşdırılmasında idarəetmə subyektinin təcrübəsi 
nəzərə alınmadan qoyulan qiymətlər. 
5.Yaradıcılıq və yeniliklərlə bağlı olan səmərəliliyin mövcudluğu 
aşağıdakılarla bağlıdır: icraçılar və digər maraqlı şəxslərin iştirakı olmadan 
planın alt bölməsinin işçiləri tərəfindən planın formalaşdırılması; tələb olunan 
səviyyəli əməkdaşların tapılması çətinlikləri. 
Yuxarıda sadalanan amillər planlaşdırmanın metod və təşkilinə təsir 
göstərir və bu aşağıdakı kimi təzahür edir: 
1.İdarəetmə subyektinin funksiyalarının bölüşdürülməsi və onun 
fəaliyyətinin planlaşdırılması ehtiyacı yaranır. Bu strateji planlaşdırmanın 
funksiyalarının operativ plan işindən ayrılması istiqamətində həyata keçirilir. 
2.Planın həyata keçirilməsinə nəzarətə və planlaşdırmanın təşkilinə əmək 
bölgüsü və idarəetmə şəcərəsi prinsipləri böyük təsir göstərir. Bu təsirin 
səviyyəsi idarəetmə obyektinin təşkilati strukturu ilə müəyyənləşir. 
3.Bununla əlaqədar olaraq, uzun müddətli planların rolu və onların orta 
müddətli və mövcud planlarla əlaqəsinin vacibliyi yüksəlir.  
Planlaşdırma formasının seçilməsinə təsir edən amillər 
Praktiki fəaliyyətdə menecerlər bir neçə müxtəlif planlaşdırma 
növlərindən, çox vaxt isə planlar kombinasiyasından istifadə edirlər. 
İdarəetmə subyektinə eyni vaxtda tətbiq edilən müxtəlif planlaşdırma 
formalarının toplusu planlaşdırma forması adlanır. Planlaşdırma formalarının 
seçilməsi bir çox amillərdən asılıdır:  
1)İdarəetmə subyektinin xüsusiyyətləri ilə bağlı olan amillər planlaşdırma 
növünü seçərkən müəyyənləşdirici rol oynayır. İdarəetmə subyektinin coğrafi 
mövqeyi, onun funksiyalaşması vəziyyəti və şəraiti, idarəetmə strukturunun 
xüsusiyyətlərindən asılı olaraq, planın sosial və iqtisadi mahiyyəti müxtəlif 
formalar alır. Planlaşdırma formasının seçilməsinə təsir edən vacib amillərdən 
biri də idarəetmə subyektinin avtomatlaşdırılması səviyyəsidir. 
 
 196 
Avtomatlaşdırma plan qərarlarının keyfiyyətinin artırılmasına və informasiya 
toplamaq üçün vaxt itkisinin qarşısının alınmasına şərait yaradır. 
2) Xarici mühit amilləri planlaşdırmaya birbaşa və dolayı təsir göstərə bilir. 
Birbaşa təsir amilləri qəbul edilən planlaşdırma qərarlarına müxtəlif şərtlər və 
məhdudiyyətlər çərçivəsində təsir göstərir. Bu təsirin subyektləri – 
istifadəçilər, rəqiblər, ictimai təşkilatlar, federal və regional hakimiyyət 
orqanları və s. ola bilər. Dolayı təsiredici faktorlar planlaşdırma qərarlarına bir 
mənalı təsir etmir, lakin dolayı vasitələrlə qərarların həyata keçirilməsinə, 
iştirakçıların maraqlarının reallaşdırılmasına və şərtlərin dəyişdirilməsinə təsir 
edir. Məsələn, firma üçün belə təsir ölkənin iqtisadi vəziyyəti, beynəlxalq 
hadisələr, siyasi amillər və s. ola bilər. Planlaşdırma formasına təsir edən əsas 
amil dövlətin iqtisadi siyasətidir. Dövlətin təsiredici obyekləri aşağıdakılardır:  
1) mülkiyyət hüququ;  
2) istehsalçılar və istifadəçilər, muzdurlar və muzdlu işçilər arasındakı 
qarşılıqlı münasibətlər;  
3) rəqabətin müdafiəsi və inhisarçılıqla mübarizə;  
4) maliyyə, icarə, vergilər;  
5) qiymətlərin formalaşması;  
6) iqtisadi ehtiyatların istifadəsi;  
7) xarici iqtisadi fəaliyyət;  
8) elmi-texniki siyasət. 
Planlaşdırma prosesi həmişə eyni struktura malik olub, tələblərə cavab 
verməlidir. Məsələn, planlaşdırma formasının seçilməsində aşağıdakı 
göstəricilər vacib rol oynaya bilər:  
1) planlaşdırma zamanı qərar qəbul etmək üçün bütün hadisə və amillər nəzərə 
alınmalıdır;  
2) planlaşdırma təsnif edilməlidir;  
3) planlaşdırma dəqiq olmalıdır;  
4) planlaşdırma elastik olmalıdır;  
5) planlaşdırma qənaətcil olmalıdır;  
6) planlaşdırmanın əhəmiyyəti nəzərə alınmalıdır.  
Planlaşdırma prosesində plan sənədlərinin işlənməsi ilə bağlı olan müxtəlif 
metodların uyğunlaşdırılması vacibdir. Perspektivli planlaşdırmada proqram-
məqsədli yanaşma və riyazi metodlar, tarazlaşdırma və normativ metodlar 
böyük rol oynayır. Müxtəlif metodlar arasındakı münasibətlər plan müddətinin 
davamiyyəti, məqsəd və vəzifələri, işçilərin təcrübə və dərəcəsi, iqtisadi-riyazi 
modellərin istifadəsindən asılıdır.  
 
 
 
 197 
YOXLAMA SUALLAR 
1.Planlaşdırma hansı mərhələlərdə həyata keçirilir? 
2. Planlaşdırmanın əsas prinsipləri hansılardır? 
3.Planlaşdırmanın hansı növləri fərqləndirilir? 
4.Ənənəvi planlaşdırma metodları hansılardır? 
5.Planlaşdırmanın əsas metodooji prinsipləri hansılardır? 
6.Planlaşdırma texnologiyalarını izah edin. 
 
REFERAT MÖVZULARI 
1.Planlaşdırma prinsipləri 
2.Regional sosial planlaşdırma 
3.Sosial proseslərin planlaşdırılması 
4. Konkret, yaxud ünvanlı planlaşdırma  
5.Sosial planlaşdırmanın metodları 
6.Planlaşdırmanın əsas metodoloji prinsipləri  
7.Planlaşdırmanın  məntiqi və texnologiyaları  
 
ƏDƏBİYYAT: 
1.Бергер П., Лукман Т. Социальное конструирование реальности: Трактат по 
социологии знания. М., 1995.  
2.Гусейнов З.Р., Ибрагимов Э.Р. Планирование инвестиционного процесса на 
основе новой имформационной технологии. Баку, «Элм», 1990. 
3.Карташов А.В. Проектное знание: опыт методологического анализа.// 
Системные исследования. Методологические проблемы. Ежегодник, 1988.   
4.Курбатов В.И. Курбатова О.В. Социальное проектирование: Учебное пособие. 
Ростов н/Д: «Феникс», 2001. 
5.Лаушинская Г.К. Планирование в условиях рынка: учебное пособие. М.: 
Издательско-торговая корпарация «Дашков и К», 2003. 
6.Луков В. А. Социальное проектирование : учеб. пособие. 6-е изд., испр. М.: 
Изд-во Моск. гуманит ун-та: Флинта, 2006. 
 
 
 
 
 
 
 
 
 
 
 
 
 198 
Mövzu 16. SOSİAL LAYİHƏLƏŞDİRMƏNİN SOSİAL TEXNOLOJİ 
METODLARI 
 
Sosial texnologiya anlayışı 
«Texnologiya» anlayışı yunan dilində «texne» - incəsənət, vərdiş və 
«loqos» - elm sözündən götürülüb. Ensiklopediyada texnologiya aşağıdakı 
kimi müəyyənləşdirilir: 
1.Materialların emalı, hər hansı istehsal prosesinin həyata keçirilməsi 
metodları haqqında biliklər toplusu kimi;  
2. Materialı nemalı prosesinin müəyyən vasitə və müəyyən ardıcıllıqla 
həyata keçirilməsilə bağlı olan əməliyyatlar toplusu.  
Bu texnologiyanın qısa tərifidir. Geniş mənada texnologiya dedikdə, bu və 
ya digər obyektin dəyişdirilməsi və transformasiyası prosesinin məqsədi, 
xüsusiyyəti və məntiqinə uyğun olan məqsədyönlü təcrübi fəaliyyətin 
nizamlanması və təşkil olunması vasitələri toplusu və sistemi nəzərdə tutulur. 
Texnologiyanın yaradılması və istifadə edilməsi mövcud vəziyyətdə fəaliyyət 
prosesinin optimallaşdırılması, rasionallaşdırılması, proqnozlaşdırılması və 
modelləşdirilməsi, lazımi keyfiyyət və mahiyyətin əldə edilməsinə müəyyən 
zəmanət verir. Sosial texnologiya anlayışı ilə yanaşı «sosial modelləşdirmə», 
«sosial eksperiment», «idarəetmə texnologiyası», «sosial layihə», yaxud 
«sosial layihələşdirmə», «sosial diaqnostika», «sosial ssenarilər», 
«sosiodram», «informasiya texnologiyası» və s. anlayışlar istifadə edilir. 
Sosial texnologiyalar bir tərəfdən qoyulan məqsədlərə təcrübi və praqmatik 
nail olma vasitələri, sistemli və istiqamətlənmiş məqsədyönümlük kimi, digər 
tərəfdən insanların fəaliyyəti, onların sosial enerjisinin, intellektinin 
reallaşdırılması ilə bağlı fəaliyyət sistemidir. Sosial texnologiyalar əməliyyatlı 
sosial özünüdərk olub, texnoloji qanunların dərk edilməsilə ifadə olunur. 
Beləliklə, sosial texnologiyalar sosial yeniliklər və sosial yaradıcılıq institutu, 
inkişafın təşkilatlandırılması və özünütəşkilatlandırması, diaqnostikası, 
takitikası və strategiyasıdır. Sosial texnologiyalar istehsal, texniki 
texnologiyaların zəruri davamı, insan fəaliyyətinin məhsulu olmaqla yanaşı 
fəaliyyətin və qarşılıqlı təsirin təşkilatlandırılması forması, üsulları və şərtləri 
kimi çıxış edir. Sosial texnologiyalar bütün sosial həyatı modelləşdirdiyindən 
sosiallıq kəsb edir. Sosial texnologiyaların əsasında yoxlanılmış, həqiqi 
sosioloji bilik durur. Sosial texnologiyalar həmişə ictimai problemlər əsasında 
müəyyənləşir və onların həllinə yönəlir. Burada iki yanaşma fərqlənir:  
1) əgər problem varsa, onun həlli imkanları da var;  
2) əgər qərar varsa, problem də var, yaxud olacaq.  
 
 199 
Birinci yanaşma problemin həlli istiqamətində, ikinci yanaşma 
problemdən xilas edəcək qərarın axtarışına yönəlir, yəni birinci yanaşma 
sosial texnologiyalar, ikinci yanaşma sosial antitexnologiyalarla bağlıdır. 
Sosial problemlərdən xilas olmaq mümkün deyil, ona görə də onlardan xilas 
olmaq cəhdi problemi daxilə yönəldir və onların vaxtında və səmərəli həllini 
çətinləşdirir. Sosial texnologiyalar geniş mənada sosial nəzəriyyənin xüsusi 
forması olub, tədqiq olunan ictimai təzahürün kəmiyyət və keyfiyyət 
imkanlarının müəyyənləşdirilməsinə, idraki fəaliyyətin nəticələrilə bağlı 
xüsusi əməliyyatların mümkün ardıcıllığını əsaslandırmağa yönəlir. Sosial 
texnologiyalar xüsusi nəzəri əsaslara malik olmaqla yanaşı, real təcrübə ilə ali 
nəzəriyyə arasında keçid rolunu oynayır. Sosial texnologiyalar sosial 
dinamikanın bütün tərəflərində (fərdi, qrup, qruplararası qarşılıqlı təsir) 
mövcuddur. Texnologiyanın əsaslandırılması ilə bağlı olan nəzəriyyə 
metanəzəriyyə adlanır. Sosial texnologiyalar sosial təzahürlərin bütün 
tərəflərini əhatə edərək, həqiqi informasiyanın işlənməsi və əldə edilməsi ilə 
bağlı olur. Bu əsaslarda sosial texnologiyalar sosial informdinamikanı 
xarakterizə edir. Bu zaman ictimai biliyin yeni səviyyəsinə – əməliyyatlı 
koqnitiv ictimai biliyə keçid müşahidə olunur. KİV-in sosiologiyası, 
ictimaiyyətlə əlaqə (public relations), işgüzar ünsiyyət texnikası və metodikası 
sahələri buraya aid edilir. Sosial subyektlərin informasiyalı qarşılıqlı fəaliyyəti 
sosial reallığın yeni formasını yaradır və yeni idrak metod və paradiqmalarını 
tələb edir. Bu zaman Vinerin kibernetik prinsipləri, Şennonun informasiya 
nəzəriyyəsi və s. fundamental elmi nəticələr tətbiq edilir. Yeni sahə – tətbiqi 
sosiologiya ilə fundamental sosial fəlsəfəni özündə birləşdirən sosial 
koqnitologiya (idrak haqqında elm) informasiya ehtiyatlarının həm 
əməliyyatlı, həm də fundamental dərkinə imkan yaradır. Optimal istifadə 
(inkişaf, yüksəliş, rasionallaşdırma, optimallaşdırma, tətbiq etmə) sosial 
idarəetmə və sosial menecerlik anlayışlarının yeni mahiyyət qazanmasına 
şərait yaradır. Sosial texnologiyaların əsas məsələsi bütün alternativ 
variantların sosial modelinin hazırlanması, müşahidə edilən prosesin eyni 
məqamlarının müəyyənləşdirilməsi, diaqnostik xarakteristikasının verilməsi, 
alınan nəticələrin qiymətləndirilməsi vasitələrinin işlənib hazırlanması, ortaq, 
fərqli, şaxəli məqamlarının mərhələliyinin dərk edilməsi ilə bağlıdır. Bu 
məsələnin həll edilməsi konseptual aparatın – əməliyyatlı müdaxilə, sosial 
seçim, sosial qərar, sosial moelləşdirmə, sosial layihələşdirmə, sosial 
ssenarinin yenidən təşkilatlandırılması əsasında mümkündür. Sosial 
texnologiyalar arzu edilən nəticəni əldə etmək zərurəti və tələbatı əsasında 
sosial obyektə məqsədyönlü təsir olub, mərhələlilik, vasitəlilik, əməliyyatlılıq 
anlayışlarını özündə əks etdirir. Digər tərəfdən sosial texnologiyalar xüsusi 
 
 200 
nəzəriyyə kimi sosial obyektə məqsədyönlü təsiri tədqiq edir, təsi etmənin 
səmərəli üsullarını işləyib hazırlayır və əsaslandırır. Bu zaman sosial obyekt 
dedikdə, sosial münasibətlər, sosial qarşılıqlı təsir, sosial qrup, sosial institut, 
sosial təşkilat nəzərdə tutula bilər. Sosial ssenari, sosial layihə formalı sosial 
texnologiyalar mümkün dəyişiklikləri nəzərə almalıdır.  
Əsas və xüsusi sosial texnologiyalar    
Əsas sosial texnologiyalar sosial obyektin strateji layihələşdirilməsi 
texnologiyaları ilə bağlıdır. Əsas sosial texnologiylar dedikdə, fərdi, şəxsi və 
ictimai mahiyyətlərin ahəngdarlığının təmin edilməsi, sosial subyektin 
yaradıcı imkanlarının inkişafı və fəallığı haqqında mahiyyəticə humanist 
məqsədlərin irəli sürülməsi nəzərdə tutulur. 
Xüsusi sosial texnologiyalar sosial obyektə taktiki-operativ təsir 
formaları – sosial təşkilatlandırma, münasibət və əməliyyatların əyani-təcrübi 
tənzimlənməsi, müxtəlif səviyyələrdə sosial qarşılıqlı təsirin 
optimallaşdırılması ilə bağlıdır. Əsas və xüsusi sosial texnologiyalar sosial 
özünütəşkilatlandırmanın və uyğun məqsəd, vasitə və metodların fərqli 
xüsusiyyətləri əsasında müəyyənləşir. Sosial texnologiyaların çoxsaylı növləri 
fərqləndirilir. Ən ümumi metodlar sırasında ekspert qiymətləndirməsi, elmi 
müşahidə, müdaxilə metodları seçilir. Sosial texnologiyaların 
reallaşdırılmasının vacib şərti təşkilati struktur və sistemlərin yaradılması, 
sosial təsir siyasətinin işlənib hazırlanması ilə bağlıdır. Təkamüllü tədqiqat 
modelinin işlənib hazırlanması sosial texnologiyaların növbəti mərhələsi kimi 
çıxış edir. İşlənib hazırlanma mərhələləri sistemin analizi ilə müşayiət olunur, 
yəni inkişaf mərhələsinin ardınca qiymətləndirmə mərhələsi, sonra isə 
məlumatı yayma və tətbiq etmə mərhələsi gəlir. İlk dörd mərhələ – analiz, 
hazırlanma, inkişaf və qiymətləndirmə təkamüllü tədqiqat kimi 
qiymətləndirilir. Burada qiymətləndirmə mərhələsi qiymətləndirmənin tədqiqi 
adlandırılır. Digər mərhələlər yeniliklərin, yəni tədqiqatın nəticələrinin 
istifadəsilə bağlıdır. Texnoloji mərhələlərin tam ardıcıllığı ilə yerinə 
yetirilməsi təkamüllü tədqiqat və onun istifadəsinin mahiyyətilə bağıdır. 
E.Tomas xüsusi fəaliyyət, yaxud texnoloji əməliyyatlardan ibarət olan 
əməliyyat mərhələlərini, yaxud qaydalarını fərqləndirir. Model əməliyyatlar, 
mərhələlər və tədbirlər məcmusu əsasında qurulur. Modelin daimiliyi dəyişən 
şəraitlər, uyğun amillər, əlavələr, genişlənmələr, maddi əsaslarla bağlı olur. 
Model texnoloji tələbatlarla bağlı olan alətlər kompleksi olub, hər bir 
mərhələdə qiymətləndirmə, müqayisə, seçim və qərara əsaslanır. Model 
mürəkkəb nəzəri sosial məsələnin həllilə əlaqədar istifadə olunur. Bu və ya 
digər texnoloji tələblər sosial münasibətlərin çoxtərəfliliyi ilə bağlı olur. 
Metodların texnolojiliyi məqsəd və nəticələrin texnolojiliyi ilə uyğun 
 
 201 
olmalıdır. Texnologiyalaşmanın mahiyyəti sosial obyektə təsirlə bağlıdır. Hər 
hansı bir problemin olması yalnız onun texnoloji həlli imkanlarının olması 
demək deyil. Sosial texnologiyaların hazırlanması və tətbiq edilməsi onların 
bütün hallar üçün yararlı və etibarlı olması demək deyil. Texnologiyalaşmanın 
mərhələlərindən olan qiymətləndirmə fəaliyyəti qiymətləndirmə planının 
hazırlanması və həyata keçirilməsindən asılıdır. Qiymətləndirmə fəaliyyəti 
səmərəlilik, məhsuldarlıq, məxaric, rasionallıqdan asılıdr. Əgər 
qiymətləndirmə mərhələsində müsbət nəticələr əldə edilirsə, nəticələri yayma 
və tətbiq etmə mərhələlərinə keçmək olar. Bu fazalar yeniliklərin istifadə 
edilməsi üçün zəruri texnoloji əməliyyatların hazırlanmasını tələb edir.  
Sosial texnologiyaların ehtiyatları bir sıra sahələrlə bağlıdır. Texnoloji 
inkişaf – elmi və istehsal texnologiyaları, sosial-siyasi sahələrdəki 
fundamental və tətbiqi tədqiqatlarla bağlıdır. Sosial texnologiyaların işlənib 
hazırlanması və tətbiqi prosesində müxtəlif metodikalar istifadə edilir: 
konveyer sxemi, matritsa (qəlib) metodu, qərarlar və müqayisələr cədvəli, 
evristik metod. Sosial texnologiyalar maket, model, layihələrlə bağlı olur və 
fəaliyyətin rasional ardıcıllığının təmin edilməsinə yönəlir. Sosial 
texnologiyaların mahiyyəti fəaliyyətlə deyil, fəaliyyətin müəyyən ardıcıllıqla 
həyata keçirilməsi, yaxud fəaliyyət ardıcıllığının layihələşdirilməsi və 
proqnozlaşdırılması ilə bağlıdır. N.S.Danakin sosial texnologiyalaşmanın 
aşağıdakı mərhələlərini fərqləndirir: 1) sosial texnologiyaların ontoloji 
(mövcudluğunun) əsaslandırılması; 2) sosial texnologiyaların əməliyyatlar 
ardıcıllığı; 3) sosial texnologiyaların  problemə uyğun olaraq, tətbiq edilməsi. 
Sosial texnologiyaların ontoloji əsaslandırılmasının əsas meyarı prosessuallıq 
(icra üsulu) hesab edilir. İki sosial prosesin uyğunluğu haqqında təsəvvür 
kifayət deyil, tamlıq, kafilik, uyğunluq nöqteyi nəzərindən həmin proseslərin 
tənqidi qiymətləndirilməsi də vacibdir. Bu məqsədlə prosesin növü, tipi, 
özünəməxsus xüsusiyyətləri, aid olduğu şəraitin daxili mexanizmləri, 
səmərəliliyi, istiqaməti analiz edilməlidir. Beləliklə, sosial proseslərin siyahısı 
tərtib olunur.  
Sosial proseslərin texnologiyalaşdırılmasının mahiyyəti aşağıdakılarla 
bağlıdır: 
1)prosesin formalaşması; 
2)prosesin məqsədli yönəldilməsi; 
3) sosial prosesin optimallaşdırılması; 
4) sosial prosesin sabitliyinin təmin edilməsi; 
5) özünütənzimləmə mexanizminin yaradılması; 
6) lazımi şəraitin təmin olunması. 
 
 202 
Sosial proseslər analiz edilərkən, onların daşıyıcıları, subyektləri, 
subyektiv və obyektiv əsasları aşkar edilir, təşkilati formaları, onlardakı 
təhriflər, deformasiyalar, sosial proseslərin təkamüllü fomaları 
müəyyənləşdirilir. Qeyd olunan məsələlərin həlli layihələşdirmə zərurəti 
yaradır, belə ki, layihələşdirmə və tətbiq etmə məqsədi daşıyan sosial 
texnologiyalar mövcud prosesin texnologiyalaşdırılmasına yönəlir. Sosial 
proseslərin texnologiyalaşdırılması zamanı tətbiqi sosiologiyanın 
metodlarından – sosial adaptasiya, sosial islah, sosial münaqişələrin həlli 
texnologiyaları və s. istifadə edilir. Sosial texnologiya ilk növbədə nəticəli və 
rasional məqsədyönlü sosial təsir metodlarının və metodikasının işlənib 
hazırlanmasıdır. Texnoloji ardıcıllığına görə texnoloji əməliyyatlar 
əlaqələndirilmiş, tabe edilmiş, nizamlanmış və tənzimlənmiş olur. Sosial 
texnologiyalar dəyişən şəraitin, yeni, qeyri-adi vəziyyətlərin tədqiqində 
yüksək dinamikliyi, ümumiliyi, uyğunlaşması ilə təsir metodikasından 
fərqlənir. Sosial texnologiyalar özünütənzimləmə, özünükökləmə, özünüislah 
və özünü təkmilləşdirmə prinsipləri əsasında qurulur. Sosial texnologiyalar 
sosial dəyişikliklər və sosial dərketmənin vasitəsi kimi fənlərarası metodlar 
əsasında formalaşır. Fənlərarası sosial texnologiyanın üstünlükləri tədqiqat 
obyekti və ona məqsədyönlü təsiretmə vasitələri haqqında tam təsəvvür yarada 
bilməsi ilə bağlıdır. Bu əsasda sosial obyektin xüsusiyyətləri, mahiyyəti, sosial 
dinamikanın xüsusiyyətləri aşkar edilir. Sosial texnologiyaların əsas  məsələsi 
məqsədyönlü təsirdən sonra sosial obyektin hər cür dəyişmə imkanları və 
nəticələrinin nəzərə alınması ilə bağlıdır. Fənlərarası yanaşma əsasında xüsusi, 
əsasən riyazi vasitələrlə kəmiyyət, statik analiz həyata keçirilə bilər. 
Fənlərarası metodologiyanın və metodikanın istifadə edilməsi zamanı bəzi 
çətinliklər meydana çıxır. Bu bilavasitə ayrı-ayrı elmlərin yüksək səviyyəli 
ixtisalaşması, onların  metodlarının, metodikalarının avtomatlaşdırılması, 
xüsusi idrak vasitələri, nəzəri müddəaları, empirik bazası, standartları, 
meyarları, dəqiqliyi, səmərəliliyi, rasionallığı və s. ilə bağlıdır. Sosial 
texnologiyalarda bu metodların istifadə edilməsi qeyd edilən maneələrin 
aradan qaldırılmasını tələb edir. İlk növbədə sosial texnologiyaların sosial 
obyektin dərk edilməsi və dəyişdirilməsilə bağlı «siyasətinin» hazırlanması 
vacibdir. Bu siyasət özündə ümumi (strategiya) və xüsusi (taktika və 
metodika) olanı birləşdirir. Fənlərarası metodologiyanın sosial 
texnologiyaların əsas metodu kimi istifadəsi zamanı fənlərarası tədqiqatın 
mərhələli təsviri vacibdir. Bu zaman ilk növbədə fənlərarası yanaşmanın 
aktuallaşması, yəni problemin bir fənn çərçivəsində həll olunmasının qeyri-
mümkünlüyünün əsaslandırılması tələb olunur. Növbəti mərhələ tədqiqat 
obyekti və məqsəydyönlü fəaliyyətlə bağlı sistemli yanaşmanın 
 
 203 
reallaşdırılmasıdır. Nəhayət, bir elmin metodlarının digər elm sahəsində tətbiq 
edilməsi hüdudları müəyyənləşdirilir. Sosial texnologiyalarda fənlərarası 
metodların istifadəsi zamanı həmin metodların bir neçə səviyyəsi nəzərə 
alınmalıdır. Birinci səviyyə – sistem nəzəriyyəsi baxımından sistemli 
yanaşma, ikinci səviyyə – təşkilatlanma nəzəriyyəsi və təcrübəsinin ümumi 
prinsipləri ilə bağlı olan təşkilatlanma səviyyəsi, üçüncü səviyyə – kompleks 
yanaşma, dördüncü səviyyə – məntiqi-riyazi yanaşma, beşinci səviyyə – 
qlobal yanaşma ilə bağlıdır. Sosial texnologiyaların metodologiyasında 
fənlərarası yanaşma xüsusi anlayışlar bazasının yaranmasına səbəb olur. 
Xüsusi sosial texnologiyaların metodologiyası ümumi sosial texnologiyalarla 
bağlıdır. Sosial texnologiyalar çərçivəsində sosial obyektə məqsədyönümlü 
təsir zamanı aşağıdakılar mərhələlər izlənilir: əmələ gəlmə (törəmə) – 
formalaşma (təşkilatlanma) – sistem – tamlıq – başaqa sistemə çevriləmə 
(dəyişilmə). Xüsusi sosial texnologiyalarda sistemin üzvi vahidə çevrilməsi 
nəzərə alınmaya bilər. Sosial texnologiyalar sosial nəzəriyyə və sosial 
təcrübənin xüsusi forması olub, sosial təşkilatlanmanın, cəmiyyətin özünü 
dərk etməsinin, yəni sosial refleksiyanın xüsusi forması kimi çıxış edir.             
YOXLAMA SUALLAR 
1.Sosial texnologiya dedikdə nə nəzərdə tutulur? 
2.Əsas və xüsusi sosial texnologiyalar nə ilə fərqlənir?   
3.Sosial texnologiyaların hansı ehtiyat sahələri fərqləndirilir? 
4. Sosial proseslərin texnologiyalaşdırılmasının mahiyyətini izah edin. 
REFERAT MÖVZULARI 
1.Sosial layihələşdirmənin sosial texnoloji metodları 
2.Sosial texnologiyalar 
3.Əsas və xüsusi sosial texnologiyalar    
 ƏDƏBİYYAT: 
1.Бергер П., Лукман Т. Социальное конструирование реальности : Трактат по 
социологии знания. М., 1995.  
2.Карташов А.В. Проектное знание: опыт методологического анализа.// 
Системные исследования. Методологические проблемы. Ежегодник, 1988. М., 
1989,с . 163.  
3. Курбатов В.И. Курбатова О.В. Социальное проектирование: Учебное пособие. 
Ростов н/Д: «Феникс», 2001. 
4.Луков В. А. Социальное проектирование : учеб. пособие. 6-е изд., испр. М. : 
Изд-во Моск. гуманит ун-та : Флинта, 2006. 
5.Прогнозное социальное проектирование : Теоретико-методологические и 
методические проблемы / Ин-т социологии РАН ; отв. ред. Т. М. Дридзе. 2-е 
изд., испр. и доп.  М. : Наука, 1994.  
6.Тощенко Ж. Т., Аитов Н. А., Лапин Н. И. Социальное проектирование. М., 
1982.   
 
 204 
Mövzu 17. SOSİAL LAYİHƏLƏŞDİRMƏNİN 
AVTOMATLAŞDIRILMASI VƏ RİYAZİ MODELLƏŞDİRİLMƏSİ 
 
Sosial layihələşdirmə yaradıcı fəaliyyət prosesi olsa da onu 
avtomatlaşdırmaq olar və zəruridir. Bu ilk növbədə aşağıdakı hallarla bağlıdır: 
1.bu gün iri həcmli informasiya ilə işləyərkən və çoxsaylı əməliyyatlar 
çərçivəsində kompüter texnologiyalarının istifadə edilməməsi ağıla sığmazdır; 
2.hər hansı bir layihələşdirmə adi halda daha çox ehtiyatlar, fəaliyyət və 
vaxt tələb edir; 
3.sosial layihələşdirmənin proqramlı tətbiqi onların imkanlarını 
genişləndirir və universallığını gücləndirir.    
Kompüter texnologiyalarının tətbiq edilməsi əvvəllər həll edilməsi 
mümkün olmayan məsələlərin həllinə imkan yaradır. Bu həm kompüter 
texnologiyalarının sürətli fəaliyyəti, həm də dünyəvi informasiya şəbəkəsi 
olan internet vasitəsilə geniş miqyaslı informasiya ehtiyatlarının əldə edilməsi 
ilə bağlıdır.  
Kompüter layihə mütəxəssisinin informasiyanın işlənib hazırlanması ilə 
əlaqədar işini yerinə yetirməklə insanı əvəz edə bilir. Müasir kompüterlər bir 
işdən digərinə keçmə imkanı açmaqla, idarəetmənin fərqli qayda və 
əməliyyatlarını yerinə yetirməyə, fərqli layihə əməliyyatlarını 
uyğunlaşdırmağa imkan yaradır. Sosial layihələşdirmədə kompüter 
texnologiyalarının istifadə edilməsi layihələşdirmə fəaliyyətinin 
avtomatlaşdırılması elementidir.        
      Yaradıcı fəaliyyətin avtomatlaşdırılmasının əsas istiqamətləri 
sahəsindəki tədqiqatlar «süni əql» yaradılması, «avtomatlar nəzəriyyəsinin» 
hazırlanması ilə bağlıdr. Bu ideya bilavasitə, A.Tyurginin evristik məsələlərin 
həlli üçün məntiqi avtomatın («Tyurgin maşınlarının») tətbiq edilməsi ilə 
bağlı tədqiqatlarına əsaslanır. «İnsan - maşın» sistemi ilə bağlı digər istiqamət 
insanın bir sıra fəaliyyət və funksiyalarının maşınlara ötürülməsi ideyasının 
inkişafı ilə bağlıdır. Üçüncü istiqamət əsasən rəhbərliyin və idarəetmənin 
rasionallaşdırılması problemlərilə bağlı olduğundan kompüterə təşkilatın 
funksiyalaşması və fəaliyyətinin səmərələşdirilməsi vasitəsi kimi yanaşır. 
Dördüncü istiqamət müasir psixologiya çərçivəsində inkişaf edərək, fəaliyyət 
və təfəkkürü insanın subyektiv dərketməsinin nəticəsi kimi qəbul edir, 
kompüter və digər texniki qurğuların insanın yaradıcı təfəkkürünün 
reallaşdırılması üçün istifadə edilən əmək vasitə və alətləri olduğunu göstəirir. 
Beşinci istiqamət nəzəri fəaliyyət yanaşması kimi, fəaliyyətlə bağlı bütün 
proseslərin sistemli təsvirini əks etdirir.  
 
 205 
Əksər hallarda bu nəzəriyyələrdə maşınlaşma və avtomatlaşma insan 
fəaliyyətində texniki qurğuların tətbiq edilməsi, bəzən isə insan fəaliyyətinin 
bəzi hissələrinin maşınlara ötürülməsi ilə bağlıdır.     
«İnsan - maşın» sisteminin təşkilatlandırılması funksiyalarının maşın və 
insan arasında bölüşdürülməsi, insan və maşının qarşılıqlı uyğunlaşması və s. 
ilə bağlı olub, mühəndis və sosial psixologiya sahəsinə daxil olur. Mühəndis, 
sosial psixologiya, yaradıcı prosesin modelləşdirilməsi, sosial layihələşdirmə 
sahələrində «insan - maşın» sistemi tətbiq edilərkən, tədqiq olunan problemlər 
«insan - maşın» sistemi problemlərilə məhdudlaşdırlılmamalıdır. Bu, 
informasiya, texniki, evristik, psixoloji, sosiotexniki, sosial və hətta  ideoloji 
nəticələri özündə birləşdirən keyfiyyətcə yeni sistemin formalaşdırılmasıdır. 
Hər hansı bir fəaliyyət sisteminin maşınlaşdırılması, yaxud 
avtomatlaşdırılması konstruktorlar və təşkilatçıların hansı məqsədlə fəaliyyətə 
başlamasnıdan asılı olmayaraq, ictimai fəaliyyətin mahiyyətinin dəyişməsinə 
və yenidən təşkil olunmasına, mövcud əmək bölgüsünün yeni yaranan peşə 
kooperasiyaları və müəssisələrinə uyğun qurulmasına gətirir. Qarşılıqlı əlaqəli 
olan elementlər toplusu əsasında formalaşan yeni sistemləri tədqiq etmək üçün 
sistemli-struktur analiz prinsipi istifadə edilir və bu zaman ayrı-ayrı alt 
sistemlərin deyil, bütövlükdə sistem təhlil edilir.      
Sosiotexniki fəaliyyətə nəzəri-metodoloji yanaşmada uyğun fəaliyyət 
sisteminin reallaşdırlıması üçün zəruri olan nəzəri biliklərin kafiliyi 
müəyynəlşədirilir. Bu yanaşmanın çatışmayan tərəfi çox sayda xüsusi elmi 
tədqiqatların tələb olunması ilə bağlıdır. Belə ki, bu zaman əsas məsələ ikinci 
planda qaldığından reallaşdırılması qeyri–mümkün olur.  
Peşəkar-təcrübi yanaşma mövcud fəaliyyət sistemilə bağlı proseslərə aid 
ziddiyyətlər və çatışmazlıqların aşkar edilməsi və bu əsasda həmin sistem və 
proseslərin optimallaşdırılması məqsədilə uyğun vasitə, metod və planların 
tətbiq edilməsinə yönəlir. Bu yanaşmanın üstün tərəfi onun daha real olması 
ilə bağlıdır. Belə ki, burada xüsusi tədqiqat tələb olunmur və gərəkli təcrübi-
metodiki analiz kifayət edir və mövcud sistemin optimallaşdırılmasına yönəlir.  
Sosial texnologiya sözün geniş mənasında sosial nəzəriyyənin xüsusi 
forması olub, tədqiq olunan ictimai təzahürün kəmiyyət və keyfiyyət 
göstəriciləri əsasında mümkün idrak əməliyyatlarının aşkar edilməsinə 
istiqamətlənir. Sosial texnologiyalar sosial dinamikanın bütün tərəflərini – 
fərdi, qrup və qruplararası qarşılıqlı fəaliyyəti əhatə edir. Sosial 
texnologiyalara dair «Bu nədir?» - sualı əsasında ixtiasaslaşma, eyniləşdirilmə 
və izahat həyata keçirilirsə, «Bu nə üçündür?» sualı izahat, əsaslandırma və 
ümumiləşdirmənin reallaşdırılmasına yönəlir. Qeyd etmək olar ki, sosial 
texnologiyalar real təcrübə ilə ali nəzəriyyə arasında keçid mövqeyi tutur. 
 
 206 
Sosial texnologiyalar sosial təzahürlərin bütün tərəflərini əhatə edərək, həqiqi 
sosial və sosioloji informasiyanın alınmasına istiqamətlənir. Bu zaman ictimai 
biliyin yeni əməliyyat və dərketmə səviyyəsinə çıxış yaranır. Burada sosial 
subyektin diqqət önünə gətirilən informasiya əlaqələri KİV-in, public 
relations, işgüzar ünsiyyətin sosiologiyasını əhatə edir. İnformasiyanın 
səmərəli istifadəsi məsələsinin qoyuluşu sosial idarəetməyə yeni məna verir. 
Qeyd olunan prinsiplər sosial-siyasi texnologiyalar sahəsində də keçərlidir 
(təbliğat, seçicilərlə iş, siyasi monitorinq və modelləşdirmə). Sosial 
proseslərin çoxamilli və alternativ inkişafı sosial dinamikanın müxtəlif 
tərəflərinin yenidən təşkilatlandırılması ilə bağlı konseptual aparatın 
yaradılmasına yönəlir. Sosial texnologiyaların əsas məsələsi bütün alternativ 
variantların modellərinin qurulması, oxşar tərəflərin müəyyənləşdirilməsi, 
alınan nəticələrin qiymətləndirilməsi vasitələrinin hazırlanması, birləşmə, 
ayrılma və şaxələnmə mərhələlərinin dərk edilməsi ilə bağlıdır. Bu məsələnin 
həll edilməsində riyazi metod və modellər böyük rol oynaya bilər.  
«Model» anlayışı latın dilində «modulus» sözündən götürülüb, meyar, 
nümunə, norma mənasını daşıyır. Elmin məntiqi və metodologiyasında model 
– təbiət, yaxud sosial reallığın müəyyən hissəsinin, mədəniyyət məhsulunun, 
konseptual-nəzəri təşkilin, yəni originalın  analoqu (sxem, struktur, işarələr 
sistemi) hesab olunur. Bu analoq obyektin mahiyyəti və strukturu haqqında 
biliklərin qorunub saxlanması və genişləndirilməsinə xidmət edir. Qnoseoloji 
nöqteyi-nəzərdən model – şüurda və təcrübədə originalın əvəzedicisidir. 
Modelin işlənib hazırlanması və tədqiqinin nəticələri originala tətbiq edilir. 
Məntiqi nöqteyi-nəzərdən bu ötürmə model və modelləşdirilən obyekt 
arasındakı izomorfizm (eynilik) və homomorfizm (oxşarlıq) münasibətlərinə 
əsaslanır. Modelin digər mahiyyəti məntiqi-riyazi sistemlərin təhlili ilə bağlı 
olub, əlamətlərin sistemli şəkildə bu və ya digər məntiqi-riyazi hesablamaların 
elementlərinə aid edilməsilə ifadə olunur.  
Modelləşdirmə dərketmə obyektlərinin onların modelləri əsasında tədqiq 
edilməsi metodudur. Modelləşdirmə predmetli ola bilər, yəni model originalın 
müəyyən həndəsi, fiziki, dinamik, yaxud funksional xüsusiyyətlərini təkrar 
istehsal edə bilər. Analoqlu modelləşdirmə dərketmə metodu olub, original və 
model vahid riyazi nisbətdə təsvir edildikdə istifadə edilir. İşarəli 
modelləşdirmədə sxemlər, çertyojlar, formullar model ola bilər. Belə 
modelləşdirmənin əsas formalarından biri məntiq və riyaziyyatın təsiretmə və 
deduktiv vasitələrilə reallaşdırılan məntiqi-riyazi modelləşdirmədir. İşarəli 
fəaliyyət, bu və ya digər səviyyədə işarəli qurğuların yenidən 
təşkilatlandırılması və məntiqi-riyazi modellərin qurulması işarələr, yaxud 
əməliyyatların zehni-əyani təsviri ilə bağlıdır. Modelləşdirmə çox zaman 
 
 207 
uyğun göstəricilərin tədqiqinə əsaslanır. Bu zaman göstəricilər dəyişə bilir və 
uyğun olaraq, modelin təsviri imkanları genişlənir. Dəyişən göstəricilər, 
obyektin parametrləri dəyişənlər adlanır. Qərarların qəbulu ilə bağlı riyazi 
modelləşdirmədə daxili və xarici, idarə edilən və idarə edilməyən, təsadüfi və 
qeyri-müəyyən dəyişənlər seçilir. Daxili dəyişənlər – obyektin şəxsi 
parametrləridir. Digər dəyişənlər isə xarici dəyişənlər olub, model 
çərçivəsində müəyyənləşmir, xaricdən təşkilatlanır. İdarə edilən dəyişənlər 
rəhbər, yaxud tədqiqatçı tərəfindən seçilir. İdarə edilməyən dəyişənlər 
tədqiqat subyektinin iradəsindən asılı olmayaraq mövcud olur və onların 
mahiyyəti ancaq qeydiyyata alınır. Bu dəyişənlər təsadüfi, yəni bəzi ehtimali 
qanunlara əsaslanmayan, yaxud qeyri-müəyyən, nəzarət edilməyən və ehtimali 
təbiətə malik olmayan ola bilir.     
Müasir dövrdə sosial sistemin müxtəlif istiqamətli inkişaf modellərinin 
kompüter variantları geniş istifadə edilir. Bu zaman sosial sistemlərin 
kompüter modellərinin funksiyalaşmasını (yaranma, tənəzzül, və məhv 
olmasını) vizual olaraq müşahidə etmək, sosial sistemlərə dair optimal 
proqnozlar vermək, yeni nəzəri hipotezlər irəli sürmək, əldə olunan 
göstəricilər əsasında empirik tədqiqatlar aparmaq və uyğun tövsiyələr 
hazırlamaq imkanları yaranır. Bu modellər sırasında Education-Based 
Modeling (təhsillə bağlı model) – sosial sistemlərdə səbəb-nəticə əlaqəli 
kəmiyyət göstəricilərinin, Neuro-Based Modeling (neyro (əsəb) sistemlə bağlı 
modellər) – sosial sistemlərin təhsillənməsi, səmərələşdirilməsi və 
uyğunlaşdırılması, Artificial Intelligence-Based Modeling (süni ağılla bağlı 
modellər)– bilik, mahiyyət, simvol, evristik göstəricilər və s.-in 
modelləşdirilməsilə bağlıdır. 
Socio-concrete models (konkret sosial modellər) konkret sosial sistemlərin 
qurulması və funksiyalaşması qanunlarının müəyyənləşdirilməsinə yönəlir. Bu 
modellər dövlət statistik göstəriciləri, ictimai rəylə bağlı ekspert və əhali 
arasında aparılan sorğuların, müşahidənin nəticələrinə əsaslanır. 
Models Solving problems (problemin həlli ilə bağlı modellər) idarəetməyə 
dair tövsiyələrin işlənib hazırlanması modeli kimi kampaniyaların menecer və 
işçi heyətinin fəaliyyətinin tənzimlənməsi məqsədilə istifadə edilir.  
Social Software Engineering (sosial texniki proqramlaşdırma) iterativ 
(çoxsaylı) prosedurlu proqramlaşdırma əsasında empirik tədqiqatlar və 
kompüter eksperimentləri aparılmasına yönəlir. Əməliyyatlar prosesi 
kompüter sisteminin funksiyalaşması tələb olunan meyarlara, məsələn, 
pozitivizm, realizm, konvensionalizm, interpretivizm, kompyutivizm və s. 
cavab verənədək davam edir. Bu sistemin hazırlanması sosial sistemlərin 
kompüterləşməsi nəzəriyyəsinin yaradılması metodu kimi çıxış edir. 
 
 208 
Kompüterləşmə nəzəriyyəsində Artificial social systems (süni sosial 
sistemlər), Artificial social models (süni sosial modellər), Social scientific 
models (sosial elmi modellər), Prototyping for resolutions (qərarlar 
nümunəsi), Multi-simulation (multi imitasiya) və s. kimi imitasion modellər 
istifadə edilir. 
Artificial social systems (süni sosial sistemlər) modeli yeni nəzəri 
hipotezlərin irəli sürülməsilə bağlıdır. Bu tip modellərdə real deyil, Artifical 
LIfe (süni həyat) kimi  formal kompüter modellərinin göstəriciləri (kvant 
avtomatlar, «neyron» şəbəkəsi, kompüter özünütəşkilatlandırma, determinə 
olunmuş xaos və s.) istifadə edilir.  
Social scientific models (sosial elmi modellər) sosial sistemlərdə 
humanitar paradiqmaların tətbiqi imkanlarının yoxlanılması ilə bağlıdır. Bu 
model T.Parsons, N.Luman, E.Dürkqeym və başqalarının nəzəriyyələrinin 
yoxlanılması ilə bağlı modellərin qurulmasına yönəlir. 
Multi-simulation (multi imitasiya) imitasiya modelləri məcmusu kimi, 
müvəqqəti və paralel, çoxsəviyyəli şəcərəli modelləşdirmədir.    
İmitasion model aşağıdakı struktura malik olur: 
x(t+∆t) = x(t) + f(x(t), u(t), v(t)), 
x˚= X0, t = 0, ∆t, 2∆t, …, T - ∆t. 
Burada x – kəmiyyət göstəricisi; x˚ – x-in ilkin vəziyyəti; t – zaman; x(t), 
u(t), v(t) – göstəricilər; f(.) – dəyişikliklərdən asılılıq səviyyəsi; T – 
proqnozlaşdırma müddəti; ∆t – modelləşdirmə addımıdır.   
İmitasiya modeli eyni vaxtda təsviri, izahedici, meyar (ölçü), proqnoz 
funksiyalarını yerinə yetirilir.  
İmitasiya modeli «nə olar, əgər?» sualına cavab verir. Bu modelin 
mahiyyəti real (sosial) sistemlərin riyazi modeli üzərində kompüter 
eksperimenti aparılmasından və sistemin davranışı və ona təsirlə bağlı 
seçilmiş ehtimallar əsasında sistemin son vəziyyətinin müəyyən edilməsindən 
ibarətdir. Beləliklə, imitasiya sosial obyektin mümkün inkişaf variantlarının 
EHM-də analiz edilməsinə şərait yaradır. Bu zaman obyekt üzərində bahalı, 
yaxud qeyri-mümkün eksperiment aparmağa ehtiyac qalmır. 
İmitasiya modeli ilə işləyərkən, ssenari qurulmalıdır. Bu zaman təsadüfi 
göstəricilər seçilir və qiymətləndirilir. İlkin vəziyyətdən çıxış edərək, cari 
vəziyyət müəyyənləşdirilir. Beləliklə, imitasion model «əgər proqnozlaşdırma 
müddətində xarici dəyişənlər yeni mahiyyət kəsb edərsə, tədqiq olunan 
sistemin mahiyyəti necə dəyişəcək?» sualına cavab verməyə imkan yaradır.  
Qeyd olunanlar əsasında EHM üçün proqram formalı hesablama sxemi 
qurulur. Təcrübi məsələlərdə x, u, v vektorlarının ölçüsü böyük olduğundan əl 
hesablaması aparmaq qeyri-mümkündür. Təcrübə göstərir ki, imitasion model 
 
 209 
əsasında aparılan hesablamalar sistemli tədqiqatın bütün suallarına cavab verə 
bilmir. Buna görə də modelin analizinin formal metodları və ekspert təcrübəsi 
və bilikləri əsasında qurulan kompüter imitasiyasının uyğunlaşdırılması 
zəruridir. Belə uyğunlaşdırmanın xüsusi təşkil edilmiş imitasion sistemlərdə 
reallaşdırılması daha məqsədəuyğundur. İmitasion modelin əsas ideyası 
istifadəçi ilə dialoq yaradılmasına yönəlir, bu zaman istifadəçi modeli, qeyri-
formal hesablama sxemlərini və işin gedişində əldə edilən nəticələri islah edir.  
İmitasion sistemdə modellər bankı (onların proqramlı reallaşdırılması) 
əsas yer tutur. İmitasion sistemdə istifadə edilən modellər iki qrupa bölünür: 
problem və standart. 
Problem modellər nəzərə alınan proseslər gedişində sistemin 
göstəricilərinin dəyişilməsini əks etdirir. Məsələn, ədədlərin dinamikası ilə 
bağlı Ferxyulst – Pirl modeli, yaxud mürəkkəb iqtisadi model problem 
modellər hesab olunur.  
Standart modellər yaxşı tədqiq olunmuş və həll etmə metodları məlum 
olan riyazi məsələlərin reallaşdırılması ilə bağlıdır. Məsələn, xətti 
proqramlaşdırma məsələsi standart model kimi reallaşdırıla bilər.  
Eyni vəziyyəti fərqli standart modellər əsasında təşkil etmək mümkündür. 
Məsələn, istehsal müəssisələrinin paylaşdırılması həm xətti proqramlaşdırma, 
həm də qeyri-xətti əlaqələri nəzərə alan daha mürəkkəb model əsasında təsvir 
edilə bilər. Eyni dinamik sistemi sadə diferensial tənliklər, yaxud xüsusi 
törəmə tənliklər vasitəsilə təsvir etmək olar. Digər tərəfdən, eyni standart 
model müxtəlif mahiyyətli obyektlərin formalaşdırılmasında tətbiq edilir. 
Məsələn, xətti proqramlaşdırma vasitəsilə sənaye, yaxud kənd təsərrüfatı 
ehtiyatlarını səmərəli paylaşdırmaq mümkündür. Sadə diferensial tənliklər 
sistemi əsasında mexaniki, kimyəvi, bioloji sistemlərdə baş verən prosesləri 
daimi əmsallarla təsvir etmək olar.  
Modelləşdirmənin informasiya təminatı problemi imitasion sistem 
göstəriciləri əsasında həll edilir. Göstəricilər bankı modelləşdirmədə seçilən 
model göstəricilərinə uyğun təşkil olunmuş zəruri informasiyadan 
(parametrlərin, ilkin şəraitin, dinamik sıraların kəmiyyət göstəriciləri) ibarət 
olur.  
İmitasion modeldə tətbiqi sosioloji tədqiqatlardan əldə edilmiş məlumatlar 
əsasında qurulan cədvəl təsvirli model daha çox istifadə edilir. Məlumat 
göstəriciləri bazası köməkçi informasiyaları (göstərici mənbələri haqqında 
məlumat, istifadəçilər üçün təlimat, arxiv materialları və s.) da əhatə edə bilər. 
İnformasiya ilə rahat işləmək üçün göstəricilərin daxil edilməsi, nəzərdən 
keçirilməsi, seçilməsi və redaktə edilməsi prosesini əhatə edən göstəricilər 
bazasının idarə edilməsi sistemi istifadə edilir.  
 
 210 
Daxili əlaqələndirmə vasitələri (daxili interface) göstəricilər bazasının və 
modellər bankının qarşılıqlı fəaliyyətini həyata keçirir. Dəyişənlərin ilkin 
mahiyyəti və parametrləri göstəricilər bazasından modellər bankına ötürülür, 
hesabların nəticələri, yəni proqnozlaşdırmanın son mərhələsinə dair 
göstəricilər isə geri qayıdır. Bu zaman interface proqamlar bir sıra texniki 
məsələləri yerinə yetirir: göstəricilər dairəsinə nəzarət, göstərici meyarlarının 
dəyişdirilməsi və s. 
Xarici əlaqələndirmə vasitələri (xarici interface) istifadəçinin imitasion 
sistemlə dialoq imkanlarını təmin edir. Belə ki, imitasion sistem istifadəçisinin 
modelləşdirmə və proqramlaşdırma haqqında məlumatlı insan olması vacib 
deyil, buna görə də xarici inteface istifadəçi üçün əlverişli şəkildə təşkil 
edilməlidir. Burada əlverişli vəziyyət dedikdə, sistemin istifadəçinin 
tələbatlarına reaksiya sürəti, sistemlə ünsiyyət dilinin sadəliyi, buraxılış 
məlumatlarının anlaşıqlılığı və hesablama nəticələrinin əyaniliyi, real zaman 
çərçivəsində modelləşdirmə prosesinin islah edilməsi imkanları və s. nəzərdə 
tutulur.  
İmitasion sistemin istifadəçi interface-nin hazırlanması zəruridir. Ən yaxşı 
modellər, keyfiyyət göstəriciləri və idarəetmə proqramları toplusu əlverişli 
interface olmadan «özündə şey» olaraq qalır və ən yaxşı halda istifadəçinin 
daxili ehtiyaclarına uyğun ola bilər. Təcrübəçilər belə sistemlə işləmirlər.  
Burada modelləşdirmənin nəticələrinin əyani göstəricilərlə (xəritə, cədvəl, 
diaqramma, qrafiklər və s.) təqdimatı əsas mahiyyət kəsb edir. Uyğun 
nəticələrin reallaşdırılması üçün proqram-texniki (plotter, yaxud cədvəlqurma, 
cədvəl qovluğu və s.) və analitik (informasiyanın toplanması metodu) vasitələr 
istifadə edilir.  
Modelləşdirmənin nəticələri sistemin hazırlayıcıları və ekspertləri 
tərəfindən şərh edilir. Nəticələrin analizi imitasion sistemin hazırlanmasında 
zəif tərəfləri və səhvləri aşkar etməyə imkan yaradır və bu zaman proqramın 
reallaşdırılması, formalaşdırılması və konseptuallaşdırılması mərhələlərinə 
qayıtmağı tələb edir. İmitasion sistemlər sadələşdirilmiş modellər konsepsiyası 
çərçivəsində analitik və imitasion metodların uyğunlaşdırılmasına imkan 
yaradır. Konseptual model imitasion tipli model əsasında qurulur, lakin bu 
model vasitəsilə hesablamalar aparılması kompüter və insan ehtiyatlarının 
böyük itkilərilə nəticələnir. Buna görə də əsas modelin sadələşdirilməsi və 
sadələşdirilmiş modellərin tədrici istifadəsi məqsədəuyğundur. Aşağı səviyyəli 
sadələşdirilmiş modellər imitasion tədqiqatlara, yuxarı səviyyəli 
sadələşdirilmiş modellər isə analitik nəticələrə əsaslanır. Sadələşdirilmiş 
modellərin tədqiqatının nəticələri növbəti mərhələdə ekspertlər tərəfindən 
öyrənilir və maraq doğuran nəticələr daha dəqiq modellər əsasında araşdırılır, 
 
 211 
mənfi nəticələr kənarlaşdırılır. Belə yanaşma az itki ilə alternativlərin ilkin 
çoxluğunun azaldılmasına şərait yaradır. Düzgün işlənib hazırlanmış və 
istifadə edilən imitasion modellər qərarların müdafiəsi aləti olub, ekspert və 
təcrübi biliklərin riyazi metodlar və kompüter modelləşdirməsi ilə 
birləşdirilməsinə şərait yaradır.   
İmitasion modelləşdirmə qərarların ümumi analizi proseduru kimi beş 
mərəhələdən ibarətdir: 
- ilkin analiz; 
- struktur analiz; 
- qeyri-müəyyənliyin analizi; 
- faydalılıq, yaxud dəyərliliyin analizi; 
- səmərələləşdirmə prosedurları.  
İlkin analiz zamanı qərar qəbul edən şəxs mövcud problemlə bağlı hansı 
fəaliyyət kursunun seçiləcəyini müəyyənləşdirir. Problem təyin edilir və 
mümkün alternativlər məlum olur. 
Struktur analiz problemin keyfiyyət strukturunun müəyyənləşdirilməsilə 
bağlıdır. Burada qərarlar ağacı iki formaya malik olur: qərarlar zirvəsi və 
hadisələr zirvəsi. Birinci halda qərar qəbul edən şəxs, ikinci halda isə nəzarət 
edilməyən amillər aparıcı rola malik olur.  
Qeyri-müəyyənliyin analizi zamanı qərar qəbul edən şəxs hadisələr 
zirvəsində yaranan ayrı-ayrı problemlərə dair ehtimalların mahiyyətini 
müəyyənləşdirir. Bu, mövcud empirik göstəricilərə, ayrı-ayrı analitik və 
imitasion modellərin mümkün nəticələrinə, ekspertlərin rəyinə, həmçinin qərar 
qəbul edən şəxsin subyektiv mühakimələrinə əsaslanan metod və prosedurlar 
əsasında həyata keçirilir.  
Faydalılıq, yaxud dəyərliliyin analizi  qərarlar ağacında nəticələrin 
faydalılığının müəyyənləşdirilməsi ilə bağlı qərar qəbul edən şəxs tərəfindən 
bu və ya digər istiqamətin seçilməsinə yönəlir. Hər bir məsələdə fərqli iqtisadi 
və digər itkilər və gəlirlər əlaqələndirilir. Nəticələr toplusu qərar qəbul edən 
şəxs tərəfindən nizamlanmalı və nəticələrin reallaşdırılmasında qeyri-
müəyyənlik nəzərə alınmalı, yəni nəticələrin faydalılığı riyazi gözləmələrə 
əsaslanmalıdır. Qeyri-müəyyənlik dedikdə, qərar qəbul edən şəxsin iki 
alternativ fəaliyyət arasında seçim etmək imkanı nəzərdə tutulur, bu zaman 
mümkün nəticələr öyrənilməli və daha faydalı nəticələrə malik olacağı ehtimal 
edilən variant seçilməlidir.    
 Səmərələşdirmə prosedurları son mərhələ kimi hesablamalar vasitəsilə 
daha səmərəli, yəni maksimum faydalı ola biləcək strategiyanın 
müəyyənləşdirilməsilə bağlıdır. Bu strategiyada qərar qəbul edən şəxsin 
qərarlara təsiri əks olunur. x nəticəsi səbəb nəticə əlaqəli və birölçülü olduqda 
 
 212 
problemin konseptual əsasları aydın olur: istifadə edilən məqsədli funksiyanın 
mahiyyətini maksimallaşdırılan alternativlərdən elə biri seçilməlidir. 
Optimallaşdırma məsələsi mürəkkəb ola bilər, lakin bu mürəkkəblik 
konseptual deyil, texniki xüsusiyyət daşıyır. Çox vaxt nəticələr bir neçə meyar 
əsasında təyin edilir. Qeyri-müəyyənlik şəraitində bir meyarın lotereya 
xüsusiyyətli ehtimali seçim imkanları meydana çıxır. Bu zaman birölçülü 
faydalılıq nəzəriyyəsinin nəticələri istifadə edilir. Ümumi halda x nəticəsi həm 
qeyri-müəyyən, həm də çoxölçülüdür. Bu zaman faydalılıq və çoxölçülü 
səmərələşdirmə nəzəriyyələri sintez edilir. Faydalılıq nəzəriyyəsinin 
metodlarına əsasən qərar qəbul edən şəxs birölçülü vəziyyətdə bir neçə 
alternativdən birini seçməlidir. Mümkün nəticələrdən daha çox arzu edilən 
vahid meyar əsasında qiymətləndirilir. Qərar qəbul edən şəxs seçilən 
alternativlərdən hər hansı birinin nə ilə nəticələnəcəyini bilmir, lakin hər bir 
fəaliyyət vasitəsi üçün fərqli nəticələrin nəzərə alınması imkanları mövcuddur.  
Faydalılıq funksiyası qərar qəbul edən şəxsin mümkün nəticələrlə bağlı 
seçim xüsusiyyətlərini əks etdirir. Bu xüsusiyyətlər riyazi təsvir edilərsə, 
faydalılıq funksiyasına dair məhdudiyyətləri analitik təsvir etmək olar. Əgər 
qərar qəbul edən şəxs qeyd edilən xüsusiyyətlərlə razılaşırsa, onun faydalılıq 
funksiyası daha məhdud çərçivəyə malik olub, bu funksiyanın həqiqi mənasını 
və həssaslığının analizini sadələşdirir.   
Faydalılıq funksiyasının təcrübi proseduru bir çox real vəziyyətlərdə 
istifadə edilir. Faydalılıq funksiyası ilə bağlı bir çox metodlar və hər bir 
metodun çoxsaylı variantları mövcuddur. Hər hansı bir məsələnin həlli ilə 
bağlı istifadə edilən prosedurlar eyni xüsusiyyət daşıyır, onları beş mərhələyə 
bölmək olar: 
- hazırlıq mərhələsi; 
- keyfiyyət xüsusiyyətlərinin eyniləşdirilməsi; 
- kəmiyyət hüdudlarının müəyyənləşdirilməsi; 
- faydalılıq funksiyasının seçilməsi; 
- uyğunluğun yoxlanması. 
Hazırlıq mərhələsində qərar qəbul edən şəxs faydalılıq funksiyaları 
müəyyənləşdirilənə qədərki zaman müddətində analitikin onun seçimi ilə 
maraqlandığını bilməlidir. Qərar qəbul edən şəxs başa düşməlidir ki, həqiqi 
obyektiv seçimlər yoxdur və onun subyektiv rəyini əks etdirən seçimlər daha 
gərəklidir. Əgər qərar qəbul edən şəxsin fikirləri gözlənilən nəticələrlə üst-üstə 
düşürsə, faydalılıq funksiyalarını müəyyənləşdirmək olar, əks təqdirdə, birinci 
mərhələ ardıcıllıqla təkrarlanmalıdır.  
Keyfiyyət xüsusiyyətlərinin eyniləşdirilməsi mərhələsində qərar qəbul 
edən şəxsin seçimi aydınlaşdırılır, müqayisə edilir, dəqiqləşdirilir. Sonra 
 
 213 
faydalılıq funksiyasının qərar qəbul edən şəxsin meyllərinə uyğunluğu, 
seçiminin təsadüfi olub olmaması müəyyənləşdirilir. Əgər qərar qəbul edən 
şəxs lotereya seçiminə üstünlük verirsə, deməli o, riskə meyllidir. Daha sonra 
faydalılıq funksiyasının yüksələn, alçalan, yaxud daimi risklə əlaqəsi 
müəyyənləşdirilir.  
Kəmiyyət hüdudlarının müəyyənləşdirilməsi adətən lotereyaya dair səbəb 
nəticə əlaqəli ekvivalentin təyin edilməsilə bağlı olur.  
Faydalılıq funksiyasının seçilməsi bu funksiyanın kəmiyyət və keyfiyyət 
xüsusiyyətlərinin və bu xüsusiyyətlərdə faydalılıq funksiyanın 
mövcudluğunun aydınlaşdırılması ilə bağlıır.  
Uyğunluğun yoxlanması qərar qəbul edən şəxsin faydalılıq 
funksiyasındakı təhrifləri, yəni həqiqi seçimə uyğunluq səviyyəsini aşkar 
etməsilə bağlıdır.  
 
YOXLAMA SUALLAR 
1.Sosial layihələşdirmənin avtomatlaşdırılmas nə ilə bağlıdır? 
2. Avtomatlaşdırmanın əsas istiqamətləri hansılardır? 
3.İmitasion modelin mahiyyətini izah edin. 
4.İmitasion modelin hansı mərhələləri fərqləndirilir? 
5.İmitasion modelləri sadalayın. 
 
REFERAT MÖVZULARI 
1.Sosial layihələşdirmənin avtomatlaşdırılması və riyazi modelləşdirilməsi 
2.Yaradıcı fəaliyyətin avtomatlaşdırılmasının əsas istiqamətləri  
3. İmitasion model 
ƏDƏBİYYAT:            
1.Бергер П., Лукман Т. Социальное конструирование реальности : Трактат по 
социологии знания. М., 1995.  
2.Давыдов А.А. Компьютационная теория социальных систем. Соц/исс, № 6, 
2005. 
3.Карташов А.В. Проектное знание: опыт методологического анализа.// 
Системные исследования. Методологические проблемы. Ежегодник, 1988. М., 
1989,с . 163.  
4. Курбатов В.И. Курбатова О.В. Социальное проектирование: Учебное пособие. 
Ростов н/Д: «Феникс», 2001. 
5.Луков В. А. Социальное проектирование : учеб. пособие. 6-е изд., испр. М. : 
Изд-во Моск. гуманит ун-та : Флинта, 2006. 
6.Прогнозное социальное проектирование : Теоретико-методологические и 
методические проблемы / Ин-т социологии РАН ; отв. ред. Т. М. Дридзе. 2-е 
изд., испр. и доп.  М. : Наука, 1994.  
7.Тощенко Ж. Т., Аитов Н. А., Лапин Н. И. Социальное проектирование. М., 
1982.  
 
 214 
Mövzu 18. SOSİAL PROSESLƏRİN LAYİHƏLƏŞDİRİLMƏSİ 
 
18.1 SOSİAL LAYİHƏLƏŞDİRMƏ VƏ SOSİAL YENİLİKLƏR  
 
İ.Şumpeter «İqtisadi inkişaf nəzəriyyəsi» (1911) əsərində «yenilik» və 
«innovasiya» anlayışlarının aşağıdakı aspektlərini fərləndirir: 
a) yeni, yəni istehlak sahəsində hələ məlum olmayan nemət, yaxud məlum 
nemətin yeni keyfiyyəti; 
b) məlum nemətin yeni, elmi kəşflə əlaqəsi olmayan daha səmərəli istehsal 
metodu; 
c) məlum nemətin yeni satış imkanlarının açılması; 
ç) xam malın, yaxud yarımfabrikatın yeni istehsal mənbələrinin açılması, 
mövcud inhisarın ləğvi əsasında istehsalın yenidən təşkili.   
Müasir Amerika sosioloqu P.Draker «İnnovasiyalar və sahibkarlıq» (1985) 
əsərində innovasiyaların aşağıdakı mövqelərini fərqləndirir: 
- vəziyyətin gözlənilmədən kəskin dəyişməsi; 
- istehlakçıların dəyişən dəyərləri və gözləntiləri ilə reallıq və dəyişən 
gözləmələr arasında meydana çıxan ziddiyyətlər; 
- istehsal, yaxud istehlak prosesində dəyişikliklər; 
- əhali məskunlaşması strukturunda dəyişikliklər; 
- yeniliklərə təkan verən yeni biliklər, kəşflər, texnologiyalar. 
Sosial yeniliklərin aşağıdakı parametrləri fərqləndirilir:  
- fundamental elmi biliklərin istifadə edilməsinə əsaslanan sosial yeniliklər; 
- tətbiqi elmi tədqiqatlara əsaslanan sosial yeniliklər; 
- təcrübi biliklərə əsaslanan sosial yeniliklər; 
- biliyin ayrı-ayrı aspektlərinin fərqli kombinasiyalarına əsaslanan sosial 
yeniliklər; 
- prinsipcə yeni, yaxud əvvəllər əldə olunmayan sahələrin istifadəsilə bağlı 
sosial yeniliklər; 
- hər hansı məqsədyönlü fəaliyyətin nəticələrinə əsaslanan sosial yeniliklər; 
- hər hansı məhsulun başqa sahəyə tətbiq edilməsi ilə bağlı sosial yeniliklər. 
Sosial yeniliklərin sistemləşdirilməsi aşağıdakılara əsaslanır:  
- məhsul (yeni məhsul, məs., yeni texnologiya, yaxud əmtəə); 
- texnoloji (əmtəə, xidmət və biliklərin yeni istehsal texnologiyaları); 
- sosial (keyfiyyətcə yeni iqtisadi, sosial, siyasi və digər törəmələrin, 
strukturların, ictimai istehsal mexanizmlərinin, bütövlükdə cəmiyyət, yaxud 
onun alt sistemlərinin); 
- ilk üç tipi özündə birləşdirən komplekslər.  
 
 215 
Yeniliklərin çoxsaylı şərhləri mövcuddur. İ.V.Bestujev-Ladaya görə, 
«yeniliklər idarəetmə qərarlarının nəticəsi kimi bu və ya digər proseslər, 
texniki, iqtisadi, siyasi, sosial və digər təzahürlərin dəyişilməsi  əməliyyatları 
kimi müəyyənləşdirilə bilər».   
Sosial yeniliklər sistemində aşağıdakı yenilikləri fərqləndirmək olar: 
1.reallaşdırılması mexanizmlərinə görə fərqlənən yeniliklər; 
2.innovasion proseslərin xüsusiyyətlərilə bağlı olan yeniliklər.  
Tipinə görə yenilikləri iki qrupa bölmək olar: maddi-texniki və sosial.  
Maddi-texniki yeniliklər aşağıdakılarla bağlıdır: 
- texnikada yeniliklər (təchizat, cihazlar); 
- texnologiyada yeniliklər (istehsal prosesləri); 
- istehsal materiallarında yeniliklər (xammal və son məhsul). 
Sosial yeniliklər  aşağıdakı kimi təsnif edilir: 
- sosial-idarəetmə, yəni sosial sahədə məqsədyönlü dəyişikliklər; 
- sosial-iqtisadi (ictimai-iqtisadi formasiyalar sistemində innovasion 
fəaliyyət); 
- iqtisadi (yeni materiallar, əmək haqqının ödənilməsinin sistem göstəriciləri); 
- təşkilati-idarəetmə (yeni təşkilati strukturlar, əməyin təşkili strukturu, 
qərarların hazırlanması, onların yerinə yetirilməsinə nəzarət və s.); 
- hüquqi (cəmiyyətdə hüquqi qarşılıqlı münasibətlərin dəyişilməsi); 
- pedaqoji (təlim və tərbiyə metodları). 
Sosial yeniliklər digər yeniliklərdən aşağıdakı xüsusiyyətlərə görə 
fərqlənir: 
1.Sosial yeniliklər müəyyən ictimai münasibətlər, rəsmi mədəniyyətlə 
daha sıx əlaqəyə malik olur. Nəzərə almaq lazımdır ki, eyni yeniliklər ayrı-
ayrı regionlarda fərqli təzahür edə bilər.  
2.Sosial yeniliklər daha geniş tətbiq sahəsinə malik olur. Belə ki, texniki 
yeniliklərin reallaşdırılması çox vaxt zəruri idarəetmə, iqtisadi və digər 
dəyişikliklərlə müşayiət edilir, laikn bu yeniliklər çox zaman texniki təchizat 
tələb etmir. 
3.Sosial yeniliklər istifadəçilərin qrup və şəxsi keyfiyyətlərindən asılı olur. 
Belə yeniliklərin mahiyyəti işçilərin yeni xüsusiyyətli xidməti fəaliyyətlərinin 
tətbiqi ilə bağlı olur.  
4.Texniki yeniliklərdən fərqli olaraq, sosial yeniliklərin tətbiqi o qədər də 
nəzərə çarpmır və onların səmərəliliyi daha mürəkkəb və ziddiyyətli 
xüsusiyyətlərə malik olur. Xüsusilə yeni davranış və münasibətlərin 
formalaşması ilə bağlı onların köhnə mahiyyətinə qayıtması təhlükəsi mövcud 
olur.   
 
 216 
Texniki yeniliklərdən fərqli olaraq, sosial yeniliklərdə formalaşma 
mərhələsi olmur. Texniki yeniliklərdə hazırlıq mərhələsi layihələşmə ilə üst-
üstə düşür. Bu innovasion prosesin bir sahədən digər sahəyə keçməsinin 
qarşısını alır, yeniliklərin yaranması prosesini sürətləndirir. İnnovasion 
ehtiyatlarına görə yenilikləri aşağıdakı kimi təsnif etmək olar: 
- radikal, yaxud əsas (prinsipcə yeni texnologiyalar, istehsal növlərinin 
idarəetmə metodları); 
- kombinasiyalı (elementlərin konstruktiv birləşdirilməsi prosesində fərqli 
tərəflərin uyğunlaşdırılması); 
- şəkli dəyişdirilmiş (yeniliklərin təkmilləşdirilməsi, uyğun 
konstruksiyalarının, formalarının prinsiplərinin tamamlanması).  
Prinsipcə sələflərinə münasibətdə əvəzedici, ləğvedici, dönərli, açıqlayıcı 
yenilikləri fərqləndirmək olar. Əvəzedici yeniliklər köhnə vasitələrin tam 
sıxışdırılması və uyğun funksiyaların (məs., avtomatlaşdırma) daha səmərəli 
tətbiqinə əsaslanır. Ləğvedici, yaxud mənfi yeniliklər hər hansı bir məhsulun 
istehsalı ilə bağlı əməliyyatların yerinə yetirilməsinin qarşısını almağa yönəlir 
və əvəzedici qəbul etmir. Dönərli yeniliklər müəyyən müddətdən sonra 
mövcud şəraitdə yeniliklərin tətbiq edilməsi imkanlarının uyğunsuzluğu və 
uğursuzluğu ilə əlaqədar olaraq, əvvəlki vəziyyətə qayıdış əsasında 
müəyyənləşir. Açıqlayıcı yeniliklər müqayisəsi olmayan vasitələrin kəşfi və 
tətbiqi ilə bağlı olur. Eyni zamanda tamamlanmış və tamamlanmamış 
yeniliklər fərqləndirilir. Tamamlanmamış yeniliklər heç də həmişə sosial 
neqativ olmur. Dəyişən şəraitlə əlaqədar meydana çıxan innovasion 
patologiyanın ləğv edilməsi, yeniliklərin həyata keçirilməsi prosesindəki 
uğursuzluqlar yeniliyin yaradılması, yaxud əsaslandırılması mərhələsində 
onun məqsədəuyğun olmayan və səhv kimi qəbul edilməsinə səbəb olur. 
Bununla əlaqədar olaraq, uğurlu və uğursuz yeniliklər fərqləndirilir. Bu bölgü 
əvvəlki ilə üst-üstə düşür, burada uğur müasirlik və yeniliklərin tamamlanması 
ilə bağlı olur. Səmərəlilik iqtisadi və sosial göstəricilərin  mövcud vəziyyəti, 
yeniliklərin yaradılması və reallaşdırılması prosesində itkilərlə müqayisələr 
aparılması əsasında müəyyənləşdirilir. Çox vaxt səmərəlilik təxirə salınmış 
təsiri bağışlayır. Nəzərə almaq lazımdır ki, tamamlanmış, həm də uğurlu 
yeniliklər heç də həmişə səmərəli olmur. Bununla yanaşı innovasion 
fəaliyyətdə «səmərəlilik» anlayışı yeniliklərin təsnifatı əsasında müəyyənləşir. 
Yeniliklərin xüsusiyyətlərinə görə sistemləşdirilməsi onların imkanlarının 
və məhdudiyyətlərinin müqayisə edilməsinə, digərləri sırasında onun 
qiymətləndirilməsinə şərait yaradır. Yeniliklər arasındakı münasibətləri 
qiymətləndirmək, inkişaf mərhələlərində bu münasibətlərin dəyişməsi 
 
 217 
dinamikasını və meyllərini aşkar etmək və innovasion mövqedən çıxış edərək, 
bu mərhələlərin diaqnostikası  çox vacibdir.  
Bu əsasda innovasion məntiqi və siyasi meyarlar müəyyənləşdirilir. 
Müasir tədqiqatçılar əmindirlər ki, yeniliklər mahiyyətcə ideya, kəşf, rasional 
təkliflərin və s. yeniliklərə çevrilməsilə bağlı olub, mövcud sadə 
yenidənistehsal prosesindən fərqlənir. Keyfiyyətcə yeni olanı əsas və 
innovasion ideyalar olmadan süni şəkildə yaratmaq mümkün deyil, lakin 
cəmiyyət üçün gərəksiz olan yeniliklərin qarşısını almaqla idarə etmək 
mümkündür. Bu, dövlətin innovasion siyasətilə bağlıdır. İnnovasion siyasət alt 
sistem kimi prosesin səmərələşdirilməsi, «yenilik ideyası», bu və ya digər 
yeniliyin səmərələşdirilməsinin genişləndirməsilə bağlıdır. Məntiqi olaraq, hər 
bir innovasion siyasətin birinci sahəsi innovasion fəaliyyətin idarə olunması – 
innovasion kollektivin yaradılması ilə əlaqədardır. Bu sahədə obyektiv-fəal və 
subyektiv-fəal sahələr fərqləndirilir. Obyektiv-fəal sahə yeniliklərin 
reallaşdırılması prosesini ləngidən amillərin dəyişdirilməsi və yeniliyi 
formalaşdıran amillərin genişləndirilməsi ilə bağlıdır. Məsələn, idarəetmə 
vasitələri  ilə yeniliklərə malik olan bir çox bürokratik əngəlləri aradan 
qaldırmaq olar. Subyektiv-fəal sahə cəmiyyətdə sosial fəaliyyətə konstruktiv 
yeniliklər gətirən sosial fəal elementlərin formalaşdırılması ilə bağlıdır.            
Yeniliklərin strukturu aşağıdakı kimi müəyyənləşdirilə bilər: 
- yeniliklərə dair sosial tələbatın dərk edilməsi;  
- metod və vasitələrlə yeniliklərin aşkar edilməsi; 
 -yeniliklərin dizaynı – son məhsulun konkret ideya formasında 
layihələşdirilməsi, yaxud təsviri; 
- yeni təsvirin əldə edilməsi variantlarının aşkar edilməsi; 
- optimal variantın seçilməsi; 
- optimal variantın həyata keçirilməsi; 
- yeniliklərin növbəti mərhələsinin ümumiləşdirilməsi.   
Sosial innovasiyaların tətbiqindəki çətinliklər bir çox səbəblərlə bağlıdır. 
Bu ilk növbədə insan təfəkkürünün yeniliyə müqavimət göstərən ənənəviliyi 
ilə əlaqədardır. Bununla yanaşı hər bir yenilik mövcud sistemin sabitliyinin və 
funksiyalaşmasının pozulmasına yönəlir. Yeniliklər sistemin nizamını 
pozarkən özü də müəyyən dəyişikliyə uğrayır. Yeniliklər çoxsaylı ideyalar 
kimi təzahür edir, lakin cəmiyyət yalnız daha səmərəli olan ideyaların 
tətbiqinə imkan yaradır. «Futurofobiya» insanların gələcək və yeniliklərlə 
bağlı qorxusunun əksi kimi cəmiyyət üçün təhlükəli olan ideyaların islah 
olunmasına şərait yaradır. «Futurofobiya effekti» «davamlılığın sınağı»na 
yönəlmiş süni mexanizm əsasında yeniliyin tətbiqinə yönəlir. 
«Futurofobiya»ya nəzarət edilməzsə, hadisələrin qeyri-mütəşəkkil inkişafına 
 
 218 
şərait yaranmış olar və hər cür pozitiv yeniliyin də qarşısı alına bilər. Buna 
görə də, konstruktiv yenilikləri inkişaf etdirmək üçün süni mexanizmlərin 
istifadəsi zəruridir. Bunun üçün konstruktiv və destruktiv yenilikləri seçmək 
və yeni yaranmaqda olanı mövcud mühafizəkar təzahürlərdən mühafizə etmək 
lazımdır. Şəraitdən (təşkilati, sosial mədəni, iqtisadi və s.) asılı olaraq, 
müxtəlif mühitlərdə eyni yeniliklərin fərqli təzahür formaları nəzərə çarpır. 
Nəzərə almaq lazımdır ki, yeniliklərə müqavimət, onların formasının 
dəyişməsi yalnız mühavizəkarlıqla deyil, həm də ayrı-ayrı işçilərin 
səriştəsizliyi ilə bağlıdır. Bu yeniliyə keçidlə bağlı yaranan obyektiv 
çətinliklərdir və hər bir təşkilati, mədəni sistemdə müstəqil dəyərə malik olub, 
sistemin qorunmasını təmin edir. Belə ki, mühit yeniliyi öz xüsusiyyətlərinə 
uyğunlaşdırmağa, mövcud dəyişikliklərin potensialını zəiflətməyə yönəlir. Bu, 
funksiyalaşmanın inersiyalılığı ilə bağlıdır. İnnovasion prosesləri  idarə etmə 
prosesində nəzərə almaq lazımdır ki, sistem yalnız yenilikləri mühafizə 
etməyə yönəldikdə yeniliklərə açıq ola bilər.   
Yeniliklərlə bağlı meydana çıxan ziddiyyətlərin qarşısını almaq üçün 
cəmiyyət iki sosial mexanizm – innovasion və antiinnovasion hazırlayır. Hər 
bir mexanizm ayrılıqda – «adi», qeyri-institusional və institusional 
mexanizmlərdən ibarət olur. Qeyri-institusional mexanizm cəmiyyətin 
bürokratik düşüncə tərzi ilə bağlı olub, digər mexanizmləri müəyyənləşdirir. 
Adi şüurda futurofobiya instinktiv, şüuraltı olaraq təzahür edir və cəmiyyətin 
mövcud adət və ənənələrinin qorunmasına yönəlir. Bürokratik şüurda isə 
futurofobiya dərkedilmiş olub, «başqa bir gələcək»də öz mövqelərinin 
itirilməsi qorxusunun nəticəsi kimi təzahür edir.                           
Mahiyyətinə görə, innovasiya – innovasion fəaliyyətin məhsulunun tənqidi 
dərk edilməsi, mövcud vəziyyətlə razılaşmama, sistemin funksiyalaşmasının 
yenidən öz tələbatlarına uyğun qurulması, yaxud tamamilə dəyişdirilməsi 
qabiliyyətidir. Bu zaman təşkilatın qarşılıqlı elementlər toplusu olduğu nəzərə 
alınmalıdır. Sistemin mövcud vəziyyətdən razı, yaxud narazı olduğunu 
müəyyənləşdirmək üçün onun innovasiyalara hazırlıq səviyyəsi 
öyrənilməlidir. Belə ki, innovasiyalara hazırlıq sistemin innovasion mövqeyilə 
bağlıdır. Əgər sistem mövcud vəziyyətdən narazıdırsa, deməli yeniliklərə 
hazırdır və ya əgər sistem öz vəziyyətindən razıdırsa, yeniliklərə müqavimət 
göstərir.  
Sosial təşkilat müəyyən funksiyalı qarşılıqlı təsirdə və qarşılıqlı əlaqədə 
olan elementlər strukturudur. Burada idarə edilənlər və idarə olunanları 
fərqləndirmək olar və onlardan hər biri innovasion davranış daşıyıcıları ola 
bilər. Yeniliklərin reallaşdırılması üçün elementlərin fəallığı, təşəbbüskarlığı 
vacib şərtdir. İnnovasion dəyişikliklərə hazır fəal elementlərin sayının çoxluğu 
 
 219 
və innovasiyalara hazırlıq səviyyəsi sistemin dəyişilməsi və yeniliklərin daha 
səmərəli nəticələrə gətirməsi ehtimalını artırır. 
Hər bir sosial təşkilat öz maraq və məqsədləri çərçivəsində innovasion 
davranışa meylli olur. Elmin, təhsilin, peşə hazırlığının inkişafında maraqlı 
olan və öz elementlərinə seçim azadlığı verən təşkilat öz inkişafını təmin 
etmiş olur. İnnovasion davranışın inkişafı ilə bağlı hər hansı bir təzahürün 
təcrid edilməsi bütövlükdə sistemin inkişafının qarşısını almış olur. Belə bir 
şəraitdə innovasion meylli elementlər ya strukturun rifahı üçün fəaliyyəti 
dayandırır, ya bu təşkilatı tərk edir, ya da innovasion davranışa şərait 
yaratmaq üçün sistemi dəyişdirməyə yönəlirlər.  
Yeni baxışlı insanların mövcud ictimai quruluşu tənqidi dərketməsi köhnə 
sistemin dağılmasına və yeni sistemin formalaşmasına şərait yaradır. 
İnnovasion davranış subyektlərinin bütöv sosial təşkilatın mənafeyi 
istiqamətində fəaliyyət göstərməsi üçün innovasion fəaliyyətin müdafiə 
olunması və stimullaşdırılması, həmin subyektlərin tələb və məqsədlərinin 
təşkilatın maraqları, tələbləri və məqsədlərilə eyniləşdirilməsi vacibdir. Sosial 
təşkilat innovasion subyektlərin fəaliyyətini yönəltməli, dəyişikliklərə hazır 
olanların fəaliyyətini aktivləşdirməlidir. Sürətli elmi-texniki inkişaf industrial 
cəmiyyətdən postindustrial informasiya cəmiyyətinə keçidlə nəticələndi. Bu 
cəmiyyətdə maşınlar deyil, insan, onun artan tələbatları və bacarıqları, 
informasiya təminatı əsas rol oynayır. Bazar iqtisadiyyatı şəraitində 
xidmətlərin rolunun genişlənməsi, insan tələbatlarına yönəlmə, həmçinin 
məlumatlanmanın yüksəlməsi innovasiyaları zamanın tələbinə çevirir və 
yeniliklər etmə bacarığı üstünlük kimi qiymətləndirilir. Buna görə də müasir 
şəraitdə hər bir təşkilat innovasion potensialını öz rifahı istiqamətində 
yönəltməlidir. Təşkilatda innovasion dəyişikliklər aparılması üçün 
dəyişikliklərə hazırlıq potensialı bütün struktur səviyyəsində vahiddən yüksək 
olmalıdır. Bunun üçün aşağıdakılar vacib şərtdir: 
1.Təşkilatın çevikliyinin bərqərar edilməsi. 
İnnovasion fəaliyyətin həyata keçirilməsində təşkilatın sıxlığı əsas rol 
oynayır. Təşkilatın sıxlığı dedikdə, təşkilati strukturlarda ictimai əməyin, 
təcrübənin, bütövlükdə mədəniyyətin obyektivləşdirilməsi səviyyəsi nəzərdə 
tutulur. Zaman və məkan ölçülərinə görə obyektivləşmə səviyyəsi həm 
kütlənin çoxalması, həm də sistemin elementləri arasındakı asılılığın 
mürəkkəbləşməsi ilə müəyyənləşir. Bu əsaslarda sıxlığı az olan təşkilatlarda 
yeniliklər daha səmərəli həyata keçirilir. Buna görə də yenilik təşəbbüskarları 
ilkin mərhələdən təşkilatın çevikliyinin yüksəldilməsinə çalışmalı, mürəkkəb 
formalı strukturları dəyişməlidirlər. M.Krozye müasir innovasion 
dəyişikliklərin əsas prinsiplərini fərqləndirərək, belə güman edir ki, 
 
 220 
təşkilatlarda insanların münasibətlərinin sadələşdirilməsi məsələsinin həlli 
iyerarxiya nərdivanının pillələrində əməkdaşların ixtisari ilə sıx bağlıdır. 
Lakin bu problemin həlli müəssisələrin rəhbər işçilərinin müqavimətinə səbəb 
olur, çünki aşağı vəzifələrin rəhbərləri daha yuxarı vəzifə tutmağa meylli 
olurlar və rəhbər vəzifələrin azalması şaquli irəliləmədə çətinliklər yaradır. 
M.Krozye əmindir ki, bu problem aşağı rəhbər işçilərin funksiyalarının 
dəyişdirilməsi əsasında həll edliə bilər. Belə ki, həmin əməkdaşların nəzarətçi 
funksiyası məsləhətçi funksiyası ilə əvəz edilməlidir. Bu zaman inzibati 
rəhbərlərə tələbat azalır, texniki peşəkarlara tələbat yüksəlir. Sadələşdirmə 
prinsipi əsasında təşkilatın insanın mənəvi qüvvəsinə və bacarıqlarının 
inkişafına yönələn yeni dəyərlər sistemi reallaşdırılr. Çevik təşkilati struktur 
innovasion prosesin müxtəlif mərhələlərində innovasion davranışın təzahürunə 
şərait yaradır. 
2.Vasitəsiz əlaqələr sistemi.                 
Sosial təşkilatın elementləri həmişə qarşılıqlı əlaqəli olub, biri-birinə təsir 
edir və məhz bu əsasda innovasion dəyişikliklər baş verir. İnnovasion 
davranışa aşağıdakı amillər təsir göstərir: 
- fərdlər və qrupların maraqlarının üst-üstə düşməsi; 
- təşkilatın üzvələrinin əqli ehtiyatlarının daimi yüksəldilməsinə yönəlmiş 
peşə-ixtisaslandırma və təhsil sistemi; 
- təşkilatın üzvlərinin şəxsi xüsusiyyətləri (əlaqələndirmə, fəallıq, riskə 
meyllilik); 
- idarəetmə üsulu; 
- fəaliyyət şərtləri və formaları; 
- fəaliyyətin stimullaşdırılması və əsaslandırılması.  
İnnovasion davranış maneəsiz yayılma imkalarına malik olur. Əlaqələr 
strukturu innovasion məlumatın yayılmasına və innovasion layihələrin 
müqayisəsi zamanı fəaliyyətin reallaşdırılması üçün lazım olan informasiyanın 
kimdən, nə vaxt və hansı əsaslarda alınmasının müəyyənləşdirilməsinə şərait 
yaradır. Müasir dövrdə müəssisələrdə iyerarxik nərdivandan yan keçən 
vasitəsiz əlaqələndirmə üçün şərait yaradılır. ABŞ və Avropada yapon 
«keyfiyyət dərnəkləri» geniş tətbiq edilir. «Keyfiyyət dərnəkləri»nin 
yaradılması istehsalın və idarəetmənin təşkilati sistemində innovasion 
dəyişikliklərlə bağlıdır. Bu dərnəklərin əsas mahiyyəti belədir: müəssisədə 
istehsalın kəmiyyətinə təsir edəcək hər hansı texniki və texnoloji problemin 
həlli ilə bağlı fəaliyyət göstərə biləcək hər kəs müəssisə çərçivəsində müstəqil 
yaradıcı təşkilatda birləşir. Bu əsasda qrupun üzvləri üfiqi və şaquli istiqamətli 
iyerarxik idarəetmə sistemində vəzifələr arasındakı hüdudları aradan 
 
 221 
qaldırırlar. Problemin həlli reallaşdıqdan sonra «keyfiyyət dərnəkləri» dağılır. 
Yeni problemlər yeni dərnəklərin yaranmasına şərait yaradır.  
3.Fəaliyyət azadlığı və məsuliyyət.        
Təşkilat sistemində fərdlərin azad fəaliyyəti şəxsiyyətin azadlıq 
hüququnun yüksəlməsilə əlaqəlidir. Hər bir insan öz fəaliyyətini 
müəyyənləşdirməkdə azaddır, lakin bu zaman digərlərinin azadlığını 
məhdudlaşdırmamalıdır. Beləliklə, şəxsiyyətin fəaliyyəti cəmiyyətin norma və 
qaydalarına uyğun olmalıdır. Fəaliyyət azadlığı şəxsin öz hərəkətlərilə bağlı 
məsuliyyətini nəzərdə tutur. İnnovasion davranışda fəaliyyətin seçilməsində 
sərbəstlik zəruri şərtdir. Öz davranışına görə məsuliyyət şəxsi məqsəd və 
marqları təşkilatın maraqları ilə eyniləşdirməyə kömək edir. Postindustrial 
cəmiyyətdə insana, onun bacarıqlarına kapital qoyulur, buna görə də 
şəxsiyyətin azadlıq səviyyəsi müəyyən dərəcədə təşkilatın onun mənəvi 
imkanlarına, qüvvə və bacarıqlarına əsaslanmasına şərait yaradır. Bu əsasən 
üfiqi strukturlarda tətbiq edilən muxtarlıq prinsipilə bağlı olur və bilavasitə 
özünüidarəetmə təşkilatlarının fəaliyyətində öz əksini tapır.  
4.Zəruri mədəniyyətin formalaşdırılması.     
Mövcud şərait innovasion davranışın fəallaşmasında xüsusi əhəmiyyət 
kəsb edir. İnsan ehtiyatlarına kapital qoyuluşu innovasiya imkanlarının əsas 
dəyərlər kimi qiymətləndirildiyi mədəniyyət sisteminin formalaşdırılmasını 
zərurətə çevirir. Bu mədəniyyətin əsas məsələsi bütün struktur səviyyələrdə 
şəxsiyyət və mənəvi ehtiyatların mobiləşdirilməsilə bağlıdır. Texniki-
texnoloji, idarəetmə, müştərilər və istehlakçılarla münasibətlər sistemində eyni 
vaxtda aparılan innovasion dəyişikliklər uğurlu ola bilər. İnnovasion davranış 
subyektinin formalaşdırılmasının əsas üstünlüyü təlimdir. Yeni təşkilati 
mədəniyyətə daxil olan insan bilməlidir ki, onun təhsili, yüksək peşəkarlıq 
səviyyəsi, həmçinin yaradıcılığa meyli, mobillik və təşəbbüskarlığı həm 
şəxsiyyətin özü, həm də onun daxil olduğu təşkilat üçün böyük dəyərə 
malikdir. Buna görə də şəxsi xüsusiyyətlər, keyfiyyətlər həm şəxsiyyət, həm 
də təşkilat üçün uğur meyarıdır. Şəxsiyyətin inkişafına, münasibətlər və 
mədəniyyət sisteminə kapital qoyuluşu həm formal liderlər tərəfindən inzibati 
yolla, həm də qeyri-formal liderlərin təşəbbüsü ilə həyata keçirilir. Belə ki, 
innovasion fəaliyyət yalnız icraçıların razılığı ilə məhdudlaşdırılmamalıdır. 
Xarici və daxili dəlillər yanaşı formalaşır. Yeni mədəniyyət sosial 
mədəniyyətin çevikliyi, vasitəsiz əlaqələr, həmçinin fəaliyyətin və uyğun 
məsuliyyətin müstəqil müəyyənləşdirilməsi şəraitində təşkilat çərçivəsində 
innovasion davranışın fəallaşdırılması və innovasion davranış subyektlərinin 
təşkilatın inkişafına yönəldilməsinə imkan yaradır.         
 
 
 222 
YOXLAMA SUALLAR 
1.Sosial parametrləri necə fərqləndirilir? 
2.Maddi texniki yeniliklər dedikdə nə nəzərdə tutulur? 
3. Sosial yeniliklər necə təsnif edilir? 
4.Təşkilat daxilində yeniliklər etmək üçün hansı şərtlər nəzərə alınmalıdır? 
 
REFERAT MÖVZULARI 
1. Sosial layihələşdirmə və sosial innovasiyalar 
2.Sosial innovasiyaların təbiəti və strukturu 
3.Sosial yeniliklərin tətbiq edilməsi. «Futurofobiya» effekti 
4.Sosial yeniliklərin parametrləri və sistemləşdirilməsi 
5.Təşkilatda yeniləşmə vəziyyətlərinin layihələşdirilməsi 
ƏDƏBİYYAT: 
1.Александров В.А. Прогнозирование и управление нововведениями. Минск, 
1988. 
2. Бергер П., Лукман Т. Социальное конструирование реальности: Трактат по 
социологии знания. М., 1995.  
3.Бестужев-Лада И.В. Нормативное социальное прогнозирование: возможные 
пути реализации целей общества: опыт систематизации. М., 1987.  
4.Бжилянская Л. Инновационная деятельность // Экономист. 1996. №3. 
5.Бизнес-план инвестиционного проекта/ Под. ред. В. А. Дятлова. М, 1997.  
6.Бородин А. Маркетинг технологических нововведений // ЭКО. 1997. №2. 
7.Дудченко В.С. Инновационные игры. М., 1989. 
8.Дудченко В.С. Инновационные технологии: Учебно-методическое пособие. 
М., 1996. 
9.Карлоф Б. Деловая стратегия. М., 1991. 
10.Косалс Л.Я. Социальные механизмы инновационных процессов. 
Новосибирск, 1989. 
11. Курбатов В.И. Курбатова О.В. Социальное проектирование: Учебное 
пособие. Ростов н/Д: «Феникс», 2001. 
12.Луков В. А. Социальное проектирование. М.: Изд-во Моск. гуманит ун-та: 
Флинта, 2006. 
13.Норкотт Д. Принятие инвестиционных решений. М., 1997.  
 
 
 
 
 
 
 
 
 
 
 223 
18.2 SOSİAL MƏDƏNİ LAYİHƏLƏŞDİRMƏ 
 
Sosial dəyişikliklərlə bağlı olan məqsədyönlü sosial mədəni fəaliyyətin 
digər metodları ilə müqayisədə layihələşdirmənin metod və texnologiyaları 
proqramlaşdırma və planlaşdırmaya xas olan normativ və diaqnostik 
yanaşmaları özündə birləşdirir. Proqram hazırlanarkən dəyişikliklərin 
normativ tərəfi xüsusi olaraq vurğulanır, yəni «zəruri olan»ın təsviri 
vəziyyətin diaqnozu və mövcud ehtiyatların qiymətləndirilməsi ilə 
müqayisədə üstün mövqe tutur, bununla əlaqədar proqramın ümumi 
strategiyası çox abstrakt olur. Planlaşdırma metodikası isə əksinə məqsəd, 
nəticə və fəaliyyət vasitələrini daha müfəssəl əks etdirir. Layihə qərarı isə 
direktiv, yaxud dəqiq xüsusiyyətə malik deyil, yəni hər hansı reallaşdırılacaq 
tədbir və nəticələri əks etdirən normativ sənəd deyi. Sosial mahiyyətli 
problemin həlli ilə bağlı model və nümunələri hazırlayan layihələşdirmə 
konkret vəziyyətin həllinə yönəlmiş və elmi əsaslandırılmış idarəetmə 
tədbirlərindən ibarətdir. Normativ və diaqnostik xüsusiyyətləri özündə 
birləşdirən layihələşdirmədə, ilk növbədə mövcud ehtiyatlar əsasında «zəruri 
olanın» modeli hazırlanır, sonra isə problem onun ümumi həlli imkanları ilə 
uyğunlaşdırılır, məqsədə nail olmanın alternativ yolları seçilir, problem 
vəziyyətin xüsusiyyətlərinə uyğun problemin həllinin zaman çərçivəsi 
müəyyənləşdirilir. Sosial mədəni layihələşdirmə xüsusi texnologiya olub, 
konstruktiv, yaradıcı fəaliyyət forması kimi problemin analizi və onların 
əmələgəlmə səbəblərini aşkar edir, obyektin arzu edilən vəziyyətini 
xarakterizə edən yollar və vasitələr işləyib hazırlayır. Sosial mədəni 
layihələşdirmənin obyekti mürəkkəb törəmə kimi iki alt sistemdən – sosium 
və mədəniyyətdən ibarətdir. Sosial mədəni layihə sosial və mədəni 
təzahürlərin qorunması və ya təkrar istehsalı vasitəsi kimi çıxış edir.         
Problem-məqsədli layihələşdirmənin əsas məqsəd yönümləri 
aşağıdakılardan ibarətdir: 
a) sosial mədəni subyektin (şəxsiyyət, icma, cəmiyyət) inkişafı üçün şəraitin 
yaradılması, sosial mədəni mühitlə əlaqələrin səmərələşdirilməsi əsasında 
fəaliyyət sahəsində insanın özünüreallaşdırmasına şərait yaradılması, 
problemin həll edilməsi, yaxud azaldılması, mədəni mühitdə insanların birgə 
fəaliyyətinin aktivləşdirilməsi, şəxsi cəhdlərlə konstruktiv dəyişdirilməsi.  
b) özünütəşkilatlandırma mexanizmləri əsasında mədəni həyatın özünü inkişaf 
etdirməsi üçün əlverişli şəraitin yaradılması, tarixi və yeni formalaşmış sosial 
mədəni texnologiyalar, elementlər, təzahürlərin dərk edilmiş 
uyğunlaşdırılması və müdafiəsi.  
 
 224 
Sosial mədəni layihələşdirmə fəaliyyətinin əsas məsələsi aşağıdakı kimi 
müəyyənləşdirilir: 
1.Vəziyyətin analizi, yəni problemin hərtərəfli diaqnostikası və onun 
mənbəyinin və xüsusiyyətlərinin dəqiq müəyyənləşdirilməsi. 
2.Mövcud ehtiyatlar nəzərə alınaraq problemin həll edilməsi variantlarının 
(fərdi və sosial səviyyəli) axtarışı və hər bir variantın reallaşdırılmasının 
mümkün nəticələrinin qiymətləndirilməsi. 
3.Daha optimal həll variantının seçilməsi (layihələşdirmə obyektinə dair 
arzu edilən dəyişikliklər aparmaq üçün sosial və mədəni məsləhətlərin 
hazırlanması) və layihəsinin hazırlanması. 
4.Layihənin maddi-texniki, maliyyə, hüquqi əsaslarda reallaşdırılması və 
tətbiq edilməsilə bağlı təşkilati formasının hazırlanması. 
Sosial mədəni layihələşdirmənin əsas nəticələri proqram və sosial layihədə 
öz əksini tapır.  
Sosial proqram müəyyən ərazi miqyasında mədəni həyatın 
səmərələşdirilməsi, yəni mədəni dəyərlərin, normaların, ənənələrin, 
texnologiyaların yaradılması, qorunması, ötürülməsi və inkişafı ilə bağlı 
sənəddir. Sosial proqram sosial mədəni vəziyyətin analizi və mədəni inkişafın 
əsaslandırılması ilə yanaşı müəssisə və təşkilati idarəetmə strukturlarının 
funksional məzmunlu modelinin, həmçinin maddi-texniki, təşkilati, 
informasiya təminatı ilə bağlı tədbirlər, ideyalar, təşəbbüslərin 
reallaşdırılmasına yönəlir.   
Sosial layihənin iki forması fərqləndirilir:  
1) proqramın tərkib hissəsi kimi ərazinin sosial mədəni inkişaf istiqamətinin 
müəyyənləşdirilməsi forması kimi;  
2) müəyyənləşmiş auditoriyaya yönəlmiş proqram problemin müstəqil həlli 
variantı kimi.  
Həm birinci, həm də ikinci halda layihə lokal proqram kimi sosial mədəni 
mühitdə və şəxsiyyətin həyat fəaliyyətinin əsas sahələrindəki fərqli 
problemlərlə bağlı mahiyyət və struktur dəyişikliklər aparmaqla aradan 
qaldırılmasına yönəlib. Layihələşdirmənin əsas struktur elementi tədqiqat 
fəaliyyətidir, belə ki məhz layihəçi bu və ya digər fəaliyyət sahəsinin real 
funksiyalaşma problemlərini (regionun mədəniyyətini, şəxsiyyətin, sosial 
qrupun fəaliyyət mühiti və şəraitini və s.) bilməli, tamın ideal vəziyyəti və bu 
vəziyyətin saxlanması haqqında təsəvvürə malik olmalıdır. Sosioloji 
tədqiqatların nəticəsi olan empirik məlumatlarla yanaşı son məhsula dair ideal 
düşünülmüş təsəvvür də layihənin əsasını təşkil edir. Layihələşdirmənin 
obyekt sahələri olan sosium və mədəniyyət layihə çərçivəsində 
təkmilləşdirilən nəzəri model kimi qəbul edilir. Problemin aşkar edilməsi üçün 
 
 225 
sosium və mədəniyyət hissəli tədqiq edilir. Qeyd etmək olar ki, problemin 
aşkar olunması, məqsədyönümlük və alətlər kompleksinin 
müəyyənləşdirilməsi birlikdə layihə fəaliyyətinin strukturunu və alqoritmini 
təşkil edir. 
Məqsədyönümlük prosesi vəziyyətin təhlili və daha aktual problemlərin 
aşkar edilməsi ilə başlayır və layihə məhz həmiq problemin həll edilməsi, 
yaxud səmərələşdirilməsinə yönəlir. Təhlil edilən əsas göstərici kimi 
aşağıdakılar çıxış edə bilər:  
1) Şəraiti və bütövlükdə cəmiyyətin funksiyalaşması şərtlərini xarakterizə 
edən vəziyyət; 
2) Sahəsi bu və ya digər ərazi-inzibati vahidi (region, şəhər, rayon, qəsəbə) ilə 
üst-üstə düşən lokal vəziyyət; 
3) Əhalinin müəyyən kateqoriyası, yaxud qrupunun həyat fəaliyyətinin 
konkret vəziyyət və şərtlərinə əsaslanan vəziyyət.  
Sosial, lokal və fərdi vəziyyətlərin fərqləndirilməsi layihələşdirmə 
çərçivəsində hazırlanmış qərarların qarşılıqlı əlaqəliliyini və bir vəziyyətdən 
digərinə ardıcıl keçidini təmin edir.  
Layihə, yaxud proqramın (federal, regional, lokal) məqsədli 
əsaslandırılması vəziyyətin hərtərəfli təhlilini və bu əsasda – 1) 
layihələşdirmənin üstün sahələrini və 2) layihənin ünvanlandığı əhalinin və 
sosial qrupun kateqoriyasını müəyyənləşdirməyi nəzərdə tutur. 
Layihələşdirmənin üstün sahələri dedikdə, sosial mədəni həyatın sosial 
və şəxsiyyət çərçivəsində daha dəyərli olan və insanın həyat fəaliyyətinin 
optimallaşdırılması imkanlarına və ehtiyatlarına malik olan, problemin 
maksimum təmərküzləşməsi ilə xarakterizə olunan sahələr nəzərdə tutulur. 
Layihələşdirmənin üstün tərəflərinin aşkar edilməsi mövcud vəziyyətin 
təhlilindən başlayır. 
Layihə sosiumu sosial mədəni və şəxsiyyət problemlərinin daşıyıcıları 
olan və sosial və mədəni xüsusiyyətlərinə görə fərqlənən sosial birlik, sosial 
təbəqə, yaxud qrupdur. Bu zaman problemli vəziyyət dəqiq müəyyənləşmiş, 
müəyyən problemlər daşıyıcısı olan sosial mədəni subyektə malik olur və 
layihənin məzmunu həmin subyektlə bağlı olur. Bu layihənin hüdudları ərazi, 
sosial demoqrafik, etnik, peşə, yaxud yaş göstəriciləri əsasında müəyyənləşir.  
Sosial mədəni layihələşdirmədə layihələşdirmə subyekti olan birliyin 
xüsusiyyətlərini əks etdirən əsas parametrlər nəzərə alınmalıdır: 
- problem daşıyıcısı olan sosial birlik; 
- icma daxilində davranış və sosial qarşılıqlı təsiri tənzimləyən sosial mədəni 
xüsusiyyətlər (dəyərlər, adətlər, ənənələr); 
 
 226 
- icma üzvlərinin problem vəziyyətin həlli üçün istifadə edilən bilikləri, 
bacarıqları və adətləri; 
- icma üzvləri üçün əldə edilən və layihənin reallaşdırılması gedişinə təsir 
edən ehtiyatlar.                        
Layihələşdirmənin alətlər kompleksi, metodikası və texnoloji hissəsi 
məsələnin həlli üçün zəruri olan ehtiyat və vasitələrin, məqsədlərə nail olma 
metodlarının, həmçinin layihənin reallaşdırılması gedişində subyektlərin 
cəhdlərinin təşkilatlandırılması formalarının aşkar edilməsinə yönəlir. Sosial 
mədəni layihələşdirmənin metodları məsələnin məqsəd və həlli üsulları, 
layihələşdirmə vasitələri  isə, məqsədə nail olma ilə bağlı vasitə və 
əməliyyatlardır. Sosial mədəni fəaliyyət forması nizamlanmış fəaliyyət olub, 
layihənin məzmunun, metod, vasitə, icraçılar və auditoriyasının 
təşkilatlandırılması ilə bağlıdır. Sosial mədəni layihələşdirmənin təcrübi 
tədbirləri layihənin məqsədlərinin reallaşdırılması üçün istifadə edilən əsas 
alətlər kompleksini əks etdirir. Burada layihənin başlanğıcı və reallaşdırılması 
mərhələləri qeyd olunur, fəaliyyətin istiqaməti, növləri, formaları və 
mahiyyəti müəyyənləşdirilir, hər bir mərhələdə məqsəd və vəzifələrin 
reallaşdırılması üçün zəruri olan əlavə ehtiyatlar cəlb edilir. Hər hansı bir 
layihə çərçivəsində tədbirlərin mahiyyəti mütəxəssislərlə birlikdə 
müəyyənləşdirilir.  
Layihələşdirmə subyektləri, mütəxəssislərilə yanaşı: 
- Mədəniyyət sahəsinə dair qərarlar qəbul edən və proqram və layihələrin 
hazırlanması və təsdiqi ilə bağlı olan orqanlar; 
- Dövlət və qeyri-dövlət müəssisələri və təşkilatları, elmi və ekspert şuraları; 
- İctimai təşkilatlar layihənin iştirakçıları kimi müəyyənləşdirilə bilər. 
Layihə və proqramların mahiyyəti mədəni siyasətin iki əsas strategiyası 
(mədəniyyətin qorunmasına istiqamətlənmə və innovasion elementlərin tətbiq 
edilməsi) yönümündə müəyyənləşir. Layihə və proqramların əsas məqsədi 
mədəniyyətin qorunması və təkrar istehsalını təmin edən şəraitin 
yaradılmasıdır. Bu zaman –  
- sosial mədəni mühitə xas olan yaşamağa qabil dəyərlər və təzahürlərin 
qorunması (əşyavi-məkanda tarixi və mədəni abidələrin, memarlıq mühitinin 
qorunması, bərpası və yenidən qurulması; insanlar arasındakı münasibətlərdə 
müasirliyə uyğun olan ənənəvi davranış və ünsiyyət nümunələrinin 
qorunması; idraki dəyərləndirmə mühitində keçmiş humanitar mədəniyyət 
mətnlərinin qorunması və mədəni dövriyyəyə daxil edilməsi).  
- aktual məkanda mədəni irsin (keçmiş mühitin elementlərinin, yaşamağa 
qabil ənənələri, adətləri, mərasimlərinin və s.) mənimsənilməsi və istifadə 
edilməsi nəzərdə tutulur.  
 
 227 
Layihə çərçivəsində mədəni innovasiyaların məqsədyönlü müdafiəsi 
dedikdə, 
- müasir sosial mədəni şəraitdə ən yaxşı ideya və texnologiyaların optimal 
mövcudluğunun aşkar edilməsi, genişləndirilməsi və yayılması (məs., insanın 
mühitdə ekoloji təhlükəsiz mövcudluq vasitələrinin, yaşayış məntəqələrində 
məkanın memarlıq nümunələrinin, abidə, tətbiqi incəsənət, dizaynın optimal 
təşkilatlandırılması); 
- sosial və şəxsiyyət mövqeyindən insanlar arasındakı rol və qeyri-formal 
əlaqələrin yeni formalarının, şəxsiyyətlərarası qarşılıqlı təsir vasitələrinin 
səmərəli mənimsənilməsi; 
- problem vəziyyətdə olan insanların mövcud problemləri həll etməsi üçün 
onların müasir elmi biliklərlə təchiz edilməsi.                       
Sosial mədəni layihələşdirmənin texnologiyası layihəçinin dünyagörüşü, 
onun özünütəyinetmə mövqeyi ilə bağlı olur. Layihəçinin mövqeyindən asılı 
olaraq, layihə strategiyasının iki forması fərqləndirilir: 
 - Layihə obyekti olan mədəniyyətin maksimum dərk edilməsi və 
xüsusiyyətlərinin nəzərə alınmasına yönələn strategiyada layihənin məqsədi 
regionun mədəni mühitinin, yəni layihə obyektinin mühafizəsini təmin edəcək 
şəraitin yaradılması və mədəniyyət subyektinin özünüinkişafı ilə bağlı olur. 
- Şəxsi mədəni nümunələrin (dəyərlər, normalar, texnologiyalar) «özgə» 
mədəniyyətə ixracına yönəlmiş ikinci tip strategiyalara əsasən mədəni 
nümunələr şəklini dəyişərək, yeni forma alır. Müasir inkişaf etməkdə olan 
ölkələrdə modernləşmə prosesləri buna nümunə ola bilər. Belə ki, bu ölkələrdə 
modernləşmə prosesi mövcud modernləşmə modelləri əsasında baş verir. 
Mədəni nümunə modernləşmənin subyekti kimi qəbul edilir və layihədə yad 
mədəni dəyərlərin tətbiq edilməsi şərtləri ilə yanaşı mümkün müqavimətin 
aradan qaldırılması mexanizmləri də işlənib hazırlanmalıdır.          
Sosial mədəni layihələşdirmənin təbiətini təhlil etmək üçün sosium, sosial, 
mədəni və sosial mədəni fəaliyyət anlayışları dərk edilməlidir. Sosium 
təzahür, təhlil predmeti və layihələşdirmə obyekti olduğundan universal, tipik 
və sabit ictimai törəmə olan sosial subyektlər (sosial qrup, təşkilat, institut), 
həmçinin «sosial mexanika» prosesləri, yəni sosial qarşılıqlı təsir, 
münasibətlər kimi qəbul edilə bilər. Sosial problemin araşdırılmasında nüfuz 
və sosial rol əsas rol oynayır.  
Mədəniyyət insanın fərdi özünütəyinetməsini, insan birliklərinin 
möhkəmlənməsini təmin edən sosial yönüm funksiyasını yerinə yetirən və 
sosial birliyə xas olan ənənələr, normalar, dəyərlər, mənalar, ideyalar, işarələr 
sisteminin (geniş mənada etnos, millət, cəmiyyət) nəticəsi kimi çıxış edir. 
Prosessual planda mədəniyyət varlığın və şüurun fərqli sahələrində formalaşan 
 
 228 
fəaliyyət olub, təbii təmayüllərin və imkanların dəyişdirilməsi üsulu kimi 
əşyaviləşmənin (istehsal) və qeyri-əşyaviləşmənin (istehlak) vəhdəti əsasında 
(ənənələrin, normaların, dəyərlərin, ideyaların yaradılması və əsaslandırılması, 
qorunması, ötürülməsi və onların şəxsiyyətin daxili keyfiyyətlərinə 
çevrilməsi) müəyyənləşir.  
«Sosial» və «mədəni» anlayışları bir-birilə ilə sıx bağlıdır və hər bir sosial 
təzahürdə mövcud olan insan sosial proqramda mədəni dəyərlər daşıyıcısı 
kimi çıxış edir. Məhz insan sosial strukturun, münasibətlərin və mədəni 
proseslərin ilkin atomudur.  
Sosium sosial rol çərçivəsində öz təbiətinə, öz «Milli dünyasının» 
təbiətinə özgələşir. Mədəniyyət dil, irs, Milli psixologiya əsasında Milli 
dünyaya doğru inkişaf edir. Sosiumun mahiyyəti insanı ictimailəşdirmək və bu 
istiqamətdə onu zəruri texnologiya və rollarla təmin etməkdir. Mədəniyyətin 
mahiyyəti şəxsiyyətin mənəvi tam kimi formalaşması, insanın sosial rollar 
hüdudlarını dəf etməsinə şərait yaradılması ilə bağlıdır. Sosial fəaliyyət 
məqsədyönlü fəaliyyət olub, sosial dəyərlər və sosial mahiyyətə əsaslanır.  
Sonsuz keçmişə və çoxvariantlı gələcəyə yönələn mədəniyyətdən fərqli 
olaraq, sosial subyekt mədəniyyət daşıyıcısı kimi həmişə zaman 
məhdudiyyətinə malikdir, məhz sosiallıq əsasında mədəniyyət məkanda 
müstəsnalıq kəsb edir. Sosial mədəni fəaliyyət kateqoriyası mədəniyyət 
daşıyıcısı olan fəaliyyət subyektini və onun fəaliyyət sahəsi və keyfiyyətini 
ifadə edir. Sosial mədəni fəaliyyət mahiyyətcə sosial subyektin (şəxsiyyət, 
icma, sosial institut, etnos, millət), mədəni ənənələrin, dəyərlərin və 
normaların (bədii, tarixi, mənəvi, ekoloji, siyasi və s.) yaranması, mühafizəsi, 
ötürülməsi, mənimsənilməsi və inkişafı ilə bağlı fəaliyyət kimi müəyyən edilə 
bilər.  
Sosial mədəni layihələşdirmənin əsas mahiyyəti kimi çıxış edən 
mədəniyyət insanın və bəşəriyyətin ideal-mənəvi enerjisinin mərkəzləşməsi, 
insan həyatının bütün sahələrinin xüsusi keyfiyyət ölçüsü, təbiətin, cəmiyyətin 
və insanın təbiətinin mənimsənilməsi və dəyişdirilməsilə bağlıdır. 
Layihələşdirmə mədəniyyətin əsas xüsusiyyəti kimi onun funksiyalaşmasının 
müxtəlif səviyyələrində izlənilir: prosessual (institutlaşma və qeyri-
institutlaşma kimi), əşyavi-nəticəli, dəyər-normativ.  
İnsan fəaliyyəti ilə bağlı proses və xüsusi keyfiyyət forması kimi 
mədəniyyət şəxsiyyətin, sosial qrupun, institutların, bütövlükdə cəmiyyətin 
fərdi və ictimai fəaliyyət formalarında təzahür edir. Həm institusional, həm də 
qeyri-institusional səviyyədə bu fəaliyyət dəyərlərin, ənənələrin, normaların, 
ideyaların istehsalı və mənimsənilməsi, mühafizəsi, müdafiəsi və ötürülməsilə 
bağlıdır. Mədəni sistemin ümumi dinamikasında institusional və qeyri-
 
 229 
institusional funksiyalar xüsusi əhəmiyyət kəsb edir. Özünü inkişaf etdirən 
sistem kimi mədəniyyət rəsmi və qeyri-rəsmi cərəyanların vəhdəti, qarşılıqlı 
əlaqəsi və qarşılıqlı asılılığıdır. İnstitusional funksiya sosial institutların və 
dövlət ideologiyasının mühafizə etdiyi mədəni dəyərlər və normalarla 
müəyyənləşir. Qeyri-institusional funksiya ictimai fəaliyyətin müxtəlif 
formalarında (birlik, klublar, təşkilatlar, hərəkatlar və s.) təzahür edir.  
Prosessual səviyyədə mədəniyyətin sosial mədəni layihələşdirilməsi insan 
fəaliyyətinin dəyərlər və keyfiyyət sisteminin öyrənilməsinə və iki əsas 
məsələnin həllinə yönəlir: 
1) layihə fəaliyyətinin əsas sahələrini müəyyənləşdirmək (bədii, ekoloji, 
siyasi, mənəvi mədəni səviyyədə şəxsiyyətlərin, qrupların, sosial institutların 
uyğun sosial mədəni fəaliyyəti);   
2) layihə qərarlarının sosial bazasının, yəni layihənin real, yaxud potensial 
auditoriyası kimi qəbul edilən sosial qrupların və sosial kateqoriyaların aşkar 
edilməsi. 
Bu səviyyədə mədəniyyətin analizi – şəxsiyyət, sosial qrup, etno mədəni 
icma, region, cəmiyyət səviyyəsində sosial mədəni proseslərin tənzimlənməsi 
mexanizmlərinin axtarışı; müxtəlif mədəniyyət subyektlərinin (özfəaliyyət 
qruplarının, birliklərin, klubların, assosiasiyaların, hərəkatların) əmələ gəlməsi 
və inkişafı şəraitinin səmərələşdirilməsi; dövlətin mədəniyyət siyasətinin 
metodoloji əsaslarının işlənib hazırlanması; mədəni fəaliyyətin ictimai və 
şəxsiyyətlə bağlı əsas istiqamət və formalarının müdafiəsi ilə bağlıdır.  
Mədəniyyətin maddi səviyyəsi mədəni fəaliyyətin məhsulu kimi idealın 
əşyaviləşməsi, yaxud əşyada təcəssüm tapması ilə bağlıdır. Dəyərlər və 
ideallar mədəniyyətin mənəvi zənginliyini və unikallığını əks etdirir. Dəyər 
kateqoriyaları insanın və cəmiyyətin ideal vəziyyətini əks etdirir. İdealın 
xüsusiyyətləri yalnız mədəniyyətin mənəvi unikallığını deyil, həm də onun 
mühafizə və dəyişmə meylli ümumi istiqamətini müəyyənləşdirir. Bununla 
əlaqədar olaraq, mədəni meyarları iki tipə bölmək olar: mühafizə 
mexanizminə malik ənənəvi mədəniyyət və dəyişmə mexanizminə malik 
innovasion mədəniyyət. Ənənəvi mədəniyyət keçmişə yönəlir, bu 
mədəniyyətdə ideal mühafizə istiqamətli olub, dəyişikliklərin 
neytrallaşdırılmasına, mövcud ideal vəziyyətin qorunub saxlanmasına yönəlir. 
Ənənəvi mədəniyyət statik, özünütamamlayan, dialoqsuz olub, ümuminin 
xüsusi (cəmiyyətin şəxsiyyət) üzərində hakimiyyətini əks etdirir. İnnovasion 
mədəniyyət bu günə və sabaha yönəlib, ictimai həyata gərginlik, qeyri sabitlik 
gətirir. Bu mədəniyyətdə şəxsiyyət müdafiədən məhrumdur, tənhalıq hiss edir, 
ümumidən təcrid edilib.   
 
 230 
Sosial mədəni layihələşdirmənin predmeti olan prosessual, əşyavi və ideal 
«mədəni dünyalar» insanın inkişaf səviyyəsini, həmçinin cəmiyyətin, 
bəşəriyyətin mədəni inkişafının yeni dövrünü müəyyənləşdirir. Bu səviyyə 
insanın mədəni məskunlaşma mühitindən, onun əşyavi və mənəvi mühitinin 
mahiyyət və keyfiyyətindən asılı olub, mədəni fəaliyyətdə mənimsənilir.   
Mədəni sahənin layihələşdirilməsi xüsusiyyətləri kimi aşağıdakılar nəzərə 
alınmalıdır: 
- müasir mədəni siyasətə uyğun olaraq, ənənəvi sahə ilə bağlı müəssisələrin 
fəaliyyətinin təkmilləşdirilməsi və yenidən istiqamətləndirilməsi; 
- ərazinin mədəni inkişafına imkan yaradan yeni tipli müəssisə və institutların 
yaradılması (məsələn, ənənəvi xalq mədəniyyəti mərkəzlərinin, xalq 
yaradıcılığı evləri, klub-muzeylər, mədəni mərkəzlərinin və s. layihəsi).  
Mədəni infrastruktur insanın sosial mədəni mühitinin əsas elementi kimi 
çıxış edir. İnfrastrukturun inkişaf sahəsinə dair layihə qərarları aşağıdakı  
göstəricilər əsasında formalaşır: 
- Asudə vaxt, tərbiyə və əmək funksiyalarını yerinə yetirən sosial-pedaqoji və 
mədəni mərkəzlərin yaradılması. 
- Sosial gərginliyin aradan qaldırılmasına yönəlmiş müəssisələrin təbliği və 
himayə edilməsi (siyasi klublar, mədəni maarif cəmiyyətləri, Milli mədəni 
mərkəzlər və s.). 
- Xüsusi yerli mədəni mərkəzlərin – xalq muzeylərinin, şəxsi kolleksiyalar 
muzeylərinin, ev kitabxanalarının, sərgilərin və s. yaradılması. 
- Asudə vaxtın mədəni təşkili üçün yararlı olan qeyri yaşayış fondlarının, 
müəssisələrin və onların filiallarının bərpası (həmçinin asudə vaxtın təşkili ilə 
bağlı mədəni mərkəzlər üçün yararlı olan müəssisə və ərazilərin qurulmasına 
əhalinin cəlb edilməsi).  
Bu layihələşdirmə tədbirlərinin strateji məqsədi əhalinin bütün sosial 
qrupları və kateqoriyaları üçün mədəni dəyərlərin əldə edilməsini təmin 
etmək, mədəni həyat subyektlərinin müxtəlifliyini stimullaşdırmaq, sosial 
mədəni proqramların alternativlərini reallığa çevirməkdir.   
Sosial mədəni layihələşdirmənin tətbiqi məsələlərinin həllinə yönəlmiş 
ərazi səviyyəsi müəyyən ərazidə mədəniyyəti mövcudluq və inkişafın 
çoxsahəli mühiti və mədəni siyasət və layihələşdirmənin obyekti kimi qəbul 
edilir. Bu zaman ərazi, yaxud region anlayışı ilk növbədə inzibati vahid 
mənasında işlədilir. Mühiti yanaşmanın reallaşdırılması üçün layihələşdirmədə 
ərazinin digər xüsusiyyətləri nəzərə alınmalıdır:  
1)insanın regionun təbii mühitini mənimsəməsi və uyğunlaşması 
xüsusiyyətlərini və səviyyəsini əhatə edən landşaft-ekoloji hüdudlar; 
 
 231 
2)maddi mühitə yaradıcı yanaşmanın ifadəsi olan memarlıq-planlaşdırma 
mühiti; 
3)həyat fəaliyyətinin struktur və funksional qarşılıqlı əlaqəli sahə və 
formalarından (yaşayış məskəni və əmək fəaliyyəti, xidmət sahəsi, KİV) ibarət 
olan sosial infrastruktur; 
4) müəyyən ərazidə məskunlaşmış etnik qrupların mədəni xüsusiyyətlərinin 
öyrənilməsini ifadə edən etnomədəni əsaslar; 
5) tarixi mədəni potensial; 
6) ərazinin etnomədəni tərkibi əsasında müəyyənləşən mənəvi mədəni birlik.  
Sosial mədəni sahəni – ideyalar, təşəbbüslər, texnologiyalar, ənənələr və 
müəyyən problemlər daşıyıcısı olan mədəni fəaliyyət subyektlərinin məcmusu 
kimi müəyyənləşdirmək olar. Layihələşdirmə prosesində regionun tarixi 
mədəni özünəməxsusluğunun (ənənələr, adətlər, mərasimlər, bayramlar, 
oyunlar, musiqi və poeziya yaradıcılığı, xalq pedaqogikası, təbiətşünaslıq, 
tibbi bilikləri, tarixi və mədəni abidələri, unikal təbii landşaft əraziləri, 
etnomədəni xüsusiyyətləri, insan ehtiyatları və s.) öyrənilməsi və nəzərə 
alınması zəruridir.   
Ərazi-mühiti yanaşma layihə fəaliyyəti obyektinin bir sıra üstünlüklərinin 
aşkar edilməsinə şərait yaradır. Bu zaman layihələşdirmə fəaliyyətilə bağlı 
mədəni siyasət sahəsi genişlənir, insan ehtiyatları fəallaşır, ərazinin tarixi 
mədəni ehtiyatları istifadə edilir, maliyyə ehtiyatları aşkar edilir. Bu 
yanaşmanın layihə əsasında reallaşdırılması mədəni müəssisələrin, asudə 
vaxtın, idmanın, təhsilin təsisat əlaqəsizliyinin aradan qaldırılmasına və vahid 
proqram çərçivəsində onların infrastrukturunun səmərəli istifadə edilməsinə 
şərait yaradır.   
Sosial mədəni layihələşdirmənin əsas (ümumi) prinsipləri aşağıdakılardan 
ibarətdir:  
1.»Mümkün modifikasiya və modernləşmə həddi» proqramı 
özünütəşkilatlandırma və özünüinkiaf subyekti olan layihələşdirmə obyektinin 
idarə edilməsi hədləri və imkanlarının, sosial mədəni proseslərin islah 
edilməsi səviyyəsini və bu modifikasiyanın (dəyişmənin) sosial əhəmiyyətli 
nəticələrinin nəzərdə saxlanmasını təklif edir. Təcrübi əsaslarda bu prinsip 
sosial mədəni həyat subyektlərinə maksimum təşkilati-hüquqi müstəqillik 
verir, onu insanın, təbiətin, dünyanın məhvinə yönəlmiş zorakı dəyişiklilər 
ideyasına qarşı qaldırır və subyektin özünütəşkilatlandırması və özünü inkişaf 
etdirməsinə şərait yaradılması fikrini aşılayır. Bu prinsip ərazidə sosial mədəni 
subyektlərin özünüinkişafı və özünütəşkilatlandırması proseslərinə şərait 
yaradılması və səmərələşdirilməsi sisteminin yaradılmasına yönəlmiş reqional 
mədəni proqramların strateji məsələsi kimi qəbul edilə bilər. 
 
 232 
2.Şəxsiyyətin «yaxın inkişaf zonalarının» səmərələşdirilməsi proqramı 
sosial mədəni mühitin məskunlaşması ilə bağlıdır. Bu prinsipə əsasən 
layihələşdirmənin əsas məqsədi arzu edilməyən problemlərin həll edilməsi, 
yaxud aradan qaldırılması yolu ilə sosial mədəni subyektin özünüinkişafı 
şərtlərinin işlənib hazırlanmasına yönəlir. Bu prinsipin reallaşdırılmasını sosial 
mədəni layihələşdirmədə mühiti yanaşmanın ifadə olunması kimi qəbul etmək 
olar.  
3.Sosial mədəni layihələşdirmə prosesinin və nəticələrinin 
şəxsləndirilməsi proqramı mədəni fəaliyyət vasitələrilə insanın müstəqil 
özünüreallaşdırmasına şərait yaradan ideya və layihələrin alternativliyini əks 
etdirir. Bu prinsip mədəni proseslərin yaradıcı şəxslə əlaqələrinin bərpasına, 
gizli mənəvi dəyərlərin aktuallaşmasına yönəlir.  
4.Mühafizə və dəyişikliklərə optimal yönəlmə proqramı (yəni, mədəni 
dinamikanın ənənəvi və innovasion mexanizmləri və prinsiplərinin 
mütənasibliyi) mədəni irsin təkrar istehsalı proseslərilə mədəni innovasiya 
prosesləri arasındakı optimal münasibətlərə əsaslanır. Bu prinsip bir sıra 
şərtlərlə bağlıdır: 
a) Mühafizə və dəyişikliklər prosesləri hər hansı bir mədəni sistemin əsas 
mexanizmləridir. Mühafizə – norma, dəyərlər, davranış qaydalarının, 
bütövlükdə mədəniyyət institutunun yeni nəsil tərəfindən təkrar istehsalına 
yönəlmiş sosiallaşma prosesidir. Dəyişiklik – dünya görüşü və həyat tərzini 
dəyişən, mədəniyyətə və sosiuma qeyri-müəyyənlik elementi gətirən yeni 
norma və dəyərlərin yaranmasıdır. 
b) Mədəni dinamikanın ənənəvi və innovasion mütənasibliyi prinsipinin 
reallaşdırılmasının zəruriliyi mühafizənin dəyişikliklər üzərində üstünlüyü ilə 
bağlıdır. 
c) Müasir sosial mədəni vəziyyətin dinamikliyi, həmçinin fəal modernləşmə 
şəraitində mühafizənin kompensator (tarazlaşdırıcı) imkanları qeyd edilən 
prinsipin reallaşdırılması şərtlərindən biri kimi çıxış edir.  
5. Problem məqsədli yönəlmə proqramı sosial mədəni layihələşdirmənin 
əsas texnoloji prinsipidir. Bu prinsipin reallaşdırılması ilk növbədə müxtəlif 
növ problemlərin həllinə dair proqramların məqsədli yönəldilməsilə bağlıdır. 
Layihələşdirmənin müxtəlif mərhələlərində bu prinsip əsas problem sahələrin 
(bütöv ərazinin, sosial qrupların və şəxsiyyətlərin) araşdırılmasına; onların 
qeyri adi həlli yollarının axtarışına; zəruri ehtiyatların hesablanmasına və 
maliyyələşmə mənbələrinin axtarışına; layihənin reallaşdırılmasında maraqlı 
olan bütün sosial mədəni subyektlərin birgə fəaliyyətə cəlb edilməsinə yönəlir. 
Problem məqsədli yönəlmə prinsipinin reallaşdırılması mədəniyyətin hüdud 
və funksiyalarına dair daha geniş təsəvvürlərin əldə edilməsini tələb edir, 
 
 233 
siyasi mədəniyyət və layihə obyektinin fəaliyyət sahəsini genişləndirir. Bu 
prinsipin üstünlüyü aşağıdakılarla bağlıdır: 
a) Əhalinin maraqları və tələbatlarının öyrənilməsi üçün istifadə edilən və 
bahalı, uzun müddətli və az səmərəli sosioloji tədqiqatlara tələbat aradan 
qalxır, problemlər əsas, maraqlar və tələbatlar isə ikinci dərəcəli amilə çevrilsə 
də proqram hazırlanarkən və reallaşdırılarkən mütələq nəzərə alınır. Layihənin 
mahiyyəti araşdırılarkən proqram auditoriyası olan sosial qruplara xas 
problemlər öyrənilməlidir. 
b) Sosial mədəni proqramların geniş həcmli problemlərin həllinə yönəldilməsi 
sosial mədəni fəaliyyət sahəsini genişləndirir, mədəniyyətşünaslıq və sosial 
pedaqoji istiqamətli ixtisasların ictimai mahiyyətini və nüfuzunu artırır və 
onların sosial tələbatını təmin edir. 
c) Layihə və proqramların problem yönümlüyü insanların maraqlarının və 
layihə məqsədlərinin üst-üstə düşməsi əsasında ünvanlanmış şəxslərin 
iştirakını fəallaşdırır.  
ç) Sosial mədəni proqramların maliyyələşdirilməsi üçün əlavə vasitələrin cəlb 
edilməsinə səbəb olur. 
d) Layihə çərçivəsində fəaliyyətin məqsədələr, vəzifələr və mahiyyətinin 
problemli əsaslandırılması təsisat əlaqəsizliyinin aradan qaldırılmasına, ayrı-
ayrı subyektlərin və müəssisələrin vahid məqsəd ətrafında birləşdirilməsinə və 
hər bir ehtiyatın daha səmərəli istifadəsinə şərait yaradır.  
Sosial mədəni layihələşdirmənin xüsusi prinsipləri aşağıdakılardır: 
1)Layihələşdirilən dəyişənlərin mütənasiblik proqramı, yəni dəyişənlərin 
layihə auditoriyasının əsas struktur elementi kimi çıxış edən insanın fizioloji, 
psixoloji, ekoloji və sosial mədəni təbiətinə uyğunluğu ilə bağlıdır.  
2) Sosial və şəxsiyyət məqsədəuyğunluğu proqramı gözlənilən nəticələrin 
normativ məqsədlər və şəxsiyyətin tələbatları ilə üst-üstə düşməsinə, 
eksperimental yoxlamaların təşkilati formalarının hazırlanması və daha 
səmərəli formanın sosial münasibətlərdə tətbiq edilməsinə yönəlir. 
3)Komplekslilik proqramı insanın öz təbii, sosial və mədəni mühiti ilə 
qarşılıqlı əlaqə istiqamətləri və formalarının nəzərə alınması ilə bağlıdır. 
4) Reallıq proqramı mədəni problemlərin həllində mövcud ehtiyatların nəzərə 
alınması və istifadəsi, layihənin iqtisadi məqsədyönümlüyü və sosial 
səmərəliliyinin hesablanması, oxşar problemlərin həllində mövcud pozitiv həll 
vasitələrinin istifadə edilməsi, mövcud mədəni nümunələrdə innovasiyalara 
münasibətin müəyyənləşdirilməsi, layihənin tətbiqi və yayılma sahəsinin 
əsaslandırılmasına yönəlir.                  
Təqdim olunan iki fərqli prinsip iki funksiyanı yerinə yetirir: 
 
 234 
1)Layihəçinin dünyagörüşünün, onun hazırladığı konsepsiyaların, layihələrin, 
proqram və təşəbbüslərin  üslub və mənəvi əsaslarını müəyyənləşdirir, yəni 
layihələşdirmənin dəyər yönümü səviyyəsini təmin edir. İfadə tərzinə görə 
proqramın məhdudluğu, yaradıcı, yaxud dağıdıcı meyarlarını fərqləndirmək 
olar.  
2)Bu prinsiplər sosial mədəni layihələşdirmə texnologiyalarının nəzəri 
əsaslarını təşkil edir. 
Sosial mədəni layihələşdirmənin texnoloji əsasları və sosial mədəni 
layihələrin və proqramların hazırlanmasının ilk mərhələsi sosial mədəni layihə 
vəziyyətinin xüsusiyyətlərilə sıx bağlıdır. Layihə vəziyyəti şəxsiyyətin, sosial 
qrupun, sosial birliyin fəaliyyət göstərdiyi səciyyəvi şərait və vəziyyətlər 
məcmusu kimi insanın həyat fəaliyyəti formalarını, dəyər yönümü 
sistemlərini, onun mühitinin xüsusiyyətlərini, digər insanlarla münasibətlərini 
və s. müəyyənləşdirir. Vəziyyətlər obyektiv və subyektiv, perspektiv və 
destruktiv, idarəedilən və idarəedilməz ola bilər. Sosial mədəni subyektə 
münasibətdə obyektiv olan vəziyyət subyektin fəaliyyətini əsaslandırır, onların 
dəyişdirilməsi və qarşısının alınmasına imkan yaradır. Layihə vəziyyəti 
kateqoriyası sosial mədəni layihələşdirmənin əsas texnologiyalarından biridir. 
Bu sistemli kateqoriya əsasında xüsusi struktura, yəni sabit komponentlər 
toplusuna malik olan dinamik sosial mədəni tamlıq fərqləndirilir. Müəyyən 
vaxt müddətində müəyyən sosial mədəni prosesin hüdudları, keyfiyyət və 
istiqamətləri təyin edilərkən, layihələşdirilən vəziyyət analiz modeli və 
layihələşdirmə metodu qismində çıxış edir və insanların həyat fəaliyyəti 
şəraitini və problemlərini təsvir etməyə və mövcud problemlərin həlli yollarını 
tapmağa imkan yaradır.  
Layihə vəziyyətin xüsusiyyətləri sosial mədəni prosesin modeli kimi 
aşağıdakı komponentlərin aşkar və təhlil edilməsilə bağlıdır: 
1) vəziyyətin hüdudlarını təşkil edən həyat tərzinin kütləvi miqyaslı nisbi sabit 
və zəruri amilləri; 
2) dəyişdirilə, yaxud təkmilləşdirilə bilən amillər. 
Sosial mədəni problem layihələşdirmə vəziyyətinin təhlil vahidi kimi çıxış 
edir. Sosial mədəni problem dedikdə, obyektiv çətinliklər, məhdudiyyətlər, 
həmçinin arzu edilənə uyğun olmayan vəzziyət nəzərdə tutulur. Problem 
vəziyyət birmənalı həlli olmayan, subyekt və onu əhatə edən mühit arasındakı 
mövcud qarşılıqlı münasibətləri əks etdirən vəziyyətdir. Vəziyyətin analizi 
siyasi, iqtisadi, demoqrafik, ekoloji və digər sahələrdə səciyyəvi problemlərin 
aşkar edilməsinə yönəlir. Sosial mədəni vəziyyət, həyati vəziyyət, şəxsi 
problemlər problem vəziyyətin xüsusi aspekləri kimi müəyyənləşdirir.  
 
 235 
Sosial mədəni vəziyyət çoxölçülü sosial mədəni məkan kimi sosial mədəni 
mühit və uyğun fəaliyyət sahələrindən ibarətdir. Sosial mədəni mühit sabit 
amillər sistemi kimi insanla onun sosial mədəni ətrafı arasındakı əlaqələri əks 
etdirir. Fəaliyyət sahələri keyfiyyət xüsusiyyətli olub, insanın əşyavi 
mədəniyyət və digər insanlarla nisbi qarşılıqlı təsir forması kimi sosial 
institutlar və müəssisələrdə təcəssüm edir. Sosial mədəni materialdan asılı 
olaraq, insan mədəni tarixi irs mühiti, bədii mühit, sosial psixoloji mühit, 
mənəvi mühit, siyasi mühit, ekoloji mühit kimi bir sıra sosial fəaliyyət 
sahələrinə daxil olur. Sosial mədəni mühitin hər bir sahəsi üç səviyyəyə 
malikdir: 
1.İnsanın əşyavi məkan mühiti – tarixi və mədəni abidələr, ərazilərin 
memarlıq abidələri, istehsal, məişət və ictimai interyerlər, istehsal və məişət 
avadanlıqları və s. ibarətdir. 
2.İnformasiya mühiti – bədii, hüquqi, siyasi, estetik, etik məlumatlardan 
ibarətdir. 
3.Dəyər yönümlü tərkib – mühiti elementlərin məna və dəyər mahiyyəti 
kəsb etməsilə bağlıdır.                
Bu səviyyələrin qarşılıqlı münasibətləri əsasında mühitin elementləri 
özünəməxsus xüsusiyyətlər qazanır. İnsanın enerji və vaxt kimi fundamental 
ehtiyatlarını sərf etdiyi əsas fəaliyyət sahələri təhsil, istehsalat, asudə vaxt, 
bədən tərbiyəsi, məlumat sahələridir. Həyat fəaliyyətinin sosial mədəni mühiti 
sosial mədəni layihələşdirmə texnologiyasının əsası kimi çıxış edir. 
Şəxsiyyətin inkişafı və formalaşmasına təsir edən ətraf mühit özü də 
şəxsiyyətin yaradıcı təsiri nəticəsində dəyişir, mühitin mövcud ehtiyatları 
reallaşır və insanın özünüreallaşdırması və özünüinkişafı amillərinə çevrilir. 
Sosial mədəni proqram çərçivəsində problem vəziyyəti dəyişməklə həyat 
tərzinin formalaşma şərtlərini və reallaşma imkanlarını aşağıdakı yollarla 
dəyişdirmək olar: 
1.Mühitin bütün sahələrində mövcud ehtiyatların (əşyavi, məlumat, dəyər 
və s.) reallaşdırılması;  
2.İnsanın mühitlə münasibətlərinin dəyişdirilməsi (insanın tarixi mədəni 
irslə qarşılıqlı təsirini genişləndirmək, təbiət, sosial mühit, incəsənət və s. ilə 
daha sıx və məhsuldar əlaqələr yaratmaq); 
3.Uyğun müəssisələrin fəaliyyətinin təkmilləşdirilməsi (yaxud problemin, 
mövcud ehtiyatların və layihənin məqsədinin xüsusiyyətlərindən asılı olaraq, 
yeni müəssisələrin yaradılması).  
Həyat tərzi sosial mədəni layihələşdirmənin obyektlərindən biri kimi çıxış 
edir. Həyat tərzi – fərd, yaxud sosial qrupun həyat fəaliyyəti formaları və 
vasitələrinin məcmusu olub, insanın sosial və mədəni həyatının bu və ya digər 
 
 236 
sahələrində obyektiv şəraiti və subyektiv keyfiyyətləri özündə birləşdirən 
insan davranışının mahiyyətini əks etdirir. Sosial mədəni layihələşdirmə 
çərçivəsində bu anlayış dəyərlər və uyğun fəaliyyət formaları ilə məhdudlaşır 
və şəxsiyyət və sosial qrupun bədii, tarixi, sosial psixoloji, mənəvi, siyasi, 
ekoloji, peşə, asudə vaxt, psixofizioloji mədəniyyət səviyyəsi kimi çıxış edir. 
Layihələşdirmə prosesində həyat tərzinin analizi zamanı insanın inkişaf 
problemləri sosial mədəni fəaliyyətin subyekti kimi müəyyənləşdirilir, yəni 
insanın dünya mədəniyyətini mənimsəməsi meyarları aşkar olunur, 
şəxsiyyətin, sosial qrupun bədii, sosial psixoloji səviyyəsi müəyyənləşdirilir.     
 
YOXLAMA SUALLAR 
1.Sosial mədəni layihələşdirmə hansı məqsədləri daşıyır? 
2.Layihə sosiumu dedikdə nə nəzərdə tutulur? 
3.Mədəni sahənin layihələşdirilməsi xüsusiyyətlərini izah edin. 
4.Sosial mədəni layihələşdirmənin əsas prinsipləri hansılardır? 
5.Sosial mədəni layihələşdirmənin texnoloji əsaslarını izah edin.  
 
REFERAT MÖVZULARI 
1.»Sosial mədəni layihələşdirmənin» mahiyyəti 
2.Sosial mədəni fəaliyyətin məqsəd yönümləri və vəzifələri 
3.Sosial mədəni layihələşdirmədə sosial proqram və sosial layihə 
4.Sosial mədəni layihələşdirmədə məqsədyönümlük 
5.Layihələşdirmə prosesinin subyektləri və iştirakçıları 
6.Sosial mədəni layihələşdirmənin texnologiyası 
7.İctimai ikişafın analizinə sosial mədəni yanaşma.  
 
ƏDƏBİYYAT:   
1.Бергер П., Лукман Т. Социальное конструирование реальности : Трактат по социологии 
знания. М., 1995.  
2.Дридзе Т. М., Орлова Э. А. Основы социокультурного проектирования. М., 1995.  
3.Жежко И.В. Игровые методы проектирования в сфере культуры // Прорыв в реальность. 
М., 1993. 
4.Ковалева А. И., Луков В. А. Социология молодежи : Теоретические вопросы. М. : 
Социум, 1999.  
5.Крючков Ю.А. Проектная  культура. М., 1989. 
6.Марков А.П., Бирженюк П.И. Основы социокультурного проектирования: Учебное 
пособие. СПб., 1997. 
7.Петров В.М. Прогнозирование художественной культуры: вопросы методологии и 
методики. М., 1991. 
8.Социальное проектирование в сфере культуры. М., 1990. 
9.Тощенко Ж. Т., Аитов Н. А., Лапин Н. И. Социальное проектирование. М., 1982.  
 
 
 
 
 237 
18.3 SOSİAL MÜNASİBƏTLƏR VƏ SOSİAL DAVRANIŞIN 
LAYİHƏLƏŞDİRİLMƏSİ 
 
Regional layihələşdirmə  
Regionun təsərrüfat kompleksi fərqli mülki xüsusiyyət, təsərrüfat 
təşkilatlarının forma və mahiyyətindən ibarətdir. Onların sahə yönümü və 
ölçüləri ərazinin əsas təsərrüfat istiqamətini və regional layihələşdirmənin 
xüsusiyyətlərini müəyyənləşdirir. Regional səviyyəli sosial layihənin 
əsaslandırılması üçün regional təsərrüfat subyektinin xüsusiyyətləri nəzərə 
alınmalıdır. Təsərrüfat subyekti dedikdə, region ərazisində fəaliyyət göstərən 
firma, müəssisə, təşkilatlar, banklar, sığorta kampaniyaları, investisiya 
fondları, dövlət və bələdiyyə təşkilatları və s. nəzərdə tutulur. Region 
səviyyəli sosial layihələrin formalaşdırılması müəssisələrin maddi imkan və 
tələbatlarını nəzərə almalıdır. Regional layihələşdirmədə şəxsi firmalar, dövlət 
və bələdiyyə firmaları və müəssisələrilə yanaşı fərqli kooperativ, ictimai və 
digər təşkilatlar da nəzərə alınmalıdır. Öz fəaliyyət xüsusiyyətlərinə görə 
firmalar aşağıdakı kimi təsnif edilir: 
1.istehsal (burada mübadilənin yarıdan çoxu sənaye istehsal məhsullarına 
əsaslanır); 
2.ticarət (bu firmalar əsasən malların alqı-satqısı ilə məşğul olur); 
3.nəqliyyat (daşınma ilə məşğul olanlar); 
4.nəqliyyat ekspedisiya (yüklərin çatdırılmasını təmin edənlər); 
5.sığorta (beynəlxalq daşınmada yuklərin sığortasını təmin edənlər). 
Firmalar fərdi, sahibkarlar birliyi (korporasiyalar), yoldaşlıq (ortaq) 
şirkətləri, paylı firmalar.  
Mülkiyyət formasına görə firmalar aşağıdakı kimi təsnif edilir: 
1.Dövlət (o cümlədən) regional firmalar dedikdə, əsasən mülkiyyətinin 
50%-i dövlətə məxsus olan müəssisələr nəzərdə tutulur. Dövlət firmalarının 
əsas hissəsi sənaye və nəqliyyat sahəsinə aiddir. Ticarət sahəsinə aid olan 
dövlət firmaları əsasən beynəlxalq mal mübadiləsilə məşğul olur.  
2. Bələdiyyə firmaları əsasən mənzil komunal təsərrüfatı, su kəməri və 
kanalizasiya, enerji, nəqliyyat və digər sahələrlə bağlı müəssisələrdən 
ibarətdir. Ticarət, məişət xidməti, təhsil, mədəniyyət sahələri, otel biznesi və s. 
bələdiyyə firmaları mövcuddur. 
3.Kooperativ firmalar (ittifaqlar) əsasən istehlakçılar, xırda istehsalçılar, 
fermerlər və digər sahibkarlıq fəaliyyətinin həyata keçirilməsilə məşğul 
olurlar. Onların əsas məqsədi mal mübadiləsi əməliyyatlarında xarici 
vasitəçilərin kənarlaşdırılmasıdır. 
 
 238 
4.Şəxsi firmalar ərazinin iqtisadi həyatının regional tənzimlənməsi 
məsələlərilə məşğul olur və regional və bələdiyyə təşkilatlarının digər şəxsi 
firmalarla qarşılıqlı təsirini təmin edir. Bu qarşılıqlı təsir metodları belə 
firmaların təşkilati-hüquqi formalarına görə fərqləndirilir.   
Firmaların birləşdirilməsi firmalararası münasibətlərin məqsəd və 
xüsusiyyətlərindən asılı olaraq, aşağıdakı formalara malik ola bilər: 
1.Kartel – firmaların birləşmiş forması kimi əsasən qiymətlərin 
tənzimlənməsinə yönəlmiş satış-təchizat fəaliyyətilə məşğul olur. Kartelin 
əsas əlamətləri iştirakçılarının tam əmlak və təsərrüfat müstəqilliyi və birliyin 
ayrılıqda satış-təchizat strukturu yaradılmadan saziş yaradılması 
xüsusiyyətlərilə bağlıdır. Kartellər əhalinin həyat tələbatı ilə bağlı zəruri 
məhsulların qiymətlərinin tənzimlənməsi məqsədilə regional orqanların 
imkanlarını məhdudlaşdırır. Bu zaman kartellər açıq və gizli kartel 
müqavilələrinin dərk edilməsi və rəqabət azadlığının genişləndirilməsi üçün 
ölçülər götürülməsinə yönəlir. 
2. Sindikat – səhmdar cəmiyyətlər və yoldaşlıqlar formasında vahid satış-
təchizat orqanlarının yaradılmasına istiqamətlənmiş firmaların müqaviləli 
təşkilatıdır. Belə birliklər aqrar rayon miqyasında kənd təsərrüfatı müəssisələri 
üçün əhəmiyyətli ola bilər. Onların fəaliyyətinin nəzarəti üçün burada rayon 
inzibati idarələrinin səlahiyyətli nümayəndələri iştirak edə bilərlər. Şəhər 
bələdiyyələrilə müqavilə münasibətlərinə malik olan şəhər istehsal sindikatları 
da səmərəli ola bilər.  
3.Pul – kartel tipli müqavilə əsasında birləşmiş təşkilatlardır. Onların 
üzvlərinin gəlirləri ümumi hesaba daxil olur və əvvəlcədən müəyyənləşmiş 
nisbətdə bölüşdürülür. 
4.Trest – əvvəllər tam müstəqil olan firmaların birləşdirilməsi əsasında 
yaradılan təşkilatdır. Belə birlik forması regionlar və şəhərlərdə birləşdirilmiş 
istehsal təşkil etmək və sahələr arası və firmalar arası maneələrin dəf edilməsi 
üçün daha əlverişlidir. 
4.Holdinq – trestin dəyişmiş forması olub, vahid sahibkar tərəfindən idarə 
edilən filialların birləşdirilməsilə bağıdır. Regional idarəetmənin vəkil təyin 
etdiyi təşkilat holdinqin sahibi rolunda çıxış edə bilər. Regional maraqlar 
baxımından belə birliklər yerli qurucu materialların istehsalını, oduncaqların 
emalını, bələdiyyə idarəçiliyini əlaqələndirmək üçün əhəmiyyətli ola bilər. 
5.Konsern – hüquqi müstəqil firmaların iri birliyidir. Konsern inhisarçı 
direktorlar şurası tərəfindən və səhmlər paketi vasitəsilə ona daxil olan 
cəmiyyətlərə nəzarət edir. Konsern əsasən istehsal funksiyasını yerinə yetirir 
və iqtisadi rayonlar, yaxud bütün ölkədə istifadə edilir. 
 
 239 
6.Maliyyə istehsal qrupu – müstəqil hüquqi və təsərrüfat firma və bankları 
birliyidir. Birliyin rəhbəri olan bank buraya daxil olan təşkilatların pul kapitalı 
haqqında sərəncam vermək hüququna malik olur. Birliyin üzvləri öz 
məhsullarının satışı və daxili əlaqələndirmə ilə bağlı digər məsələlər haqqında 
razılığa gəlirlər. Belə birliklər şəhər, əyalət səviyyəsində o qədər də 
əhəmiyyətli deyil. Lakin firmalar arası birliklər kimi iqtisadi rayon miqyasında 
sahələrarası məsələlərin həlli üçün əhəmiyyətli ola bilər. 
7.Kapital əsasında birləşmiş firmalar, yaxud müəssisələr – kapitalın bir 
və ya bir neçə ölkəyə məxsus olduğu təşkilatlardır. Onların qeydiyyatı təsisçi 
ölkələrdən birində keçirilir, fəaliyyəti isə qanunvericilin xüsusi bəndlərinə 
əsasən tənzimlənir. 
Regional və  bələdiyyə təşkilatları            
Region səviyyəsində sosial layihələşdirmədə mövcud regional və 
bələdiyyə təşkilatları nəzərə alınmalıdır. Bu sırada əsas təşkilatlar kimi 
regional və bələdiyyə qanunvericilik və icra orqanları çıxış edir. Regional 
səviyyədə qanunvericilik iclasları və inzibati orqanlar, bələdiyyə səviyyəsində 
şəhər, rayon icra hakimləri, şəhər meriyası, rayon inzibati idarəçilik orqanları 
fərqləndirilir. Bu orqanlar adından çıxış edən müəssisə və təşkilatlar regional 
layihələşdirmənin elementlərini təşkil edir. Qanunverici orqanlar bütün tabe 
orqanlarının fəaliyyət şərtlərini müəyyənləşdirir. İnzibati idarələr və onların 
adından fəaliyyət göstərən təşkilatlar təsərrüfat subyektlərinin fəaliyyətini 
əlaqələndirir. Bu lisenziyalar verilməsi, regional və bələdiyyə firmalarına 
sifarişlər verilməsi, vergi və ödənişlərə görə imtiyazlar verilməsi, borc 
verilməsi, yerli orqanlar vasitəsilə maliyyələşdirilən ərazi proqramlarına daxil 
edilməsi və s. vasitəsilə həyata keçirilir. Regional və bələdiyyə strukturları 
nəzdində yaradılan sahə komitələri, departamentləri, şöbələri və s. bilavasitə 
fərqli mülkiyyət formaları ilə qarşılıqlı fəaliyyətdə olur. Qeyri hökumət və 
qeyri kommersiya təşkilatları, ticarət-sənaye palataları, təhsil, investisiya, 
sığorta və s. müəssisələr regional və bələdiyyə sistemlərinin tərkib hissəsini 
təşkil edir.  
Regional ictimai institutlar   
Ərazinin regional və bələdiyyə idarəçiliyi ictimai institutlarla 
əsaslandırılır. Belə ki, ərazi idarəetmə orqanlarının tərkibi əhali seçkiləri 
əsasında müəyyənləşir. İctimai tələbatların ödənməsi regional 
layihələşdirmənin əsas məqsədi və hərəkətverici qüvvəsi kimi çıxış edir. 
Cəmiyyət ərazinin bu və ya digər təsərrüfat sahəsilə əlaqələndirici rolunu 
yerinə yetirən regional və bələdiyyə təşkilatlarına dolayı təsir edir. Regional 
layihələrin əlaqələndirici rolu müəyyən ərazinin ictimai tələbatlarının tam 
 
 240 
nəzərə alınmasına yönəlir. Regional və bələdiyyə təşkilatları sosial və hüquqi 
məsuliyyət daşıyır.                    
Sosial məsuliyyət dedikdə, sosial problemlərin (ekoloji, əmək məşğulluğu, 
mədəni xidmət və s.) həllində könüllü iştirak nəzərdə tutulur. Sosial 
məsuliyyət maddi nəticələrə malik olur. Hüquqi məsuliyyət dövlət və 
bələdiyyə idarəçiliyində müəyyən qanun və normalara əməl edilməsilə 
bağlıdır.   
Regional səviyyəli sosial layihələr etik normaları nəzərə almalıdır. Etik 
normalar ümumi dəyərləri və etik qaydaları nəzərdə tutur. Regional 
layihələşdirmədə qeyri etik normalar dedikdə, aşağıdakılar nəzərdə tutulur: 
- layihə vasitəsilə cəzalandırma sazişləri qəbul edilir; 
- heyət və əhalinin sanitar müdafiəsi ilə bağlı ölçülər götürülməməsi; 
- ziyanlı təsərrüfat sahələrində pulun əskik verilməsi, yaxud ödənilməməsi; 
-sosial layihələrdə keyfiyyətsiz məhsulların bazara çıxarılmasına imkan 
yaratmaq; 
- layihələrin müzakirə edilməsi vasitəsilə rəqiblər, yaxud əməkdaşlar haqqında 
bədnam məlumatlar yaradılması və yayılmasına səbəb olmaq.  
Layihələşdirmə mühiti       
Regional layihələrin xarici mühiti qeyri regional və regionlardaxili 
elementlər, amillər və proseslər vasitəsilə formalaşır. Regional iqtisadiyyat 
ölkənin regional sisteminin tərkib hissəsi kimi qeyri regional amillərin təsirinə 
məruz qalır. Qeyri regional təsirlər dedikdə, qanunvericilik, mərkəzi oqran və 
təşkilatlar ölkənin vahid iqtisadi, maliyyə sistemi, kommunikasiya vasitələri, 
siyasi və digər institutlar, ölkənin ümumi bazarı və s. nəzərdə tutulur. 
Regional təsərrüfat müəyyən sahədə təsərrüfat subyektlərinin, sosial 
birliklərin, hüquqi, etik, iqtisadi, ictimai  institutların və s. kompleksi kimi 
çıxış edir. Bu mənada regional təsərrüfat regiondakı təşkilatlar, firmalar, 
müəssisələr və digər institutlar üçün xarici mühit rolunu oynayır. Bununla 
əlaqədar olaraq, sosial layihələrdə «xarici mühit» anlayışı və bu anlayışın 
qarşılıqlı əlaqəli olan iki istiqaməti – qeyri regional xarici mühit və 
regiondaxili xarici mühit istifadə edilməlidir. Qanunverici, maliyyə, sosial və 
digər sahələr fərqləndirilir. Xarici mühitin mürəkkəbliyi dedikdə, təşkilatın 
funksiyalaşması, xarici mühitin çevikliyi dedikdə, təşkilatın funksiyalaşdığı 
xarici mühitin dəyişmə sürəti nəzərdə tutulur. Xarici mühitin təyin edilməsi 
səviyyəsi təşkilatların mühitin dinamik amilləri (rabitənin inkişafı, inşaatın 
planlaşdırılması, regional proqramların maliyyələşdirilməsi, tələbatın 
dinamikası və perspektivləri və s.) haqqında məlumatlılıq səviyyəsindən 
asılıdr.  
Bilavasitə təsir mühiti        
 
 241 
Belə mühiti təşkilata bilavasitə təsir göstərən xarici agent və institutlar 
formalaşdırır. Bu mühiti ehtiyat (maddi, enerji, əmək, maliyyə və s.) 
təchizatçıları, ölkə, region və bələdiyyə qanunvericilik orqanları, məhsul 
istehlakçıları, rəqiblər, ərazi hakimiyyət orqanları yaradır. Regional və 
bələdiyyə üçün əsas məsələ ərazinin maliyyə vəziyyəti, büdcənin toplanması, 
investisiyanın iqtisadiyyata yönəldilməsidir. Xarici mühit amili olan kapitalı 
təsərrüfat təşkilatlarına banklar, investisiya fondları, dövlət və bələdiyyə 
orqanları, firmaları, ayrı-ayrı şəxslər və s. təqdim edir. Firma daha böyük və 
sabit olduqda onun kredit alması daha asan olur. Kiçik bizneslə məşğul olan 
firmalar iş yerlərinin təchizatçıları, xalq istehsalı mallarının istehlakçısı və 
vergi ödəyicisi kimi çıxış edir və regional və bələdiyyə orqanları onların 
inkişafında maraqlıdırlar. İri layihələrin reallaşması ilə bağlı vəsaitlərin 
qüvvətləndirilməsi üçün regional və bələdiyyə orqanları fərqli maliyyə 
strukturları, bələdiyyə bankları, ticarət evləri, investisiya fondları yaratmalı, 
konsorsiumların (inhisar birlikləri) təşkilatçısı kimi çıxış etməlidirlər.   
Əmək ehtiyatları xarici mühitin əsas amillərindən biri olub, mövcud 
ərazinin əhalisi, təhsil müəssisələri, mühacirlər tərəfindən təchiz edilir. 
Bununla yanaşı firmalararası işçi mübadiləsi də əlavə işçi təchizatçısı kimi 
çıxış edir. Əmək ehtiyatlarının inkişafını təmin etmək üçün regional orqanlar 
uzun müddətli xüsusi sosial layihə və poqramlar həyata keçirir. Qeyd 
olunanlarla yanaşı regional təsərrüfat daxilində sağlam rəqabət mühitinin 
yaradılmasının layihələşdirilməsi əsas məqsəddir. Beynəlxalq bazarda baza 
sahələrə aid müəssisələr (buğda istehsalı, günəbaxan yağı, meyvə və 
tərəvəzlər, süd və ət məhsulları, məhsul təchizatı müəssisələri, maşınqayırma, 
kimyəvi, meşə və digər sənaye sahələri) əsas rəqiblər kimi çıxış edir. 
Regionlararası bazar rəqabət aparan subyektlər vasitəsilə region daxili 
bazarlara təsir edir. Beləliklə, həm regiondaxili, həm də regionlararası bazar 
regional təşkilatın bilavasitə təsir komponenti hesab edilir.  
Vasitəli təsir mühiti                                         
Regional təşkilatda Milli iqtisadiyyatın ümumi vəziyyəti, sosial mədəni 
tələbatlar, firma və regional orqanların siyasi institutlar və əhali ilə 
münasibətləri  və s. vasitəli təsir mühitinin elementləri kimi qəbul edilir. 
Sosial layihələşdirmənin regional iqtisadi strategiyasının seçilməsində ərazi 
orqanları ölkənin iqtisadi vəziyyətinin dəyişməsilə bağlı proqnozlaşdırmanın 
regional iqtisadiyyata təsirini qiymətləndirməyi bacarmalıdır. Məsələn, əgər 
ölkədə yüksək inflyasiya proqnozlaşdırılırsa, ərazi rəhbərləri qida və yanacaq 
ehtiyatlarını artırmalı, işçilərin tətillərinin qarşısını almaq üçün həmkarlarla 
danışıqlara getməli, bələdiyyə və regional təşkilatların nümayəndələrilə 
əməkdaşların əmək haqqının ödənilməsini dayandırmaq haqqında razılıq əldə 
 
 242 
etməlidirlər. Əgər Milli iqtisadiyyatda ümumi tənəzzül proqnozlaşdırılırsa, 
regional orqanlar ictimai işlərin, əl əməyinə əsaslanan istehsalın 
genişləndirilməsinə, ixracın, fərdi və kooperativ inşaatın tənzimlənməsinə və 
s. çalışmalıdırlar. Nəzərə alınmalıdır ki, istehsal texnologiyalarının səviyyəsi 
intellektual və texnoloji sahələr vasitəsilə ərazinin iqtisadi vəziyyətinə təsir 
edir. Regionlarda qabaqcıl texnologiyalarla təchiz edilmiş müəssisələrdə yeni 
istehsal sahələrinin yaradılması və kadr təchizatı məsələləri sürətlə və səmərəli 
həll edilir. Burada elmi tədqiqat mərkəzləri, ali təhsil müəssisələrinin 
funksiyalaşması üçün əlverişli şərait yaradılır. Eyni zamanda bu regionlarda 
əhali aşağı səviyyəli istehsal sahələrinə və bitkiçiliyə daha az maraqlı olur, 
regional və bələdiyyə idarəçiliyində yerli hakimiyyət orqanlarına daha 
tələbkar mövqe tuturlar.   
Region səviyyəsində dəyərlər şkalası, davranış tərzi, adətlər, insanlar 
arasındakı münasibətlər, geyim forması, dəyərlər, qida tələbləri və s. sosial 
layihələşdirmənin sosial mədəni ənənələrinə aid edilir. Məsələn, dağlıq 
ərazilərdə yaşlı adamların fikri yüksək qiymətləndirilir və s. Regional  və 
bələdiyyə səviyyəli sosial layihələşdirmə ölkədəki və ayrı-ayrı ərazilərdəki 
ümumi siyasi vəziyyətlə yanaşı, əhalinin və ictimai birliklərin müəyyən 
istehsal və biznes sahəsinə təsiri nəzərə alınmalıdır.   
Regional layihələşdirmənin daxili mühiti        
Regional layihələşdirmənin daxili mühiti məqsəd, struktur, vəzifələr, 
texnologiyalar, kadrlar, qruplar kimi dinamik dəyişənlərdən ibarətdir. 
Regional təşkilatın daxili mühitini formalaşdıran dəyişənlər ərazi iqtisadi 
sistemi daxilində vəziyyətlə bağlı amillərdən ibarət olub, idarəetmə 
qərarlarının nəticəsi kimi çıxış edir. Regionun məqsədləri ərazi təşkilatının 
ilkin əsası kimi çıxış edir. Regional təşkilatın məqsədləri onun daxili 
mühitinin elementləridir. Fərqli təsərrüfat formaları və sosial qruplar əsas və 
ikinci dərəcəli məqsədlərə malik ola bilər. Məsələn, istehsal müəssisələrinin 
əsas məqsədi istehsal həcmi və işçi heyətin əmək haqqının ödənilməsi, 
maliyyə təşkilatlarının əsas məqsədi sifarişçilərin artırılması, təhsil 
müəssisələrinin əsas məqsədi ixtisaslı kadrların yetişdirilməsi, tibb 
müəssisələrinin əsas məqsədi əhali arasında müalicə profilaktik tədbirlərin 
keçirilməsi, həmkarlar ittifaqlarının məqsədi əmək məşğulluğu və əmək 
haqqının ödənilməsi və s. ilə bağlıdır. Bununla belə ayrı-ayrı təşkilatların 
fərqli məqsədləri ərazinin ümumi məqsədinin tərkib hissəsi kimi çıxış edir. 
Regional təşkilatın strukturu idarəetmə və funksional sahələrdə səmərəli 
funksiyalaşmanı həyata keçirən məntiqi münasibətlər sistemidir. Funksional 
sahə struktur alt sistemlər vasitəsilə həyata keçirilən funksiyalar toplusudur. 
Regional layihələşdirmənin əsas xüsusiyyəti şaquli və üfiqi əmək bölgüsünün 
 
 243 
nəzərə alınmasıdır. Üfiqi əmək bölgüsü uyğun ixtisaslı mütəxəssislər arasında 
müəyyən iş formalarının bölüşdürülməsilə bağlıdır. Eyni şöbədə sıravi işçilər, 
şöbə müdirləri, regional inzibati idarəçilikdə departament direktorları, 
bələdiyyə sədrləri bu sıraya daxildir. Bu qruplar bir-birinə münasibətdə üfiqi 
əmək bölgüsü mövqeyindən çıxış edir.    
Şaquli əmək bölgüsünə görə hər bir işçi qrup daxilən şaquli əmək 
bölgüsünə malikdir. Əgər üfiqi əmək bölgüsü hamıya aiddirsə, şaquli əmək 
bölgüsü yalnız rəhbər işçilərə aiddir.   
Regional layihələşdirmənin məqsədləri 
Regional layihələşdirmənin əsas məqsədləri aşağıdakılardan ibarətdir: 
1.mərkəzi fəaliyyət sahələrilə bağlı əsas strateji məqsədlərin 
müəyyənləşdirilməsi; 
2.uyğun müəssisələrlə müqayisədə regional təşkilatların üstün və 
çatışmayan cəhətlərinin ümumi qiymətləndirilməsi; 
3.təşkilatın mövcud və ehtimali fəaliyyət istiqamətlərinin analizi; 
4.təşkilatın perspektiv və illik büdcəsinin hazırlanması. 
Məqsədlərin müəyyənləşdirilməsi – qərar qəbul edilməsi forması kimi 
müəyyən vəzifələrin hazırlanmasını tələb edir. Layihələşdirmənin məqsədləri 
ümumi və xüsusi olanlara bölünür və regionun daxili və xarici ehtiyatları ilə 
bağlı əsas inkişaf istiqamətlərini əhatə edir. Regional təşkilati strukturların 
fəaliyyətində üstün və əsas olanları müəyyənləşdirmək üçün məqsədlər 
sıralanır, yəni mühümlüyünə görə düzülür. Məsələn, regional idarəçiliyin 
kommunal yaşayış təsərrüfatında ümumi məqsədlər aşağıdakı ardıcıllığa malik 
ola bilər: 
1.şəhər və rayon bölmələrinin sabit funksiyalaşmasına kömək; 
2.optimal gəlirə nail olma;  
3.yeni xidmət sahələrinin mənimsənilməsi; 
4.tərəqqipərvər texnoloji və kadr dinamikası. 
Xüsusi məqsədləri aşağıdakı kimi müəyyən etmək olar:  
1.kommunal yaşayış təsərrüfatı sahəsində müəyyən xidmət səviyyəsinin 
əldə edilməsi; 
2.müəyyən fəaliyyət formalarında gəlir səviyyəsinin bərabərləşdirilməsi; 
3. kənd əhalisinin su təchizatını – 90%, şəhər əhalisinin su təchizatını – 
30% səviyyəsinə çatdırmaq məqsədilə lazımi ləvazimatların əldə edilməsi;  
4.məskulaşmış sahələrdə əhalinin su ilə təmin edilməsi və suyun 
təmizlənməsi məsələlərinin həll edilməsi. 
Regional layihələşdirmə strategiyasının müəyyənləşdirilməsi  
Regional layihələşdirmə strategiyası müəyyən məqsədlərə nail olunması 
ilə bağlı iri həcmli tədbirlər sistemini əhatə edir. Strategiya müəyyənləşmiş 
 
 244 
fəaliyyətlər toplusu kimi, nəzərdə tutulmuş strateji məqsəd, yaxud məqsədlər 
qrupunun həyata keçirilməsinə yönəlir. Strateji idarəetmə aşağıdakı 
elementlərdən ibarətdir:  
- strateji məqsədlərlə bağlı ehtiyatların seçilməsi; 
- strategiyaların təmin olunması mərkəzlərinin təşkili; 
-müəyyən məqsədlərin həyata keçirilməsinə yönəlmiş icraçıların 
stimullaşdırılması. 
Regional layihələşdirmənin strategiyasını onun rəhbəri olan regional 
inzibati idarə heyəti yerinə yetirir. Bu məqsədlə inzibati idarə heyəti və 
bələdiyyə işçiləri və rəhbərlərində strateji düşüncə tərzinin inkişaf etdirilməsi, 
regional təşkilatların strateji məqsədlərinin təmin olunmasına yönəlmiş əsas 
istiqamətlərin təmin olunması vacib şərtdir. Məqsədə nail olmaq üçün bölmə 
rəhbərləri və işçiləri strateji planların və onların reallaşdırılması 
mexanizmlərinin hazırlanmasına cəlb edilməli, regional təşkilatların 
strategiyasının həyata keçirilməsi nəticələri haqqında onlara sistemli məlumat 
verilməlidir. Regional təşkilatda strateji idarəetmə təsərrüfatın perspektiv 
strukturunun formalaşdırılmasına yönəlir.  
Regional layihələşdirmənin formaları          
Regional strategiyanın bir çox formaları mövcuddur. Bu sırada 
aşağıdakıları qeyd etmək olar: 
- «inkişaf strategiyası» regional təsərrüfatın sabit funksiyalaşmasının (regional 
iqtisadi təkrar istehsalın genişlənməsi) təmin olunmasına yönəlir; 
- «sosial inkişaf strategiyası» əhalinin rifah və mədəni səviyyəsinin 
yüksəldilməsi ilə bağlıdır;  
- «regionun istehsal funksiyasının gücləndirilməsi strategiyası» regional 
təsərrüfat kompleksinin ümumi əmək bölgüsü ərazisində müəyyən istehsal 
funksiyaları məcmusunun yerinə yetirilməsinə istiqamətlənir. 
Müəyyən strategiyanın seçilməsi regionun rəhbər orqanları tərəfindən 
həyata keçirilir. Strateji məsələlərə dair qərarlar yuxarıdan aşağıya 
istiqamətində qəbul edilir. Seçilmiş strategiyalar əsasında regional 
idarəetmənin fərqli üslubları müəyyənləşdirilir, onlardan ən əsası 
aşağıdakılardır: 
1.məntiqi ekstrapolyasiya əsasında idarəetmə; 
2.nəzarət əsasında idarəetmə; 
3.idarəetmədə improvizasiya; 
4.regional orqanlara, səhmlər paketi, yaxud müəyyən qrup müəssisələrin 
hissələrinə yiyələnmə əsasında idarəetmə;   
5.prinsipcə yeni strategiyaların hazırlanması əsasında idarəetmə. 
 
 245 
Regional təşkilatların strategiyalarının formalaşması xüsusiyyətləri işləyib 
hazırlamanın və reallaşdırmanın açıqlığı ilə bağlıdır.  
Strateji layihələşdirmə və planlaşdırma           
Strateji layihələşdirmə və planlaşdırma strateji məqədlərə nail olma 
mərhələlərinin (kəmiyyət və keyfiyyət) və vasitələrinin (ehtiyat və fəaliyyət 
formalarının) hazırlanmasından ibarətdir. Belə ki, strateji planlaşdırma 
müəyyən müddət ərzində müəyyən fəaliyyət ardıcıllığından ibarət olduğundan 
uzun müddətli planlaşdırma kimi qiymətləndirilir. Strateji planlaşdırma hal-
hazırda qəbul edilən qərarların gələcək vəziyyəti ilə bağlı olur. Onun əsas 
xüsusiyyəti təşkilatın uzaq gələcək üçün tələb olunan təsvirinin yaradılması və 
bu vəziyyətin əldə olunması yolları və vasitələrinin hazırlanmasına yönəlir. 
Strateji planlaşdırma prosesində dörd prinsipial mərhələ fərqləndirilir: 
1.regional ehtiyatların bölüşdürülməsi;  
2.mühitə uyğunlaşma; 
3.regiondaxili əlaqələndirmə; 
4.təşkilatlanmış strateji öncəgörmə. 
Regional ehtiyatların bölüşdürülməsi əsas fondlar, dövriyyə vəsaiti, enerji 
qüvvəsi, əmək ehtiyatları, texnologiyalar və yüksək ixtisaslı kadrlar əsasında 
müəyyənləşir. Mühitə uyğunlaşma dedikdə, regionda istehsal proseslərinin 
ümumi iqtisadi şəraitə və hüquqi münasibətlərə uyğunlaşması nəzərdə tutulur.  
Regional strateji layihələşdirmə və planlaşdırmanın prinsipləri                
Strateji planlaşdırmanın əsas prinsipləri aşağıdakılardan ibarətdir: 
1.layihələşdirmə və planlaşdırma obyektlərinin vaciblik xüsusiyyətlərinə 
görə sıralanması; 
2.plan və layihələrin variativliyi; 
3.layihə və planların balanslaşdırılması; 
4.planların xarici mühitin parametrlərinə uyğunluğu; 
5.planlaşdırma və layihələşdirmənin uyğunlaşdırılması; 
6.strateji və taktiki layihə və planların varisliyi;  
7.layihə və planların sosial yönümü; 
8.layihə və planların gələcək qeyri müəyyənliyinin nəzərə alınması 
əsasında qurulması; 
9.idarəetmə funksiyası kimi planlaşdırmanın əks əlaqəliliyi; 
10.layihələşdirmə və planlaşdırmanın avtomatlaşdırılması; 
11.plan və layihə göstəricilərinin mümkünlüyü. 
Məqsədli regional proqramlar  
Regional strateji layihələşdirmə və planlaşdırmanın əsas amillərindən biri 
regionda məqsədli proqramların sahə və ərazi proyeksiyasının qurulmasından 
ibarətdir. Məqsədli regional proqramlar müasir dövrdə bazar iqtisadiyyatının 
 
 246 
tənzimlənməsinin fəallaşdırılması, dövlətin, kollektivin və fərdlərin maraq və 
münasibətlərinin inteqrasiyası, dövlətin regional siyasətinə dair xalq 
təsərrüfatı layihələrinin sürətləndirilməsinə yönəlir. Məqsədli regional 
layihələşdirmə dövlətin bu və ya digər ərazidə bazar iqtisadiyyatına birbaşa 
təsirilə bağlı olub, ərazinin özünütənzimləməsi və məqsədyönlü inkişafı 
funksiyalarının uyğunluğunu təmin edir. Ümumdövlət məqsədli planlaşdırma 
müxtəlif regionların iqtisadi inkişafının tənzimlənməsi aləti kimi çıxış edir. 
Tarix göstəirir ki, bir çox məqsədli proqramlar tam həyata keçirilmədən qalır. 
Bu regional planlaşdırma orqanlarından kəsirləri nəzərə ala bilən plan 
variantların hazırlanmasını tələb edir.   
Regional strateji layihələşdirmə və planlaşdırmanın ehtiyat təminatı        
Regional strateji layihələşdirmə və planlaşdırmanın ehtiyat təminatı 
qoyulan məqsədlərə nail olma qüvvə və məqsədlərinin mənbələrinin 
formalaşdırılmasına yönəlir. Regional layihələşdirmənin və planlaşdırmanın 
əsas ehtiyatları aşağıdakılar hesab olunur:  
1.əmək; 
2.əsas fondlar; 
3.maddi; 
4.maliyyə. 
Ehtiyatların istifadə edilməsi prosesi aşağıdakı mərhələlərdən ibarətdir: 
1.formalaşdırma;   
2.istifadə etmə; 
3.bərpa; 
4.istifadə etmə və hesabdan silmə. 
Ehtiyatlarla təmin etmə formaları aşağıdakı kimi müəyyənləşdirilir: 
1.regionun şəxsi istehsalı; 
2.istehsal əlaqələri vasitəsilə regiona daxil olan gəlirlər; 
3.kommersiya təşkilatları ilə müqavilələr; 
4.dövlət büdcəsindən ayrılan subvensiya (dövlət maliyyə yardımı) və 
dotasiyalar (dövlət maliyyə yardımı);  
5.kredit vermə və sponsorluq. 
Regional layihələşdirmənin informasiya təminatı  
İnformasiya təminatı sifarişçilər və icraçılar arasında əlaqələndirmə 
prosesi ilə bağlı olub, dörd əsas agentdən ibarət olur: 
1.göndərən; 
2.məlumat; 
3.kanal; 
4.alan.  
 
 247 
Strateji planların hazırlanmasında informasiyanın həqiqiliyi və dəqiqliyi, 
müasirliyi və ünvanlılığı əsas tələbdir. Əks təqdirdə strateji plan 
göstəricilərinin uyğunlaşdırılması bir sıra tanış olmayan şəxslərlə oyuna 
çevrilə bilər.  
Regional layihələşdirmənin hüquqi təminatı   
Regional layihələşdirmənin hüquqi təminatı dövlətin, regionların və 
bələdiyyələrin qanunvericilik və normativ aktlarına əsaslanır. Regional 
proqramlarda hakimiyyətin qeyd olunan üç səviyyəsi nəzərə alınmalı və tələb 
olunan məqsədə nail olmanın optimal xərcləri müəyyənləşdirilməlidir. 
Regional layihələşdirmə texnologiyaları     
Regional layihələşdirmə və planlaşdırma texnologiyaları aşağıdakı sualları 
məkan, kəmiyyət, ehtiyat və zamanca əlaqələndirir: 
1.Nə sərf edilir (əhali və istehsalçılar tərəfindən) və hansı miqdarda?  
2.Regionun sərf etdiyi ehtiyatlar haradan əldə edilir? 
3.Regional istehsal və istehlak hansı şəkildə və həcmdə təşkil olunmaldır? 
4.Bu regional təsərrüfatın genişləndirilmiş təkrar istehsal prosesində necə 
əks olunur? 
Regional təsərrüfatın strateji planlaşdırılmasının ən ümumi əməliyyatları 
aşağıdakı kimi sıralana bilər: 
1.işə hazırlıq (problemlərin aşkar edilməsi, məsələlərin qısa xülasəsi və 
təkmilləşdiricilərin seçilməsi); 
2.əsas problemin müəyyənləşdirilməsi və məqsədlərin formalaşdırılması 
(mühitin analizi, amillərin aşkar edilməsi, ehtiyatların hesablanması, açar 
problemlərin izah edilməsi və buna uyğun olan məqsədlər qrupunun 
müəyyənləşdirilməsi); 
3.informasiya toplanması (mənbələrin, kanalların, qəbul edicilərin 
müəyyənləşdirilməsi); 
4.informasiyanın emalı (yoxlanması, qruplaşdırılması, analizi, seçilməsi); 
5.məqsədlərə nail olmaq üçün regional təsərrüfatın imkanlarının analizi;  
6.məqsədlərin sıralanması (son məqsədlər «ağacının» qurulması, 
məqsədlərin üstünlüklərinin və reallaşdırılma ardıcıllığının 
müəyyənləşdirilməsi, məqsədlər ağacının təşkilati təminat layihəsinin 
hazırlanması); 
7.plan məqsədlərin formalaşdırılması (yerinə yetirilmə miqyasının və 
müddətinin, icraçıların tərkibinin təyin edilməsi);  
8.plan sənədlərin rəsmiləşdirilməsi (strateji plan formalarının 
müəyyənləşdirilməsi, rəsmiləşdirilməsi, icraçılar arasında razılaşdırılması və 
yayılması); 
 
 248 
9.strateji planlı qərarların reallaşdırılması (regional qanunların, qərarların 
və inzibati idarəetmə sərəncamlarının nəşri və s., inzibati-idarəetmə aparatının 
operativ təşkilati fəaliyyəti). 
Regional təşkilati strukturun layihələşdirilməsi idarəetmə funksiyalarından 
biri kimi çıxış edir. Strategiya dəyişdikdə regional təşkilatın strukturu da 
dəyişir. Təşkilati strukturun işlənib hazırlanması ardıcıllığı regional 
planlaşdırma prosesi elementlərinin ardıcıllığı ilə uyğundur: 
1.ümumregional iqtisadi strategiyanın reallaşdırılması fəaliyyətinin əsas 
istiqamətlərinə uyğun olaraq, regional təşkilatlandırmanın üfiqi şəkildə iri 
sahələrə bölünməsi;  
2.hər bir sahə (sahə, qrup sahələr, mikroregionlar və s.) qarşısında 
müəyyənləşmiş məsələlərin qoyulması;  
3.regional təşkilatın idarə edilməsində səlahiyyətlərin və vəzifələrin 
müəyyənləşdirilməsi; 
4.səviyyələr (dərəcələr, rütbələr və s.); 
5.əlaqələr (şaquli və üfiqi qarşılıqlı təsir).  
Regional məqsədli kompleks proqram və layihələrin sahə və ərazi 
xüsusiyyətləri əsasında yaradılan layihə idarəetmə sturukturları üç səviyyədə 
ola bilər: a) avtonom; b) matritsa; c) innovasion. 
a) Avtonom layihə strukturları tərkibindəki alt bölmələr və menecerlər 
yalnız daxili idarəçiliyə tabe olurlar. Belə idarəetmə formaları konkret 
regional məqsədli proqramların hazırlanması və tətbiqi müddətində yaradılır. 
b) Matritsa layihə strukturları tərkibində yaradılan alt bölmələr – üfiqi və 
şaquli istiqamətli ikili tabeçiliyə malik olur. Matritsa strukturlar hər hansı bir 
layihənin reallaşdırılması ilə əlaqədar fərqli departament və şöbələrdən 
işçilərin cəlb edilməsi əsasında yaradıla bilər. Belə işçilər həm layihə 
rəhbərinə, həm də daimi tərkibində olduqları şöbənin rəhbərlərinə tabe 
olduqlarından ikili tabeçiliyə malik olurlar. Bu təşkilatlandırma forması 
sahələrarası kompleks proqram və layihələrinin hazırlanması və 
reallaşdırılması baxımından əlverişli olub, bölmələrin daimi işçilərinin 
matritsa strukturunda iştirakını təmin edir. Matritsa strukturunun çatışmayan 
tərəfi işçilərin layihə ilə bağlı maddi maraqlarının olmamasıdır, belə ki, onlar 
əmək haqqını daimi iş yerindən alırlar. Buna görə də matritsa strukturunda işçi 
heyətin maddi stimullaşdırılması əsas şərtdir. 
c) İnnovasion strukturlar müstəqil təşkilati formalar kimi, yeni layihələrin 
reallaşdırılması ilə məşğul olurlar. Onların fəaliyyəti riskli bizneslə bağlı olub, 
layihə gedişində itkilərə məruz qala bilər. Regional inzibati idarəetmə 
kreditləri, borc və vergi imtiyazları təklif etməklə innovasion firmaların 
fəaliyyətinə təsir edir. Bu əsasda regional idarəetmə innovasion firmalarda öz 
 
 249 
nümayəndələri vasitəsilə təmsil oluna, yaxud bu firmaların rəhbəri ola bilər. 
Belə strukturlar bazar proseslərinin inkişafı əsasında genişlənir, belə ki, 
regional inzibati idarəetmə strukturları iqtisadi mexanizm vasitəsilə optimal 
layihələri reallaşdıra bilir. 
 
YOXLAMA SUALLAR 
1.Layihələşdirmə mühiti nədir? 
2.Regional ictimai institutların fəaliyyət istiqamətlərindəki fərqlər nəlir? 
3.Regional layihələşdirmənin xüsusiyyətlərini izah edin.  
4. Regional layihələşdirmənin məqsədləri hansılardır? 
5.Regional layihələşdirmə strategiyasının müəyyənləşdirilməsi xüsusiyyətlərini izah edin. 
6.Regional layihələşdirmənin formaları hansılardır?        
 
REFERAT MÖVZULARI 
1.Regional layihələşdirmə (birbaşa və dolayı təsir mühiti) 
2. Regional layihələşdirmənin daxili mühiti, məqsədləri 
3.Regional layihələşdirmənin strategiyası  
4. Regional layihələşdirmə texnologiyaları     
 
ƏDƏBİYYAT: 
1.Бергер П., Лукман Т. Социальное конструирование реальности: Трактат по социологии 
знания. М., 1995.  
2.Блэк С. Введение в паблик рилейшнз. Ростов-на-Дону, 1998.  
3.Гасанов Г.А. Проблемы занятости населения в сфере личного труда в условиях 
трансформации форм хозяйствования в Азербайджане. Автореф. дис. канд. экон. наук. 
Баку, 1998. 
4.Гасанов Р.М. Формирование гражданского общества в условиях трансформации. Б., 
Изд-во БСУ «Китаб алями», 2003. 
5.Генисаретский О.И. Проектная культура и концептуализм.// Сб. научн. тр. ВНИИТЭ № 
52. М., 1987.  
6.Генисаретский О.И. Регионализм, средовое проектирование и проектная культура // 
Экологическая культура. М., 1991. 
7.Годин В. В., Корнеев И. К. Управление информационными ресурсами. М., 2000.  
8.Луков В. А. Социальное проектирование. М., 2000.  
9.Карташов А.В. Проектное знание: опыт методологического анализа.// Системные 
исследования. Методологические проблемы. Ежегодник, 1988. М., 1989.  
10. Курбатов В.И. Курбатова О.В. Социальное проектирование: Учебное пособие. Ростов 
н/Д: «Феникс», 2001. 
11.На пороге новой регионализации России. Доклад Центра стратегических 
исследований ПФО. Нижний Новгород, 2001.  
12.Ноэль-Нойман Э. Общественное мнение. Л., 1996. 
13.Попов С. А. Стратегическое управление. М., 1999.  
14.Разу М. Л. Управление программами и проектами. М., 2000.  
 
 
 
 
 250 
 
18.4 NORMATİV – HÜQUQİ  LAYİHƏLƏŞDİRMƏNİN ƏSASLARI 
 
Normativ-hüquqi layihələşdirmə sosial nizamın normativ prinsiplərinin 
aşkar edilməsi, dərk edilməsi və əsaslandırılması, normativ əsaslı sosial 
nizamın layihələşdirilməsi, sosial nizamın mühafizəsində hüququn rolunun 
müəyyənləşdirilməsi, sosial nizamı pozan sosial destruksiyanın və 
disfunksional fəaliyyətin qarşısının alınmasına yönəlir. 
Normativ sərəncamlar  
Normativ nizam haqqında danışdıqda aşağıdakılar nəzərə alınmalıdır: 
1.cəmiyyət xaotik elementlər sistemi deyil, nisbi sabit tam kimi bir-birilə 
və mühitlə qarşılıqlı təsirə malik olan insan və qrupların həyat funksiyalarını 
əhatə edir. 
2.cəmiyyətin fərdi və kollektiv üzvlərinin qarşılıqlı təsiri, həmçinin 
mühitin davranışı müəyyənləşdirilə, təsvir edilə, proqnozlaşdırıla və 
layihələşdirilə bilər. Bu şəraitdə «norma» nizamlayıcı məhdudiyyətlər kimi, 
cəmiyyət üzvlərinin davranışlarını qabaqcadan müəyyənləşdirə və 
əlaqələndirə bilir. Bu mənada rəftar, qəbul formaları, adətlər, sosial vərdişlər, 
biliklər, texnologiyalar, qanunlar, ali məqsədlər normalara aid edilir. 
Normalara əməl edilməsi cəmiyyətdə sosial, yaxud normaiv yönümlü 
fəaliyyət kimi müəyyənləşdirilir. Normalar həm də müxtəlif səviyyəli 
əlaqələndirici qüvvə kimi çıxış edir. Buna görə də cəmiyyətin normativ nizamı 
ümumi  və struktur normalardan ibarətdir. Ümumi normalardan fərqli olaraq, 
struktur normalar cəmiyyətin müxtəlif sahələrində – iqtisadi, siyasi, məişət və 
hüquqi fəaliyyət – davranış forması kimi çıxış edir. Normalar qeyd olunan 
sahələrə daxil olan institutların ixtisaslaşması ilə əlaqəli olub, insana 
mürəkkəb vəziyyətləri qiymətləndirmək, daha geniş alternativləri 
müəyyənləşdirmək imkanı yaradır. Normativ aspektlərdə hüquqi nizam 
şəcərəlidir.  
Hüquq elmində normaların təsnifatı 
Hüquq elmində normaların təsnifatı hüququn ictimai münasibətlərə təsiri 
sahəsindən asılıdır. Hüquqi nizam insanların subyektiv hüquq və 
məsuliyyətlərini müəyyən edir və üç sahəni idarə edir: 1) dəyərlərin 
mübadiləsi əsasında yaranan münasibətlər; 2) idarəetmə və tabelik 
münasibətləri; 3) ilk üç sahədə fəaliyyətin əlaqələndirilməsi və 
subordinasiyası ilə bağlı qaydaların pozulması nəticəsində yaranan 
mühafizəedici münasibətlər. Üçüncü sahəyə aid olan münasibətlər hüquqi 
normalar əsasında tənzimlənir.   
 
 251 
Sosial normaların təsnifatı zamanı kompleks meyarlardan (mənşəyi, 
normaların təyinatı və əlaqələndirici xüsusiyyətləri) istifadə edilir və şərti, 
institutlaşmış və ideal normalar fərqləndirilir. Şərti normalar mənşəcə anonim 
olub, razılaşmaya əsaslanır və qeyri-şüuru qəbul edilir. Məsələn, dil ilə bağlı 
şərti normalar (dilin mənşəyi, sözlər, qrammatik qaydalar, sintaksis və s.) qeyd 
edilə bilər. İctimai həyata dair bütün normalar şərti normalar hesab edilir. 
İnstitutlaşmış, yəni hüquqi normalar mənşəyinin aşkarlığına görə fərqlənir. 
Dövlət qanunvericiliyi müşayətçi kimi əsas adətləri institutlaşdırır. 
İnstitutlaşmış normalar şüurlu olaraq irəli sürülmüş məqsədlərə uyğun olur və 
həmin məqsədlərlə əsaslandırılır. İdeal normalar zəruri davranış haqqında 
baxışlar olub, praqmatizmdən, şəxsi məqsədəuyğunluqdan uzaqdır. İdeal 
normaların mahiyyəti ideyalar əsasında müəyyənləşir.   
Cəmiyyətin normativ nizamı anlayışı            
Cəmiyyətin normativ nizamı anlayışı ümumi və struktur qaydalara 
əsaslanan fərd və qrupların qarşılıqlı təsirinə əsaslanır. Hüquqi normaların 
əsas motivi məsuliyyətlərə dair görülən tədbirlərdir. Əgər xarici nəzarət 
zəifləyərsə, davranış qeyri sabit olur. Hüquqi qaydalar insanların hüquqi 
normlara yönəlmə ehtimalını yüksəldir, çünki vəziyyətlə əlaqədar olaraq, 
hüquqi normalar daha ədalətli olan kimi qəbul edilir. Sosial intizama dair əsas 
nomalar konstitusiyada öz əksini tapır. Konstitusiya qanunlarına əməl 
edilməsi sosiallaşma və konformizmlə bağlıdır. Sosiallaşma əsasında insanlar 
hüquqi və ədalətli davranışa yönəldən dəyər və normaları mənimsəyirlər. 
Konformizm bioloji və mədəni zəminə və psixoloji və təşkilati yönlərə malik 
olur. Sosial münasibətlər həm sosial nəzarət, həm də mədəni qanunlarla 
nizamlanır. Bu əsasda legitim və leqal nizam fərqlənir. Legitim nizam 
normativ tələblərin insanlar üçün zəruri əhəmiyyət kəsb etməsi, leqal nizam 
isə sosial münasibətlərin ölkənin qanunları əsasında rəsmi tənzimlənməsi ilə 
müəyyənləşir. Hüquqi nizam həmişə leqal xüsusiyyət daşısa, da heç də həmişə 
legitimliyə malik olmur. Legitim nizam ümumi və struktur səviyyəli normaiv 
davranış formalarına əsaslanır. Legitim hüquqi nizam konformist xüsusiyyətli 
olub, əxlaqi və qanuni davranışla müəyyənləşir. Cəmiyyətin normativ nizamı 
öyrənilərkən, ümumi normativ tələblərin legitim olandan leqal olana 
çevrilməsi nəzərə alınmalıdır.          
Hüquqi intizam müəyyən mədəni dəyərlərə əsaslanan konstitusiya 
tərəfindən müəyyənləşir. Müasir dövlətlərin konstitusiyaları mənəvi 
prinsiplərə söykənir.   
Hüquqi nəzarət sosial nəzarət forması kimi  
Sosial nəzarət forması olan hüquqi nəzarət qanunvericilik, polis, 
prokurorluq, vəkillər, arbitraj, məhkəmə, həbs cəza sistemi və digər 
 
 252 
müəssisələr tərəfindən həyata keçirilir. Bununla əlaqədar olaraq, hüquqi 
nəzarəti çox zaman «rəsmi» nəzarət adlandırırlar. Cəmiyyətin normativ nizamı 
ümumi və struktur qaydalarla yönəldilmiş və qarşılıqlı fəaliyyətdə olan fərdlər 
və qrupların tələblərinin və maraqlarının qaydalar və sosial nəzarət əsasında 
həyata keçirilməsilə müəyyənləşir. Hüquqi nizamın sabitliyi sosial nəzarətin 
legitimliyinə əsaslanır. Legitimlik zəif olduqda xarici məcburiyyət də güclü 
olur və əksinə. Sosial nizamın legitimliyi vətəndaşların dövlət konstitusiyasına 
tabeçilik səviyyəsindən asılı olub, siyasi konformizmdə öz əksini tapır. Sosial 
nəzarətin sabitliyi yeniləşmə mexanizmlərinin fəaliyyətilə bağlıdır. 
Sosial nizamın layihəli legitimliyi   
Vətəndaş birliyi aşağıdakı hallarda konstitusiyaya diqqəti artırır: 
1.konstitusiya dəyərlərinin üstünlüyü, təhlükə və zərərlər kütləvi şüurda 
həyəcan doğurduqda; 
2.konstitusiyaya dəyişikliklər, yaxud konstitusiyanın ümumi təftişi 
layihəsi əsas siyasi mövzuya çevrildikdə;  
3.düzəliş prosedurları ilə bağlı mümkün pozuntulara diqqət artdıqda; 
4.konstitusiyadan yayınmaların məhkəmələrdə mübahisə mövzusuna 
çevrilməsinə diqqət artdıqda.  
Beləliklə,  konstitusiyanın legitimlik dərəcəsi normativ, nominal və 
semantik ola bilər. İctimai rəyin konstitusiyaya yönəlməsi legitimliyin empirik 
göstəricisi kimi müəyyənləşir.  
Normativ nizamda hüququn rolu  
Sosial nizamın institutlaşması cəmiyyətin normativ sisteminin hüquqi 
status qazanması, hüquq və məsuliyyətlərin ümumiliyi əsasında müəyyənləşir. 
İnstitutlaşma cəmiyyətin fərdi və kollektiv üzvlərinin normativ tənzimlənməsi 
üç sahəni əhatə edir: ümumi dəyərlərə münasibət, cəmiyyətin hakimiyyət 
tərəfindən idarə olunmasına münasibət, hüquq qaydalarının təmin olunmasına 
münasibət. Hüquq qaydalarının müdafiəsi xüsusi dövlət orqanlarına tapşırılır 
və hüquq mühafizə institutları vasitəsilə tənzimlənir. Sosial nizamın 
institutlaşmasının hüquqi əsasları vətəndaş səlahiyyətləri, ictimai münasibətlər 
sahəsində hüquqa malik olmaq və məsuliyyət daşımaq imkanları ilə bağlıdır. 
Hüquqi nizam hüquqi bəyannamələrlə yanaşı əxlaqi məsuliyyətə əsaslandıqda 
leqal olandan legitim olana çevrilir. Konstitusiya qanunları, konstitusiyaya 
dəyişikliklər, beynəlxalq müqavilələr, parlament reqlamentləri, dövlət 
hakimiyyəti icra orqanlarının normativ aktları və s. konstitusiyalı nəzarətin 
obyekti kimi çıxış edir.  
 
 
 
 
 253 
 
YOXLAMA SUALLAR 
1.Normativ sərəncamların mahiyyətini izah edin  
2.Hüquq elmində normaların təsnifatı hansı əsaslara malikdir? 
3.Cəmiyyətin normativ nizamı dedikdə nə nəzərdə tutulur?            
4.Hüquqi nəzarət hansı əsaslarda sosial nəzarət forması kimi çıxış edir? 
5.Sosial nizamın layihəli legitimliyi nədir?   
6. Normativ nizamda hüququn rolunu izah edin.  
 
REFERAT MÖVZULARI 
1.Normativ-hüquqi layihələşdirmə 
2.Hüquq elmində normaların təsnifatı 
3.Hüquqi nəzarət sosial nəzarət forması kimi  
 
 ƏDƏBİYYAT: 
1.Антонюк Г.А. Социальное проектирование и управление общественным 
развитием. Минск: Наука и техника, 1936. 
2. Ахмедли Дж.Т. Активизация человеческого фактора и проблемы совер-
шенствования распределительных отношений /Тематический сборник/. Баку, БФ 
ЛФЭИ, 1988. 
3.Бергер П., Лукман Т. Социальное конструирование реальности: Трактат по 
социологии знания. М., 1995.  
4.Блэк С. Введение в паблик рилейшнз. Ростов-на-Дону, 1998.  
5.Гасанов Р.М. Формирование гражданского общества в условиях 
трансформации. Б., Изд-во БСУ «Китаб алями», 2003. 
6. Курбатов В.И. Курбатова О.В. Социальное проектирование: Учебное пособие. 
Ростов н/Д: «Феникс», 2001. 
7.Попов С. А. Стратегическое управление. М., 1999.  
8.Рагимов А.А., Гасанов Р.М. Трансформационные процессы и проблема 
национальной безопасности в Азербайджане. Б., Нурлан, 2003. 
9.Разу М. Л. Управление программами и проектами. М., 2000.  
 
 
 
 
 
 
 
 
 
 
 
 
 254 
18.5 MİQRASİYA DAVRANIŞIN LAYİHƏLƏŞDİRİLMƏSİ 
PRİNSİPLƏRİ 
 
Miqrasiya siyasəti: əsas anlayışlar, kateqoriyalar  
Əhali hərəkətinin üç forması fərqləndirilir: doğum və ölümün təbii 
dinamikası, əraziyə görə yerdəyişmə və sosial dinamika (sosial iqtisadi 
strukturun dəyişməsi), yaxud sosial mobillik. Əhali hərəkətinin hər bir forması 
qarşılıqlı əlaqəli və qarşılıqlı asılı fəaliyyətdir. Əhalinin məkanda hərəkəti – 
yaşayış və iş yerinin dəyişdirilməsilə bağlıdır. Ərazi yerdəyişməsi dedikdə, 
ərazilər arası və ərazi daxilində yerdəyişmə nəzərdə tutulur. Ərazilər arası 
yerdəyişmə bilavasitə miqrasiyaya aiddir. Məhz miqrasiya əsasında dünya 
əhalisinin məskunlaşması xəritəsi yaranır. Ərazilər arası hərəkət ölkələr, 
rayonlar və digər yaşayış məntəqələri üzrə əhalinin yerdəyişməsi davamiyyət 
dərəcəsindən asılı olaraq, dönməz və dönən formalara malik olur. Dönməz 
formalı miqrasiya əhalinin yerdəyişməsi, dönən formalı miqrasiya isə 
mövsümi xüsusiyyət daşıyır. Miqrasiyanı növ, forma və tipinə görə də 
fərqləndirirlər. Əhali miqrasiyasının iki tipi – beynəlxalq (xarici) və daxili – 
fərqləndirilir. Dövlətlərarası miqrasiya ilə bağlı immiqrasiya və emiqrasiya 
anlayışları fərqləndirilir. İmmiqrasiya dedikdə, işləmək, oxumaq, həmçinin 
vətəndaşlığın dəyişdirilməsilə bağlı yerdəyişmə nəzərdə tutulur. Miqrasiya 
növləri dedikdə, dönməz köçmə, mütərəddid (davamsız), mövsümi 
yerdəyişmə nəzərdə tutulur və aşağıdakı miqrasiya növləri fərqləndirilir: 
I. Dönən miqrasiya. 
1.Təsadüfi miqrasiya – işgüzar, istirahət məqsədli və eyni istiqamətli və 
müntəzəm olmayan səyahətlərlə bağlıdır və ən çox təsadüf edilən miqrasiya 
növüdür. 
2.Mütərəddid (dəyişkən) miqrasiya dedikdə, insanların gündəlik olaraq, 
evlə iş yeri arasındakı yerdəyişmələri nəzərdə tutulur. Bu zaman əhali öz 
rahatlığı ilə bağlı bəzi şərtləri nəzərə almalı olur.  
3.Mövsümi miqrasiya əmək qabiliyyətli əhalinin müvəqqəti iş yeri ilə 
əlaqədar olaraq, müəyyən müddətdə öz daimi yaşayış yerini dəyişməsilə bağlı 
olur. 
II. Dönməz miqrasiya. 
Dönməz miqrayia növü miqrasiyanın əsl mahiyyətini əks etdirir. Bir çox 
tədqiqatçılar bu növ miqrasiyanı tam miqrasiya kimi müəyyənləşdirirlər. 
Dönməz miqrasiya iki şəraitlə bağlı olur: 1) əhali bir yaşayış yerindən digərinə 
köçür; 2) yerdəyişmə yaşayış yerinin daimi dəyişdirilməsilə müşayiət olunur. 
BMT ekspertləri mühacirlərin beş qrupunu fərqləndirilər: 
1.təlim və təhsil almaq üçün ölkəyə daxil olan əcnəbilər; 
 
 255 
2.işlə əlaqədar yerdəyişən mühacirlər;  
3.daimi yaşayış yerinə köçən mühacirlər; 
4.ailələrin birləşdirilməsilə bağlı köçən mühacirlər;  
5.humanitar baxışlardan ölkəyə buraxılan mühacirlər (qaçqınlar, sığınacaq 
axtaran qaçqınlar). 
Müasir sosial iqtisadi şəraitdə miqrasiya aşağıdakı mahiyyətləri kəsb edir:   
1.millətlərarası münaqişələr nəticəsində miqrasiyaya Milli və etnik 
xüsusiyyətlər qazanır; 
2.miqrasiya daha geniş miqyaslı və intensiv olub; 
3.miqrasiya axınının istiqamətləri dəyişib. 
Müasir dövrə qaçqınlar və məcburi köçkünlərin yerdəyişməsi 
miqrasiyanın fərqli forması kimi geniş miqyas alıb. Belə ki, bu zaman 
miqrasiya xarici qüvvələrin təsirilə baş verən yerdəyişmə kimi məcburilik 
xüsusiyyəti daşıyır. Məcburi miqrasiya kimi müəyyənləşdirilən bu 
yerdəyişmənin siyasi, iqtisadi, sosial, ekoloji səbəbləri fərqləndirilə bilər.   
Miqrasiya siyasəti miqrasiya davranışına və bu davranışı əmələ gətirən 
şəraitə təsir sistemi kimi çıxış edir. Miqrasiya siyasəti miqrasiya davranışının 
əmələ gəlməsilə bağlı olan səbəbləri – iş yerləri bölgüsü, əhalinin həyat 
şəraitindəki fərqlər, həyat tərzi müəyyənləşdirməli, bu əsasda əhalinin 
yerdəyişməsinə təsir göstərməli, məhdudlaşdırıcı tədbirlər görməlidir. 
Miqrasiya siyasətinin nəticələrinə dair iki istiqaməti fərqləndirmək olar:  
1. miqrasiya davranışının genişlənməsi ilə bağlı nəticələr;  
2. əhalinin ərazi bölgüsünün mütləq və nisbi həcminə dair nəticələr.  
Miqrasiya siyasətinin əsas mahiyyəti miqrasiyanın təbii inkişafı ilə bağlı 
olub, bu prosesə təsir mexanizmlərinin hazırlanmasına və cəmiyyət və dövlətə 
dair mənfi nəticələrin aradan qaldırılmasına, mühacirlərin potensialının 
səmərəli istifadə edilməsinə yönəlir. Miqrasiya siyasətinin əsas prinsipi bu 
siyasətin reallaşdırılması və miqrasiya qanunvericiliyinin hazırlanması 
gedişində dövlətin maraqlarının üstün mövqeyi ilə bağlıdır. Miqrasiya 
siyasətinin və onun realaşdırılması mexanizmlərinin aşağıdakı istiqamətləri 
fərqləndirilir: 
1.mühacirlərin iqtisadi fəal hissəsinin qəbulu və yerləşdirilməsi və onların 
mövcud sosial iqtisadi vəziyyətə uyğunlaşması üçün şərait yaradılması;  
2.məcburi, zəif müdafiə olunan köçkünlərin dövlət tərəfindən müdafiə 
olunması; 
3.məcburi köçkünlərin yaşayış təminatı mexanizmlərinin dəyişdirilməsi; 
4.miqrasiya proseslərinin tənzimlənməsinin iqtisadi mexanizmlərinin 
hazırlanması, ərazilərin dəstəklənməsi və mühacirlərin müəyyən ərazilərə 
axınının tənzimlənməsində dövlət maraqlarının nəzərə alınması.  
 
 256 
I. Miqrasiya siyasəti konsepsiyasının elmi və iqtisadi əsasları işlənib 
hazırlanmalıdır. Bu konsepsiya – bu və ya digər regionda əhalinin sayı, 
demoqrafik tərkibi, əhalinin sayca çox olduğu ərazilərdən köçürülməli 
olanların müəyyənləşdirilməsi və köçürmənin təşkili, iqtisadi, inzibati 
üstünlüyə malik olan bölgələrin bu məqsədlə istifadə edilməsi ilə bağlı 
məsələlərin həllinə yönəlməlidir.  
II. Miqrasiya proseslərinin tənzimlənməsi və layihələşdirilməsi üçün vahid 
dövlət siyasətinin reallaşdırılması mexanizmləri hazırlanmalıdır. Bu 
mexanizmlər aşağıdakı kimi müəyyənlədirilir: 
1) Kompleks miqrasiya qanunvericiliyi. 
2) Miqrantlar kateqoriyasının vahid təsnifatı və onların hesaba alınması 
sistemi. 
3)Dövlət və regional məsuliyyətin, həmçinin müəssisələrin miqrasiya 
problemlərilə bağlı məsuliyyətlərinin  məhdudlaşdırılması mexanizmi. 
4)Miqrasiya problemlərinin dövlət tənzimlənməsini təmin edən iqtisadi və 
inzibati sisteminin yaradılması mexanizmi.  
5) Məcburi miqrantların və xüsusi rayonların dövlət tərəfindən müdafiə 
edilməsi sistemi.   
Miqrasiya cəmiyyətin inkişafının sosial iqtisadi və siyasi amili kimi həm 
nəzəriyyəçilərin, həm də icra və qanunverici hakimiyyət orqanlarının 
diqqətindədir. Miqrasiya prosesi ilə bağlı əsas anlayışlar kimi aşağıdakıları 
göstərmək olar: 
1.Miqrasiya – fərqli səbəblərdən bu və ya digər ərazinin sərhədlərini 
keçərək, yaşayış yerinin dəyişdirilməsidir. Miqrasiya səbəblərinə (könüllü və 
məcburi) və tiplərinə (xarici və daxili) görə fərqləndirilir. 
2.Könüllü miqrasiya – insanların daimi yaşadıqları dövlət ərazisini tərk 
etməsi və digər dövlətin ərazisində yeni yaşayış yerinə köçməsidir. 
3.Məcburi miqrasiya – insanların sığınacaq yeri tapması məqsədilə 
yerdəyişməsidir. Xarici, yaxud daxili, dönən, yaxud dönməz məcburi 
miqrasiya fərqləndirilir. 
4.Daxili miqrasiya – bir dövlətin ərazisində insanların daimi, yaxud 
müvəqqəti olaraq, yaşayış yerinin dəyişdirilməsidir. 
5.Xarici miqrasiya – insanların öz dövlətlərinin ərazisindən digər 
dövlətin ərazisinə köçməsi (emiqrasiya), yaxud digər dövlətin ərazisindən öz 
dövlətinin ərazisinə köçməsidir (imiqrasiya). 
6.Qeyri qanuni miqrasiya – insanların vətəndaşları olmadıqları 
dövlətlərin ərazisinə köçməsi ilə bağlı yerdəyişmədir. 
 
 257 
7.Mühacir – yaşayış yerini dəyişən şəxsdir. Yeni yaşayış yerinə köçüb 
gələn şəxs – immiqrant, yaşadığı yeri tərk edən şəxs isə, emiqrant 
adlandırılır.  
8.Məcburi köçkünləri ilk qəbul edən məntəqə – dövlət miqrasiya 
müəssisəsi kimi, köçüb gələnlərin qəbulu və müvəqqəti yerləşdirilməsi 
xidmətini yerinə yetirən məntəqədir.  
9.Məcburi köçkünlərin müvəqqəti yerləşdirilməsi mərkəzi – məcburi 
olaraq, yaşayış yerini tərk etməli olan insanların yeni dövlət ərazisində 
yerləşdirilməsilə məşğul olan müəssisələrdir.  
10. Miqrasiya nəzarəti məntəqəsi – ərazi miqrasiya xidməti ilə bağlı 
orqanın alt bölməsi olan və dövlət sərhəddində yerləşən nəzarət 
müəssisələrindən ibarətdir. 
11. Məcburi köçkünlərin yerləşdirilməsi – məcburi köçkünlərin iş və 
yaşayış yeri ilə təmin olunmasına, sosial adaptasiyasına köməklik 
göstərilməsidir. 
12. Sıx məskunlaşma – məcburi köçkünlərin 50 ailədən az olmayaraq, 
eyni ərazidə məskunlaşmasıdır. 
Miqrasiyanın səbəbləri                    
Miqrasiya prosesinin əsas səbəbləri ailə vəziyyəti, iş yerinin 
dəyişdirilməsi, təhsillə bağlı yerdəyişmə, iqtisadi (işsizlik), ekoloji (iqlim 
dəyişiklikləri, ekoloji böhranlar), siyasi (Milli münaqişələr, siyasi 
dəyişikliklər) proseslərlə bağlıdır. 
Miqrasiya axınlarının müasir təsnifatı  
1.Məcburi miqrasiya; 
2. Xarici miqrasiya; 
3. Xarici əmək miqrasiyası;  
4.Qeyri qanuni miqrasiya; 
5.Daxili miqrasiya. 
Məcburi miqrasiya 
Məcburi miqrasiya əsasən qaçqınlar və məcburi köçkünlərin axının 
tənzimlənməsinə yönəlir. Məcburi mühacirlərin aşağıdakı kateqoriyaları 
fərqləndirilir: 
1.hərbi qulluqçular və onların ailələri, muzdlu hərbçilər; 
2.ekoloji böhran zonasının əhalisi. 
Qaçqınlara kömək məqsədilə aşağıdakı tədbirlər görülür: 
- immiqrantların müvəqqəti yerləşdirilməsi mərkəzi; 
-qaçqınların daimi yaşayış məntəqələrində yerləşdirilməsi, onlara ev 
almağa köməklik göstərilməsi ilə bağlı təşkilatlar.  
Xarici miqrasiya  
 
 258 
Xarici miqrasiya – emiqrasiya və immiqrasiya kimi müəyyənləşdirilir. 
Emiqrasiyanın sosial strukturu əsasən ziyalılar, yüksək ixtisaslı mütəxəssislər, 
tələbələrin; Millətlərin mühacirəti ilə bağlıdır.  
Xarici miqrasiya axınının tənzimlənməsi məqsədilə aşağıdakı tədbirlər 
həyata keçirilir: 
- emiqrasiya və imiqrasiya axınlarının, onların səbəblərinin, dəyişikliklərinin, 
nəticələrinin, sosial şəraitə və miqrasiya vəziyyətinə təsirinin elmi 
əsaslandırılması və proqnozlaşdırılması; 
- xarici miqrasiyanın bütün komponentlərini nəzərə alan vahid sistemin 
yaradılması;  
- yerli diaspora ilə əlaqələrin genişləndirilməsi və inkişaf etdirilməsi; 
- «beyin axınının» qarşısını almaq məqsədilə təkliflərin hazırlanması; 
- mühacirət edən vətəndaşlarla münasibətlərin humanistləşdirilməsi məqsədilə 
xarici dövlətlər və beynəlxalq təşkilatlarla əməkdaşlıq qurulması. 
Qeyri qanuni miqrasiya  
Qeyri qanuni mühacirlər əsasən qeyri qanuni fəaliyyətlə (silah, narkotiklər 
və s. alveri) bağlı ölkəyə daxil olan insanlardır. Miqrasiyanın bu forması 
ölkədə cinayət hadisələrinin genişlənməsinə, ölkənin təhlükəsizliynin 
pozulmasına, bir sıra regionlarda sosial iqtisadi vəziyyətin zəifləməsinə səbəb 
olur.  
Xarici əmək miqrasiyası 
Əmək miqasiyası prosesi Milli əmək bazarının qeyri sabitliyi, qeyri qanuni 
əmək miqrasiyasının genişlənməsi, xaricdə işləyən əhalinin sosial 
müdafiəsinin təmin olunmaması, xarici əmək miqrasiyasının imkanlarının 
istifadə edilməməsi kimi bir sıra mənfi hallarla bağlıdır. Xarici əmək 
miqrasiyasının dövlət tərəfindən tənzimlənməsi aşağıdakılarla bağlıdır:  
- xaricdə işləyən mühacirlərin hüquqlarının müdafiəsini təmin etmək; 
- daxili əmək bazarında vəziyyətin yaxşılaşdırılması; 
- xaricdə işləyən mühacirlər vasitəsilə ölkəyə daxil olan valyutanın 
köçürülməsinə şərait yaradılması və onların səmərəli istifadə edilməsi.  
Daxili miqrasiya      
Daxili miqrasiya regionlar arası və region daxili formalara malikdir. 
Regionlar arası miqrasiya əsasən ilkin yaşayış yerinə qayıtma ilə bağlı olub, 
daimi gəlirin, sosial güzəştlərin olmaması, işsizliyin genişlənməsilə əlaqədar 
meydana gəlir.   
Şəhər – kənd miqrasiyası 
Şəhər – kənd mübadiləsi daxili miqrasiya forması kimi tənzimlənə bilər. 
Sosial iqtisadi islahatlar dövründə kənd əhalisinin şəhərə və şəhər əhalisinin 
kəndə axını güclənir. Çoxmilyonlu sənaye şəhərləri, həmçinin bu şəhərlərdəki 
 
 259 
daha inkişaf etmiş infrastruktur kənd əhalisinin şəhərə axınının əsas səbəbi 
kimi çıxış edir. Eyni zamanda şəhərlərdə yaşayışın bahalaşması yerli əhalinin 
kəndlərə miqrasiyasına səbəb olur. Bu prosesi sabitləşdirmək üçün dövlət 
əhalinin az məskunlaşdığı ərazilərin sosial iqtisadi vəziyyətini yaxşılaşdırmaq 
məqsədilə tədbirlər görməlidir.  
Represiyaya uğramış xalqların yerdəyişməsi  
Müasir dövrdə vaxtı ilə represiyaya uğramış xalqların əvvəlki yaşayış 
yerlərinə qaytarılması məqsədilə dövlət tərəfindən tədbirlər hazırlanır. 
 
YOXLAMA SUALLAR 
1.Miqrasiya siyasəti hansı əsaslarda həyata keçirilirI.  
2.Dönən və dönməz miqrasiya nədir? 
3.Miqrasiya axınlarının müasir təsnifatı necədir? 
4. Məcburi miqrasiya nədir? 
 
REFERAT MÖVZULARI 
1.Miqrasiya davranışının layihələşdirilməsi prinsipləri. 
2. Miqrasiya siyasəti konsepsiyası 
3.Miqrasiya proseslərinin tənzimlənməsi və layihələşdirilməsi 
 
ƏDƏBİYYAT: 
1.Антонюк Г.А. Социальное проектирование и управление общественным 
развитием. Минск: Наука и техника, 1936. 
2. Ахмедли Дж.Т. Активизация человеческого фактора и проблемы совер-
шенствования распределительных отношений /Тематический сборник/. Баку, БФ 
ЛФЭИ, 1988. 
3.Беккер Т. Экономический анализ и человеческое поведение. М., 1993. 
4.Бергер П., Лукман Т. Социальное конструирование реальности: Трактат по 
социологии знания. М., 1995.  
5.Гасанов Г.А. Проблемы занятости населения в сфере личного труда в условиях 
трансформации форм хозяйствования в Азербайджане. Автореф. дис. канд. экон. 
наук. Баку, 1998. 
6. Курбатов В.И. Курбатова О.В. Социальное проектирование: Учебное пособие. 
Ростов н/Д: «Феникс», 2001. 
7.Попов С. А. Стратегическое управление. М., 1999.  
8.Рагимов А.А., Гасанов Р.М. Трансформационные процессы и проблема 
национальной безопасности в Азербайджане. Б., Нурлан, 2003. 
9.Разу М. Л. Управление программами и проектами. М., 2000.  
10.Румянцев С.Ю. Основные аспекты демографической ситуации современного 
Азербайджана. Авт….т дис. канд. социол. наук. Баку, 2004. 
 
 
 260 
18.6 SEÇİCİ  DAVRANIŞININ LAYİHƏLƏŞDİRİLMƏSİ 
 
Seçici davranışının sosial layihələşdirilməsi seçicilərin davranışının 
öyrənilməsi və proqnozlaşdırılması, səsverməyə təsir edən amillərin aşkar 
edilməsilə bağlıdır. Bu amillər sırasında aşağıdakılar fərqləndirilir: 
- maddi şəraitinin bu və ya digər yönümdə dəyişməsi; 
- seçkilərin təsviri, analizi və qiymətləndirilməsi; 
-ayrı-ayrı partiyaların və liderlərin seçici xüsusiyyətlərinin, ərazilərə təsir 
səviyyəsinin aşkar edilməsi;  
-ayrı-ayrı əhali qruplarının seçicilik yönümü və davranışlarının müqayisə 
edilməsi. 
Bu əsasda seçici davranışınının strukturu müəyyənləşdirilir. Bütün 
seçicilər üç dərəcəyə bölünür:  
1.həmişə seçkilərdə iştirak edənlər, sabit seçici tipi; 
2.heç vaxt seçkilərdə iştirak etməyənlər, abstinent (imtina edən) tip; 
3.aralıq vəziyyət tutanlar – situativ tip. 
Seçkilərdə zəif iştirakın aşağıdakı səbəbələri fərqləndirilir: 
1.ümummilli və ümumsiyasi xüsusiyyəli səbəblər (siyasətə marağın 
olmaması, vətəndaşların dövlətə özgələşməsi); 
2.xüsusi seçki kampaniyası ilə bağlı səbəblər (maraq doğurmayan 
namizədlər, zəif təbliğat və s.);  
3.qanunvericiliyin natamamlığı və seçki komissiyasından narazılıq; 
4.təsadüfi xüsusiyyətli səbəblər (hava, sağlamlıqla bağlı və s.). 
Seçici davranışının layihələşdirilməsinin əsasında aşağıdakı fəaliyyət 
istiqamətləri durur: 
1.Əhalinin sosial demoqrafik, sosial peşə, dini tərkibinin 
müəyyənləşdirilməsi; 
2.İqtisadi vəziyyətin, əhalinin məşğulluq və rifah səviyyəsinin 
müəyyənləşdirilməsi; 
3.Mövcud sosial mədəni zonaların müəyyənləşdirilməsi və onların seçici 
məntəqələri ilə müqayisə edilməsi, özünəməxsus ənənələrin və problemlərin 
aydınlaşdırılması; 
4.Seçkilərdə əhalinin iştirak xüsusiyyətlərinin aşkar edilməsi. 
  Bu məsələlərin həlli ilə bağlı tədqiqatçılar statistik məlumatlara 
müraciət edirlər. Seçici davranışını layihələşdirənlər sorğu, intervü, müşahidə, 
sənədlərin təhlili, ekspert qiymətləndirməsi, fokus qruplarda iş kimi sosioloji 
metodlar əsasında lazımi göstəriciləri toplamalıdırlar. Bu tədqiqatlar əsasında 
aşağıdakı xüsusiyyətdə məlumatlar əldə edilir: 
1.seçicilərin seçkilər və iddiaçılar haqqında məlumatlılıq səviyyəsi; 
 
 261 
2.respondentlərin seçicilik təcrübəsi: seçkilərdə iştirak, səsvermə ilə bağlı 
qərarları və s.; 
3.yaşadığı ölkə, regionun problemlərinin qavranılması, siyasi yönümləri; 
4.seçici məqsədləri: seçkilərdə iştiraka hazırlıq və bu və ya digər iddiaçıya 
səs vermə, bu davranışların səbəbləri, onların sabitlik səviyyəsi; 
5.seçkilər qabağı tədbirlərə münasibət, seçki kampaniyasında bu 
tədbirlərin səmərəlilik səviyyəsi.  
Sesiçi fəaliyyəti ilə bağlı tədqiqatlar hakimiyyət uğrunda mübarizədə 
siyasi sahə və institutların funksiyalaşması haqqında cəmiyyətin fasiləsiz 
məlumatlandırılmasına olan tələbatla bağlı meydana gəlib. Seçici davranışı ilə 
bağlı tədqiqatların dörd forması fərqləndirilir:  
1.Məlumatlandırma – cəmiyyətin siyasi institutlarını mövcud siyasi 
davranış haqqında həqiqi məlumatla təmin etmək; 
2.İslahedici (korrektə) – qəbul edilən idarəetmə qərarlarının 
yoxlanılmasını təmin etmək, seçici davranışının xüsusiyyətlərinin və 
istiqamətlərinin islah edilməsi; 
3.Proqnozlaşdırıcı – tədqiq olunan proses və təzahürlərin inkişafına dair 
proqnozların həyata keçirilməsi;  
4.Təbliğatçı – geniş ictimaiyyətin sosial meyarların nəticələri, seçki qabağı 
kampaniyanın gedişi ilə tanış edilməsi seçicilərin düzgün istiqamətlənməsinə 
və seçkilərə marağının yüksəlməsinə kömək edir. 
Seçici davranışın proqnozlaşdırılması        
Seçici davranışın prqnozlaşdırılması iki tədqiqat məsələsi əsasında 
müəyyənləşir. Birinci məsələ seçkilərdə iştirak edənlərin sayının, ikinci 
məsələ səslərin son miqdarının müəyyənləşdirilməsi ilə bağlıdır. Əldə edilən 
məlumatlar seçki vəziyyətinin və seçki gedişinin prqnozlaşdırılmasına şərait 
yaradır. Seçkilərə dair tədqiqatın üç mərhələsi fərqləndirilir: seçki qabağı 
tədqiqat, seçki günü aparılan tədqiqat, seçkilərdən sonrakı tədqiqat. Burada 
mövcud siyasi vəziyyətin və reytinqin öyrənilməsilə bağlı seçki qabağı 
tədqiqat əsas mərhələ hesab edilir, hər 5 – 6 gündən bir təkrar sorğular aparılır 
və son tədqiqat seçkilərə 3 – 4 gün qalmış olur. Alınan nəticələr müqayisə 
edilir və bu əsasda seçicilərin davranış xüsusiyyətləri müəyyənləşdirilir.  
Reytinq müəyyənləşdirilərkən əsasən «tərəzi» və «xəlbir» metodları 
istifadə edilir. «Tərəzi» metodu ilə reytinq fərqli münasibətlər və «Əgər 
seçkilər yaxın bazar günü keçirilsə idi, siz kimə səs verərdiniz?» və «Əgər 
seçkilər yaxın bazar günü keçirilsə idi, siz kimə səs verməzdiniz?» sualları 
əsasında müəyyənləşdirilir. «Xəlbir» metodu istifadə edilərkən, hər bir siyasi 
lider və siyasi partiyaya münasibət müəyyənləşdirilir və bu zaman aşağıdakı 
göstəricilər istifadə edilir: 
 
 262 
- liderin tanınması səviyyəsi; 
- partiyanın tanınması səviyyəsi;  
- nüfuz səviyyəsi; 
- siyasi etibarlılıq ölçüləri; 
- mövcud məqamda konkret fəaliyyətin qiymətləndirilməsi; 
- mövcud liderin gələcəyinə inam; 
- mövcud partiyanın gələcəyinə inam. 
Bu ölçülər təsadüfi qiymətləndirmədən uzaq olduğu üçün daha dəqiq 
proqnoz verməyə imkan yaradır.   
Seçkilər günü və seçkilərdən sonra keçirilən tədqiqatlar zamanı «Siz 
namizədlərdən hansına səs vermisiniz?» sualından istifadə edilir. Bu 
tədqiqatın məqsədi seçkilərin ümumi nəticələrinin seçkiqabağı tədqiqat 
nəticələrini manipulyasiya etməsi imkanlarının qarşısını alınmaqla bağlıdır.  
Uğursuz proqnozlaşdırmadan sonra səhvlər üzərində iş aparılmalıdır. 
Bütün toplanmış təcrübə təhlil edilməli, seçici davranışının 
proqnozlaşdırılmasına dair etibarlılığı təmin edən yanaşmalar 
müəyyənləşdirilməlidir. Proqnozlaşdırmanın metodik əsasları təmin edilməli, 
informasiya mənbələri genişləndirilməli, keyfiyyət metodları istifadə edilməli, 
sorğuların gedişi bir qədər dəyişdirilməli, riyazi modellər əsasında modellər 
qurulmalıdır. 
Seçici davranışının sosial layihələşdirilməsi və proqnozlaşdırılması 
istiqamətləri             
1.Cəmiyyətin siyasi parityalara münasibətinin və vətəndaşların seçici 
davranışının aydınlaşdırılması və prqnozlaşdırılması. 
2.Əhalinin siyasi partiyaların proqramları haqqında məlumatlılıq 
səviyyəsi. 
3.Seçicilərin sosial strukturu. 
4.Partiya və hərəkatların potensial seçiciləri. 
5.Seçicilərin yaş strukturu. 
6.İki partiyalılıq sisteminin tərəfdarları ilə çox partiyalılıq tərəfdarlarının 
partiya liderlərinə münasibətləri. 
7.Seçici göstəricilərinin etibarlılıq səviyyəsi. 
8. Partiyaların seçicilərlə yaxınlığı. 
9.Seçici davranışının mənfi və müsbət variantları.  
Cəmiyyətin siyasi partiyalara münasibəti və vətəndaşların seçici davranışı 
siyasi partiyaların fəaliyyəti və apardığı siyasətin analizi əsasında 
müəyyənləşdirilir. Cəmiyyətin bu və ya digər siyasi partiyaya münasibəti 
seçicilərin partiyaların fəaliyyəti və siyasi məqsədləri haqqında məlumatları 
əsasında müəyyənləşir. Seçicilərin sosial strukturunun və seçici 
 
 263 
davranışlarının təhlili bu və ya digər siyasi partiyanın sosial əsasları haqqında 
proqnoz verməyə kömək edir. Partiyaların potensial seçiciləri səs verməyə 
hazır olan sosial qrupları müəyyənləşdirməyə əsas verir. Proqnozlaşdırma 
zamanı seçkilərdə iştirak etmək fikrində olmayan qrup xüsusi qrup kimi çıxış 
edir. Seçici qruplarının vəziyyətilə bağlı fərqlər təsnif edilərkən, seçicilər dörd 
qrupa bölünür:  
- zəif mobilliyə malik olanlar (seçkilərdə iştirak etmək niyyəti olmayanlar); 
- hissəli mobilliyə malik olanlar (şəxsi təşəbbüs, yaxud seçici vərdişinə 
əsaslanan iştirak);  
- yüksək mobilliyə malik olanlar (situativ səbəblərə əsaslanan iştirak); 
- son hədli mobilliyə malik olanlar (hər hansı bir partiyanın tərəfdarları). 
Bu bölgü seçicilərin seçkilərdə iştirak səviyyəsi əsasında 
müəyyənləşdirilib.  
Partiyaların oxşarlığı partiya liderlərinin oxşar tərcümeyi-halı, siyasi 
proqramların uyğunluğu, siyasi, sosial və ümumbəşəri dəyərlərin bənzərliyi və 
s. ilə əlaqədardır. Seçici davranışının mənfi və müsbət tərəfləri 
proqnozlaşdırmanın əsası kimi çıxış edir. Seçici şüuru və davranışının 
aşağıdakı xüsusiyyətləri fərqləndirilir:  
- fəhlə seçicilər liberal və xalq demokratik partiyaların, birliklərin və 
hərəkatların uğurlarını qiymətləndirərək, onlara səs verirlər; 
- mühəndis-texniki seçicilər tərəqqipərvər və millətçi partiya və birliklərin 
uğurlarını qiymətləndirərək, onlara səs verirlər; 
- xidmət sahəsi işçiləri və sahibkarlar daha çox səs çoxluğu ilə çıxış etsələr də, 
əsl mövqelərini daha az təzahür etdirirlər. 
YOXLAMA SUALLAR 
1.Seçici davranışınının strukturunu izah edin. 
2.Seçkilərdə zəif iştirakı hansı səbəblərlə bağlıdır? 
3.Seçici davranışın proqnozlaşdırılması xüsusiyyətlərini izah edin.       
REFERAT MÖVZULARI 
1.Seçici davranışın proqnozlaşdırılması xüsusiyyətləri   
2.Seçici davranışının öyrənilməsinin tarixi kökləri 
3.Elektoral davranışın layihələşdirilməsi 
4.Seçici davranışının sosial layihələşdirilməsi və proqnozlaşdırılması istiqamətləri             
ƏDƏBİYYAT: 
1.Антонюк Г.А. Социальное проектирование и управление общественным развитием. 
Минск: Наука и техника, 1936. 
2. Ахмедли Дж.Т. Активизация человеческого фактора и проблемы совершенствования 
распределительных отношений /Тематический сборник/. Баку, БФ ЛФЭИ, 1988. 
3.Бергер П., Лукман Т. Социальное конструирование реальности/ М., 1995.  
 
 
 
 264 
18.7 SOSİAL TƏHSİL: TƏHSİL PROSESİNİN 
LAYİHƏLƏŞDİRİLMƏSİ 
 
Təhsil prosesinin tədqiqi təhsilin dinamik inkişafını müəyyənləşdirməyə 
yönəlir. Bu məqsədlə təhsilin sosiologiyası sahəsi dəqiqləşdirilməli, təhsil 
prosesinin obyekti öyrənliməlidir. Təhsilin sosiologiyasının obyekti təhsil 
sahəsi və burada insanlar, sosial institutlar arasındakı xüsusi qarşılıqlı 
münasibətlərdir. Təhsilin sosiologiyasının predmeti təhsilin yayılma məkanını 
və sosial məkana təsirini, təhsil fəaliyyətinin, onun forma və mahiyyətinin, 
təhsilin fərqli sosial strukturlara inteqrasiyası xüsusiyyətlərinin analizinə 
yönəlir. Təhsillə sosial stratifikasiya və sosial mobillik arasındakı qarşılıqlı 
əlaqə, həmçinin cəmiyyətdə təhsilin şəcərəli bölgüsü kimi çıxış edən sosial 
ədalət problemləri təhsil sosiologiyasının predmetinin əsas aspektlərindən biri 
kimi təzahür edir. Təhsil sosiologiyasının predmeti aşağıdakı kimi təsnif 
edilir:  
1.təhsil sahəsində sosial mədəni proseslərin vəziyyəti və dinamikası; 
2.sosial mədəni fəaliyyət konsepsiyasının qanunları və prinsipləri, 
mexanizmləri və texnologiyaları; 
3.təhsil sahəsinin ictimai həyatın digər sahələrilə qarşılıqlı təsiri; 
4.təhsilin sosial subyektin harmonik inkişafına, sosial mahiyyətli digər 
fəaliyyət növlərinə təsirinin öyrənilməsi. 
Təhsilin sosiologiyasının əsas kateqoriyaları – təhsil, təlim, tərbiyə, 
sosiallaşma, mədəniyyət, təhsil prosesi, təhsil məkanı ilə bağlıdır.  
Tədqiqatın əsas istiqamətləri  
Təhsil prosesinin tədqiqatının əsas istiqamətləri aşağıdakı kimi 
müəyyənləşdirilir: 
- təhsilin sosial səbəb-nəticə əlaqəliliyi; 
- təhsil sahəsinin sosial mədəni təşkili; 
- təhsilin səmərəliliyi; 
- təhsil modelləri; 
- təhsildə yeniliklər; 
- təhsil səviyyələrinin tədqiqi; 
- təhsilin ənənəvi və yeni formaları arasında münasibətlər;  
- təhsilin cəmiyyətin sosial strukturunun dinamikasına təsiri. 
Təhsil prosesinin problem-tematik mahiyyətinin layihələşdirilməsi  
Təhsil prosesinin problem tematik mahiyyəti aşağıdakılar əsasında 
müəyyənləşir: 
- təhsil prosesi şəxsiyyətin formalaşmasının mədəni əsasları kimi; 
- təhsil sahəsinin dinamikası amilləri; 
 
 265 
- təhsilin məzmunu, təhsillənmə sosial mədəni fəaliyyət kimi; 
- tədris fəaliyyətinin metod və texnologiyaları; 
- cəmiyyətin sosial strukturunun dinamikasına təhsilin təsiri. 
Təhsilin sosiologiyasının strukturu     
Təhsilin sosiologiyasının strukturu idrak fəaliyyətinin, təhsil prosesinin 
texnoloji modellərinin formalaşdırılması fəaliyyətinin mərhələ və nəticələri 
kimi müəyyənləşdirilə bilər. Bu əsasda təhsilin sosiologiyasının strukturu 
aşağıdakı kimidir: 
-   Nəzəri konsepsiyalar (təhsil, tərbiyə, mədəni mənşə, şəxsiyyət və peşə 
inkişafı ilə bağlı konsepsiyalar). 
- Təhsil prosesinin, təhsil müəssisələrinin və bütövlükdə təhsil sisteminin 
təkmilləşdirilməsi haqqında hipotezlər. 
- Təhsil sisteminin və bütövlükdə sosial sistemin qarşılıqlı əlaqələrinin 
təkmilləşdirilməsi haqqında hipotezlər.  
- Hipotezlərin formalaşdırılması, dəqiqləşdirilməsi və yoxlanılması ilə bağlı 
konseptual nəzəri aparat (anlayışlar, prinsiplər, kateqoriyalar, qanunlar). 
- Həqiqi material (sosioloji, pedaqoji, politoloji və psixoloji tədqiqatlar, 
diaqnostika, monitorinq).  
 - Sosial layihə və modellər (hipotezlərin təsdiq edilməsi, sosial 
texnologiyaların, sosial ssenarilərin işlənib hazırlanması).     
- Alınan nəticələrin qiymətləndirilməsi və yeni hipotezlərin irəli sürülməsi. 
Təhsilin əsas funksiyaları 
Təhsil prosesini sistemli şəkildə layihələşdirmək üçün təhsilin əsas 
funksiyalarını fərqləndirmək vacibdir. Təhsil biliklərin ötürülməsi, qəbulu və 
mənimsənilməsi prosesidir. Bu proses müəllim və tələbələrin qarşılıqlı 
fəaliyyəti əsasında həyata keçirilir. Təhsilə sosioloji yanaşma aşağıdakılardan 
ibarətdir: 
1.təhsil prosesi sosial strukturun alt sistemi kimi sosial qarşılıqlı təsir 
əsasında inkişaf edir; 
2.sosial təşkilat tipi kimi təhsil sistemi qarşılıqlı əlaqəli mövqelər, alt 
sistemlər, müəssisələr məcmusu olan xüsusi sosial struktura malikdir;  
3.təhsil cəmiyyətin əsas institutlarından biri olub, bir sıra sosial 
funksiyaları yerinə yetirir.    
Təhsilin funksiyalarını aşağıdakı kimi təsnif etmək olar: 
1.Mədəniyyətin ötürülməsi və yayılması funksiyası əsasında sosial institut 
olan təhsil vasitəsilə mədəni dəyərlər nəsildən nəsilə ötürülür.  
2.Dəyər yönümlərinin və təmayüllərinin formalaşdırılması funksiyası 
əsasında gənclər sosiallaşır və sosial sistemə inteqrasiya edir.  
 
 266 
3.Sosial diferensiasiya və seleksiya funkiyasına görə təhsil sistemi təhsil 
alanlara diferensial münasibət, yəni üfiqi (fərdi imkanlara, maraqlara, 
bacarıqlara əsaslanan, peşə yönümünə görə fərqlənən təhsil müəssisələri) və 
şaquli (ibtidai, natamam orta, tam orta, ali, ali təhsildən sonrakı təhsil) 
yanaşma əsasında qurulur və sosial mobilliyin əsasını təşkil edir. 
4.Peşəkar-iqtisadi funksiya əmək sahəsi ilə sıx bağlıdır. Bu funksiyaya 
görə, məhz təhsil sistemi vasitəsilə cəmiyyət yüksək ixtisaslı kadrların 
hazırlanmasına olan tələbatını ödəyir. Peşə-texniki, orta, xüsusi təhsil, 
kadrların təkmilləşdirilməsilə bağlı müəssisələr bu funksiyanın yerinə 
yetirilməsinə yönəlir.  
Təhsil sisteminin əsas problemlərindən biri də təhsil sahəsində sosial 
qrupların fərqləndirilməsidir. Təhsilin sosiologiyasında makro və mikro sosial 
qruplar fərqləndirilir.  
Təhsilin sosial təşkilati modeli  
Təhsilin sosial təşkilati (struktur) modeli təhsil prosesində əmək bölgüsünə 
görə formalaşan üç əsas (makro) sosial qrupdan ibarətdir:  
1.təhsil alanlar;  
2.təhsil verənlər; 
3.təhsil prosesinə, onun texnologiyalarına və təhsil sisteminin 
infrastrukturuna xidmət və kömək edənlər. 
Təhsil sistemində formal və qeyri-formal təhsil formaları fərqləndirilir. 
Formal təhsil dedikdə, xüsusi təhsil müəssisələri və təşkilatları (məktəb, litsey, 
kollec, texnikum, institut, kadrların təkmilləşdirilməsi kursları və s.) vasitəsilə 
həyata keçirilən və cəmiyyətdə mövcud olan standartlara uyğun olan tədris 
nəzərdə tutulur. Bu təhsil forması attestasiya fəaliyyəti və təhsilə uyğun 
diplomlar verilməsi ilə müəyyənləşir.   
Qeyri-formal təhsil dedikdə, institutlaşmamış təhsil forması, fərdi cəhdlər 
əsasında biliklərə yiyələnmə, cəmiyyətdəki standartlara əsaslanmayan qeyri 
ənənəvi təhsil nəzərdə tutulur.   
Təhsil sahələri       
Təhsilin layihələşdirilməsi prosesində təhsil sahələrinin 
müəyyənləşdirilməsi vacibdir. Bura aşağıdakı təhsil sahələri daxildir: 
1.məktəbəqədər təhsil; 
2.məktəb təhsili; 
3.peşə təhsili; 
4. orta ixtisas təhsili;  
5.ali təhsil.  
Bu və ya digər təhsilə yiyələnmə şəxsiyyətin cəmiyyətdə, sosial 
stratifikasiyada mövqeyinin müəyyənləşməsində əsaslı rol oynayır. Peşə 
 
 267 
texniki təhsilə yiyələnənlər yüksək ixtisaslı fəhlələr olurlar. Orta ixtisas təhsil 
müəssisələrinin məzunları orta təbəqəni təşkil edirlər. Ali təhsil 
müəssisələrinin məzunları isə, ziyalılar təbəqəsi kimi, cəmiyyətdə əsas mənəvi 
dəyərlərin daşıyıcısı kimi çıxış edirlər.  
Kadrların təkmilləşdirilməsi təkmilləşdirmə institutları vasitəsilə həyata 
keçirilir. Elmi sahədə bu aspirantura və dokturanturalarda təhsilin davam 
etdirilməsinə yönəlir.  
Təhsil sisteminin yeni modeli    
Təhsil sisteminin yeni modeli aşağıdakı istiqamətlər üzrə inkişaf edir: 
- təhsil fəaliyyətinin təşkilati-hüquqi formasının dəyişkənliyi; 
- təhsillənmənin dəyişkənliyi; 
- çoxpilləli təhsil; 
- təhsil müəssisələrinin dəyişkənliyi.  
Ümumtəhsil məktəblərinin yeni tipli məktəblərə (gimnaziya, litsey, 
çoxprofilli məktəblər və s.) çevrilməsi meyli müşahidə olunur. Universitetlərin 
nəzdində xüsusi ixtisaslı litseylər və gimnaziyalar açılır və təhsil prosesində 
aşağıdakı xüsusiyyətlər təzahür edir: 
- təhsil prosesinin ayrı-ayrı pillələri arasında sıx əlaqənin yaranması; 
- peşə yönümünün möhkəm əsaslarının yaranması; 
- gənclərin gələcək peşə seçiminə düşünülmüş yanaşmanın formalaşması; 
- gənclərin müasir cəmiyyətdəki dəyərlərə yönəlməsi və peşə seçimindəki 
meyllər; 
- təhsil prosesində şəxsiyyətin inkişafı;  
- təhsil prosesinin sosial sifarişə yönəlməsi üçün şəraitin yaranması. 
Təhsil prosesinin idarə edilməsi    
Təhsil prosesinin idarə edilməsi təhsil sisteminin funksiyalaşması və 
inkişafı ilə bağlı xüsusi sosial tənzimləyici kimi çıxış edir. Burada təhsil 
sisteminin mövcudluğu, onun daimi yeniləşməsinə nəzarət həyata keçirilir. 
Təhsil prosesinin idarə edilməsi dövlət standartlarının və yeni formalarının 
təhsilə ötürülməsi xüsusiyyətini daşıyır. Ali səviyyəli idarəetmə çərçivəsində 
hər hansı bir təşkilat sosial siyasi xüsusiyyət kəsb edir. Bu səviyyədə 
ideologiya, dövlət və Milli siyasət paradiqmaları reallaşdırılır. Təhsil 
sahəsində idarəetmənin obyekti iki təşkilati forma – dərs vəsaiti və sosial 
olandır. Dərs vəsaiti texnoloji təhsil, sosial təşkilat isə, təhsil subyektlərinin 
qarşılıqlı münasibətlərilə bağlıdır.  
Təhsil prosesinin idarə edilməsinin aşağıdakı səviyyələri fərqləndirilir: 
- mikrosistemli (dərs məşğələsi); 
- makrosistemli (təhsil müəssisəsi); 
- meqasistemli (bütövlükdə təhsil sistemi). 
 
 268 
Təhsil prosesinin layihələşdirilməsinin üstünlükləri  
Təhsil prosesinin layihələşdirilməsi müəyyən sosial dəyərlərə və meyllərə 
əsaslanır. Bu sırada aşağıdakıları fərqləndirmək olar: 
- etik üstünlüklər insanın azad təhsil alma hüququnun ədalətli həyata 
keçirilməsinə əsaslanır.  
- siyasi üstünlüklər hökumətin müəyyən təhsil alma imkanları ilə bağlı milli 
ictimai ehtiyatlara iddia edən müəyyən sosial qrup və sosial təbəqələrə qarşı 
durmaq bacarığını əks etdirir. Bununla yanaşı təhsil büdcəsi cəmiyyətin 
maraqlarını əks etdirən müəyyən sosial qrupun təsiri altında müəyyənləşə 
bilər. 
- iqtisadi üstünlüklər bir tərəfdən cəmiyyətin iqtisadi imkanları, digər tərəfdən 
təhsil sisteminə qoyulan investisiyalarla əlaqədardır. Təhsilə qoyulan kapital 
ən səmərəli kapital hesab edilir və əks münasibət qeyri peşəkar kadrlara malik 
olan iqtisadiyyatın zəifləməsinə səbəb olur.  
- yaradıcı üstünlüklər bilavasitə cəmiyyətdə yüksək keyfiyyətli məhsulların 
və yüksək ixtisaslaşmış kadrların mövcudluğu ilə müəyyənləşir və məhz bu 
əsasda cəmiyyətin sabitliyi təmin olunur.  
Sosial təhsil      
Sosial təhsil xüsusi sosial fenomen olub, subyektin sosial dialoq aparmaq 
kimi zəruri sosial funksiyanı həyata keçirmək bacarığını əks etdirir. Sosial 
təhsilin iki forması – ümumi və xüsusi – fərqləndirilir. Birinci halda sosial 
təhsil zəruri, lakin köməkçi təhsil kimi, ikinci halda isə, müəyyən ixtisaslı 
kadrların hazırlanmasına yönəlmiş təhsil kimi qəbul edilir. «Differencia 
specifica» sosial təhsilin üçüncü forması kimi qəbul edilir və əsasən təhsilin 
ilkin, səciyyəvi xüsusiyyətini əks etdirir.   
Sosial dialoq  
Sosial dialoq – cəmiyyətin funksional xüsusiyyəti olub, subyektlərarası 
qarşılıqlı münasibətlər və qarşılıqlı fəaliyyət forması kimi çıxış edir. Bu ilk 
növbədə vətəndaş cəmiyyəti və dövlət arasında yaranan dialoqdur. İctimai 
münasibətlərin subyekti olan bütün sosial qruplar, siyasi partiyalar və 
hərəkatlar, ictimai birliklər, Milli, dini və digər təşkilatlar və təbəqlər arasında 
sosial dialoq mövcuddur. Fərd və sosial qrup, fərd və cəmiyyət, fərd və dövlət, 
həmçinin sosial qrup və cəmiyyət, sosial qrup və dövlət arasında qarşılıqlı 
fəaliyyətin reallaşdırılması sosial dialoqdur. Sosial dialoq qeyri-təşkilati, təbii 
və təşkilatlanmış ola bilər.   
Təhsilin dualizmi  
Təhsilin dualizmi aşağıdakı kimi müəyyənləşdirilir: 
- Xüsusi təhsil      -      Ümumi təhsil 
- Təhsil şəxsiyyətin formalaşdırılması prosesi kimi – Peşə təhsili 
 
 269 
- Təhsil yaradıcılıq kimi – Təhsil istehsal kimi 
- Özünütəhsilləndirmə – Təhsil biliklərin, bacarıqların, məlumatın 
məqsədyönlü ötürülməsi prosesi kimi 
- Universitet təhsili – İxtisas təhsili 
- Sənət, peşə əldə edilməsinə yönəlmiş təhsil – Təhsil təhsillənmə məqsədi 
daşıyan peşə kimi 
- Qeyri formal təhsil – Formal təhsil   
Təhsildə dualizmlə bağlı fiziklər və liriklər, humanitar və təbiətşünaslıq, 
dövlət və özəl təhsil müəssisələrində təhsil, ənənəvi və innovasion, klassik və 
qeyri-klassik, dövlət standartlarına uyğun olan və qeyri-standart təhsil 
formaları fərqləndirilə bilər.    
Sosial təhsilin arxitektonikası   
Sosial təhsilin əsas məsələsi sosial dialoqun subyekti olan insan 
formalaşdırmaqdır. Sosial təhsilin mahiyyəti və arxitektonikası sosial tarixi 
inkişaf prosesində şəxsiyyətin rolunun dərk edilməsinə yönəlir. 
Sosial təhsil subyektləri sosial hədlərin direktiv (əmrverici) olandan 
mental (zehni) olana yönəlməsi istiqamətində fəaliyyət göstərirlər.     
YOXLAMA SUALLAR 
1.Təhsil sosiologiyasının predmetini izah edin. 
2.Təhsilin sosiologiyasının əsas kateqoriyaları hansılardır? 
3.Təhsil prosesinin tədqiqatının əsas istiqamətlərini izah edin. 
4.Təhsilin sosiologiyasının strukturu necədir?     
5.Təhsilin əsas funksiyaları hansılardır? 
REFERAT MÖVZULARI 
1.Sosial təhsil  
2.Təhsil prosesinin layihələşdirilməsinin üstünlükləri  
3.Təhsil prosesinin idarə edilməsi   
4.Təhsilin sosial təşkilati modeli  
ƏDƏBİYYAT: 
1.Антонюк Г.А. Социальное проектирование и управление общественным 
развитием. Минск: Наука и техника, 1936. 
2. Ахмедли Дж.Т. Активизация человеческого фактора и проблемы совер-
шенствования распределительных отношений /Тематический сборник/. Баку, БФ 
ЛФЭИ, 1988. 
3.Бергер П., Лукман Т. Социальное конструирование реальности: Трактат по 
социологии знания. М., 1995.  
4.Годин В. В., Корнеев И. К. Управление информационными ресурсами. М., 
2000.  
5. Курбатов В.И. Курбатова О.В. Социальное проектирование: Учебное пособие. 
Ростов н/Д: «Феникс», 2001. 
6.Попов С. А. Стратегическое управление. М., 1999.  
 
 270 
18.8 HƏYAT TƏRZİ SOSİAL LAYİHƏLƏŞDİRMƏNİN OBYEKTİ 
KİMİ 
 
Həyat tərzi müəyyən şəraitlə bağlı həyat fəaliyyəti vasitəsi kimi başa 
düşülür. Həyat fəaliyyəti – həyat tələbatlarının ödənilməsinə yönəlmiş 
fəaliyyətdir (iş, istirahət, yuxu və s.), şəarit isə, xarici amil kimi fəaliyyəti 
stimullaşdırır. Həyat tərzinin xüsusiyyətləri insan fəaliyyətinin sosial təbiəti 
əsasında müəyyənləşir. Bu və ya digər həyat tərzi bir çox amillərin təsirilə 
formalaşır. Bu əsasda həyat tərzinin təsnifatı və tipologiyasını 
müəyyənləşdirmək olar. Həyat tərzinin əsas kateqoriyalarının təsnifatı 
aşağıdakı kimidir: 
1.obyekt – həyat tərzi tədqiqat obyekti kimi. Bu meyar əsasında həyat 
tərzinin tədqiqi və qiymətləndirilməsilə bağlı normativ-müqayisəli və 
konkrtet-tarixi yanaşmalar fərqləndirilir. Birinci mənada cəmiyyətin aparıcı 
sinfinin həyat tərzi ideal həyat tərzi kimi müəyyənləşdirilir. İkinci halda 
bütövlükdə cəmiyyətin mürəkkəb konkret-tarixi reallıqla bağlı həyat tərzi 
nəzərdə tutulur. 
2.subyektiv – həyat tərzi subyektləri. Fərdlər, sosial qruplar və bütövlükdə 
cəmiyyət həyat tərzi subyektləri kimi müəyyənləşdirilir. 
3.davranış – universal xüsusiyyət daşımayan və yalnız fərdin və bəzi sosial 
qrupların həyat tərzinin təsnifatı ilə bağlıdır. Bu meyarın əsasında insanların 
fərqli davranış fomaları (nizamlı-nizamsız, qapalı-açıq, tüfeyli-zəhmətkeş, 
oturaq-hərəkətli və s.) durur. Həyat səviyyəsi anlayışı həyat tərzi anlayışından 
fərqlənir və həyat tərzinin tərkib hissəsi kimi çıxış edir. Bu sırada sosial 
iqtisadi anlayış olan həyat forması xüsusi yer tutur. Həyat forması müəyyən 
istehsal münasibətləri sistemi kimi, istehsal, ictimai həyat, mədəniyyət, 
məişət, sosial nizamla bağlı həyat tərzini nəzərdə tutur.   
«Həyat tərzi» sosial psixoloji kateqoriya kimi insanların davranışının 
qiymətləndirilməsinə yönəlir. Həyat tərzinin formalaşması xüsusiyyətlərilə 
bağlı aşağıdakılar müəyyənləşdirilib: 
1.Bir sıra fərdlər, sosial qruplar, yaxud cəmiyyətlərin oxşar həyat tərzində 
fərqli keyfiyyətlər və əksinə fərqli həyat şəraitində eyni keyfiyyətlər ola bilər. 
Bununla yanaşı eyni həyat şəraiti və həyat keyfiyyətləri çərçivəsində insanlar 
fərqli həyat üslubuna malik olurlar. Bu əsasda insanların davranışlarının 
mahiyyəti, strukturu və göstəriciləri müəyyənləşir. 
2. İnsanların davranışının obyektiv və subyektiv tərəfləri fərqləndirilir. 
Şərait insanları bu və ya digər şəkildə hərəkət etməyə vadar edir. Lakin çox 
zaman insanlar öz dəyər yönümləri əsasında müəyyən hərəkətlər edirlər. 
Bununla əlaqədar olaraq, həyat tərzi ilə yanaşı həyat şəraiti və düşüncə tərzi 
 
 271 
də öyrənilməlidir. Bu prosesin tərkib hissələri kimi həyat şəraiti və həyat 
fəaliyyətinin tədqiqi əsasında həyat tərzi problemi; davranış və düşüncə 
tərzinin öyrənilməsi əsasında həyat üslubu problemi ayrılıqda təhlil 
edilməlidir. Çox zaman «həyat standartları» anlayışı «həyat şəraiti» və «həyat 
tərzi» anlayışları ilə eyniləşdirilir. Həyat standartları – həyat səviyyəsi, 
keyfiyyəti, üslubu, tərzi və üsulu normativləri əsasında müəyyənləşir.   
Sistemli analiz metodu əsasında həyat tərzinin aşağıdakı komponentləri 
fərqləndirilir: 
1.obyektin (əməyin) dəyişməsi; 
2.subyektin (təhsil, mədəniyyət) formalaşdırılması; 
3.subyektlər arası münasibətlərin (ictimai siyasi fəaliyyət, hüquq qaydalarının 
təmin olunması, Milli münasibətlər) təşkili; 
4.subyektin təkrar istehsalı (məişət, ailə və nigah) və s.             
Bu əsasda həyat tərzinin əsas və alt bölmələri fərqləndirilir.   
Proqnozlu sosial layihələşdirmədə insanın həyat vəziyyəti və həyat 
təminatı sistemi   
Proqnozlu sosial layihələşdirmə hissəli (parsial) insana deyil, hiss edən, 
düşünən və qarşılıqlı fəaliyyətdə olan insana ünvanlanmalıdır. Sosial 
proseslərin sosial subyektlərin təbiətinin tamlığı əsasında analizi və 
layihələşdirilməsi situasion yanaşma adlanır. Sosial tipik olandan fərdiyə 
doğru yönələn bu analiz sosial proseslərə konkret-tarixi, sosial və şəxsi 
vəziyyətlərdən yanaşır. Vəziyyətlər bir ölçülü və çox ölçülü, sabit və 
problemli ola bilər. Məhz problemli vəziyyətlər sosial layihələşdirmə 
fəaliyyətinin diqqət mərkəzində olur. Şəxsiyyətin fərdi meylləri, məqsədləri və 
imkanları (sosial ehtiyatları) əsasında onun həyatının problem və gərginlik 
meyarları müəyyənləşdirilir. Şəxsiyyətin dəyər yönümü sistemli yazılmamış 
fəaliyyət, davranış, ünsiyyət və insanlarla qarşılıqlı fəaliyyət normaları 
əsasında müəyyənləşir. Sosial rabitə prosesində bu normalar başqa insanlara 
ötürülür. İnsanın sosial təcrübi varlığı çoxölçülüdür. Bu çoxölçülülük, zaman 
və məkan xüsusiyyətləri daşıyır və şəxsiyyət bir tərəfdən, ən azı dörd zaman 
çərçivəsində (xronoloji, sosial-tarixi, psixoloji və bioloji zaman), digər 
tərəfdən isə, ən azı üç ölçülü məkanda (sosial iqtisadi, sosial ekoloji, sosial 
mədəni, yaxud ideoloji) mövcud olur. İnsanın sosial təcrübi varlığı sosial 
idarəetmə obyekti olan həyat təminatı sisteminə xüsusi tələblərlə yanaşır. 
Həyat təminatı sistemi cəmiyyətin sosial strukturu və sosial infrastrukturu 
kimi çoxhəlqəli tamdır. Bu sistem insanın ekoloji vahid və müəyyən sosial 
mədəni xüsusiyyətlərə malik olan şəxsiyyət kimi mühafizəsi, istirahəti və 
təkrar istehsalına imkan yaradır və onun fiziki, psixi və sosial sağlamlığını, 
mənəvi, yaradıcılıq və sosial ehtiyatlarını təmin edir.   
 
 272 
Həyat tərzinin sosial layihəsinin işlənib hazırlanması texnologiyaları  
Həyat tərzinin sosial layihəsinin işlənib hazırlanması prosesi bir sıra 
mərhələdən ibarətdir. Problem yönümlü sosial layihənin işlənib 
hazırlanmasının ən vacib və mürəkkəb mərhələsi ilkin kəşfiyyat proqnoz 
mərhələsidir. Bu mərhələdə sosial problemlərin qarşılıqlı əlaqəsi «ağacı», 
yaxud modeli qurulur. Bu «ağacı» qurmaq üçün bir çox «torlar» (matritsalar) 
müqayisə edilməlidir. Belə matritsalar fərqli informasiyalar, lakin oxşar 
prinsiplər və metodlar əsasında qurulur. Bu sırada aşağıdakıları qeyd etmək 
olar: 
1.Sosial kartoqrafiya tədqiq olunan empirik obyektin matritsasının təşkili 
vasitəsi kimi çıxış edir. Sosial kartoqrafiya gedişində mövcud statistik 
göstəricilər, həmçinin əvvəlki tədqiqatların nəticəsi kimi əldə edilmiş 
göstəricilər istifadə edilir.  
2. Matritsanın qurulması üçün istifadə edilən anket sorğuları cari və 
perspektiv problemlərə əhalinin münasibətinin öyrənilməsinə yönəlir. Bu 
metod əsasında vətəndaşların qəzetlərə və idarəetmə orqanlarna məktubları 
təhlil edilir. Belə analiz əhalinin imitasion sorğusu funksiyasını yerinə yetirir. 
3. Matritsanın qurulması üçün idarəetmə qərarlarının qəbul edilməsində 
iştirak edən vəzifəli şəxslərin və peşəkarların ekspert sorğusu keçirilir və bu 
əsasda cari və perspektiv problemlərin qarşılıqlı əlaqəsi müəyyənləşdirilir. 
4. Problemlərin qarşılıqlı təsiri ilə bağlı matritsaların müqayisəli analizi 
əsasında onların əlaqəliliyini əks etdirən cədvəl qurulur.  
Mövcud ehtiyatların qiymətləndirilməsi, həmçinin bu əsasda problemlərin 
həlli «alqoritmlərinin» hazırlanması layihənin işlənməsinin ikinci və üçüncü 
mərhələsini təşkil edir.   
Ehtiyatların qiymətləndirilməsi və sosial problemlərin həlli alqoritmlərinin 
qurulması bir sıra prinsiplərə əməl olunmasını tələb edir: 
- qərarın elmi əsaslandırılmış normativ modeli prinsipi; 
- məqsədəuyğunluq və məqsədyönümlük prinsipi;  
- sosial təkrar istehsal edilən dəyərlər və layihələşdirmə göstəricilərinin 
insanla uyğunlaşdırılması prinsipi; 
- modifikasiyanın «böhran həddi» prinsipi; 
- insanın öz ətraf mühitilə qarşılıqlı fəaliyyət istiqamətlərinin komplekslilik və 
əhəmiyyətlilik prinsipi;   
- reallıq və reallaşdırma prinsipi.  
Sosial layihələşdirmə idarəedilən sosial proseslərin miqyasını 
genişləndirir, belə ki, insanların həyat vəziyyəti və həyat şəraiti əsasında 
mikrososial prosesləri də analiz edir. Bu zaman aşağıdakılar nəzərə alınır: 
 
 273 
1.sosial problemlərin və innovasion idarəetmə tədbirlərinin mümkün 
nəticələri analiz edilərkən, ictimai inkişafın şəxsiyyət əsaslarının nəzərə 
alınması; 
2.problemli həyat vəziyyətlərilə nəticələnən həll edilməmiş sosial 
problemlərin genişlənməsinə səbəb olan «gərginlik nöqtələrinin» tədqiq 
edilməsi; 
3.perspektiv idarəetmə qərarları kompleksini hərtərəfli tədqiq etmək və bu 
zaman həmin qərarların nəticələrini mikro və makro sosial proseslərə uyğun 
olaraq, qiymətləndirmək.  
Sosial idarəetmə qərarlarının həqiqi səmərəliliyi bu qərarların insanların 
həyat tərzinə, fiziki, psixoloji və sosial vəziyyətlərinə təsiri, vacib və sosial 
dəyərli problemlərin həllinə imkan yaratması ilə müəyyənləşdirilir. Həyat tərzi 
sosial həyat fəaliyyətinin subyekti olan insana təsir edir, yəni həyat tərzi 
necədirsə, insan da elədir. İnsan özünütənzimləyən, təkmilləşdirən sistemdir. 
Şəxsiyyət isə, şəraitin məhsuludur, şəraiti insanların yaratdığını nəzərə alsaq, 
demək olar ki, şəxsiyyət sosial varlıq kimi ictimai inkişafın yaradıcısıdır. 
İnsan özünüidarəetmə vasitəsilə həyat tərzini nizamlayır, hər bir işi 
dərkedilmiş şəkildə yerinə yetirir. İnsanın özünütənzimləməsi erkən yaş 
dövrlərindən başlayaraq formalaşan xüsusi «Mən» sistemi vasitəsilə həyata 
keçirilir. Özünüqiymətləndirmə həm şəxsi ola bilər, həm də ətrafdakı 
insanların təsirilə formalaşa bilər. Yetkin yaşlarında şəxsiyyət özünü 
idarəedən sistem kimi aşağıdakıları həyata keçirir: 
- psixi fəaliyyətə istiqamətlənmə; 
- onun sürətlənməsi, yaxud fəaliyyətinin zəifləməsi; 
- niyyətlərin uyğunlaşdırılması; 
- fəaliyyətə nəzarət edilməsi; 
- fəaliyyətin əlaqələndirilməsi.  
Bu qərarları yerinə yetirmək üçün «Mən»in aşağıdakı mexanizmləri 
formalaşdırılır: 
1.nəzarət; 
2.razılıq; 
3.icazə vermə; 
4.qüvvətləndirmə. 
«Mən» strukturunda aşağıdakılar uyğunlaşdırılıb: 
1.»Mən» haqqında real və ideal təsəvvürlər; 
2.Real davranışla ideal davranışın uyğunlaşdırılmasına yönələn vicdan. 
İnsanın özünü idarəetməsinin iki forması fərqləndirilir: 
1.operativ;  
2.perspektiv.  
 
 274 
Özünüidarəetmənin aşağıdakı tipləri fərqləndirilir: 
1.Əxlaqi-iradi – müsbət tip olub, güclü, zəhmətkeş və bütöv şəxsiyyətə xas 
olur. 
2.Qeyri əxlaqi-iradi – eqoist fərdiyyətçi tip qeyri sosialdır. 
3.Abulist (iradəsiz) tip – ləng və passiv, hər şeyə laqeyd olan şəxsdir. 
4.İmpulsiv tip – qeyri-iradi hərəkətlərə, meyllərə malik olur, lakin özünü 
reallaşdıra bilmir.  
Şəxsiyyət malik olduğu xüsusiyyətlərə əsasən ictimai inkişafın subyekti 
kimi çıxış edir. Şəxsiyyətin əsas xüsusiyyətləri aşağıdakılar müəyyənləşdirilib: 
- ideyalılıq; 
- məqsədyönümlük; 
- əxlaqi tərbiyə; 
- mənəvi zənginlik; 
- tamlıq, şəxsiyyətin fəallığı; 
- orijinallıq və fərdilik.  
İnsanın potensialının fəallaşdırılıması əsasında cəmiyyətin inkişafı 
sürətlənir.   
YOXLAMA SUALLAR 
1.Həyat tərzinin əsas kateqoriyaları hansılardır? 
2.Proqnozlu sosial layihələşdirmədə insanın həyat vəziyyəti və həyat təminatı sistemini izah edin. 
3.Həyat tərzinin sosial layihəsinin işlənib hazırlanması texnologiyalarını izah edin.  
REFERAT MÖVZULARI 
1.Həyat tərzinin sosial layihəsinin işlənib hazırlanması texnologiyaları  
2.Proqnozlu sosial layihələşdirmədə insanın həyat vəziyyəti və həyat təminatı sistemi   
3.Həyat tərzinin formalaşması xüsusiyyətləri 
4. Həyat tərzi sosial layihələşdirmənin obyekti kimi  
         ƏDƏBİYYAT: 
1.Антонюк Г.А. Социальное проектирование и управление общественным развитием. Минск: Наука 
и техника, 1936. 
2. Ахмедли Дж.Т. Активизация человеческого фактора и проблемы совершенствования 
распределительных отношений /Тематический сборник/. Баку, БФ ЛФЭИ, 1988. 
3.Беккер Т. Экономический анализ и человеческое поведение. М., 1993. 
4.Бергер П., Лукман Т. Социальное конструирование реальности. М., 1995.  
5.Гасанов Г.А. Проблемы занятости населения в сфере личного труда в условиях трансформации 
форм хозяйствования в Азербайджане. Автореф. дис. канд. экон. наук. Баку, 1998. 
6.Гасанов Р.М. Формирование гражданского общества в условиях трансформации. Б., Изд-во БСУ 
«Китаб алями», 2003. 
7.Генисаретский О.И. Регионализм, средовое проектирование и проектная культура // Экологическая 
культура. М., 1991. 
 
 
 
 
 
 
 
 275 
Mövzu 19. FƏRDİ LAYİHƏNİN HAZIRLANMASI 
 
Bu gün sosial proqramlar və layihələr bazarı istehlakçı olan əhalinin, 
ictimai, kommersiya və dövlət institutlarının ehtiyaclarının, tələbatlarının və 
maraqlarının reallaşdırılmasına yönəlmiş mövcud və potensial layihələr 
əsasında qurulur. Bu və ya digər proqram və layihənin bazara çıxarılması 
zərurəti həmin fəaliyyət formasına olan tələbat əsasında müəyyənləşir.  
Layihənin hazırlanmasının digər vacib şərtlərindən biri də dövlət sosial 
sifarişidir. Bu sifarişin məqsədi ictimai təşəbbüs əsasında sosial problemlərin 
səmərəli və qənaətcil həlli ilə bağlıdır. Bu və ya digər sosial layihənin uğuru 
müəyyən fəaliyyət istiqamətinin təşkilatlandırılmasına olan tələbat və həmin 
layihənin reallaşdırılması ilə bağlı daha çox insanın faydalanmasına görə 
müəyyənləşir. Layihənin rəqabətə dözümlülüyündə əsas şərt cari layihənin 
istiqamətləndiyi fəaliyyət formasının və müəssisənin peşəkar, təşkilati-
maliyyə imkanlarının reallaşdırılmamış tələbatlara uyğunluğu ilə bağlıdır.  
Layihə təkmilləşdirilməsi nəzərdə tutulan konkret vəziyyətin təsviri və 
problem məqsədin müəyyən metodlarla reallaşdırılmasına yönəlir. Layihə 
idarəetmə fəaliyyəti kimi, daha praktik, konkret və həyata keçirilə bilən 
idarəetmə sənədidir. Layihənin sənədləşdirilməsi onun konsepsiyasının və 
proqramının müəyyənləşdirilməsilə bağlıdır. 
Layihənin konsepsiyanın əsas mahiyyəti – fəaliyyətə ümumi yanaşma; 
vəziyyətin analizi; arzu edilənin təsviri; təsis etmə təyinatı; təsisatın əsas 
məqsəd və istiqamətləri; proqram və layihələrin qısa xülasəsi ilə bağlı olub, 
təşkilatın fəaliyyətinin mahiyyəti, təyinatı və əsas istiqamətləri haqqında 
təsəvvürlər əldə etmək üçün zəruridir. Konsepsiya müəyyənləşdirilərkən 
«Vizitka» bədii təsvir forması istifadə edilir. 
1.Konsepsiya bütün əməkdaşlar və maraqlı şəxslərin təşkilatın 
fəaliyyətinin mahiyyəti haqqında vahid, tam təsəvvürlər əldə etməsinə imkan 
yaradır. 
2.Konsepsiya istiqamətləndirici kimi, təşkilatın məntiqi fəaliyyətini 
müəyyənləşdirir. Konsepsiya əsasında fəaliyyəti nizamlayan proqramlar və 
layihələr qurulur. 
Layihə proqramının mahiyyəti – analitik qeyd; aktuallıq; konseptual 
əsaslar; məqsəd və vəzifələr; kadrlar; reallaşdırma mexanizmi; maddi-texniki 
təminat və maliyyələşdirmə; gözlənilən nəticələrlə bağlı olub, gələcək 
fəaliyyətin tam, yaxud bir və ya bir neçə istiqamət modelinin təsviri kimi, 
gələcəkdə müəyyən nəticələrin əldə edilməsinə yönəlir. Proqram qurularkən 
«Xəritə, yaxud Kompas» bədii təsvir formasından istifadə edilir. Proqramın 
aşağıdakı formaları fərqləndirilir:    
 
 276 
- müddətinə görə (uzun müddətli, orta müddətli, qısa müddətli və s.); 
- strategiyasına görə (inkişaf, fəaliyyət proqramları və s.). 
Proqram strateji sənəd kimi, maliyyələşdirmə üçün əsas ola bilməz, çünki 
nəzərə çarpacaq qədər sosial əhəmiyyətə malik olmur. Adətən proqram bu və 
ya digər layihənin işlənib hazırlanması və həyata keçirilməsi üçün əsas olur. 
Layihə – dəyişdirilməli olan vəziyyətin təsviri və təkmilləşdirilməsi 
məqsədilə tətbiq edilməli olan metod və mərhələlərin müəyyənləşdirilməsinə 
yönəlir. Layihədə «Hədəfə dəymiş ox» bədii təsvir forması istifadə edilir.    
Layihə aşağıdakılardan ibarətdir: 
1.Giriş (analiz, aktuallığın və yeniliklərin izah edilməsi, tətbiq etmə, 
funksiyalaşma sahələrinin müəyyənləşdirilməsi, konkret, lokal, həll edilməli 
olan problemin aşkar edilməsi). 
2.Fəaliyyət məqsədinin və konkret, ölçülə bilən və əldə edilən məsələlərin 
qoyuluşu. 
3.Kadr – idarəetmə aspekti (idarəetmə mexanizmi, personalın təsnif 
edilməsi). 
4.Reallaşdırmanın mahiyyəti və mexanizmləri (modulları, mərhələləri, 
forma və metodları, təşkilati strukturu, konkret fəaliyyət planı). 
5.Planlaşdırılan nəticələrin xüsusiyyətləri və qiymətləndirmə vasitələri. 
6.Büdcə. Maddi-texniki təminat.  
Sosial layihələşdirmə ətraf mühitin təkmilləşdirilməsilə bağlı müəyyən 
ideyalar, məqsədlər, ölçülər və onların reallaşdırılması fəaliyyətinə, bu 
fəaliyyət üçün zəruri ehtiyatların təsviri və müəyyən müddət ərzində təsvir 
edilən məqsədlərin həyata keçirilməsinə yönəlir.  
Sosial layihə – yaxın sosial mühitdə nəzərdə tutulan dəyişikliklər modeli 
kimi aşağıdakıları nəzərdə tutur: 
1.nəzərdə tutulan dəyişikliklərin reallaşdırılması istiqamətində həyata 
keçiriləcək fəaliyyətin sözlərlə təsviri; 
2.qrafik təsvirlər (çertyoj, cədvəl və s.); 
3.planlaşdırılan fəaliyyətin həyata keçirilməsi üçün zəruri olan rəqəmli 
göstəricilər və hesablar.  
Hər hansı bil layihə reallaşdırılarkən tədqiq olunan problemli vəziyyətlə 
bağlı bir sıra mərhələli fəaliyyət yerinə yetirilməlidir:  
1.İctimai rəyin öyrənilməsi; 
2. Aktual sosial problemin qısa xülasəsi; 
3. Layihələşdirilən lokal birliyin imkanlarının tədqiqi; 
4. Sosial layihənin məqsəd və vəzifələrinin müəyyənləşdirilməsi; 
5. İş planının hazırlanması; 
 
 277 
6. İş cədvəlinin hazırlanması; 
7.  Vəzifələrin müəyyənləşdirilməsi və komandada bölüşdürülməsi;  
8. Ehtiyatların və onların əldə olunması mənbələrinin 
müəyyənləşdirilməsi;  
9. Büdcənin tərtib edilməsi; 
10. Layihənin qiymətləndirilməsi sisteminin hazırlanması; 
11. Komanda üzvlərinin təlimləndirilməsi; 
12. İctimai rəyin formalaşdırılması; 
13. Layihə təkliflərinin tərtib edilməsi; 
14. İşgüzar ortaqların axtarışı; 
15. Rəsmi danışıqların aparılması; 
16. Zəruri ehtiyatların əldə edilməsi; 
17. Planlı tədbirlərin həyata keçirilməsi;  
18. Planın yerinə yetirilməsinin qiymətləndirilməsi və nəzarət edilməsi;  
19. Layihənin reallaşdırılması gedişinin islah edilməsi;  
20. Layihə üzərində işin nəticələrinin analizi;  
21. İşin nəticələri haqqında ictimaiyyətə məlumat vermək.   
Aşağıdakı cədvəllərdə göstərildiyi kimi, bu mərhələlər yerinə yetirilərkən 
hər bir mərhələyə dair xüsusi məqsəd və vəzifələr, gözlənilən nəticələr 
müəyyənləşdirilir.  
 
I.BÖLMƏ 
Addım № 1. İctimai rəyin öyrənilməsi 
№ Əsas vəzifələr Gözlənilən nəticələr 
1. Yerli icma daxilində sosial 
vəziyyətin öyrənilməsi  
Yerli icmada mövcud sosial 
vəziyyət haqqında obyektiv 
təsəvvürlər  
2. Keçirilən tədqiqat haqqında 
əhatəli hesabatın 
hazırlanması  
Hesabat materiallarının 
sistemləşdirilməsi  
3. Əldə edilən materialın 
tədqiqi əsasında nəticələrin 
ümumiləşdirilməsi  
Vəziyyətin dəyişməsilə bağlı 
konkret nəticələr  
 
Addım № 2. Aktual sosial problemin qısa xülasəsi 
№ Əsas vəzifələr Gözlənilən nəticələr 
1. Sosial problemin (yaxud 
problemlərin) qısa ifadəsi  
Problemin (yaxud problemlərin) 
dəqiq ifadəsi 
2. Sosial problemin mövcud Problemin meydana çıxma 
 
 278 
olma səbəblərinin 
müəyyənləşdirilməsi  
səbəbləri 
 
Addım № 3. Tədqiq olunan problemlə bağlı imkanların tədqiqi 
№ Əsas vəzifələr Gözlənilən nəticələr 
1 Mövcud imkanlarının 
tədqiqi  
Sosial layihənin reallaşdırılmasında  
cəmiyyətin, gənclər klubunun 
imkanları haqqında təsəvvürlər  
2 Layihənin reallaşdırılması 
ilə məşğul olan 
komandanın imkanlarının 
öyrəniməsi 
Mövcud layihəni reallaşdırmasını 
qərara almış komandanın imkanları 
haqqında dəqiq təsəvvürlər 
 
Addım № 4. Sosial layihənin məqsəd və vəzifələrinin müəyyənləşdirilməsi 
№ Əsas vəzifələr Gözlənilən nəticələr 
1 Layihənin auditoriyasının», 
yəni sosial layihənin 
yönəldiyi və sosial 
problemlərin daşıyıcısı olan 
sosial qrupun 
müəyyənləşdirilməsi.  
Layihənin reallaşdırılması 
prosesində qarşılıqlı 
münasibətlərdə olacaq problem 
daşıyıcısı olan şəxslərin və 
təşkilatların siyahısı.  
2 Sosial layihənin əsas 
məqsədinin 
müəyyənləşdirilməsi 
Layihənin məqsədinin dəqiq 
formalaşdırılması 
3 Qoyulan məqsədə uyğun 
olaraq, sosial problemin həll 
edilməsi ilə bağlı konkret 
vəzifələrin 
müəyyənləşdirilməsi. 
Qoyulan məqsədə nail olmaq 
üçün yerinə yetiriləcək vəzifələr 
siyahısı 
 
Addım № 5. İş planının hazırlanması 
№ Əsas vəzifələr  Gözlənilən nəticələr 
1 Layihənin məqsəd və 
vəzifələrinin həyata keçirilməsi 
ilə bağlı əsas tədbirlərin 
siyahısının 
müəyyənləşdirilməsi   
Yazılı şəkildə tərtib edilmiş 
sənəd – iş planı 
2 Layihənin hazırlıq və əsas 
tədbirlərinin həyata keçirilməsi 
vaxtının müəyyənləşdirilməsi 
Planın həyata keçirilməsinin 
dəqiq plan cədvəli  
 
 279 
3 Planın hər bir bəndinin həyata 
keçirilməsinə cavabdeh 
olanların müəyyənləşdirilməsi 
Planın hər bir bəndinin 
reallaşdırılmasına cavabdeh 
olanların siyahısı 
4 Onların əldə olunması üçün 
zəruri ehtyatların və 
mənbələrin göstərilməsi 
Onların əldə olunması üçün 
zəruri olan ehtiyat və 
mənbələrin siyahısı 
 
Addım № 6. İş cədvəlinin hazırlanması 
№ Əsas vəzifələr  Gözlənilən nəticələr 
1 Planın bütün bəndlərinin yerinə 
yetirilməsi cədvəlinin tərtib 
edilməsi 
İşçi cədvəl 
2 Cədvəlin tərtib edilməsi İş cədvəlinin yazılı 
tərtibi 
 
Addım № 7.  Vəzifələrin müəyyənləşdirilməsi və komandada 
bölüşdürülməsi  
№ Əsas vəzifələr  Gözlənilən nəticələr 
1. Planın reallaşdırılması üçün zəruri 
olan vəzifələri müəyyənləşdirmək 
Vəzifələr siyahısı 
2. Hər bir vəzifənin əsas mahiyyətini 
təsvir etmək 
Vəzifələrin təsviri 
3. Layihənin reallaşdırılması ilə 
bilavasitə məşğul olan komanda 
üzvləri arasında vəzifələrin 
bölüşdürülməsi 
Komanda üzvlərinin 
vəzifələrini göstərməklə 
siyahısının tərtib 
olunması 
 
Addım № 8. Ehtiyatların və onların əldə olunması mənbələrinin 
müəyyənləşdirilməsi  
№ Əsas vəzifələr Gözlənilən nəticələr 
1. Zəruri ehtiyatların siyahısının 
tərtib edilməsi (maddi, maliyyə, 
insan) 
Zəruri ehtiyatların 
siyahısı 
2. Zəruri ehtiyatların həcminin 
müəyyən edilməsi 
Ehtiyatların həcmini 
göstərməklə siyahısı 
3. Ehtiyatları əldə etmə 
mənbələrinin siyahısının tərtib 
edilməsi 
Hər növ ehtiyatın əldə 
edilməsi mənbələrinin 
siyahısı  
 
 
 
 280 
 
 
Addım № 9. Büdcənin tərtib edilməsi 
№ Əsas vəzifələr Gözlənilən nəticələr 
1 Pul gəlirləri 
mənbələrinin 
müəyyənləşdirilməsi 
Məbləği göstərməklə gəlir 
mənbələrinin siyahısı 
2 Xərclərin siyahısının 
tərtib edilməsi 
Güman edilən xərclərin məbləğinin 
siyahısı  
3 Gəlir və xərclər 
arasındakı fərqi 
müəyyənləşdirmək  
Defisitin (pul vəsaitinin çatışmazlığı) 
və profisitin (gəlirlərin xərclərdən 
çox olması) həcmini hesablamaq  
 
Addım № 10. Layihənin qiymətləndirilməsi sisteminin hazırlanması 
№ Əsas vəzifələr Gözlənilən nəticələr 
1 Qiymətləndirməyə dair əsas 
meyarların müəyyən edilməsi 
Əsas qiymətləndirmə 
meyarlarının siyahısı 
2 Hər bir meyarın 
göstəricilərinin təsvir edilməsi 
Göstəricilərin siyahısı 
3 Hər bir göstəricinin 
qiymətləndirilməsi üsulunun 
təsviri 
Qiymətləndirmə üsullarının 
siyahısı 
 
Addım № 11. Komanda üzvlərinin təlimləndirilməsi 
№ Əsas vəzifələr Gözlənilən nəticələr 
1 Layihənin hər bir 
iştirakçısının vəzifələrini 
aydınlaşdırmaq 
Layihə üzvlərinin hər birinin öz 
vəzifəsini dərk etməsi 
2 Layihənin reallaşdırılması ilə 
məşğul olan komanda 
üzvlərinin təlimləndirilməsi 
Zəruri və formalaşmış biliklər 
toplusu  
 
Addım № 12. İctimai rəyin formalaşdırılması 
№ Əsas vəzifələr  Gözlənilən nəticələr 
1. Sosial layihənin 
reallaşdırılması üçün 
əlverişli mühitin yaradılması 
Təklif olunan layihənin 
mahiyyətinin ictimaiyyət və 
uyğun orqanlar tərəfindən başa 
düşülməsi 
 
 
 
 281 
 
 
BÖLMƏ II. LAYİHƏNİN REALLAŞDIRILMASI 
Addım № 13. Layihə təkliflərinin tərtib edilməsi 
№ Əsas vəzifələr Gözlənilən nəticələr 
1 Sosial vəziyyət nəzərə alınmaqla 
tərtib edilən planın yenidən 
müzakirəsi 
Planın reallaşdırılmasının 
son islahı  
2 Layihə haqqında qısa xülasənin 
tərtib edilməsi 
Layihə haqqında xülasə 
mətni 
3 Müxtəlif təşkilatlarla layihənin 
birgə reallaşdırılması haqqında 
təkliflərin tərtib edilməsi  
Birgə fəaliyyət haqqında 
təkliflər variantı  
4 Birgə fəaliyyət haqqında müqavilə 
mətninin hazırlanması  
Müqavilə variantları 
 
Addım № 14. İşgüzar ortaqların axtarışı 
№ Əsas vəzifələr Gözlənilən nəticələr 
1 Layihənin reallaşdırılmasına kömək 
edə biləcək təşkilatların və 
şəxslərin siyahısının 
müəyyənləşdirilməsi 
Təşkilat və şəxslərin 
siyahısı  
2 Ehtimal edilən işgüzar ortaqlar 
haqqında informasiyanın 
toplanması 
İşgüzar ortaqlar haqqında 
məlumat 
3 Danışıqların ünvanının, 
telefonunun və nəzərdə tutulan 
vaxtının təyin edilməsi  
Ətraflı məlumat 
 
Addım № 15. Rəsmi danışıqların aparılması 
№ Əsas vəzifələr Gözlənilən nəticələr 
1. Layihənin reallaşdırılmasında hər bir 
ortağın işgüzar iştirakının 
müəyyənləşdirilməsi  
Müqavilə mətni (şifahi 
müqavilə)  
2. Əməkdaşlıq haqqında müqavilə 
imzalanması 
İmzalanmış müqavilə 
mətni 
 
Addım № 16. Zəruri ehtiyatların əldə edilməsi 
№ Əsas vəzifələr Gözlənilən nəticələr 
1. Layihənin reallaşdırılması üçün Zəruri ehtiyatların planda qeyd 
 
 282 
zəruri olan ehtiyatın vaxtında 
əldə edilməsi  
olunmuş həcmdə və vaxtda 
əldə edilməsi 
 
Addım № 17. Planlı tədbirlərin həyata keçirilməsi  
№ Əsas vəzifələr Gözlənilən nəticələr 
1. Layihənin reallaşdırılması ilə 
bağlı planda göstərilən 
tədbirlərin həyata keçirilməsi 
Planın bütün bəndlərinin dəqiq 
və tam yerinə yetirilməsi 
 
Addım № 18. Planın yerinə yetirilməsinin qiymətləndirilməsi və nəzarət 
edilməsi  
№ Əsas vəzifələr Gözlənilən nəticələr 
1. Keçirilən tədbirlərin kəmiyyət 
və keyfiyyət 
qiymətləndirilməsinin həyata 
keçirilməsi  
Layihənin reallaşdırılması 
gedişi haqqında obyektiv 
təsəvvür 
 
Addım № 19. Layihənin reallaşdırılması gedişinin islah edilməsi  
№ Əsas vəzifələr Gözlənilən nəticələr 
1 Plan tədbirlərin 
qiymətləndirilməsi və nəzarət 
edilməsinin nəticələri əsasında 
planın dəyişdirilməsi 
Planın yeni (islah edilmiş) 
variantı  
 
BÖLMƏ III. LAYİHƏ ÜZƏRİNDƏ İŞİN NƏTİCƏLƏRİ  
 Addım № 20. Layihə üzərində işin nəticələrinin analizi  
№ Əsas vəzifələr Gözlənilən nəticələr 
1. Qoyulan məqsədlərin təhlil 
edilməsi  
Analitik materiallar  
 
2. 
Nəticələrin qoyulan 
məqsədlə uyğunlaşdırılması 
Layihə üzərində iş haqqında 
hesabat 
 
Addım № 21. İşin nəticələri haqqında ictimaiyyətə məlumat vermək  
№ Əsas vəzifələr Gözlənilən nəticələr 
1. KİV və dövlət orqanları 
vasitəsilə sosial layihə 
haqqında məlumat vermək  
Yerli birliyin üzvlərinin təşkilatın 
işi haqqında təsəvvürləri  
 
 
 283 
Əksər hallarda layihələşdirmə kollektiv fəaliyyət, yaxud xüsusi (müddəti 
əvvəlcədən müəyyənləşdirilmiş) idarəetmə forması kimi çıxış edir. Bu zaman 
komanda üzvlərinin peşəkarlıq səviyyəsinə görə vəzifələri müəyyənləşdirilir 
və nəticələrin ümumiləşdirilməsi və qərar qəbulu prosesində hər bir üzvün 
fikri nəzərə alınır.  Komanda ilə qərar qəbul etmə zərurəti aşağıdakılarla 
bağlıdır: 
- Problemin yaradıcı həlli zərurəti yarandıqda; 
- Bütün komanda məsələnin həlli ilə bağlı göstəricilər haqqında məlumatlı 
olduqda;  
- Qərarın bütün komanda ilə birgə qəbul edilməsi zərurəti yarandıqda;  
- Qərarın bütün komanda üzvləri tərəfində dərk edilməsi zərurəti yarandıqda;  
- Problem mürəkkəb olduqda və onun həlli üçün hərtərəfli biliklər lazım 
olduqda; 
- Menecer komanda üzvlərinin özlərini demokratik proseslərin tərkib hissəsi 
kimi hiss etmələrini və onların inamını qazanmaq istədikdə;  
- Qərar qəbulunda komanda riskə gedərsə;  
- Komanda üzvlərinin bir-birini daha yaxşı tanımaq ehtiyacı yarandıqda;  
- Qərar qəbulu üçün yalnız komanda məsuliyyət daşıdıqda;  
- Menecer öz ideya və planları haqqında komandanın rəyini öyrənmək 
istədikdə; 
- Komandanın müzakirə üçün vaxtı olduqda; 
- Komanda üzvləri üçün komandanın tərkib hissəsi olmaq xoş olduqda. 
 Təcrübi nümunə kimi təqdim edilən «Məktəblilərin sosial 
layihələşdirilməsi» mövzusunda layihə nümunəsi sosial layihələşdirmə 
prosesinə dair qeyd edilən standart fəaliyyət formasını əks etdirir.  
Məktəblilərin sosial layihələşdirilməsi 
I. Sosial layihələşdirmənin məqsədi: 
- məktəblilərin diqqətinin lokal birliyin sosial problemlərinə yönəldilməsi; 
- problemlərin şagirdlərin öz qüvvəsilə aradan qaldırılması məqsədilə yuxarı 
sinif şagirdlərinin real praktiki fəaliyyətə cəlb edilməsi. 
II. Sosial layihələşdirmənin əsas vəzifələri: 
- əldə edilən məlumat əsasında məktəblilərin ümumi mədəni səviyyəsinin 
yüksəldilməsi;  
- birlik daxilində «ağıllı sosial davranış» bacarıqlarının formalaşdırılması;   
- komandada işləmək bacarıqlarının möhkəmləndirilməsi; 
- əhəmiyyətli sosial biliklər və bacarıqların təkmilləşdirilməsi (gələcək 
fəaliyyətin planlaşdırılması, zəruri ehtiyatların hesablanması, nəticələrin təhlili 
və s.). 
 
 284 
Əsas vəzifə yerli birlikdə sosial vəziyyətin real təkmilləşdirilməsilə 
bağlıdır. Məktəblilərin şəxsi qüvvəsi əsasında hazırlanan və reallaşdırılan 
sosial layihə təşəbbüskarlıq xüsusiyyətinə malikdir. Məktəblilər sosial 
layihənin təşəbbüskarları kimi –  
1.Lokal birliyin sosial problemlərindən birini müəyyənləşdirirlər; 
2.Həmin problemin həll edilməsilə bağlı məqsəd və vəzifələrini təyin 
edirlər; 
3.Layihənin reallaşdırılması üçün ilkin planı və zəruri materialları 
hazırlayırlar. 
4.Şagirdlər şəxsən layihəni işləyib hazırlayırlar; 
5.Ekspertiza aparılması, yaxud layihənin dəstəklənməsi məqsədilə 
problemlə maraqlı təşkilatlara müraciət edirlər; 
6. Layihəni şagirdlər şəxsən reallaşdırırlar. 
III. Layihəyə qoyulan əsas tələblər 
1.Məhdudiyyət (zaman, məqsəd və vəzifələr, nəticələr və s. ilə bağlı) –  
nəticəsi dəqiq müəyyənləşdirilmiş mərhələlər əsasında layihənin 
reallaşdırılması gedişinə nəzarətlə bağlıdır. Layihənin məhdudluğu 
aşağıdakılarla bağlıdır: 
- reallaşdırma mərhələləri və müddəti; 
- dəqiq və ölçülə bilən məsələlər; 
- konkret və ölçülə bilən nəticələr; 
- işin yerinə yetirilməsi planı və cədvəli; 
-layihənin reallaşdırılması üçün zəruri olan ehtiyatların konkret kəmiyyəti və 
keyfiyyəti. 
2.Tamlıq – layihənin ümumi mahiyyəti məlumdur və onun hər bir hissəsi 
ümumi fikrə və nəzərdə tutulan nəticəyə uyğundur. 
3.Ardıcıllıq və əlaqəlilik – bir-birinə uyğun olan və bir-birini əsaslandıran 
hissələrin məntiqi quruluşuna əsaslanır. Məqsəd və vəzifələr qoyulan problem 
əsasında müəyyənləşir. Büdcə ehtiyatların təsvirinə əsaslanır və plana uyğun 
qurulur.  
4.Obyektivlik və əsaslandırma – layihənin ideyası və problemin həlli 
istiqamətlərinin seçilməsi təsadüfi olmayıb, müəlliflərin vəziyyətin dərk 
edilməsi və ona təsir etmə imkanlarının qiymətləndirilməsilə bağlı 
fəaliyyətinin nəticəsidir.  
5. Müəllifin və işçi heyətin səriştəliliyi – müəlliflərin problemə uyğun 
məlumatlara, məsələnin həlli ilə bağlı vasitə və imkanlara malik olması, işçi 
heyətin layihənin reallaşdırılması texnologiyaları, forma və metodlarına 
yiyələnməsi əsasında müəyyənləşir. 
 
 285 
6. Həyat qabiliyyəti – layihənin inkişaf perspektivlərinin, digər şəraitlərdə 
reallaşdırma imkanlarının müəyyənləşdirilməsinə yönəlir.  
IV. Sosial layihələrin işlənib hazırlanması texnologiyaları: 
1.Cari zamanda lokal birlik daxilində sosial vəziyyətlə bağlı ictimai rəyin 
öyrənilməsi; 
2.Lokal birlikdə aktual olan sosial problemin müəyyənləşdirilməsi; 
3.Sosial problemin məqsəd və vəzifələrinin müəyyənləşdirilməsi; 
4.Layihə qrupunun real imkanlarının öyrənilməsi; 
5.İş planının hazırlanması; 
6.Planın reallaşdırılması cədvəlinin qurulması; 
7.Layihə qrupunda vəzifə bölgüsünün müəyyənləşdirilməsi; 
8.Maliyyələşdirmə ehtiyatlarının və mənbələrinin müəyyənləşdirilməsi; 
9.Layihənin büdcəsinin tərtib edilməsi; 
10.Layihə üzərində işin səmərəlilik səviyyəinin qiymətləndirilməsi sisteminin 
işlənib hazırlanması; 
11.Layihə qrupunun üzvlərinin zəruri bilik və bacarıqlarla təlimləndirilməsi; 
12.Lokal birlikdə ictimai rəyin formalaşdırılması.  
13. Hazırlanmış layihələrə dair işgüzar təkliflərin tərtib edilməsi; 
14.Layihənin reallaşdırılması üçün partnyorun axtarılması; 
15.Real partnyorlarla rəsmi danışıqların aparılması; 
16.Zəruri ehtiyatların əldə edilməsi; 
17.Plan tədbirlərin keçirilməsi; 
18.Planın yerinə yetirilməsinə nəzarət və qiymətləndirmə; 
19.Layihənin reallaşdırılmasında korrektələr; 
20.Layihə üzrə işin nəticələrinin analizi; 
21.Layihənin nəticələri haqqında icimaiyyətin məlumatlandırılması. 
1 – 12-ci mərhələlər sosial layihənin bilavasitə şagirdlərin qüvvəsilə 
hazırlanması və reallaşdırılmasına yönəlir.   
13 – 19-cu mərhələlər hazırlanmış layihənin təşəbbüskar şagird 
qruplarının qüvvəsilə reallaşdırılmasını nəzərdə tutur.  
20 – 21-ci mərhələlər sosial layihənin nəticələri üzərində görülən işi əks 
etdirir. 
V. Gözlənilən nəticələr 
1.Yuxarı sinif şagirdlərinin sosial fəallığının yüksəlməsi, onların lokal 
birliyin sosial vəziyyətinin təkmilləşdirilməsində şəxsi iştiraka hazırlığı; 
2.Yerli idarəetmə orqanlarının şagirdlərin dəlillərini dinləməyə və sosial 
vəziyyətin təkmilləşdirilməsilə bağlı təkliflərini qəbul etməyə hazırlığı; 
3.Yuxarı sinif şagirdlərinin lokal birlikdə sosial vəziyyətin 
dəyişdirilməsinə real köməkləri; 
 
 286 
4.Şagirdlərin şüurunda müsbət dəyişiklik, şagirdlərin ümumi mədəni 
səviyyəsinin yüksəlməsi; 
5.Layihə qrupunun üzvlərinin sosial əhəmiyyətli fəaliyyətlə bağlı kollektiv 
işləmək bacarıqlarının inkişafı;    
6.İctimai rəyin dəyişməsi, lokal birlikdə sosial vəziyyətin 
təkmilləşdirilməsi məqsədilə sakinlərin praktik fəaliyyətə cəlb edilməsi. 
VI. Səciyyəvi səhvlər:  
- yuxar sinif şagirdlərinin sosial layihənin hazırlanması və reallaşdırılması 
texnologiyaları, iş haqqında məlumatsızlığı; 
- yuxarı sinif şagirdlərinin öz qüvvələrini və layihə qrupunun imkanlarını 
həddindən artıq qiymətləndirməsi; 
- şagirdlərin layihənin reallaşdırılması ilə bağlı fəayliyyəti davam etdirmədən 
«əsas» ideyanı elan etməsi, yəni təcrübi nəticələrin vaxtından əvvəl təyin 
edilməsi;   
- təqdim olunan sosial layihənin maddi texniki və real maliyyə mənbələrinin 
olmaması. 
 
Bu layihənin təxmini qrafik modeli aşağıdakı kimi qurula bilər. 
Burada:  
            - şagirdlərin sosial fəallığının mövcud vəziyyəti 
   
- şagirdlərin sosial fəallığının  arzu edilən vəziyyəti 
 
             - proqnozlaşdırılan proqramın sosial sahəsi 
 
     inkişaf səviyyəsi  
                                  
                                       
                                                 
                                                                                                               
                                                                                                            
                                                                                                  
məqsəddən 
uzaqlaşma 
 səviyyəsi        
 
özünü reallaşşdırma   imkanları  
                                                                               
 
geriləmə səviyyəsi 
 
 
 
 
 
 287 
MÜASİR DÖVRDƏ AZƏRBAYCANDA QHT  FORUMUNUN 
LAYİHƏ  TƏKLİFİ  FORMASI 
  
1. LAYİHƏNİN ADI 
Layihənin adını aydın və dəqiq yazın.  
2. PROBLEMİN TƏSVİRİ 
Layihədə həllinə çalışmaq istədiyiniz problemi (məsələni) təsvir edin. 
Problemin Azərbaycan cəmiyyəti üçün aktual olduğunu əsaslandırın  
(məlumatın həcmi 1 səhifədən (A-4) çox olmamalıdır). 
3. LAYİHƏNİN MƏQSƏD VƏ VƏZİFƏLƏRİ 
Layihənin məqsədini və qarşıya qoyduğu vəzifələri göstərin.  
4. LAYİHƏDƏN FAYDALANANLAR  
Layihənin ünvanlandığı əhali qrupu haqqında məlumat verin. 
5. LAYİHƏNİN HƏYATA KEÇİRİLƏCƏYİ COĞRAFİ ƏRAZİ  
Layihə üzrə nəzərdə tutulan işlərin harada həyata keçiriləcəyini qeyd edin. 
6. LAYİHƏ ÇƏRÇİVƏSİNDƏ GÖRÜLƏCƏK İŞLƏR 
Layihə çərçivəsində göstərilən məsələnin  həlli üçün hansı işlər görəcəyinizi 
ardıcıllıqla qeyd edin və hər bir fəaliyyətin qısa şərhini verin.  
7. LAYİHƏNİN İCRA MÜDDƏTİ və İCRA PLANI 
Layihənin əhatə etdiyi müddəti qeyd edin. 
Layihənin icra planı ayrıca cədvəl şəklində tərtib edilərək, layihəyə əlavə 
olunmalıdır. 
8. GÖZLƏNİLƏN NƏTİCƏLƏR 
Layihənin icrasından  əldə olunacaq  konkret nəticələri qeyd edin. Layihə 
təsvir edilən problemin həllinə necə təsir edəcək? 
9. LAYİHƏNİN MONİTORİNQİ VƏ DAVAMLILIĞI 
Layihənin icrası və  nəticələri  haqqında ictimaiyyətin məlumatlandırılması və  
informasiya əldə etmək yollarını  göstərin. Layihənin icrası başa çatdıqdan 
sonra onun davamlılığının təmin olunması istiqamətində görəcəyiniz işləri 
qeyd edin.   
10. LAYİHƏNİN QİYMƏTLƏNDİRİLMƏSİ VƏ HESABATLILIĞI 
Layihənin qiymətləndirmə meyarlarını və hesabatlılıq formalarını qeyd edin.   
 11. BÜDCƏ 
Büdcə Şuranın təsdiq etdiyi təlimata uyğun tərtib olunmalı və layihəyə əlavə 
edilməlidir.  
 
 
 
 
 
 288 
YOXLAMA SUALLAR 
1.Fərdi layihəyə qoyulan əsas tələblər hansılardır?  
2.Fərdi layihə reallaşdırılarkən tədqiq olunan problemli vəziyyətlə bağlı mərhələli 
fəaliyyət hansı ardıcıllıqla yerinə yetirilməlidir? 
3. Layihənin məqsəd və vəzifələri hansı əsaslarda müəyyənləşdirilir? 
4.İşin nəticələri haqqında ictimaiyyətə məlumat vermək  
5.Layihə üzərində işin nəticələrinin analizi necə aparılır?  
6.Planlı tədbirlərin həyata keçirilməsi prosesi nəyi nəzərdə tutur? 
7.Komanda ilə qərar qəbul etmə zərurəti nə ilə bağlıdır? 
 
REFERAT MÖVZULARI 
 
1. Fərdi layihənin hazırlanması 
2. Layihə üzərində işin nəticələri 
3. Layihənin reallaşdırılması xüsusiyyətləri 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 289 
Р Е З Ю М Е 
 
Современное человечество переживает следующий этап перехода к 
новым социальным отношениям. В отдельных странах локальный 
переход, смешивается с общемировым переходом  к глобальной 
демократии. Новые глобальные отношения создают новые социальные, 
экологические, экономические, политические, социокультурные и т.д. 
проблемы, которые развивают чувство футурофобии у людей. 
Современный этап исторического развития отличается скоростью 
социальных изменений и требует найти средства выживания 
человечества. Мировое сообщество ищет новые пути выхода из 
сложившейся ситуации на научных основах, прогнозирует, планирует и 
проектирует свое будущее.  
Прогнозирование и проектирование имеет глубокие корни: еще в 
первобытном обществе люди старались направлять ближайшее время, 
когда осуществляли религиозные обряды; все мировые религии носят 
идею о будущем; в античном мире формировались утопические идеи о 
лучшем, справедливом обществе; в средних веках и на Востоке и на 
Западе развивались идеи об утопическом обществе и т.д.  
ХХ век отличается новым подходом к изучению, прогнозированию и 
проектированию социального развития. Отличаются глобалистический, 
алтернативистический, антифутурологический, футуросинергетический 
и т.д. подходы в изучении, прогнозировании и моделировании будущего. 
В ХХ1-ом веке информационные технологии расширяют возможности 
более точного прогнозирования и проектирования будущего развития 
человечества во всех сферах жизни.                    
Актуализируется преподавание и подготовка кадров по дисциплине 
социального прогнозирования и проектирования, в которой системно 
излагаются методологические основы, методы, технологии, типы 
прогнозов и социального прогнозирования, природа и сущность, 
теоретические основы и формы, технологические методы 
проектирования, основы и стадии подготовки индивидуальных проектов 
и т.д.      
 
 
 
 
 
 
 
 
 290 
SUMMARY 
 
The modern humankind endures the next stage of transition to the new 
social relations. The local transition in the countries mixes up with the 
universal transition to the global democracy. New global relations create new 
social, ecological, economic, political, sociocultural etc. problems which 
develop feeling of future phobia at people. The modern stage of historical 
development differs with the speed of social changes and demands to find 
means of survival of humankind. The world community is in searche for the 
new solutions to the current situation by application of the scientific 
knowledge, predictions, planing and projecting the future.  
Forecasting and projection has deep historical roots: in a primitive society 
people tried to direct the near future when performed of religious rituals; all 
world religions carry idea about the future; in antiquity there were formed 
utopian ideas about the better, fair society; in the Middle Ages both in the East 
and in the West ideas about an utopian society etc. had been developed. 
The XX century differs by the new approach to studying, forecasting and 
projection of social development. In studying, forecasting and future modeling 
differ globalistics, alternativistics, antifuturological, futuresynergetics and etc. 
approaches. In ХХI century an information technology expands the 
possibilities of the more exact forecasting and projection of the future 
development of the humankind in all spheres of life.                    
Teaching and professional training on discipline of social forecasting and 
projection have became requirement of the modern day. This book presents 
methodological bases, methods, technologies, types of forecasts and social 
forecasting, the nature and essence of projections, its theoretical bases and 
forms, technological methods, as well as the basis and stages of preparation of 
individual projects and etc.  
 
 
 
 
 
 
 
 
 
 
 
 
 
 
 
 291 
 
 
 
 
 
 
 
 
Kitabın üz qabığındakı rəsm müasir dövrün görkəmli rəssamı Chiris 
Draperə məxsusdur. 
 
 
 
 
 
 
 
 
 
 
 
 
Mətbəə müdiri:                              Əvəz İdrisoğlu 
Dizayner:                                        Vəfa Nağıyeva 
Texniki redaktor:                          Şahin Abbasov 
       Ramin Abbasov 
Korrektor:                                    Şahin Salmanov 
 
Çapa imzalanıb  12.06.2009-cu il 
Sayı  500. Həcmi 18,25 çap vərəqi. 
Format  60x84 1/16. Əla növ kağız. 
 
AzTU-nun mətbəəsi. H.Cavid pr.25. 
Tel.(+012)4539-14-52 
E-mail: aztumetbee@yahoo.com 
