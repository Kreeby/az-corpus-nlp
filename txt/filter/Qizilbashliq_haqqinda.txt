1 
 
SADİQ FİRUDİN OĞLU NAĞIYEV 
 
 
 
ELMİ REDAKTOR: OQTAY ƏFƏNDİYEV 
tarix elmləri doktoru 
 
 
 
 
 
QIZILBAŞLIQ HAQQINDA 
 
 
 
 
 
 
 
 
Bakı - 1997
2 
 
 
N 55 (az) 
 
 
 
 
 
 
 
 
 
 
 
 
 
 
 
 
 
N 55      Sadiq Nağıyev 
“Qızılbaşlıq haqqında”,  Bakı, “Əbiləv,  Zeynalov nəşriyyatı” - 1997. 32 
səh. 
 
 
 
 
 
 
 
 
 
 
 
 
 
 
 
ISBN 5-87459-138-9 © “Əbiləv, Zeynalov nəşriyyatı” 1997 
  
3 
 
 
 
GİRİŞ 
 
XV əsrin ikinci yarısında meydana çıxmış olan Qızılbaşlıq hərəkatı 
Azərbaycan, İran, İraq və şərqi Anadoluda yaşayan türkdilli tayfaların tarixində 
yeni bir səhifə açdı. 
Dini baxımdan Qızılbaşlıq İslamda inqilab yaratdı. Bu təriqətin mənsubları 
şiəliyi sufiliyin müxtəlif cərəyanları ilə zənginləşdirərək şiəliyə dayanan böyük bir 
Qızılbaş dövləti qurdular. 
Bu dövləti qurmuş olan Şah İsmayılın amalı ədalətli bir dövlət qurmaq, 
burada yaşayan türkdilli tayfaları uzun illər məruz qalmış olduqları yadelli 
basqınlardan və tayfalar arası çəkişmələrdən qurtarmaq və onlar üçün gözəl 
güzəran təmin etmək olmuşdur. 
Amma tarixi şərait belə gətirdi ki, bu dövlət qərbdən Orta əsrlərin ən 
qüdrətli dövləti olmuş Osmanlı imperiyasının, şərqdən isə Özbəklərin Şeybanilər 
dövlətinin ardı-arası kəsilməyən hücumlarına məruz qalıb mövcudluğunu qorumaq 
naminə müharibələr aparmış oldu. Tarixin qismət etmiş olduğu qonşu dövlətlərin 
sünni ruhanilərinin fanatizmi, dini düşmənçilik siyasəti yeritməsi, öz dövlətlərini 
müharibələrə sövq etməsi tarixin axarını dəyişdirmiş oldu. XVI əsr bu üç türk 
dövlətinin bitməyən müharibələr əsri oldu. 
Qızılbaşlıq haqqında bir çox əsərlərin olmasına baxmayaraq yazımızda 
məqsəd bu hərəkatın mənşəyinə, yaranmasına, günümüzdəki mövcudluğuna 
müasir şərait baxımından qısa bir nəzər salmaqdır. 
 
I Fəsil 
 
Kimdir qızılbaşlar? 
 
Tariximizdən bizə məlum olduğuna görə Qızılbaşlıq Azərbaycanda 
yaranmış və Qızılbaş dövləti əvvəlcə Azərbaycanda qurulmuş, sonra isə indiki 
İran, İraq, Şərqi Anadolu, Ermənistan və Gürcüstanı əhatə etmişdir. 
Qızılbaşlığın mənası haqqında müxtəlif fikirlər mövcuddur. Türkiyə alimi 
Enver Behnan Şapolyo yazır ki, Məhəmməd peyğəmbər Uhud müharibəsində 
Məkkəlilər tərəfindən yaralanır, başından axan qanlar onun başını qızıl bir baş 
halına gətirir və bundan sonra Həzrəti Əli başında qırmızı tac ilə müharibələrdə 
iştirak etmişdir. Bu rəvayətə görə qızılbaşlar bu adı burdan almışlar. Digər bir 
rəvayətə görə də Şah İsmayıl İkinci Bəyazid ilə bir müqavilə bağlamış, öz 
əsgərlərini Anadoludan Suriyaya keçirmiş ki, bu əsgərlərin də başında qırmızı 
təkkələr (incə materialdan olan baş örtüyü) varmış. Bundan sonra şiələrə qızılbaş 
deməyə başladılar. Bu səbəblə Anadolu Ələviləri də qızılbaş adını almışlardır. 
4 
 
Şapolyoya görə bu rəvayətlər həqiqətə uyğun deyildir. Əsil həqiqət budur 
ki, Ələviliyi qəbul edən Türkmənlərin müsəlmanlıqdan öncə dinləri Şamanlıq 
olmuşdur. Türk şamanları başlarına qırmızı bir külah (konus şəkilli qədim baş 
örtüyü) geyərlərdi. Dini ayinləri onlar idarə edərlərdi. Türkmənlərin din 
böyüklərinə Dədə yaxud seyid dədə deyərlərdi. Bu dədələr başlarına qırmızı külah 
geyərək Ələvilərin dərnəklərini idarə edərlərdi. Bu səbəbə görə Anadolu 
Ələvilərinə Qızılbaş demək adət oldu.
1 
Türk alimi Faruk Sümerin fikrincə XIII və XIV əsrlərdə Anadoludakı köçəri 
türklər qızıl börk (yeniçərilərin
2
 baş örtüyü) geyirmişlər. Buna görə də Səfəvi 
mürid və əsgərlərinin geydikləri külah və tacların qızıl rəngdə olmasının bununla 
əlaqəsi vardır.
3
 
Türk alimi Fuat Köprülü Qızılbaşları kənd Bəktaşiləri adlandırmışdır.
4
 
Digər türk müəllifi Abdulqədir Sezgin Qızılbaş sözünün əski türklərin sarı qırmızılı 
baş ortüyü geyməsindən qaynaqlandığını və kənd Bəktaşiləri mənasında da istifadə 
olunduğunu bildirir.
5
 
Alman alimi Brokelmana görə isə atasının ölümündən sonra şeyx Heydər öz 
təriqətinə yeni bir şəkil verdi ki, bu da öz ifadəsini yeni bir baş örtüyündə 
tapmışdır. Bu qırmızı başlıq 12 imama işarət edən 12 dilimli bir Heydəri baş örtüyü 
idi.
6 
Səfəviyyə cəmiyyəti müridlərinin və tərəfdarlarının şeyx Heydərin    
zamanında 12 qırmızı zolaqlı baş örtüyü geyməyə başladıqlarını və bundan sonra 
da onların Qızılbaş adlandırıldıqlarını İ.P.Petruşevski
7
 də , S.Triminqem də qeyd 
edir
8
. 
Qızılbaşların Azərbaycan və şərqi Anadoluda yaşamış türkdilli tayfaların 
birliyindən yaranmış olması fikri daha doğrudur. Qızılbaşlar əvvəlcə şamlı, rumlu, 
ustaclı, təkəli, əfşar, qacar, zülqədər, varsaq, qaradağlı (Qaradağ sufiləri), sonralar 
isə bayat, qaramanlı, baharlı, alpaut, ərəşli, qazaxlı və başqa türkdilli tayfaları 
birləşdirirdi. Qızılbaşlar 12 şiə imamı şərəfinə 12 qırmızı zolaqlı çalma 
bağladıqlarına görə belə adlanırdılar. Talışlar qızılbaşların tərkibində yeganə 
irandilli xalq idi.
9 
Qızılbaşlıq sufilik (təsəvvüf) adlanan müsəlman mistikliyi və sufilikdən 
doğmuş hürufi şiə təriqəti ilə sıx bağlı olduğu üçün şiəliyin inkişaf mərhələlərinə 
diqqət yetirmək vacibdir. 
Şiəlik şiələrin təlimi deməkdir. Şiə sözü ərəbcədir və kimə isə tabe olmaq, 
tərəfdar olmaq mənasındadır. Şiələr Əli ibn Əbu Talibi və onun nəslini Məhəmməd 
peyğəmbərin yeganə qanuni varisləri hesab edən müxtəlif cərəyanların və 
təriqətlərin ümumi adıdır.
10
 
X əsrdə İslamı qəbul edən oğuz türkləri XI əsrdə Orta Asiyadan Ərəb 
yarımadasına qədər uzanan Səlcuqilər dövlətini qurdular. Bu dövrlərdə təsəvvüf 
cərəyanı türklər arasında geniş vüsət almağa başladı. 
5 
 
Təsəvvüf sözü ərəbcə olub müsəlman mistikliyinə, sufizmə deyilir. Bu söz 
sufi, sufiyyə (sufizm) terminləri ilə bağlı olub suf (yun) sözündən yaranmışdır. 
Zahidlər və dərvişlərin paltarları yundan toxunurdu. Sufi üçün həyatın başlıca 
mənası Allaha yaxınlaşmaq, Allahı dərk etməkdir.
11
 
İslam alimi, mövlanə Xalidi Bağdadi yazırdı: “Təsəvvüf əhlinə, yəni 
səfilərə görə, Həqiqi var olan ancaq Allahu təaladır. Allahu təala, mütləq varlıq, 
mütləq yaxşılıq, mütləq gözəllik sahibidir. O gizli bir xəzinə ikən, özünü tanıtmaq 
istədi. Dünyanı və dünyada yaşayanları yaratmasının səbəbi budur. Allahu təala, 
heç bir məxluqa hülul etməmişdir. (Yəni onların içində deyildir). Heç bir insan, 
ilah ola bilməz. Allahu təala insanın sifətlərini öz sifətlərinə bənzəyən bir surətdə 
yaratmışdır”.
12
 
Xalidi Bağdadi təssvvüfün məqsədi haqqında belə yazırdı: “Təsəvvüfün 
qayəsi, insani Marifəti ilahiyyəyə qovuşdurmaqdır. Yəni Allahu təalanın sifətlərini 
tanımaqdır. Onun zatını, yəni özünü tanımaq mümkün deyildir. Peyğəmbərimiz 
“səlləlləhu əleyhi və səlləm”, (Allahu təalanın zatını düşünməyin. Onun 
nemətlərini düşünün) buyurmuşdur. Yəni, Onun özünün necə olduğunu deyil, 
sifətlərini və insanlara verdiyi nemətləri düşünməlidir”.
13
 
Sufilik geniş vüsət aldıqca türklər yaşayan ərazilərdə pirlər meydana 
gəlməyə başladı ki, bunlar da təsəvvüfü yayan ideoloji mərkəzlərə çevrildilər. İlk 
məlum olan pirlərdən Arslan Baba, Mənsur Ata, Tac Xoca, Zəngi Ata, Hakim Ata, 
Pir Dədə və sairlərini göstərmək olar. Eyni zamanda da Mövləvilik, Yəsəvilik, 
Bəktaşilik, Hürufilik və başqa sünni və şiə qəriqətləri meydana çıxdı.
14
 
Bəktaşiyyə türk sufi cəmiyyətinin adıdır. Təriqətin adı onun banisi Hacı 
Bəktaşi Vəlinin adından götürülmüşdür. O. 1243-cü ildə Xorasanın Nişapur 
şəhərində anadan olmuşdur. Uşaqlığını Nişapurda keçirmiş, boyüdüyü zaman Türk 
mütəsəvvüfü Əhməd Yəsəvinin xəlifələrindən Xorasanlı Şeyx Loğmandan 
təsəvvüf dərsi almışdır. Sonralar Hacı Bəktaş Vəli Nişapurdan Məkkəyə getmiş, 
Hacı olmuş və 1281-ci ildə Anadoluya gəlmiş, əvvəlcə Əskişəhir ətrafındakı 
Seyidqazidə, sonra isə Qırşehirdə yerləşmişdir
.15
 
XII əsrin birinci yarısında Orta Asiyanın Yəsi (indiki Türkistan) şəhərində 
Əhməd Yəsəvinin qurmuş olduğu ilk türk sufi “Yəsəviyyə” cəmiyyətinin, onun hər 
bir türkə aydın olan “Divani Hikmət” əsərinin və bu əsərin onun müridləri 
vasitəsilə kiçik Asiyada yayılması
16
 və yuxarıda qeyd olunduğu kimi Yəsəvi 
xəlifələrindən birinin Hacı Bəktaşi Vəlinin mürşüdü olması “Bəktaşiyyə” 
cəmiyyətinin və onun təsəvvüf təliminin formalaşmasında öz təsirini göstərmişdir. 
Ancaq “Yəsəviyyə” sünni cəmiyyəti idisə, artıq “Bəktaşiyyə” şiə cəmiyyəti olaraq 
tanınmışdı. Bəktaşilər arasında imam Əliyə sitayiş, 12 imama pərəstiş yayılmışdır. 
Bəktaşilikdə imamlar arasında İmam Cəfəri Sadiq xüsusilə ayrılır. Bəktaşilərin 
yeniçərilərlə sıx əlaqələri olmuşdur. 
Bəktaşiliyin və Yəsəviliyin oxşar cəhətləri haqqında fransız alimi əslən 
Azərbaycanlı İren Melikoffa bildirir ki, hər iki təriqətin mərasimlərində ərəbcə və 
6 
 
farsca yox, Türkcəyə üstünlük verilir, dini şerlər, nəfəslər oxunur, qadınlar 
toplantılara qəbul olunur. Hər ikisində də quşa çevrilmə inamı var; Bəktaşilikdə - 
göyərçinə, Yəsəvilikdə - durnaya
17
. 
Digər şiə cəmiyyəti olan “Hürufilik” Azərbaycanın Naxçıvan bölgəsində, 
Astrabadda XIV əsrin sonlarında Şeyx Fəzlullah Nəimi tərəfindən yaradılmışdı. 
Rəvayətə görə Teymurləng onu Şirvana sürgün etmiş və burada o, Teymurun oğlu 
Miranşah tərəfindən qətlə yetirilmişdir. Buna görə Hürufilər Teymurilərə qarşı 
nifrət bəsləyirdilər. Fəzlullah bir sıra əsərlər yazmış, onlardan ən məşhuru 
“Cavidani Kəbirdir”. Hürufilərin təlimi əsasən “Mehram-namə” əsərində öz əksini 
tapmışdır. 
Hürufilərə görə insanda ilahiyyət öz əksini tapır, xüsusən onun üzündə, 
çünki insan Allahın əsasında (timsalında) yaranıb, həm kainatın hərəkəti, həm də 
bəşər tarixi dövrü hərəkətdən başqa bir şey deyil. Hər dövrənin başında Adəm 
peyda olur və sonu məhşərlə bitir. İlahiyyət insanlarda təkamül edən peyğəmbərlik 
şəklində təzaqqür edir. Peyğəmbərlərin sonuncusu Məhəmməd olub: 
müqəddəslərdən birincisi Əli, sonuncusu - 11-ci şiə imamı Həsən Əsgəridir. 
Fəzlullah isə insan qiyafəsino girmiş allahdır. Hürufilər İsmaililərdən ərəb 
hərflərinin mistik mənasını götürmüşlər. (Hüruf - ərəbcə hərfin cəmidir). Hərflərdə 
Hürufilər insanın üzündə mistik cizgilərin işarələrini görürdülər. Onlar sufizmin 
güclü təsiri altında idilər.
18 
Hürufilik Azərbaycan, İran, Türkiyə və Suriyada geniş yayılmışdı. XV əsrdı 
Hürufilərin görkəmli nümayəndələri İmadəddin Nəsimi və Əbdu Həsən Əli ul-
Əlanın başçılığı ilə Hürufilər Türkiyə ərazisində fəaliyyət göstərmiş nə türk dilində 
geniş ədəbiyyat yaratmışlar. Onlar öz fikirləri ilə Bəktaşiliyi zənginləşdirmişlər. 
Bəktaşi ədəbiyyatının yeddi böyük şairindən üçü: Nəsimi, Yəmini və Virani açıq-
aşkar Hürufi idilər.
19
 
Hürufiliklə Bəktaşiliyin oxşar cəhəti də vardır. Belə ki, Bəktaşilər bəzi 
etitadlarını hərflərlə isbata çalışmışlar. Bununla əlaqədar olaraq bir çox nəfəslər 
(dini mahnılar) yaratmışlar.
20 
Daha bir maraqlı faktı qeyd etmək istəyirik ki, dahi Azərbaycan şairi 
Nizaminin mürşüdü 1162-ci ildə vəfat etmiş Əhi şeyxi Fərəc Zəncani olmuşdur. 
“Əhi” sufi cəmiyyəti də Orta Asiyada türklər arasında yaranmış və XII əsrdə 
Azərbaycan və Kiçik Asiyaya yayılmışdır. Sənətkarları birləşdirən bu cəmiyyətin 
digər sufi cəmiyyətlərindən fərqi o idi ki, əhilər zülmə və ədalətsizliyə qarşı passiv 
olmağı deyil, qüvvə tətbiq etməklə məzlumları müdafiə etməyi mümkün hesab   
edirdilər.
21
 Əhilik ərəbcə “Əhiyyei Fityan”, yəni gənc qardaşlar mənasındadır. 
Əhilər şiə idilər. Onların piri Salmani Farsi idi. XIV əsrin əvvəllərində 
Əhilər Ankarada gücləndilər və qısa müddətli bir Əhi dövləti qurdular. Dövlətləri 
devrildikdən sonra Bəktaşilərə sığındılar. Bəktaşilərin Salmani Farsiyə hörmətləri, 
Sülük (təriqətə daxil olmaq) mərasimlərində belə kəmər bağlamaq adəti və başqa 
7 
 
bəzi adətləri Əhilərdən keçmişdir. Əhiliyin Bəktaşiliyə qatılması ilə sonuncuların 
şiəliyi daha da aydın şəkil almışdır.
23
 
XIII əsrin ikinci yarısında Azərbaycanda, Ərdəbil şəhərində bir sufi 
cəmiyyəti yaranmışdı. Buranın şeyxi əsli Gilandan olan Şeyx Zahid idi. O, qızı 
Bibi Fatmanı müridi Səfiəddinə ərə vermişdi. Şeyx Zahid vəfat edincə cəmiyyətin 
şeyxi Səfiəddin olmuşdur. Rəvayəə görə, onun ulu babası Firuz adlı bir kəs XII 
əsrdə Ərəbistandan Azərbaycana gəlmiş və burada kök salmışdır. Onun     
nəslindən aşağıdakılar olmuşlar: Əvəz, Məhəmməd, Səlahəddin, Qütbəddin, Saleh, 
Əminəddin, Səfiəddin. Şeyx Səfiəddin 1252-ci ildə Ərdəbildə anadan olmuşdur
24
. 
Şeyx Səfiəddin 1334-cü ildə Ərdəbildə vəfat etdikdən sonra onun davamçıları 
bunlar idi; şeyx Sədrəddin Musa (1334-1392), şeyx Xoca Əli (1392-1427), şeyx 
İbrahim, Şeyxşah adı ilə (1427-1447), şeyx Cüneyd (1447-1460), şeyx Heydər 
(1460-1488), şeyx Sultan Əli (1488-1494), şeyx İsmayıl (1494-1501), sonralar isə 
Şah İsmayıl (1501-1524).
25
 
Qızılbaşların milli mənsubluğu məsələsi barəsində bir çox fikirlər 
mövcuddur. Yuxarıda Şapolyonun qeyd etdiyi kimi onların ulu babası 
Ərəbistandan Azərbaycana köçmüş, yəni millətcə ərəbdir. Digər bir fikrə görə 
Ərəbistandan Azərbaycana köçmüş kürddür. Bu xüsusda Faruk Sümer yazır: 
“Həqiqətən bu nəslin seyidliklə heç bir əlaqəsi olmayıb. Firuz şah adlı Sincarlı bir 
kürdün nəslindən gəldiyi şübhəsiz bir şəkildə ortaya qoyulmuşdur. Təxmin etmək 
mümkün ola bilir ki, Səfiyəddin İsxaqın atası Firuz şah, Kürdlərin X əsrdə 
Azərbaycan və Arranda yayılmaları əsnasında Ərdəbilə gəlmiş və şəhərin 
yaxınlığında bir yerdə yerləşmişlər.
26
 Digər türk tarixçisi Toqan da eyni fikirdə 
olub Səfəvilərin kürd mənşəli olduğunu təsdiqləyir. 
Əhməd Kəsrəvi, S.Rəhimzadə, N.Şeybani və M.Məşkur kimi İran 
müəllifləri də Səfəvilərin kürd mənşəli olduqları ehtimalını irəli sürürlər.
27 
Bu barədə Bosvortun fikri heç bir anlama sığmır. O, bildirir: “Hərçənd 
Səfəvilər türkcə danışsalar da, çox güman ki, onlar mənşəcə kürd idilər. Bu 
xüsusda bizdə etibarlı məlumat yoxdur, belə ki, Səfəvilər, İranda hakimiyyətlərini 
möhkəmləndirdikdən sonra, öz mənşələrinə aid məlumatları bilərəkdən 
saxtalaşdırmağa başladılar Ancaq onların türkmən əhalinin çoxluq təşkil etdiyi 
Anadolu-Diyarbəkir-Azərbaycan bölgəsindəki əksər sülalər kimi dərvişlər 
içərisindən çıxmış olduğu və siyasi təsirə malik olduqları barəsində şübhə etmək 
olmur”.
28 
Başqa bir fikir də mövcuddur ki, Səfəvilər özlərini Əli nəslinə bağlayırdılar. 
Bu barədə Anri Masse yazır: “Səfəvilər öz müqəddəsliyi ilə şan-şöhrət qazandığı 
bir zamanda Xəzər dənizinə yaxın vilayətlərin birində vəfat etmiş bir zahidin 
nəsilləri idilər. Bu zahid Ələvilərin yeddinci imamının nəslindən idi, yəni özünü 
əslən ərəb hesab edirdi”
29
. Brokelman şeyx Səfiəddin barəsində “əslini cənubi 
Ərəbistandan köçmüş bir Əli ailəsinə bağlayan” kimi yazır.
30
 
8 
 
Səfəvilərin türk Azərbaycanlı olduğunun artıq sübuta ehtiyacı yoxdur. 
Bartoldun yazdığı kimi Səfəvilərin vətəni olan Azərbaycanda o zaman əhali türkcə 
danışırdı və türk dili Səfəvilər dövlətində saray və orduda əsas dil idi.
31
 Bundan 
başqa öz şerlərini Şah İsmayıl ana dili olan türk dilində yazmış, onun vaxtında 
dövlət işlərində və poeziyada türk dili fars dili qarşısında üstünlük qazanmış habelə 
Şah İsmayıl poetik dili xalq dilinə yaxınlaşdırmışdır.
32 
Bu barədə İran tarixçisi Nəsrulla Fəlsəfi yazır: “Şah İsmayıl hər bir vilayəti 
tutduqdan sonra ələ keçirilmiş qənimətləri, əsirləri və torpaqları qızılbaş 
sərkərdələri arasında bölüşdürürdü. Beləliklə, mənşəyi və dili etibarilə türk olan 
tayfalar İranın hər yerində yerli farsdilli iranlılar üzərində ağalıq etməyə başladılar. 
İranda imtiyazlı və qüdrətli zümrə əmələ gəldi və bütün hərbi və mülki mövqeləri, 
vəzifələri ələ keçirərək İran xalqını tam ixtiyarla və əzəmətlə idarə etdi. Buna görə 
də Səfəvilər dövründə şahı İran şahənşahı adlandırdıqlarına baxmayaraq, İran 
ölkəsinə Qızılbaş dövləti (Məmləkəti Qızılbaş) adı verdilər. İran sarayında türk 
dilində danışırdılar. Şah İsmayıl türk dilində şerlər yazırdı. Qızılbaşlar özlərini türk 
mənşələrinə, əsil-nəcabət və ad-sanlarına görə İranın yerli əhalisindən yüksəkdə 
tutur, onları həqarətlə tatlar və taciklər adlandırırdılar”.
33 
Səfəvilərin kürd olmadığını təsdiqləyən fikir Şərəfxan Bidlisinin 
“Şərəfnamə” əsərini kürd xalqının tarixinə dair mənbə kimi incələmiş M.Şəmsi 
tərəfindən verilmişdir. O, bildirir ki, kürdlər sünni məzhəbindən olduqlarından 
Osmanlı tərəfini tutmalı idilər. Amma Osmanlı sultanlarının onlara qarşı olan 
mənfi münasibəti kürdləri Azərbaycanda qurulmuş Səfəvi dövlətinə üz tutmağa 
istiqamətləndirdi. Bu dövrdə I Şah İsmayıl Səfəvi (1501-1524-cü illər) 
mərkəzləşdirilmiş dövlət siyasəti aparır və bütün feodalları öz hakimiyyəti altına 
salırdı. O, bir neçə kürd əmirliyini işğal edib onların idarəsini Qızılbaş 
sərkərdələrinə tapşırdı. Bu hadisə kürd əmirlərinin narazılığına səbəb oldu.
34
 
Bilindiyi kimi Qızılbaş tayfa ittifaqında kürd tayfaları olmamış və əgər Şah İsmayıl 
millətcə kürd idisə işğal etdiyi kürd əmirliklərinə rəhbərliyə kürdləri də təyin edə 
bilərdi. 
Bununla yanaşı Səfəvilərin mənşəyi məsələsini araşdırmış Azərbaycan 
alimi M.Abbaslı bildirir ki, 20 yaşında ikən özünə mürşüd seçmək üçün İranın 
mərkəzi vilayətlərindən olan Şiraza gedən şeyx Səfi o zamanın bir çox görkəmli 
İran alimləri ilə görüşmüş ki, onlar da şeyx Səfiyə “Ey piri türk” deyə müraciət 
ediblərmiş.
35
 Bu da Səfəvilərin ulu babasının türk olduğunu isbatlayır. 
Bu barədə İ.P.Petruşevski qeyd etmişdir ki, Azərbaycanın Ərdəbil şəhərində 
yaşamış Səfəvilərin XV əsrin ikinci yarısında ana dilləri azərbaycan dili idi və şah 
İsmayıl azərbaycan dilində Xətayi təxəllüsü ilə şerlər yazırdı.
36
 
XI-XV əsrlərdə Kiçik Asiya, Şimali Suriya, Ermənistan, Azərbaycan və 
İranı əhatə edən geniş ərazidə yaşamış türk-oğuz tayfalarının bir hissəsi 
Qaraqoyunlu və Ağqoyunlu tayfa birləşmələrinin tərkibinə daxil idilər. Bu 
tayfaların dili həqiqətən Azərbaycan dili, yaxud ona yaxın türk dialektləri idi.
37 
9 
 
Alman Anton Jozef Dierl yazır: “Osmanlılar 1500-cü illərə doğru Şərqi 
Anadolunu torpaqlarına qatmaq istədiklərində Qızılbaşlarla qarşılaşdılar. Şərqi 
Anadoludakı Qızılbaşlar türkcə danışan Azərbaycanın Ərdəbil təkkəsindən nəzarət 
edilirdi. Yəni Qızılbaşlar İran-Fars dərviş təriqətlərinə mənsub deyildirlər. Zatən 
ibadət dilləri türkcəydi, dini şerlərini də türkcə yazırlardı”.
38
 
Deməli, XIII əsrin sonlarında Anadoluda “Bəktaşiyyə” sufi-şiə cəmiyyəti, 
Azərbaycanda isə “Səfəviyyə” adında sufi cəmiyyəti yarandı. Səfəvilərin sufiliyini 
təsdiqləyən Anri Masse yazır: “...cəmiyyət nəinki İranda, həm də Kiçik Asiyada 
təbliğat aparırdı. Səfəvilər sufi idilər və hətta hökmdar olduqdan sonra da 
avropalılar onları İranın “Böyük sufiləri adlandırırdılar”.
39 
“Səfəviyyə” cəmiyyəti əvvəlcə “Ərdəbiliyyə” yaxud “Zahidiyyə” adlanırdı. 
Cəmiyyət Ərdəbil şəhərində yerləşdiyindən və şeyxin adı Tacəddin İbrahim Zahidi 
olduğundan o belə adlanırdı. Səfiəddin İshaq şeyx olduqdan sonra cəmiyyət 
“Səfəviyyə” adını aldı. Orta əsrlərdə yaradılan təriqətlər, cərəyanlar, cəmiyyətlər 
və onların şöbələri çox vaxt şeyxlərinin adı ilə məşhurlaşırdı. Çünki şeyxlər çox 
zəngin elmə, nümünəvi həyat tərzinə sahib və xalq içərisində böyük hörməti olan 
şəxsiyyətlər idilər. 
Səfəvilərdə sufiliyin formalaşmasında məşhur müsəlman ilahiyyatçısı və 
sufiliyin banilərindən sayılan Həsən əl-Bəsrinin, digər məşhur sufilərdən Həbib 
Əcəmi, Davud ət-Tai, Məruf əl-Kərxi, Səri əs-Səqəti, Cüneyd Bağdadi, Əbu-n-
Nəcib əs-Sührəvərdi, Qütbəddin əl-Əbhəri və digərlərinin böyük rolu olmuşdur.
40
 
Təriqətlər tarixi üçün çox qiymətli bir mənbə olan Xərirzadə Kəmaləddin 
Əfəndinin “İslam aləmində təriqətlər” əsərində “Ərdəbiliyyə”, “Zahidiyyə” və 
“Səfəviyyə” Əbhəriyyənin şöbələri olaraq göstərilir.
41 
Fransız L. Massinyon hesab edir ki, Səfəviyyə “Sührəvərdiyyənin 
Azərbaycan qoludur”
42
 
Ümumiyyətlə, Qızılbaşlığın təriqət silsiləsini ədəbiyyata istinadən aşağıdakı 
şəkildə göstərmək olar: 
İmam Əli 
Həsən Əl-Bəsri 
Həbib Əcəmi 
Davud Ət-Tai 
Səri əs Səqəti 
Cüneyd Bağdadi 
Mümşadül Deynuri 
Məhəmməd Bəkri 
Vəcihədül Hadi 
Ömər Bəkri 
Əbu-n-Nəcib Sührəvərdi 
Qütbəddin Əbhəri 
Seyid Camaləddin 
10 
 
Tacəddin Zahid Gilani 
Şeyx Səfiəddin İshaq 
Şeyx Sədrəddin Musa 
Şeyx Xoca Əli 
Şeyx İbrahim 
Şeyx Cüneyd 
Şeyx Heydər 
Şeyx İsmayıl 
Bu da Səfəvilərin sufiliyinin dərin kökləri olduğunu isbatlayır və bunun 
daha dərin tədqiqata ehtiyacı vardır. 
Səfəvilərin mürşidi olan şeyx İbrahim Zahidinin və Səfəvi şeyxlərinin başqa 
sufi təriqətlərinin formalaşmasında da rolu olmuşdur Belə ki, Orta əsrlərdə 
yayılmış sufi təriqətlərindən Xəlvətiliyin əsası olan Zikrullaha görə təriqətin 
zikirdə məqsədi dünya zövqlərindən nəfsi uzaqlaşdırmaq, daima Cənabi haqqı 
düşünmək, bu surətlə özünü pisliklərdən qorumaqdır. Xəlvət təsəvvüf dilində Haqq 
ilə gizli danışmaqdır. Lüğət mənası isə yalnızlıq və tənhalıqda olmaqdır. Xəlvətilik 
zikrini ilk dəfə Şeyx İbrahim Zahidi tətbiq etmiş, sonralar bütün sünni təriqətlər də 
onu qəbul etmişlər.
43 
Xəlvətiliyin yaradıcısı şeyx Xəlvəti olsa da, təriqətin yayılmasında böyük 
rol Şamaxıda anadan olub və Bakıda vəfat etmiş Azərbaycanlı şeyx Seyid Yəhya 
Şirvaniyə məxsusdur.
44
 Böyük alim və sufi olmuş Seyid Yəhya Bakıya 
gəlməmişdən əvvəl Ərdəbil şeyxi Sədrəddinin ardıcıllarından olmuşdur.
45 
Bundan başqa Bayramilik təriqətinin yaradıcısı Hacı Bayram Vəlinin 
mürşüdü şeyx Həmiduddin gənclik illərində Ərdəbilə getmiş və Hoca Ələddin Əli 
Ərdəbilidən təsəvvüf elminə yiyələnmişdir.
46 
Hətta İsmət Zəki Əyyuboğlu “Təsəvvüf. Təriqətlər. Məzhəblər tarixi” 
kitabında Bayramilik təriqətinin silsiləsində İbrahim Zahid Gilani, Səfiəddin 
Ərdəbili, Xoca Əli Ərdəbili və İbrahim Ərdəbiliyə də yer ayırmışdır.
47 
“Səfəviyyə” sufi cəmiyyəti müridləri Azərbaycandan kənarda da fəaliyyət    
göstərirdilər. Özbək şairi Nəvainin çox hörmət bəslədiyi və özünü onun 
davamçılarından hesab etdiyi şəxs Şeyx Sədrəddinin müridi olmuş və onun 
tərəfindən Xorasana göndərilmiş Azərbaycanlı şair Qasım Ənvər olmuşdur.
48 
Səfəviliyin yayılmasında və məhşurlaşmasında əsas rol cəmiyyətə uzun 
müddət rəhbərlik etmiş Şeyx Sədrəddinə məxsusdur. Bu xüsusda Fəzlullah ibn 
Ruzbihan Xünci bildirir ki, şeyx Səfiəddinin ölümündən sonra Sədrəddinin şöhrəti 
hər tərəfə yayıldı və onun ardıcıllarının sayı artdı.
49 
Artıq XIV əsrin ikinci yarısında və əsasən, XV əsrdə Ərdəbil təkkəsi nəinki 
Azərbaycanda, həmçinin Kiçik Asiyada, Farsda, Əcəm İraqında, Gilanda, Talışda 
özünün çoxsaylı müridləri və ardıcıllarına malik idi.
50 
Səfəvilərin  XV  əsrin  axırlarında sünni  yaxud  şiə  olması barəsində də bir 
çox fikirlər vardır. Bu xüsusda Şapolyo yazır “Səfəvi” dövləti adını Şiə    
11 
 
pirlərindən Şeyx Səfiəddin Ərdəbilidən almışdı. İran şiəliyini quran bu şəxs 
olmuşdur.
51
 Şapolyo burada şeyx Səfiəddinin şiə olduğunu təsdiqlədiyi halda 
Bartold Ərdəbil haqqında yazarkən bildirir ki, hələ XV əsrdə Həmdullah Qəzvini    
zamanında şəhərin  əhalisi şafi sünni məzhəbindon idi. Deməli Səfəvilər nəslinin   
ulu babası şeyx Səfiəddin şiə məzhəbinə  mənsub  deyildi.
52
  Çünki Həmdullah 
Qəzvini  Ərdəbilin əhalisi haqqında deyir ki, “Əhalinin əksəriyyəti şafi məzhəbinə 
etiqad edir  və  şeyx  Səfi  əd-Dinin ardıcıllarıdırlar...
53 
Alman alimi Brokelman isə Səfəvilərin sonradan şiəliyi qəbul etdiyini 
bildirir və bu barədə yazır: “Səfinin nəvəsi Xoca Əli o qədər məşhur idi ki, Teymur 
Barzidə qələbə çaldıqdan sonra ona və övladlarına Ərdəbili ətrafındakı ərazi ilə 
hədiyyə etmişdi... Şeyx özünü xəlifə yaxud vəkil ilə təmsil etdirirdi. Getdikcə 
şiəliyi yayırdı.
54
 Fransız İslamşunası Anri Masse də bu fikirdə olub şeyx Səfiəddini 
nəzərdə tutaraq qeyd edir ki, “onun nəvəsi şiələrə qoşulmuşdu”.
55
 Digər fransız 
alimi İren Melikofa isə qeyd edir ki, Səfəvilər sünni idilər,  sonradan şeyx Cüneyd 
şiəliyi qəbul etmiş və yaymağa başlamışdır.
56
 Türk alimi Şapolyo da Şeyx Xoca 
Əlinin çox məşhur olduğunu Osmanlıların ona hədiyyələr göndərdiyini, minlərlə 
adamın Ərdəbil təkkəsinə ziyarətə getdiklərini, Teymurləngin Osmanlı dövləti 
üzərində qələbə çaldıqdan sonra Səmərqəndə dönərkən Ərdəbilə gəlib Xoca Əlini 
ziyarət etdiyini və şeyxə bir çox vəqflər
57
 hədiyyə etdiyini qeyd edərək şiəliyin bu 
şeyxin zamanında Anadoluda yayılması barəsində yazır: “Teymurləng Səmərqəndə 
apardığı otuz min türk əsirini Şiə şeyxi Xoca Əlinin tövsiyəsilə azad etmişdi. Elə 
bu zaman şiəlik Anadoluya yayıldı”
58.
  
Digər türk alimi Faruk Sümerin fikrincə şiəlik İrana Anadoludan gəlmişdir. 
Şiəliyi gətirənlər də Səfəvi dövlətini quran və Qızılbaş adlandırılan Analodu 
türkləridir.
59 
Bu xüsusda Eyyuboğlu qeyd edir ki, 12 imama sitayişə dayanan şiəlik 
Səfiəddin, onun oğlu və nəvələrincə yaradılmış və Anadolunun müxtəlif 
bölgələrində Ələvi-Qızılbaş adlanan topluluqlar tərəfindən mənimsənilib 
yayılmışdır.
60 
Şiəliyin Anadoluda yayılmasında şeyx Cüneydin rolu böyük olmuşdur O, 
1449-cu ildə Anadoluya getmiş, Qaraman bəyliyində, Toros dağlarında yaşayan 
varsaq türkmənləri arasında, İsgəndərunda, Samsunda və Diyarbəkirdə on il şiəliyi 
təbliğ etmişdir.
61 
Deməli, Səfəvilər əvvəlcə sünni məzhəbinə etiqad etmiş, sonralar şeyx 
Cüneydin vaxtında şiəliyi qəbul etmiş və yaymışlar. 
Ümumiyyətlə, Qızılbaşlıq Səfəvilər tərəfindən yaradılmış və yayılmış və 
bütünlüklə sufiliyə bağlı bir təriqətdir. Qızılbaşlarda on iki imama böyük hörmət, 
Kərbəla şəhidlərinə bağlılıq, Əlinin düşmənlərinə lənət, yəni təbərra, Əhli Beyt 
dostlarına məhəbbət, yəni təvəlla Səfəvilərdən gəlmişdir. Təbərra və təvəlla Səfəvi 
təbliğatının əsasını təşkil etmişdir.
62
 
12 
 
Yuxarıda qeyd edildiyi kimi Qızılbaşlar Azərbaycanda vo Anadoluda 
yaşamış türkdilli tayfaların ittifaqı olmuşdur. “Səfəviyyə” sufi cəmiyyəti 
Qızılbaşların Azərbaycanda ideoloji və dini mərkəzi olmuşdur. 
Faruk Sümer yazır: “...təriqətin başı Azərbaycandakı Ərdəbil şəhərində, 
gövdəsi də Anadoluda idi. İranda təriqətin çox az mənsubu var idi ki, bunlar da 
Ərdəbillilərdən, Qaraca dağ türklərindən, talışlardan, Arandakı Qaramanlı və 
Qacar boylarından idilər. İranın digər heç bir yerində təriqət heç bir varlıq 
göstərməmişdir”.
63
 
Şeyx İsmayıl şah olduqdan sonra onun qurmuş oduğu dövlətin adı Səfəvi 
dövləti adlandırılmağa başladı. Artıq Səfəvilik cəmiyyət çərçivəsindən çıxıb dövlət 
səviyyəsinə yüksəldi və bu səbəbdən cəmiyyət olaraq tarix səhnəsindən getdi. 
Onun yerinə Qızılbaşlıq adı tarix səhnəsinə gəldi. Mehmed Solakzadə yazır: “... 
Şah İsmayıl Təbrizdə səltənət mülkünün taxtına oturdu. Özünə də şah adını 
götürdü. Əsgərlərinə qırmızı çuxalardan taclar geydirdi. Qızılbaş adı ilə şöhrət və 
şan qazanmalarına vəsilə oldu.”
64 
Bəzi yazılarda Türkiyədə yaşayan şiələri ümumiləşdirilmiş bir ad olaraq 
ələvi adlandırırlar, bəzilərində ələvi və şiə təriqətlər terminlərinə rast gəlirik və bu 
zaman Qızılbaşlıq və Bəktaşilik ələvi təriqəti, Hürufilik isə şiə təriqəti olaraq 
göstərilir və s. Bu barədə İren Melikoffa yazır ki, elmi nöqteyi-nəzərdən Ələvi sözü 
yanlışdır və Ələvilərin tarixdəki adı Qızılbaşdır. XV və XVI əsrlərdə Qızılbaşlar 
şeyx Cüneyd, şeyx Heydər və Şah İsmayıl tərəfdarı olan türkmən boyları idilər. 
Qırmızı bir baş örtüyü geyirdilər, buna görə də onlara Qızılbaş deyirdilər. Ancaq 
əsrlər boyunca Qızılbaş sözü kiçildici bir anlayışa çevrilmiş, “dinsiz, üsyankar” 
mənasında işlənmişdir. Qızılbaş yerinə Ələvi sözü yaranmışdır.
65
 
Qızılbaşlıq təriqətinin formalaşmasında Əhiliyin təsiri olmuşdur. Belə ki, 
“Səfəviyyə” cəmiyyəti əsasən oturaq əhalini, yəni sənətkarları və kəndliləri 
birləşdirirdi. Bu xüsusda İ.P.Petruşevski qeyd edir ki, Səfəvi-Qızılbaş hərəkatının 
tarixinə dair mənbələrin ən başlıcası şeyx Səfiəddinin həyatına həsr olunmuş 
“Səfvat əs-Səfa” ya görə (“Təmizliyin təmizliyi”, fars dilində”) şeyx Səfiəddin 
Ərdəbili, Xalxal, Pişkin, Muğan, Talış, Marağa və digər yerlərdə zərgərlər, 
çəkməçilər, çörəkbişirənlər, dəriçilər, dərzilər, digər sənətkarlar və tacirlər 
arasından çoxsaylı müridləri var idi. Monqol ilxanı Arqun-xanın hakimiyyəti 
zamanı Şirvanşah Axsaqan II (1284-1291) şeyx Zahid Gilanini şirvanşahın 
rəiyyətini torpaq işlərindən iyrəndirdiyi üçün günahlandırırdı və şeyxin Muğandakı 
zaviyəsini dağıtmaqla, müridlərini isə suda boğmaqla hədələyirdi.
66
 Bununla 
yanaşı şeyx Cüneyd və şeyx Heydər zamanında Səfəvilər artıq özlərinin silahlı 
dəstələrini yaratmışdılar ki, bu da Əhiliyə aid xüsusiyyət idi. 
Qızılbaşlığın formalaşmasında mühüm rol Hürufilərə məxsusdur. Şah 
İsmayıl Xətainin ədəbi-fəlsəfi irsində Nəsiminin böyük təsiri olmuşdur. Bunun iki 
səbəbi vardır. Birincisi odur ki, Xətai Nəsiminin şəxsiyyətinə, onun yaradıcılığına 
böyük hörmət bəsləmiş, şairin faciəli həyatı və ölümü onda dərin iz buraxmışdır. 
13 
 
İkincisi, Xətai öz fikirlərini həyata keçirmək üçün hürufiliyi şiəliklə birləşdirməyə 
çalışırdı.
67 
Dünyagorüşünə görə Xətai idealist idi, Allaha inanırdı. Onun əsərlərində 
dini-mistik əhval-ruhiyyə hiss olunur. Bu barədə V.F.Minorski yazır: “Yalnız” 
“Divan", ilk Səfəvilərin sirli bidətinə açar ola bilər. Bu dinamik, zahirən mistik və 
dini ideyalar bilavasitə fəaliyyətdə asanlıqla öz ifadəsini tapır. Onlar hərəkatın 
zərbə qüvvəsini təşkil edən həmin ünsürlərin siyasi xəttini təmsil edirlər”.
68 
Dini-
mistik motivlərlə yanaşı hürufi görüşləri də vardır. Allahın insanda təzahür etməsi 
və deməli insanın yaradan və yaradılan olması düşüncəsi Xətai yaradıcılığında öz 
ifadəsini tapmışdır. Deməli insanı sevmək və onun xoşbəxtliyi uğrunda mübarizə 
aparmaq lazımdır.
69
  
Qızılbaş nəzəriyyəsi Xətainin “Divan”ında öz əksini tapmışdır. Buna görə 
Xəlifə Əli allahdır və kim bunu qəbul etmirsə o, kafirdir. 
Məhəmməd yalnız peyğəmbərdir, Əli isə “Allahın təcəssümüdür” (“məzhər-
i həqq”dir). İsmayıl özünün Əli və Fatimədən başlayan “mənşəyi” ilə fəxr edir. O 
Əlidə ilahi mahiyyətin başqa şəklə düşdüyünə inanır. Əvvəlcə o, İsmayıl allahla 
(Əli ilə) bir olmuş, indi isə yenidən zühur etmişdir. Peyğəmbərin və imamın 
keyfiyyətləri onun simasında təcəssüm etmişdir. İnsan allahın təcəssümü ola bilər. 
İsmayıl - insan qiyafəsində olan allahdır (“adam donuna girmiş Xoda”) o, bu 
dünyaya “Allahın nuru”, “peyğəmbərin möhürü”, “kamil mürşid”, “aparıcı imam”, 
mütləq həqiqət - allah (həqq-i mütləq) kimi gəlmişdir.
70 
Nəsimi və Nəvai kimi o da öz əsərlərində insanı, onun yaxşı keyfiyyətlərini, 
arzularını, istəklərini, habelə məhəbbəti, gözəlliyi və təbiəti qiymətləndirmiş və 
tərənnüm etmişdir. Humanist və insana məhəbbət fikirlərinə biz Xəqani və 
Nizaminin, habelə Firdovsi, Rudaki, Xəyyam, Sədi, Hafiz və Şərqin digər 
dahilərinin əsərlərində də rast gəlirik.
71 
Qızılbaşlar şah İsmayılı çox sevir, onu ilahiləşdirirdilər. O, xalq içərisində 
böyük şöhrət qazanmışdı. Şah İsmayıla xilaskar, İmam, Mehdi kimi baxırdılar.
72
 
Əbəs yerə deyil ki, Şah İsmayılın müasiri olmuş dahi şairimiz Məhəmməd Füzuli 
özünün ilk böyük əsəri “Bəngu Badə”ni ona ithaf etmişdir. Həmin əsərdə Şah 
İsmayıla əmin-amanlığı təmin etməsinə, abadlıq işləri aparmasına, elmə, 
mədəniyyətə və sənətkarlığa hörmət və ehtiram bəslənməsinə görə, türk dilinin 
qayğsına qalmasına və bu dildə gözəl şerlər yaratmasına görə qiymət verilmişdir.
73 
XVI əsrin əvvəllərində Qızılbaşlıq Bəktaşiliyə daxil olan son cərəyan oldu. 
Qızılbaşlıq Bəktaşilikdə sönməz iz buraxdı. Qızılbaşlıq təlimi Bəktaşi 
mərasimlərinə böyük təsir göstərdi. Bəktaşilik qeyri-ortodoks şəkil aldı və “Şiə 
təsiri Bəktaşi təlimi və mərasimlərinə dərin damğasını vurdu”.
74
 
Məsələn, əsas Bəktaşi-Ələvi mərasimi olan Ayini Cəmdə Qızılbaş təsiri 
ondadır ki, mərasim Xətainin üç nəfəsi ilə başlayır. Bundan başqa zəngin Bəktaşi - 
Ələvi ədəbiyyatında əsas yeddi böyük şair qeyd olunur: Nəsimi, Xətai, Füzuli, Pir 
Sultan Abdal, Qul Himmət, Yəmini və Virani.
75 
14 
 
Bəzi yazarlar, o cümlədən də alman Dierl qeyd edirlər ki, Qızılbaşlar 
ideoloji və dini baxımdan Anadolu Ələvi-Bəktaşiliyinin Azərbaycandakı qoludur.
76
 
Yuxarıda yazılanlardan aydın olur ki, Qızılbaşlıq müstəqil bir dini-siyasi cərəyan 
olaraq Azərbaycanda yaranmış, inkişaf edərək, genişləyərək Anadoluya da 
yayılmış və orada özünün çoxlu tərəfdarlarını tapmışdır. 
Beləliklə Qızılbaşlıq türkdilli tayfaların ittifaqı şəklində yaranmış, onun 
ideoloji mərkəzi Azərbaycandakı “Səfəviyyə” sufi cəmiyyəti olmuşdur. Səfəvi 
dövləti qurulduqdan və cəmiyyətin ideologiyası dövlət səviyyəsinə yüksəldikdən 
sonra “Səfəviyyə” cəmiyyətinin fəaliyyətinə ehtiyac qalmamış, onun fəaliyyət 
göstərmiş olduğu Ərdəbil şəhərindəki təkkə pir-ziyarətgaha çevrilmişdir. 
 
II Fəsil 
 
Qızılbaş dövləti haqqında 
 
XV əsrin ikinci yarısında Səfəvilər fəal siyasi hərəkətə keçdilər. Şeyx 
Cüneyd 1449-1459-cü illərdə Kiçik Asiyada və Şimali Suriyada sufi-şiəliyə 
dayanan təriqətini qəbul edib ətrafına çoxlu tərəfdar yığaraq qarşısına dövlət 
qurmağı məqsəd qoymuşdu. O, Diyarbəkirdə ikən Ağqoyunlu hökmdarı Uzun 
Həsənin bacısı ilə evlənir və beləliklə Ağqoyunluların müttəfiqinə çevrilir. Şeyx 
Cüneyd 1459-cu ildə silahlı dəstəsi ilə Ərdəbilə gəlir, amma Ərdəbil hakimi olan 
əmisi şeyx Cəfər tərəfindən şəhərə buraxılmır. Şeyx Cəfər məzhəbcə sünni və 
Qaraqoyunlu tərəfdarı idi. Şeyx Cüneyd Dağıstana və Şirvana yürüş təşkil edir. 
1460-cı ildə Samur çayı ətrafında Şirvanşah qoşunu ilə döyüşdə məğlub olur və 
öldürülür. 
Şeyx Cüneydin oğlu şeyx Heydər atası kimi dövlət qurmağı hədəfləyir. 
Ağqoyunlu hökmdarı Uzun Həsənin qızı ilə evlənərək ağqoyunlularla olan 
müttəfiqliyini möhkəmlədir. O, təriqət başçıcı kimi yox, daha çox hərbi rəhbər 
kimi fəaliyyət göstərir. Şeyx Heydər özü mərd və cəsur döyüşçü, mahir silah ustası 
idi. Ətrafındakı müridlərini silahlandıraraq onları ayırmaq üçün on iki qırmızı 
zolaqlı baş örtüyü geyindirdi və tarixə Qızılbaşlar adını həkk etdirmiş oldu. 1488-ci 
ildə Şirvanşah qoşunu ilə döyüşdə Qızılbaşlar məğlub olur. Şeyx Heydər isə 
öldürülür.
77 
Şeyx Heydərin böyük oğlu Sultanəli atasının işini davam etdirir və həlak 
olmazdan əvvəl qardaşı İsmayılı təriqət şeyxi vəzifəsinə varis təyin edir. 1494-cü 
ildə Qızılbaşlar Ərdəbil yaxınlığında Şamasi adlı yerdə ağqoyunlulara məğlub olur 
və Sultanəli öldürülür. Sədaqətli Qızılbaşlar şeyx İsmayılı və qardaşı İbrahimi 
Ərdəbildə gizlədir
78
, sonra Rəştə,
79
 daha sonra isə Lahicana, Gilanın Biyepiş 
vilayətinin hakimi Gərkiyə Mirzə Əlinin yanına gətirirlər.
80 
 O, qonaqlarına böyük 
hörmət göstərir, tanınmış yerli alimlərdən olan Şəmsəddin Lahicini ərəb və fars 
15 
 
dillərini öyrətmək, Quranı oxumaq üçün İsmayılın və qardaşının tərbiyəçisi təyin 
edir.  
Şeyx İsmayıl Lahicanda təqribən 6 il qalır. Bu həddi-buluğa çatmaq və yeni 
çıxışa hazırlaşmaq üçün zəruri idi. Bütün məsələləri həll edən Qızılbaş əmirlərinin 
hesablamalarına görə, Ağqoyunlu şahzadələri arasındakı ara müharibələri və 
onların dövlətinin dağılması Şeyx İsmayılın qalibiyyətli yürüşünü asanlaşdırmalı 
idi. Lahicana, Şeyx İsmayılın yanına ona sadiqliyini bildirmək üçün Rum, 
Qaracadağ və Əhərdən çoxlu tərəfdarlar gəlirdi.
81 
1499-cu ilin avqustunda, şeyx Heydərin on üç yaşlı oğlu Lahicandan 
Ərdəbilə yola düşəndə onu yeddi nəfərdən ibarət ən yaxın şəxslər müşayiət edirdi; 
Hüseyn bəy Lələ Şamlı, Əbdüləli bəy Dədə (Dədə bəy), Xadim bəy Xüləfa, 
Rüstəm bəy Qaramanlı, Bayram bəy Qaramanlı, İlyas bəy Ayqut oğlu Xunuslu və 
Qarapiri bəy Qacar. Onlar Deyləmdən keçib Taroma gəldilər. Artıq Taromda 
Qıızılbaşlərın sayı 1500 nəfər idi. Oradan Qızılbaşlar Ərdəbilin cənub-qərbində 
yerləşən Xalxal tərəfə irəlilədikdən sonra qışı keçirmok üçün Xəzər dənizi 
yaxınlığında, Astara ərazisindəki Ərcuvan adlı yerə gəldilər.
82
 
1500-cü ilin yazında şeyx İsmayıl Ərcuvandan Araz çayının şimalındakı 
dağlıq rayona, Göyçə gölünün cənub sahillərinə doğru hərəkət etdi. 
Burada Qızılbaşlara ərəşli və zülqədərli tayfaları qoşuldular.
83
 
Beləliklə, şeyx İsmayıl Azərbaycandan Kiçik Asiyaya keçənə qədər 
Qızılbaşlar şamlı, rumlu, ərəşli, zülqədərli tayfaları, Qaradağ, Əhər və Talış sufiləri 
ilə təmsil olunurdular. Bu zaman onların sayı, dəqiq məlum olmasa da, güman 
etmək olar  ki,  artıq bir neçə min nəfər idi. 
Qızılbaşlar  1500-cü ilin yayında Ərzincana gəlirlər.  Həmin ilin payızında 
Şeyx İsmayılın ətrafında artıq türkdilli şamlı, ustaclı, rumlu, təkəli, zülqədərli,     
əfşar, qacar, varsaq tayfalarından, Qaradağ sufilərindən ibarət 7000 qazi 
toplanmışdı.
84
 
1500-cü ilin sonunda Qızılbaşlar Şirvana hücüm edib, Şirvanşah qoşununu 
məğlubiyyətə uğradaraq Şamaxını,
85
 1501-ci ilin yazında isə Bakını tutdular
86
. 
1501-ci ilin payızında Qızılbaşlar Naxçıvanda, Şərur düzündə ağqoyunluları 
məğlub edib təntənə ilə Təbrizə daxil olaraq şeyx İsmayılı şah elan etdilər.
87
 
1503-cü ildə Qızılbaşlar Şirazı, sonra İsfahanı, Kaşanı və Qumu tutdular. 
1508-ci ildə bütün İran (Xorasan istisna olmaqla), Ermənistan və İraqi-Ərəb 
Qıızılbaşların əlində idi
88
. 
Şeyx İsmayılın başçılığında Qızılbaş hərəkatı Səfəvilərin əvvəlki 
çıxışlarından fərqlənrdi. Bununla əlaqədar  İ. P. Petruşevski yazırdı: “Əgər Şeyx 
Heydər yalnız Azərbaycanı birləşdirməyi öz qarşısına məqsəd qoymuşdusa, 
İsmayılın müridlərinin və tərəfdarlarının məhz qonşu ölkələrdə fəal çıxışları onun 
qarşısında daha geniş vəzifələr qoydu. O, Azərbaycanı birləşdirdi (1502-ci il üçün) 
voə öz hüdudlarına bir sıra ölkələri də daxil edə biləcək böyük şiə dövləti 
16 
 
yaratmağa səy göstərən məsləkdaşlarının arzularını da yerinə yetirməyə məcbur 
oldu
89
. 
Qızılbaş dövləti Osmanlı imperiyası üçün böyük təhlükəyə çevrildi. 
Osmanlı sultanı şah İsmayılla müharibəyə başlamazdan əvvəl Anadolu şiələrini 
amansızcasına qırdırmağa başladı
90
. Osmanlılar ilə Qızılbaşlar arasında Çaldıran 
vuruşması 1514-cü ilin avqust ayının 23-də baş verdi və Osmanlıların qələbəsi ilə 
qurtardı. Qızılbaşların məğlub olmasının əsas səbəbi onların demək olar ki, 
artilleriyasının olmaması idi. Bu savaşdan sonra onsuz da Qızılbaşların 
hakimiyyətinə ürəksiz münasibət bəsləyən kürd tayfaları Qızılbaşlara qarşı 
çıxmağa başladılar və bunun əsas səbəbi də onların sünni məzhəbinə mənsubluğu 
idi
91
. 
Görkəmli dövlət və dini rəhbər olan Şah İsmayıl müxtəlif xalqları 
birləşdirən mərkəzləşdirilmiş Qızılbaş dövləti qurdu. 1524-cü il may ayının 23-də 
37 yaşında qəfildən öldükdən sonra mərkəzi hakimiyyət zəiflədi və tayfa başçıları 
arasında ara müharibələri başladı. 
O, vəfat etdikdən sonra oğlu Təhmasib Mirzə formal olaraq şah elan edildi. 
Amma on yaşında olan şah Qızılbaş tayfa əmirlərinin əlində oyuncağa çevrildi. 
Tayfalar arasında ara müharibələri on il davam etdi. Bu vaxt ərzində Şah Təhmasib 
artıq böyüyüb, dövləti özü idarə etməyə və möhkəmlətməyə başladı. 
I Şah Təhmasibin dövründə Osmanlı sultan Süleyman Qızılbaş dövləti 
üzərinə dörd dəfə yürüş etmişdir. Əvvəlcə, 1534-cü ildə Osmanlılar hücum edərək 
Təbrizi tutdular. Amma orada möhkəmlənə bilməyib həmin ilin sonunda Bağdada 
çəkildilər
92
. 
1535-ci ilin yayında Sultan Süleyman ikinci dəfə hücum edərək Təbrizi 
tutdu. Amma yenə möhkəmlənə bilməyib təkrar geri çəkildi
93
. 
1548-ci ildə Sultan Süleyman üçüncü dəfə Qızılbaşlar üzərinə hərəkət 
edərək Təbrizi tutdu, cəmisi 4 gün qala bildi. Yenə də Qızılbaşların inadlı    
müqavimətinə davam gətirməyib geri çəkildi
94
. 
1554-cü ildə Sultan Süleyman dördüncü dəfə Qızılbaşlara hücum edib 
Naxçıvanı tutdu. Amma Qızılbaşların ardı-arası kəsilməyən hücumları ucbatından 
Ərzuruma geri çəkildi
95
. 
Sultan Süleymanın Qızılbaşlara qarşı aparmış olduğu dörd müharibədə 
müvəffəqiyyət qazanmamasının səbəbi I Şah Təhmasibin taktikası idi.    
Qızılbaşlar düşmənin başlıca qüvvələri ilə toqquşmadan çəkinir, qoşunların hərəkət 
edəcəyi yollara həmlələr edir, ərzaq ehtiyatlarını məhv edir, içməli su mənbələrini 
torpaqla doldurur, buğda və digər dənli bitki əkinlərinə od vururdular. Qızılbaşlar 
Osmanlı qoşununa qəfil basqınlar edir, ayrı-ayrı dəstələrini məhv edirdilər. Buna 
görə də Osmanlılar hər dəfə qısa müddət qalır və geri dönməyə məcbur olurdular. 
Onlar geri çəkilən Osmanlı ordusunun ardınca gedir, onu itkilərə məruz edir, 
izləyərək Osmanlı ərazisinə daxil olurdular. 
17 
 
Qızılbaşlar qərbdən bütün Avropanı lərzəyə salmış dövrünün ən güclü 
dövləti olan Osmanlı imperiyasının, şərqdən isə Orta Asiyanın Şeybanilər 
dövlətinin ardı-arası kəsilməyən hücumlarına məruz qalmışdı. Qızılbaşlara qarşı 
mübarizədə Osmanlı imperiyası və Şeybanilər dövləti müttəfiq idilər. Onların 
mübarizəsi dini düşmənçilik xarakteri daşıyırdı. Hər ikisi sünni dövləti idi. Sünni 
ruhanilərin dini fanatizmi Qızılbaş şiəliyinə qarşı  öz  dövlətlərini müharibələrə   
sövq edirdi
96
. 
1576-cı ildə I Şah Təhmasib vəfat etdikdən
97
 sonra əvvəlcə Şah II İsmayıl 
(1576-1577)
98
, sonra isə Məhəmməd Xudabəndə (1578-1587)
99
 şahlıq taxtına 
oturdular. Bu dövrdə Qızılbaşlar arasındakı daxili çəkişmələr, Osmanlıların və 
onların vassalı olan Krım xanlarının Qızılbaş dövləti üzərinə qərbdən və şimaldan, 
Orta Asiyanın özbək hökmdarlarının isə şərqdən ardı-arası kəsilməyən hücumları 
dövləti tənəzzülə uğratdı. Bunun nəticəsidir ki, 1590-cı ildə Osmanlılarla 
qızılbaşlar arasında bağlanmış sülh müqaviləsinə görə Azərbaycan, Ermənistan, 
Gürcüstan, İranın qərb vilayətləri (Nəhavənd, Luristan, Şəhrizur) Osmanlı 
imperiyasının tərkibinə keçdi
100
. 
Qızılbaş dövlətində hakimiyyət strukturunda aşağıdakı təbəqələr var idi: 
Şah və hakim sülalənin üzvləri; yarımköçəri qızılbaş tayfalarının əyanları; şiə 
ruhaniləri; mülki bürokratiyanın yuxarı təbəqəsi; oturaq əyanlar. Səfəvilərin 
əcdadları əski zamanlardan Ərdəbildə və onun ətrafında yaşayır, əkinçilik və 
ticarətlə məşğul olurdular. Səfəvilərin doğma dili Azərbaycan türkcəsi idi. 
Dövlətdə siyasi və hərbi hakimiyyətin tam sahibi qızılbaş tayfalarının 
əyanları idilər. Səfəvilər dövlətinin tərkibinə daxil olan bütün əyalətlərdə Qızılbaş 
əyanları imtiyazlı, hakim mövqeyə malik idilər. 
Qızılbaş tayfaları və onların əyanları öz xidmətlərinə görə şahdan oturaq 
kəndlilərin sakin olduğu geniş torpaq sahələri alırdılar. Bu torpaqlara nəzəri 
cəhətdən şah hökuməti dövlət mülkiyyəti kimi yanaşırdı. Lakin onları əməli olaraq 
iri torpaq sahibləri olan Qızılbaş tayfalarının əyanları idarə edirdilər. 
XV əsrdə Səfəvilərin dayağına çevrilmiş Qızılbaş tayfaları da həmçinin 
türkdilli idilər vo doğma dil kimi Azərbaycan türkcəsindən istifadə edirdilər. XV-
XVI əsrlərin qovuşuğunda Qızılbaş tayfaları şamlı, rumlu, ustaclı, təkəli, əfşar, 
qacar və zülqədərli tayfalarına bölünmüşdülər. Səfəvi dövləti genişləndikcə bu 
tayfalara xeyli türkdilli tayfa və nəsillər qoşuldular
101
. 
İranlı Don Xuan adı ilə tanınmış Oruc bəy Bayat öz əsərində Qızılbaş 
tayfalarının və onların şaxələrinin daha tam siyahısını verir; 1) ustaclı, 2) şamlı, 3) 
əfşar, 4) türkman, 5) bayat, 6) təkəli, 7) xarmandalı, 8) zülqədər, 9) qacar, 10) 
qaramanlı, 11) bayburtlu, 12) ispirli, 13) oryad, 14) çavuşlu, 15) asayişoğlu, 16) 
Camış gözəkli, 17) sarızolaqlı, 18) qarabacaqlı, 19) baharlı, 20) qırxlı, yaxud 
qoruqlu, 21) bozcalı,  22) Mahi fəqihli, 23) həmzəli, 24) zolaqlı, 25) mahmudlu, 
26) qara çomaqlı, 27) qara qoyunlu, 28) gözü bayızlı, 29) inanlı, 30) Kuh 
giluyelu
102
. 
18 
 
Qızılbaş dövlətində yüksək təbəqəyə mənsub olanların bir qrupu da ali şiə 
ruhaniləri idilər Bunlara Şeyxülislamlar, qazilər, cümə məscidlərinin imamları, 
vaizlər, çoxsaylı vəqf işləri müdirləri və s. daxil idilər. Ruhanilər türklərlə, 
farslarla, qismən də ərəblərlə təmsil olunurdu. 
Yükcək təbəqəyə mənsub olanların içində Qarabağda, Şirvanda, 
Azərbaycanın cənub vilayətlərində yaşayan yarımköçəri əyanlar, habelə 
vilayətlərdə olan əyalət inzibati aparatının daha iri nümayəndələri var idi. 
Farslar (yaxud mənbələrdə adlandırıldıqları kimi “taciklər”) Qızılbaş 
dövlətində asılı, tabe mövqe tuturdular. Bu barədə tarixçi İsgəndər bəy Münşi 
xəbər verir: “Sarayda taciklər sinfinə (təbəqə-i tacikiyyə) mənsub olan başqa 
əyanlar qrupu (əkbər və əyan) var idi. Onlardan bəziləri qulluq etməyə çalışırdılar 
(rahi xidmət dahtənd). Onlar bir o qədər mühüm vəzifələr tutmasalar da, dövlət 
şurasında (cənnət məclisində) müşavirlər kimi çıxış edir və ( müzakirələrdə) iştirak 
etmələri ilə diqqəti cəlb edirdilər”
104
. Venetsiyalı Alessandro isə saraydakı farslar 
haqqında yazırdı: “Baş müşavirlər (dövlət şurasında) səs verə bilməzlər və şah 
onları dəvət etməyincə öz fikirlərini eöyləməyə ixtiyarları yoxdur: onlar yüksək 
ixtiyar sahibi olsalar da Sultanların dərəcəsinə qalxa bilmirlər. Hətta əyan mənşəli 
olsalar belə, hərbi xidmətə dair təyinatlar ala bilmirlər”. 
Qızılbaş əyanları farslara (taciklərə) xor baxır, onlara yuxarı dövlət 
vəzifələri tutmağa, müstəsna dərəcədə türklərə aid olan hərbi işlərə qarışmağa layiq 
olmayan, aşağı təbəqə nümayəndələri kimi yanaşırdılar
105
.  
1587-ci ildə Şah Abbas hakimiyyətə gəldikdən sonra dövlətin paytaxtı 
İsfahana köçürüldü. Hərbi islahat nəticəsində müxtəlif qoşun növü yaradıldı, 
Qızılbaşların mövqeyi xeyli zəiflədi. Dövlətdə iranlıların rolu getdikcə artmağa 
başladı. 1736-cı ildə Nadir Şahın hakimiyyətə gəlməsi ilə Səfəvi sülaləsinin 
hakimiyyətinə son qoyulmuş oldu. 
 
III  Fəsil 
 
MÜASİR DÖVRDƏ QIZILBAŞLIQ 
 
Qızılbaşlığın dövrümüzə qədər gəlib çıxdığını, bu təriqətin yaşadığını 
anlamaq üçün çox maraqlı bir faktı göstərmək istəyirik. 
Türkiyədə milli azadlıq hərəkatının başlanğıcında 1919-cu il dekabr ayının 
18-də Atatürk Ərzurum və Sivas konqreslərindən sonra Sivasdan Ankaraya yola 
düşür, ertəsi gün o Qaysəriyə gəlir və Hacı Bəktaşi Vəli pirinə getməyi qərara alır. 
Çünki Qızılbaş və Bəktaşilərin Orta Anadoluda nüfuzu çox böyük idi. Dekabr 
ayının 23-24-də Atatürk qızılbaşların Çələbici Cəmaləddin əfəndi və Hacı Bəktaşi 
Vəli pirinin Dədə vəzifəsini yerinə yetirən Salih Niyazi Baba ilə görüşmüşdür. Bu 
görüşün nəticəsində Qızılbaşlar milli mübarizədə müştərək hərəkət edəcəklərinə 
söz vermişdilər. 1920-ci il aprel ayının 23-də Böyük Millət Məclisi açıldığında 
19 
 
Çələbi Cəmaləddin əfəndi Qırşexirdən millət vəkili seçilmiş və eyni zamanda     
Məclisin sədr müavini olmuşdur
106
. 
Yuxarıda qeyd olunan Çələbi sözü türk terminidir. Kiçik Asiya 
Yürüklərində “Allah” mənasındadır. Azərbaycan şairi Qasım Ənvərə görə, Çələbi 
sözünün sufilikdə mənası “sevgili”, yəni “allah” deməkdir
107
. 
Hal-hazırda Anadoluda Qırşexir, Ankara, Sivas, Diyarbəkir, Ərzurum, Kars, 
Antalya, İzmir, Manisa, Kütaxya, Balıqəsirdə Qızılbaş kəndləri vardır. 
Ümumiyyətlə isə, Qızılbaşlara Türkiyənin hər bir yerində rast gəlmək mümkündür. 
Orta Anadolu Qızılbaşları Hacı Bəktaşi Vəli-Çələbi ocağına, Qızılbaşların 
bir qolu olan Taxtacılar İzmirin Narlıdərə kəndindəki Yanın Yatır ocağına, 
Aydında olan Qızılbaşlar isə Hacı Əmir ocağına bağlıdırlar. Qızılbaşların böyük 
bir piri də Ankaranın Həsən dədə kəndindəki eyni adlı bir pirdir
108
. 
Taxtacılar Qızılbaşların qolu olub Yürük türkmənləridir. Bunlar köçəri 
həyat tərzi keçirirlər. Meşə təsərrüfatı ilə məşğul olduqlarından taxtacı 
adlandırılırlar
109
. 
Anadolu Qızılbaşları demokrat ruhlu və yüksək əxlaqlı insanlardır. Əski 
türkcə danışırlar, savadlıdırlar, cahil və qaba deyildirlər. Bir çox mahnılar, şerlər və 
əfsanələr bilirlər. 
Qızılbaşların bir-birinə bağlılığı çox güclüdür. Onlar qeyri-türk millətindən 
qız almazlar, arvadlarını boşamazlar. Aralarında yoxsul yoxdur. İşləməyənləri işlə 
təmin edirlər. Heç kimə möhtac olmadan çalışaraq güzəranlarını təmin edirlər. Çox 
qonaqpərvərdirlər. Hədiyyə verməyi sevirlər. Etimad göstərdikləri qonağa qarşı 
dost münasibətləri  bəslər,  çox böyük hörmət edərlər
110
. 
Qızılbaşlarda oğurluq və qatillik ən böyük günahdır. “Əlinə, belinə, dilinə   
hakim olmaq”  Qızılbaşlar arasında vacib  olan şərtdir. Qızılbaşlıqda bir-birinə  
yalan söyləmək yoxdur. “Aşda və işdə bir olanlar” bir-birinə daima doğru 
söylərlər
111
. 
Bəzi mənbələrdə Türkiyədəki Qızılbaşların Əli-ilahi təriqətinə mənsub 
olduğu göstərilir Əli-ilahilər Əlini bütün peyğəmbərlərdən, o cümlədən 
Məhəmməd, İsa və Musadan üstün tuturlar və Əlini ilahiləşdirirlər
112
. 
Bu həqiqətə uyğun deyildir. Çünki Qızılbaşlar şiəliyin imamilik təriqətinə 
mənsubdurlar. Bu xüsusda Selaniki Mustafa Əfəndi yazır: “...xəbər gəldi ki, 
Allahın əmri ilə İran və Turan mülkünün taxtnişini Təhmasib şah əlli dörd il 
ərzində səltənətin hakimi, əhli sünnətin və camaatın düşməni, Qızılbaş məlunlara 
neçə müddət bidət üzrə şiəlik məzhəbinin isnə-əşəriyyə qoluna rəvan verəni 
Qəzvin şəhərində həlak oldu”
113
. 
İsna əşərilər, yəni “onikiimamilər” şiəliyin əsas qollarından biridir və Əli 
ibn Əbu Talib nəslindən olan on iki imamı qəbul edən imamilərdir
114
. 
Şapolyonun da qeyd etdiyi kimi Anadoludakı Qızılbaşlar Həzrəti Əlinin 
tərəfini qutaraq Ələvi olmuş və əhli beyti, yəni Məhəmməd peyğəmbərin nəslini 
tanımışlar
115
. 
20 
 
Anadoludakı Qızılbaşları məscidləri olmadığına, Cəmlərində (toplandıqları 
yerlər) qadınların iştirak etməsinə, şam söndürmə adətinə və məclislərində spirtli 
içkilər olmasına görə tənqid edirlər. Qızılbaşlar məscidə getməmələrinin səbəbini 
belə izah edirlər ki, imam Əli məsciddə öldürüldüyündən onlar məscidə getmir və 
öz cəmlərində toplanırlar. Bunun başqa bir izahını isə öz nəfəslərində “Xalis 
müsəlmana məscid gərəkməz” deyə ifadə edirlər
116
. Şam söndürmə adəti 
Qızılbaşlarda heç olmamışdır. Guya şam söndürüb cinsi əlaqələrlə məşğul 
olmuşlar. Bu bir iftira olub Qızılbaşları ləkələyib xalqın gözündən salmaq məqsədi 
güdmüşdür. Cəmlərdə spirtli içki içilməsi məsələsi üzərində bir qədər durmaq 
istəyirik. Qızılbaşlıq təriqətində üç əsas vardır: 1-adama məhəbbət, 2-nura 
məhəbbət, 3-dəmə məhəbbət. Adama məhəbbət onunla əlaqədardır ki, insanlar 
Həzrəti Adəmin nəslindəndir, bir kökdəndir, sən və mən yoxdur, biz varıq. Ona 
görə də insanlar bir-birlərini sevməli və bir-birlərinə kömək etməlidirlər. Nura 
məhəbbət isə onunla bağlıdır ki, bütün kainatı Nur əhatə etmişdir, onun bir parçası 
da insan oğlunun ürəyindədir. Nur günəş olaraq gorünür. Günəş də həyatın əsasıdır 
və Həzrəti Məhəmməd olaraq təzahür etmişdir
117
. Dəmə məhəbbət dedikdə insanın 
qanı, onun təmizliyi və əxlaqı nəzərdə tutulur. 
Şapolyo dəmə məhəbbəti şəraba məhəbbət kimi qələmə verir və bildirir ki, 
Cəm mərasimlərində spirtli içkilər içilir
118
, bu doğru deyildir. İren Melikofanın 
qeyd etdiyi kimi dolu içilməsi adəti Həzrəti Məhəmmədin, bəzən də imam Əlinin 
sıxmış olduğu üzüm suyu içilməsi adəti mənasındadır
119
. Ayinlərdə dəm olaraq 
şərbət içilirdi
120
. Cəmlərdə şərabın, ümumiyyətlə spirtli içkilərin içilməsi qeyri-
mümkün idi. Spirtli içkilərin haramlığı haqqında Bəktaşiliyin qurucusu Hacı 
Bəktaşi Vəli yazmışdır: “Bir damla içki, bir quyuya damladığı üçün Allah 
adamının təsdiqinə görə o quyunun suyunu tam təmizləmək görəkmiş. O suyun 
töküldüyü yerdə bitən otu bir qoyun otladığı üçün əti haram oldu. Səbəb içində 
şeytan əməli olmasıdır
121
. 
Anadoluda Qızılbaşlar təriqətlərini, pirlərini günümüzə qədər qoruyub 
saxlamışlar. 
Bolqarıstanda da hal-hazırda Qızılbaşlar yaşayır və öz adət və ənənələrini 
davam etdirirlər
122
. 
Azərbaycanda hal-hazırda mövcud olan imamilik şiə təriqətinin müasir 
müddəaları və mərasimləri XVI əsrin əvvəllərində ilk Səfəvi hökmdarı I Şah 
İsmayılın dövründə təşəkkül tapmışdır
123
. 
Azərbaycanda əhalinin əksəriyyətini təşkil edən şiələr üçün Qurandan sonra 
ən mötəbər dini ehkam və tövsiyə mənbəyini imam Əli və onun nəslindən olan 
imamların, xüsusilə də oğlu Hüseynin faciəli həyatı və siyasi-dini mövqeyi, habelə 
altıncı imam Cəfəri Sadiqin tərtib etdiyi dini-hüquqi prinsiplər toplusu təşkil 
edir
124
. 
Türkiyədə keçirilən Cəm mərasimlərinə bənzəri olaraq Azərbaycanın 
müxtəlif bölgələrində, əsasən də, Bakı kəndlərində Əli süfrələri verilir. “Əli 
21 
 
süfrəsi” mərasimləri adətən ayrı-ayrı şəxslərin evlərində yaxud da məscidlərdə 
verilir. Bu zaman kəndin bütün sakinləri dəvət olunur. İmam Əli adına qoyunlar 
kəsilir, 12 imam adına 12 xonça tutulur. İmam Əli şərəfinə dərvişlər tərəfindən 
mədhiyyələr, Xətayinin, Füzulinin, Nəsiminin şerləri oxunur. “Əli süfrəsi” 
mərasiminə gələnlər İmam Əli adına şirniyyat xonçaları gətirirlər. Əli adına plovlar 
bişirilir. Mərasimdə iştirak edənlər “Əli süfrəsində oturub yemək yeyir, gedərkən 
də hamıya İmam Əli adından şirniyyat payları verilir. 
“Səfəviyyə cəmiyyəti şeyxlərinin və onların mürşidlərinin məzarları 
Azərbaycan ərazisindədir. Şeyx Səfinin ustadı şeyx Zahidin türbəsi Lənkəran 
rayonunun Şıxakəran kəndindədir. Əsli Gilandan olmuş, gilan dilində şer yazmış, 
ömrünün çox hissəsini Gilanda keçirmiş, sonra Azərbaycana gəlmiş şeyx Zahidin 
Muğan, Şirvan və Marağada çox sayda müridləri olmuş, 1300-1301-ci ildə vəfat 
etmiş və Şıxakəran kəndində dəfn olunmuşdur. O, 25 il şeyx Səfiəddinin mürşüdü 
olmuş, ölərkən yaratdığı dərviş cəmiyyətinin başçılığına öz oğlunu yox, kürəkəni 
və müridi Səfiəddini təyin etmişdir
125
. 
Lənkəran-Astara yolunun üstündə Pensar (Butasar) kəndi qəbristanlığında 
yerli camaat tərəfindən “Seyid Camaləddin” piri adlanan abidə vardır. Tarixi 
sənədlərdən məlum olduğuna görə o, Eynəzzaman Camaləddin Gilidir (Gilanlıdır) 
və şeyx Zahidin mürşüdü olmuşdur. Ömrünün çox hissəsini Astarada yaşayıb 
sufiliyi təbliğ etmiş və öz nəzəriyyəsini Şirvanda yaymaq üçün oğlu və müridi 
Seyid Sədullanı Bakıya göndərmişdir
126
. 
Səfəvi şeyxlərindən şiəliyi böyük sürətlə Anadoluda yayan, Səfəvilərin ilk 
silahlı dəstələrini yaradan və dövlət qurmağı hədəfləyən Şeyx Cüneydin türbəsi 
Qusar rayonunun Həzrə kəndindədir. O, 1460-cı ildə Şirvanşah I Xəlilullahın 
qoşunları ilə Samur çayı sahilində baş vermiş döyüşdə həlak olmuş, orada da Həzrə 
kəndində dəfn olunmuşdur. I Şah Təhmasib sonralar onun qəbri üzərində məscid-
məqbərə binası tikdirmişdir
127
. 
Qızılbaşlığın yaradıcısı olan şeyx Heydərin də məqbərəsi Azərbaycanda, 
Xızı rayonunun Tıxlı kəndindən 3-4 km şimal-şərq tərəfdə Beşbarmaq dağının 
arxasındadır. 1488-ci ildə Şirvanşah-Ağqoyunlu qoşunları ilə döyüşdə həlak olmuş 
və orada da dəfn olunmuşdur. Sonralar Şah İsmayıl onun qəbrini axtarıb tapmış, 
üzərində türbə binası tikdirib orada Şıxlar kəndini saldırmış və məqbərəni 
müqəddəs ziyarətgah elan etmişdir. Məqbərə uzun illər fəaliyyət göstərməsinə, 
bərpa və təmir olunmasına baxmayaraq, sonralar dağıdılmış, lakin 
unudulmamışdır
128
. 
Səfəvilərin digər şeyxləri: Şeyx Səfiəddin, Şeyx Sədrəddin, Şeyx Xoca Əli, 
Şeyx İbrahimin və Qızılbaş təriqəti və dövlətinin qurucusu Şah İsmayıl Xətainin 
məzarları Cənubi Azərbaycanda, Qızılbaşlığın ideoloji mərkəzi olmuş 
Ərdəbildədir. 
Azərbaycan ərazisində Bəktaşiliyin yayıldığını göstərən pirlər də 
mövcuddur. Məsələn, indiki Sabirabad rayonunun Şıxlar kəndindəki Baba Samit 
22 
 
pirini, Qızılburun yarımadasının 7 kilometrliyində yerləşən Xəlilbaba pirini 
göstərmək olar
129
. 
Bununla yanaşı Qax rayonunun Oncallı kəndindəki Oğuz qəbristanlığında 
Hacı Tapdıq və Şeyx Yunis piri mövcuddur. Şeyx Yunis böyük oğuz-türk şairi 
Yunis Əmrə, Hacı Tapdıq isə onun mürşüdü olmuşdur. Sonuncu isə Hacı Bəktaşi 
Vəlinin ən sevimli müridi idi. Halbuki Anadoluda Yunis Əmrənin 10-dan çox 
məzarı vardır. Bu pir əhali tərəfindən müqəddəs sayılan ziyarət yerlərindən 
biridir
130
. 
Sufi cəmiyyətlərinin Azərbaycanda yayılması, onların pirlərinin 
mövcudluğu Azərbaycan xalqı içərisində onlara böyük rəğbət bəsləndiyini sübut 
edir. 
Azərbaycanda Qızılbaşlıq öz mövqelərini XVI əsrin sonlarından itirməyə 
başladı. Əvvəlcə Şah Abbas ölkənin paytaxtını İsfahana köçürdü. Orduda islahat 
nəticəsində Qızılbaşların siyasi və hərbi mövqeyi çox zəifləmiş oldu. Və bundan 
sonra dövlətdə fars ünsürü tədricən aparıcı rol oynamağa başladı, Qızılbaşlar isə 
dövlətdən uzaqlaşdırıldılar. 
XIX əsrin əvvəllərindən isə Şimali Azərbaycan Rusiyanın əsarəti altına 
düşmüş, 1920-ci ildən 1990-cı ilə qədər də Sovet İttifaqının tərkibində olmuşdur. 
Əsasən son mərhələdə ateizmin çox güclü surətdə təbliği, məscidlər, pirlər, 
məqbərələr və digər dini ziyarət yerlərinin kütləvi surətdə bağlanması, əlbəttə ki, 
Azərbaycanda dinin vəziyyətinə çox böyük təsir göstərmişdir. 
Buna baxmayaraq Qızılbaşlığın və Qızılbaş dövlətinin vətəni olan 
Azərbaycanda Qızılbaşlıq unudulmamışdır, çünki bu əqidə xalqın qəlbində və 
ürəyindədir. 
 
NƏTİCƏ 
 
XV əsrin ikinci yarısında yaranmış olan Qızılbaşlıq bütün İslam dünyasını, 
o cümlədən türk dünyasını bürümüş sufiliyin əsasında yaranmışdır. Sufilik inkişaf 
etdikcə Qızılbaşlıq da, digər təriqətlər kimi ondan bəhrələnmiş, daha da 
zənginləşmişdir. Qızılbaşlığın kökləri “Səfəviyyə”, o da “Zahidiyyə” 
cəmiyyətlərinə gedib çıxır ki, bunların da təriqət silsiləsində məşhur müsəlman 
ilahiyyatçısı və sufiliyin banilərindən sayılan Həsən əl-Bəsri, məşhur sufilər Məruf 
əl-Kərxi, Səri əs-Səqəti, Cüneyd Bağdadi, Əbu-n-Nəcib əs-Sührəvərdi, Qütbəddin 
əl-Əbhəri, şeyx İbrahim Zahidi, şeyx Səfiəddin və digərləri yer almışlardır. 
“Zahidiyyə” və “Səfəviyyə” cəmiyyətləri Xəlvətilik və Bayramilik 
təriqətlərinə də öz təsirini göstərmiş, belə ki, bu təriqətlərin ideoloqları bir 
zamanlar qeyd olunmuş cəmiyyətlərin şeyxlərinin müridləri olmuşlar. 
Qızılbaşlıq türkdilli tayfaların içərisində yaranmış, Mərkəzi Azərbaycanın 
Ərdəbil şəhərində olmuşdur. Qızılbaşlığın qurucuları millətcə türk olmuş, türk 
dilində danışmış, türk dilini ərəbcə və farscadan üstün tutmuşlar. Bu dil o zaman 
23 
 
Azərbaycan, İran, İraq və şərqi Anadoluda yaşayan türkdilli tayfaların əski 
türkcəsi, indiki Azərbaycan türkcəsinə daha yaxın türk dili idi. 
Qızılbaşlar şiə məzhəbinə mənsubdurlar. Qızılbaşlarda imam Əliyə sitayiş, 
on iki imama pərəstiş təriqətin əsasını təşkil edir. 
XV əsrin sonları və XVI əsrin lap əvvəllərində türkdilli tayfalar arasındakı 
çəkişmələrdən, ağır iqtisadi vəziyyətdən cana gəlmiş əhali şeyx İsmayıla imam 
Mehdi kimi xalqın mənafeyi uğrunda mübarizə aparan xilaskar kimi baxaraq sufi-
şiəliyə dayanan Qızılbaşların arxasınca gedərək Qızılbaş dövlətini qurdular. İlk 
mərhələdə Qızılbaşlar Azərbaycanı birləşdirdilər, sonra isə Qızılbaşlıq təriqətinə 
mənsub olan türkdilli tayfaların yaşadığı İran, İraq, Ermənistan və şərqi Anadolunu 
da əhatə edən böyük bir dövlət qurdular. Amma Osmanlı imperiyası və Orta 
Asiyanın Şeybanilər dövləti dini düşmənçilik zəminində Qızılbaş dövləti üzərinə 
ardı-arası kəsilməyən hücumlar edir, Qızılbaşlara müharibələrdən baş açmağa 
aman vermirdilər. XVI əsrin sonunda Azərbaycan Osmanlı imperiyasının tərkibinə 
daxil edildi və bununla da Qızılbaş dövlətində aparıcı mövqeyini və rolunu itirdi. 
Şah Abbasın vaxtında isə, Qızılbaşların mövqeyi dövlətdə getdikcə zəiflədi. İran 
ünsürünün rolu isə tədricən artdı. 1736-cı ildə Nadir şahın hakimiyyətə gəlməsi ilə 
Səfəvilər sülaləsinin hakimiyyətinə son qoyuldu. 
Qızılbaşlar öz dövlətçiliyini itirsələr də, qızılbaşlıq tarixdən silinmədi. 
Günümüzdə də qızılbaşlıq Türkiyədə, Bolqarıstanda və İran Azərbaycanında 
mövcudluğunu davam etdirir. 
 
 
 
 
 
 
 
 
 
 
 
 
 
 
 
 
 
 
 
 
24 
 
 
ƏDƏBİYYAT 
 
1.Enver Behnan Sapolyo. Mezhebler ve tarikatlar tarihi. İstanbul, 1964. s. 254-255. 
İsmet Zeki Eyuboğlu. Günün İşığında Tasavvuf. Tarikatlar, Mezhebler tarihi. 
İstanbul, 1993. s. 354. 
2. “Yeniçərilər” – Osmanlı imperiyasında daimi muzdlu piyada əsgəri hissə idi. 
1361 yaxud 1363-cü ildə xristian hərbi əsirlərdən yaradılmışdı. Mənası yeni hərbi 
hissə deməkdir. Бах; А. Д. Новичев. Турция. Краткая история. Москва, 1965. 
стр. 15. 
3. Prof. Dr. Faruk Sümer. Safevi devletinin kuruluşu ve gelişmesinde Anadolu 
türklerinin rolu. Ankara, 1992, s. 111. 
4. Prof. Dr. İrene Melikoff. Uyur idik uyardılar. Alevilik-Bektaşilik araştırmaları. 
Türkcesi; Turan Alptekin. İstanbul. 1994, s. 57. 
5. Abdulkadir Sezgin. Hacı Bektaşi Veli ve Bektaşilik, Ankara, 1990, s. 50-51. 
6. C. Brockelman. İslam milletleri ve devletleri tarihi. 1.(1-3. Kisimlar). Çeviren; 
Prof. Dr. Neşet Caqatay. 2. Baskı. Ankara, 1964, s. 296. 
7. И. П. Петрушевский. Ислам в Иране в VII-XV веках. Изд. ЛГУ, 1965, c. 
367. 
8. Дж. С. Тримингем. Суфийские ордены в Исламе. Москва, 1989, c. 88. 
9. Azərbaycan Sovet Ensiklopediyası. III cild. Bakı. 1979, səһ. 159. 
10. İslam. Qısa məlumat kitabı. Bakı, 1989. səһ. 128-129. 
11. “--------”, səh. 106-107. 
12. Mevlana Halid-i Bağdadi. Herkese lazım olan iman. Tərcümə edən; 
Kemahli Feyzullah Efendi. Onbirinci baskı. İstanbul, 1992, s. 441.  
13. “-------”  s. 442. 
14. Şapolyo. Mezhebler ve tarikatlar tarihi, s. 256. 
15. “--------”, s. 298. 
16. A. E. Крымский. Низами и его современники. Баку, 1981. стр. 225. 
17. İrene Melikoff. Uyur idik uyardılar. Alevelik-Bektaşilik Araştırmaları, s. 23. 
18. И. П. Петрушевский. Ислам в Иране в VII-XV вв. Изд. ЛГУ, 1965, 
səһ. 304-307. 3. Кулизаде. Хуруфизм и его представители в Азербайджане, 
Баку, 1970. 
19. İrene Melikoff. Uyur idik uyardılar. Alevelik-Bektaşilik Araştırmaları, s. 39. 
20. Şapolyo. Mezhebler ve tarikatlar tarihi, s. 371. 
21. A. E. Крымский. Низами и его современники, стр. 225. 
22. Enver Behnan Şapolyo. Mezhebler ve tarikatlar tarihi, s. 217. 
23. İrene Melikoff. Uyur idik uyardılar. Alevelik-Bektaşilik Araştırmaları, s. 38. 
24. Sapolyo. Mezhebler ve tarikatlar tarihi, s. 350. 
25. Ибригимов Д. Феодальные государства на территории Азербайджана в 
XV в. Баку, 1962, стр. 50-51. 
25 
 
26. Prof. Dr. Faruk Sümer. Safevi devletinin kuruluşu ve qelismesinde Anadolu 
türklerinin rolu. s. 1. 
27. O. Əfəndiyev. Azərbaycan Səfəvilər dövləti. Bakı, 1993, səһ. 34. 
28. К. Е. Босворт. Мусульманские династии. Справочник по хронологии и 
генеалогии. Наука, Москва, 1971, стр. 226. 
29. Anri Masse. İslam. Bakı, 1992, səh. 215. 
30. С. Brockelman. İslam milletleri ve devletleri tarihi, s. 294. 
31. Бартолд. Сочинения. XI т. Москва, 1966, с. 54. 
32. Д. М. Нагиева. Навои и азербайджанская литература. Ташкент. 1980, стр. 
37. 
33. О. Əfəndiyev. Azərbaycan Səfəvilər dövləti. səһ. 31. 
34. M. И. Шемси. Сочинение Шереф-хана Бидлиси "Шереф-наме" как 
источник по истории курдского народа. Автореферат дисс. на соискание уч. 
степени кан. ист. наук. Баку, 1967, с. 9. 
35. М. Аббаслы. К вопросу о происхождении Сефевидов. Известия АН 
Азербайджанской ССР. Серия; литература, язык искусство, 1973, N-2, стр. 40. 
36. И. П. Петрушевский. Ислам в Иране в VII-XV вв. с. 362. 
37. “-------” s. 366. 
38. Anton Jozef Dierl. Anadolu Aleviliği. Çeviren; Fahrettin Yiqit. Ant yayınları. 
İstanbul, 1991, s. 60. 
39. Анри Массе. Ислам., с. 214. 
40. Şapolyo. Mezhebler ve tarikatlar tarihi, s. 452. 
41. “-------” s. 481. 
42. И. П. Петрушевский. Ислам в Иране в VII-XV вв. стр. 362. 
43. Şapolyo. Mezhebler ve tarikatlar tarihi, s. 172. 
44. “-------” s. 177. 
45. 3. А. Кулизаде. Из истории азербайджанской философии. VII-XVI вв. 
Азернешр, Баку, 1992, стр. 164. 
46. Şapolyo. Mezhebler ve tarikatlar tarihi, s. 121. 
47. İsmet Zeki Eyuboğlu. Günün İşığında Tasavvuf. Tarikatlar, Mezhebler tarihi, 
s. 166. 
48. Иззет Султан. Книга признаний Навои. Ташкент, 1979, стр. 41. 
49. Фазлуллах ибн Рузбихан Хунджи. Тарих-и Алам-Ара-йи Амини. Елм, 
Баку, 1987, стр. 78. 
50. О. А. Эфендиев. Образование Азербайджанского государства Сефевидов 
в начале XVI века. Изд-во Академии наук Азербайджанской ССР, Баку, 1961, 
стр. 63. 
51. Şapolyo. Mezhebler ve tarikatlar tarihi, s. 350. 
52. Бартолд. Сочинения. VII т. стр. 204. 
53. Хамдуллах Казвини. Нузхат Ал-Кулуб. (Материалы по Азербайджану). 
Элм, Баку, 1983, стр. 44. 
26 
 
54. С. Brockelman. İslam milletleri ve devletleri tarihi, s. 295. 
55. Анри Массе. Ислам, стр. 214. 
56. İrene Melikoff. Uyur idik uyardılar. Alevelik-Bektaşilik Araştırmaları, s. 130. 
57. “Vəqf” – dini və xeyriyyə məqsədi ilə dövlətin, yaxud ayrı-ayrı şəxslərin 
könüllü bağışladığı daşınar və daşınmaz əmlakdır”. (Бах: АSЕ, II cild, Balzam-
Qaydar, 1978, səһ. 457-458). 
58. Şapolyo. Mezhebler ve tarikatlar tarihi, s. 350. 
59. Faruk Sümer. Safevi devletinin kuruluşu ve qelismesinde Anadolu türklerinin 
rolu, s. 1. 
60. Eyuboğlu. Günün İşığında Tasavvuf. Tarikatlar, Mezhebler tarihi, s. 388. 
61. Şapolyo. Mezhebler ve tarikatlar tarihi, s. 351-352. 
62. İrene Melikoff. Uyur idik uyardılar. Alevelik-Bektaşilik Araştırmaları, s. 131. 
63. Faruk Sümer. Safevi devletinin kuruluşu ve qelismesinde Anadolu türklerinin 
rolu, s. 12. 
64. Mehmed Solakzade. Tarix (Azərbaycan tarixinə dair iqtibaslar). Türk dilindən 
tərcümə edəni akademik Z. Bünyadov. Bakı, 1992, səһ. 20. 
65. İrene Melikoff. Uyur idik uyardılar. Alevelik-Bektaşilik Araştırmaları, s. 33. 
66. И. П. Петрушевский. Ислам в Иране в VII-XV вв. стр. 362-363. 
67. Д. М. Нагиева. Навои и азербайджанская литература. Ташкент, 1980, стр. 
39-41. 
68. О. Əfəndiyev. Azərbaycan Səfəvilər dövləti, səһ. 47. 
69. Д. М. Нагиева. Навои и азербайджанская литература, стр. 38. 
70. О. Əfəndiyev. Azərbaycan Səfəvilər dövləti. Bakı, 1993, səһ. 47. 
71. Д. М. Нагиева. Навои и азербайджанская литература, стр. 37-38. 
72. О. Əfəndiyev. Azərbaycan Səfəvilər dövləti. Bakı, 1993, səһ. 48. 
73. Əzizağa Məmmədov. Şah İsmayıl Xətai. Yazıçı, Bakı, 1988, səһ. 27-28. 
74. İrene Melikoff. Uyur idik uyardılar. Alevelik-Bektaşilik Araştırmaları, s. 39. 
75. “-------”, s. 39-40. 
76. Anton Yozef Dierl. Anadolu Aleviliqi. s, 60. 
77. Şapolyo. Mezhebler ve tarikatlar tarihi, s. 352-354. 
78. O. Əfəndiyev. Azərbaycan Səfəvilər dövləti, s. 36. 
79. “-------”, s. 36-37 
80. “-------”, s. 37-38 
81. “-------”, s. 38. 
82. “-------”, s. 38-39. 
83. “-------”, s. 39. 
84. “-------”, s. 40. 
85. “-------”, s. 40-41. 
86. “-------”, s. 41-43. 
87. “-------”, s. 44-45. 
88. “-------”, s. 46. 
27 
 
89. “-------”, s. 46. 
90. “-------”, s. 50. 
91. “-------”, s.51-53. 
92. “-------”, s. 65-66. 
93. “-------”, s. 67. 
94. “-------”, s. 74-75. 
95. “-------”, s. 81-82. 
96. “-------”, s. 87. 
97. “-------”, s. 109. 
98. “-------”, s. 118-126. 
99.  “-------”, s. 128. 
100. “--------”, s. 179. 
101.  “--------”, s. 191-192. 
102. “--------”, s. 192-193. 
103. “--------”, s. 192-193. 
104. “-------”, s. 197. 
105. “-------”, s. 197. 
106. Şapolyo. Mezhebler ve tarikatlar tarihi, s.331-332. 
107.Бартлод. Сочинения. Москва, 1968, т. V. стр. 611. 
108. Şapolyo. Mezhebler ve tarikatlar tarihi, s. 257-258. 
109. “-------”, s. 288. 
110.  “-------”, s. 257-258 
111.“-------”, s. 268. 
112. Современная Турция (справочник). Москва. 1965, стр. 40-41. Беляев E А. 
Мусульманское сектантство (исторические очерки). Москва, 1957, стр. 83. 
113. Selaniki Mustafa Əfəndi. Tarix-i Selaniki. 1563-1600. (Azərbaycan və qonşu 
ölkələrin tarixinə dair iqtibaslar). Osmanlı türk dilindən tərcümə edən akademik Z. 
М. Bünyadov. Bakı. Elm. 1992. Səһ. 9. 
114. İslam; Tarix. Fəlsəfə. İbadətlər. Bakı, 1994, səh. 92. 
115. Şapolyo. Mezhebler ve tarikatlar tarihi, s. 255. 
116. İrene Melikoff. Uyur idik uyardılar. Alevelik-Bektaşilik Araştırmaları, s. 68. 
117. Şapolyo. Mezhebler ve tarikatlar tarihi, s. 270. 
118. “--------”, s. 270. 
119. İrene Melikoff. Uyur idik uyardılar. Alevelik-Bektaşilik Araştırmaları, s. 139. 
120. Abdulkadir Sezgin. Hacı Bektaşi Veli ve Bektaşilik, Ankara, 1990, s. 76. 
121. Hacı Bektaşi Veli. Makalat. Ankara, 1990, s. 6. 
122. İrene Melikoff. Uyur idik uyardılar. Alevelik-Bektaşilik Araştırmaları, s. 139. 
123. A. F. Əһədov. Azərbaycanda din və dini təsisatlar. Bakı, 1991, səh. 52. 
124. “-------”, s. 50. 
125. Məşədixanım Nemət. Azərbaycanda pirlər. Bakı, 1992, səһ. 38-39. 
126. “-------”, s. 37 
28 
 
127. “------”, s. 53-55. 
128. “------”, s. 56-57. 
129. “------”, s. 58-60. 
130. “------”, s. 94-95. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
29 
 
 
 
 
Sadiq Firudin oğlu Nağıyev 
“Qızılbaşlıq haqqında” 
Bakı - 1997 
(Azərbaycan dilində) 
 
 
 
 
 
 
 
 
 
Yığılmağa verilib 01.05.97. Çapa imzalanıb 12.05.97. 
Ofset kağızı N 1. Format 60x841/16 
Tiraj 1000. Sifariş N 190. 
 
 
 
 
 
 
 
 
 
 
 
 
 
“Əbiləv, Zeynalov və oğulları” istehsalat-ticarət kompaniyasının 
icarə mətbəəsi 
Gənclər meydanı, 1 tel. 92-69-05 
