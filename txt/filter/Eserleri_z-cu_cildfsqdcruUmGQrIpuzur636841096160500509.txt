1 
 
 
2 
 
 
HÜSEYN CAVİD 
 
 
 
 
 
 
 
 
 
 
 
ƏSƏRLƏRİ 
 
 
BEŞ CİLDDƏ 
 
III CİLD 
 
 
 
 
 
 
 
 
 
 
 
 
 
 
 
“LİDER NƏŞRİYYAT” 
 
BAKI-2005 
3 
 
Bu kitab “Hüseyn Cavid. Əsərləri. Dörd cilddə. II, III cildlər” 
(Bakı, Yazıçı, 1982, 1984) nəşrləri əsasında təkrar nəşrə hazırlanmışdır 
 
 
Tərtib edəni:      Turan Cavid 
Redaktoru:      Teymur Kərimli 
 
 
 
894.3611 - dc 21 
AZE 
Hüseyn Cavid. Əsərləri. Beş cilddə. III cild. Bakı, “Lider nəşriyyat”,  
2005, 304 səh. 
 
Böyük Azərbaycan mütəfəkkiri, məşhur və xariqüladə pyeslər müəllifi Hüseyn 
Cavidin “Əsərləri”nin bu cildinə müqtədir sənətkarın, səhnəmizin şah əsərlərindən olub, 
dünya ədəbiyyatındakı əfsanəvi İblis surətinin çox böyük ustalıqla canlandırıldığı “İblis” 
faciəsi, mövzusu İstanbul həyatından alınmış “Afət”i, Peyğəmbərin dahiyanə obrazının öz 
parlaq əksini tapdığı “Peyğəmbər”i və hərb demonunun surətinin yaradıldığı “Topal 
Teymur” dramı daxil edilmişdir. 
Cavid yaşadığı cəmiyyətin, mənsub olduğu soyun və bütövlükdə insanlığın 
problemlərini əks etdirməyə can atdığı üçün onun mövzuca və qaldırılan problem 
baxımından heç biri digərini təkrarlamayan bu əsərlərində də dünyanın mahiyyətinə 
varılır, həyatın, xilqətin fəlsəfi dərkinə çalışılır. 
Əsərlərin imlasına toxunulmayaraq, dil və üslubunun qorunulmasına çalışılmışdır. 
 
 
 
 
 
 
 
 
 
 
 
ISBN 9952-417-27-4 
 
© “LİDER NƏŞRİYYAT”, 2005 
4 
 
 
 
5 
 
6 
 
 
 
7 
 
İBLİS 
 
Faciə – 4 pərdə 
 
ƏŞXAS 
 
 
İ b l i s – . . . . . . . . . . 
Mələk – . . . . . . . . . 
İ x t i y a r ş e y x – ağsaqqal bir sövməənişin... 
Xavər – Ixtiyarın torunu. 
A r i f – pərişan saçlı, sadə geyimli bir gənc. 
V a s i f – könüllü bir türk zabiti (Arifin küçük qardaşı). 
K ü ç ü k z a b i t – Vasifin arqadaşı. 
Rə’na – son dərəcə gözəl bir şəfqət həmşirəsi (türk). 
İbn Yəmin – qırq beş yaşında qaraşın bir ərəb zabiti. 
Y a r a l ı z a b i t – rus ordusuna mənsub bir gənc. 
Z ə n c i ç a v u ş – İbn Yəminin xidmətçisi və bir nəfər məiyyət əskəri. 
Teyf – Rə’nanın məqtul babasının xəyalı. 
Elxan – zabit (əskəri qaçaq). 
Zabitlər, əskərlər, haydutlar, rəqqasələr (ərəb), çingənələr, teyflər, çalğı taqımı və 
sairə... 
 
 
İLK PƏRDƏ 
 
Bağdad civarında ağaclıq, mənzərəli bir guşə... Bir tərəfdə dışarısı yeşilliklərlə mühat 
bir çardaq, içərisi həsirlə döşənmiş sadə bir qülbəcik... Qülbənin iki pəncərəsi, sağda, 
solda və qarşıda birər qapısı var. Taqçada bir taqım kitablar nəzərə çarpar. Ağustos, 
ikindi cağı... 
Pərdə açıldıqda Arif bir tərəfdə, taxta bir karyola üzərində əlinə təkyə edərək, uzanıb 
düşüncəyə dalmış, səhnə qaranlıq, ətrafda göy gurultusu, şimşək çaqışı, tranpet sədaları, 
top, tüfək, bomba patlayışları... Qarşıda, səhnənin nihayətində iki böyük göz (pəncərə) 
atəşlər, alevlər içində dəhşətli bir müharibə təsvir edər. Bir qaç zabit əldə durbin 
müharibə komandasilə məşğul... Gözlərin birində İblis, digərində Mələk görünür. 
Gurultudan sonra sükut... 
 
İ b l i s 
 
(məmnun qəhqəhələrlə) 
 
Dəryalərə hökm etmədə tufan, 
Səhraları sarsıtmada vulkan, 
8 
 
Sellər kibi aqmaqda qızıl qan, 
Canlar yaqar, evlər yıqar insan... 
 
(qəhqəhə) 
 
M ə l ə k 
 
Ya Rəb, bu nə dəhşət, nə fəlakət? 
Ya Rəb, bu nə vəhşət, nə zəlalət? 
Yoq kimsədə insafü mürüvvət, 
İblisəmi uymuş bəşəriyyət!? 
 
İblisin müstəhzi və sürəkli qəhqəhələrilə bərabər yenə göy gurultusu, top, mitralyoz 
sədaları başlar. Sonra sükut...  
 
İ b l i s 
 
(çılğın qəhqəhələrlə) 
 
Toplar veriyor aləmə dəhşət, 
Dəhşət!.. Qopuyor sanki qiyamət, 
Yağmur kibi göydən yağar atəş!.. 
Atəş!.. Qaralar, dalğalar atəş!.. 
 
M ə l ə k 
 
Ya Rəb, azacıq lütfü inayət! 
Qəhr olmada artıq bəşəriyyət. 
Başdan-başa həp yer yüzü vəhşət, 
İblis ilə həmrəngi-siyasət. 
Gözlər qapanır, səhnə aydınlaşır. 
 
A r i f 
 
(Uyqudan oyanır kibi alnını və gözlərini ovuşdurur. Yerindən qalqar, göyə doğru) 
 
Dünyaları yoqdan yaratan, ey ulu Tanrı! 
Ey xaliqi-hikmət! 
Duyduqca, düşündükcə olur qəlbimə tarı 
9 
 
Bin şübhəli illət. 
Duyduqca, əvət, pərdəli hikmətləri hər an, 
Bin dürlü həqiqət, 
Bin dürlü müəmmalı həqiqət bana xəndan, 
Həpsində də zülmət... 
Bülbüllərin əlhanı, çiçəklərdəki əlvan 
Ya şö’leyi-əcram, 
Olmaz şu bənim çıldıracaq könlümə əl’an 
Bir mənbəi-ilham. 
Ey varlığı yoq, yoqluğu vardan daha dilbər! 
Ruhum səni izlər. 
Lütf et, o gözəl çöhrəni bir an bana göstər, 
Könlüm səni özlər. 
Uydum da peyğəmbərlərə, qanunə, kitabə, 
Duydum yenə qəsvət. 
Başdan-başa həp qəhrü qəzəb, tövbə-inabə, 
Həp zə’fə əlamət... 
Hər fəlsəfə bir vəlvələ, həp tatlı xəyalat, 
Yoq rəhbəri-vicdan; 
Sənsiz doğamaz qəlbimə, vicdanıma, heyhat, 
Bir şö’leyi-irfan. 
En, gəl bana, yaxud bəni yüksəklərə qaldır, 
Gəzdir qonağında; 
Yerlərdə süründüm, yetişir, göylərə qaldır, 
Dindir qucağında, 
Qaldır bəni, bir seyr edəyim xoşmu, gözəlmi 
Cənnətdə mələklər? 
Qaldır bəni, ta görməyim insandakı zülmi, 
Baq, yer üzü inlər. 
Ya Rəb, bu cinayət, bu xəyanət, bu səfalət 
Bulmazmı nihayət? 
İnsanları xəlq etmədə var bəlkə də hikmət, 
İblisə nə hacət!? 
 
Yorğun və düşüncəli bir halda iskəmləyə oturur. Dərhal səhnənin ışığı azalır. İblis 
sürəkli və istehzalı qəhqəhələrlə yerdən – alevlər içindən çıqar. Yaldızlı və əflatuni 
ridasının ətəkləri hərəkət etdikcə atəşrəng sima və əlbisəsi parlar, durur. 
10 
 
İ b l i s 
 
Arif! Bana baq, sən dəmi evhamə qapıldın? 
Biçarə çocuq, sən dəmi İblisə taqıldın? 
Dahilər, ulul’əzm nəbilər belə bəndən 
Hiç vəchlə təxlisi-giriban edəməzkən 
Daim bəni təhqir edərək əyləniyorsun... 
Həp söyləniyor, söyləniyor, söyləniyorsun... 
Bir gün gəlir, əlbəttə, şu iz’an ilə sən də 
Baziçə olursun qoca İblisin əlində. 
İblis, o böyük qüdrət, o atəşli müəmma 
Bir gün səni də kəndinə eylər kölə... amma 
Heyhat, olamaz dərdinə bir kimsədən imdad, 
İmdadə qoşar, qoşsa fəqət ah ilə fəryad. 
 
Ridasının ətəklərini A r i f i n yüzünə sürər, laübali qəhqəhələrlə çəkilib gedər. 
 
Səhnə aydınlaşır. 
 
A r i f 
 
(şaşqın, sinirli bir tevr ilə saçlarını qarışdırır, içəri girməkdə olan İxtiyara həyəcanlı 
bir müztərib) 
 
Gəl, gəl bana! Gəl, eylə bənim dərdimə çarə! 
 
İ x t i y a r 
 
Oğlum, yenə dərdin nə imiş, söylə, nə çarə? 
 
A r i f 
 
(acı təbəssümlərlə) 
 
Yar beynimi, aç qəlbimi! Eyvah, açamazsın; 
Qaç bəndən uzaqlaş, xayır, əsla qaçamazsın. 
Bən çılğınım artıq, bana yaqlaşma, kənar ol: 
Gəl, qaçma, xayır, dərdimə lütf et də, dəva bul. 
11 
 
İ x t i y a r 
 
Oğlum, mədəni aləmi nifrətlə bıraqdın, 
Gəldin şu cədəlsiz, bədəvi aləmə çıqdın, 
İnsandakı haqsızlığı, zülmü unut artıq, 
Qəlbindəki nifrətləri, vəhşətləri yaq, yıq. 
Yüz, bin deyil İblisə uyan... həp bəşəriyyət 
Etmiş bu gün ev yıqmağa, qan içməyə adət. 
Arif! Unut, oğlum, unut artıq, bəni dinlə, 
Sən kəndini məhv eyləyəcəksin bu gedişlə. 
 
A r i f 
 
(acı qəhqəhələrlə) 
 
Mümkünmü unutmaq?! Dayanılmaz buna əsla, 
Əsla dayanılmaz şu böyük vəhşətə... zira, 
Yalnız deyil insanlara, vəhşilərə sorsan, 
Onlar belə insandakı vəhşiliyə heyran. 
(göyə doğru, sinirli və həyəcanlı) 
Bilməm şu cinayət, şu xəyanət, şu fəlakət 
Bitməzmi, ilahi! Bu qədər səbrə nə hacət? 
 
(çılğın) 
 
Ver, bir buyuruq ver də cəhənnəmlər açılsın, 
Coşsun, bütün atəşləri dünyaya saçılsın. 
Yaqsın da, şu zalım bəşərin yurdunu yıqsın, 
Həp yer yüzü bir ah olaraq göylərə çıqsın. 
 
Bu sırada dəhşətli göy gurultusu başlar. Gurultu ilə bərabər İblisin şiddətli 
qəhqəhələri eşidilir. Ixtiyar mə’yus və düşüncəli bir halda qülbədən çıqar. Arif əli alnında 
olaraq gurultu və qəhqəhələri dinlər. Eyni zamanda səhnənin ışığı azalır. İ b l i s Arifin 
qarşısına keçiverir 
12 
 
A r i f 
 
(fəsini qoyaraq, şaşqın) 
 
Kimsin, nəçisin? Söylə, nədir fikrü məramın? 
Nerdən gəliyorsun, nə imiş şöhrətü namın? 
 
İ b l i s 
 
(məğrur qəhqəhələrlə) 
 
Bən şimdi bir atəş, fəqət əvvəlcə mələkdim, 
Həp Xaliqə təsbih idi, təhlil idi virdim, 
İlk öncə mələklər bəni təqdis ediyordu, 
Adəm kibi bir sayğısız axır ləkə vurdu. 
Alçalmadı, yüksəldi fəqət şöhrətü şanım, 
Allah ilə bir zikr edilir namü nişanım. 
 
A r i f 
 
Artıq yetişir, anladım, izahə nə hacət, 
Qarşımdakı İblis imiş, eyvah, nə dəhşət! 
Həp qəhr oluyorkən şu cihan xain əlinlə, 
Bilməm nəyə gəldin, nəyə gəldin bana, söylə?! 
 
İ b l i s 
 
Baqdım, əziyor ruhunu həp qeydi-əsarət, 
Gəldim edəyim ta səni hürriyyətə də’vət. 
Baqdım, səni məhv etmədə bin dürlü xəyalət, 
Gəldim verəyim qəlbinə bir nuri-həqiqət. 
 
A r i f 
 
Uymam sana, hər məl’ənətin bəncə ə’yandır, 
Dəf’ ol da, get, azğınları, sapqınları qandır; 
Hürriyyətə əsla bəni sən irdirəməzsin, 
Bir zülmət ikən nuri-həqiqət verəməzsin. 
13 
 
İ b l i s 
 
(istehzalı qəhqəhələrlə) 
 
Lakin bu xəta... Atəşi zülmət sanıyorsun: 
Sən arif ikən halbuki pək aldanıyorsun, 
Zülmət deyilim, iştə bənim hər sözüm atəş... 
Atəş, özüm atəş, yüzüm atəş, gözüm atəş. 
 
A r i f 
 
Bən nurə fəqət talibim, atəş nəmə lazim?! 
 
İ b l i s 
 
Atəşsiz, inan, nur olamaz sabitü qaim, 
Atəş, günəş atəş, bəşəriyyət bütün atəş, 
Hər bir hərəkət, məbdəi-xilqət bütün atəş... 
Zərdüştü düşün, fəlsəfəsi, fikri, dəhası 
Həp atəşə tapdırmaq idi zümreyi-nası. 
Yalnız bunu dərk etdi o əllameyi-məşhur, 
Yalnız o böyük baş şu böyük kəşflə məğrur... 
 
A r i f 
 
(sinirli) 
 
Məhv olsa da həp bənliyim uymam sana, dəf’ ol! 
 
İ b l i s 
 
Durmam, gedərim... 
 
(qəhqəhə ilə çəkilir) 
 
A r i f 
 
Haydı, çəkil, iştə açıq yol!.. 
 
14 
 
(Fəsini bir tərəfə atıb əsəbi hallar keçirir. Səhnə aydınlaşır) 
 
X a v ə r 
 
(gəlir, həyəcan və təlaş ilə) 
 
Söylə, Arif! Aman nə oldu yenə, 
Yenə kimlər göründü gözlərinə? 
 
A r i f 
 
Sorma, hiç sorma, nazənin Xavər, 
Bəni məhv etdi iztirabü kədər. 
 
(onu qolları arasına alır) 
 
Sən, əvət sən də olmasan, heyhat! 
Bəni bir gün boğar şu qanlı həyat. 
Ah, o gözlər bilirmisin nə diyor? 
 
X a v ə r 
 
Nə diyor, söylə... 
 
A r i f 
 
Ruhu cəzb ediyor, 
Söylüyor əski xatiratı bana. 
 
(ətrafa) 
 
Sanki qarşımdadır gözəl Rə’na. 
 
X a v ə r 
 
Bana baq, səndə gizli bir söz var... 
 
15 
 
A r i f 
 
Onu hiç sorma, sevgilim! 
 
X a v ə r 
 
(ətrafa) 
 
Qəddar! 
 
Bu sırada İ x t i y a r ilə bərabər İbn Yəmin, Rə’na, zənci çavuş və bir əskər, 
əlində ufaq bir çanta daxil olurlar. 
 
İ b n Y ə m i n 
 
(səmimi bir tevr ilə əlini Ixtiyarın omuzuna qoyaraq) 
 
Möhtərəm Ixtiyar, nasıl keyfin? 
 
İ x t i y a r 
 
Hiç qəmim yoq, var olsun İbn Yəmin! 
 
İ b n Y ə m i n 
 
(alnının tərini silər) 
 
Pək sıcaq, həm də yol bu gün pək uzaq, 
 
(əskərə) 
 
Çabuq ol, haydı, qoş da atlara baq. 
Əskər çantayı bir tərəfə bıraqıb çıqar. 
 
A r i f 
 
(diqqət və heyrətlə ətrafa) 
 
Ah, o, Rə’na, nazənin afət! 
 
16 
 
X a v ə r 
 
Yenə bir şeymi oldu, Arif? 
 
A r i f 
 
Əvət. 
 
(Rə’nayə yaqlaşaraq) 
 
Söylə, Rə’namı isminiz? 
 
R ə’ n a 
 
(Arifin əlini sıqar, heyrət və sevinclə) 
 
A r i f! 
 
İbn Yəmin 
 
(Arifi, süzər, ətrafa) 
 
Bizə bir əngəl olmasın şu hərif?! 
 
A r i f 
 
Bu gəliş, əfv edərsiniz, nerədən? 
 
İ b n Y ə m i n 
 
(məğrur və laübali) 
 
Səhneyi-hərbdən, mücadilədən. 
 
A r i f 
 
(acı təbəssümlə) 
 
Bir fəzilətsə öldürüb-ölmək, 
Canavar bizdən əşrəf olsa gərək. 
17 
 
İ b n Y ə m i n 
 
(istehzalı qəhqəhə ilə) 
 
İştə bir söz ki, büsbütün yanlış... 
Yaşamaq istiyormusun, çarpış. 
Hərbə qoş, həp vuruş, ya əz, ya əzil! 
Onsuz irmək murada pək müşkül. 
 
A r i f 
 
(istehzalı və əzici bir təbəssümlə) 
 
Doğru, pək doğru bir düşüncə... əvət, 
İştə hər əskər, iştə hər millət 
Bu gün olmaqda həp bu fikrə şərik, 
Hiç çəkilməz fəqət bu sərsəmlik. 
 
İ x t i y a r 
 
(onun qolundan tutaraq) 
 
Arif, oğlum, bıraq münaqişəyi 
Gəl, işim var səninlə... 
Sağ tərəfdən çıqarlar 
 
İ b n Y ə m i n 
 
(ətrafa) 
 
Ah, nə eyi... 
 
(Rə’nayə) 
 
Şu hərif feyləsofmu, ya dəlimi? 
Sanki həp cəhldir bunun elmi. 
18 
 
R ə’ n a 
 
Bəslənir hər könüldə bir duyğu, 
Nə yaparsın, onun da məsləki bu... 
 
İ b n Y ə m i n 
 
Bu da məsləkmidir, nədir, bilməm! 
İştə bir kəcnəzər, zəki sərsəm! 
Xavərin yüzündə naməmnun hallar. 
 
R ə’ n a 
 
Bəncə sərsəm deyil, o pək huşyar, 
Neyləsin, hərbə qarşı nifrəti var. 
 
İ b n Y ə m i n 
 
Onu nerdən tanırsınız əcəba? 
 
R ə’ n a 
 
Pək yaqın qomşumuzdu... 
 
İ b n Y ə m i n 
 
(ətrafa) 
 
İştə bəla! 
 
R ə’ n a 
 
Əsli İstanbul əhlidir, lakin, 
Pək küçükkən zavallı dərbədərin 
Evi yanmış da, nəsli məhv olmuş, 
Bir küçük qardaşilə qurtulmuş. 
Onu da ən sonunda biçarə 
Qeyb edib böylə qalmış avarə. 
19 
 
İ b n Y ə m i n 
 
(saatına baqar, Rə’nayə) 
 
Siz məhəbbət edin də biz çıqalım, 
Əcəba bir nə var, nə yoq baqalım. 
 
(çavuşla bərabər bir tərəfə çəkilir) 
 
R ə’ n a 
 
(karyola üzərində gözünə ilişən iki kitabı göstərir) 
 
Bu kitablar səninmidir, əcəba? 
 
X a v ə r 
 
Əvət, Arif keçən yıl aldı bana. 
 
(kitabların alt tərəfdə bulunan rəsimli yüzünü birər-birər çevirib göstərir) 
 
Xoca Nəsrəddinin lətifələri, 
Bu da “Bin bir gecə” hekayələri!.. 
 
R ə’ n a 
 
(açıb yapraqlarını çevirərək) 
 
Bana lütfən bir az sərin su... 
 
X a v ə r 
 
Pəki. 
 
(dəstiyi alıb sol qapıdan çıqar) 
20 
 
İ b n Y ə m i n 
 
(dışarıda pəncərə önündə, çavuşa) 
 
Pək düşündün, nə var? 
 
Ç a v u ş 
 
Bəyim, hər şey, 
Bir bəla iştə gördüyün Arif, 
Çünki Rə’nayə pək yaqın şu hərif. 
Daha müdhiş bəla bizim əskər, 
Qorqarım, cümlə sirri faş eylər. 
Bizi görmüş də çünki Rə’nanın 
Babasın qətl edən zaman, xain! 
A r i f sağ tərəfdən daxil olur, onları dinlər. 
 
İ b n Y ə m i n 
 
(qafasını oynataraq istehzalı təbəssümlə) 
 
Bir böyük ordu, bir yığın insan, 
Bənim uğrumda oldu həp qurban. 
Keyfə sərf eylədim də milyonlar, 
Yenə devlətcə e’tibarım var. 
Bən kimim, bir ərəb... nə zənn etdin? 
Bir çocuqdanmı qorqar İbn Yəmin? 
 
Gedərlər. 
 
A r i f 
 
(Rə’naya yaqlaşır, vurğunca bir tevrlə) 
 
Nə səadət, nə xoş təsadüf, inan, 
Səni gördükdə bitdi tabü təvan. 
Gecə rö’yalərimdə özlərkən 
21 
 
Bu gəliş böylə ansızın, bilsən, 
Nə qədər zevqü nəş’ə verdi bana, 
Haqlıdır hər könül tapınsa sana, 
Burda qalsan, səninlə birləşsək, 
Şübhə yoq, sisli taleyim güləcək. 
 
R ə’ n a 
 
(mütərəddid) 
 
Bir xəyal iştə, kim bilir, qismət!? 
 
A r i f 
 
Bir sözüm var, qüsurə baqma fəqət, 
Söylə, Rə’na! Şu qanlı zabitlə 
Nerəyə, hanki səmtə, bir söylə? 
 
R ə’ n a 
 
Şu yaqınlarda xəstələr varmış. 
 
A r i f 
 
Saqın aldanma, pək böyük yanlış; 
İnanıb getmə, ah, o pək xain, 
Burda qal, getmə, həm də sorma niçin! 
 
R ə’ n a 
 
Bəlkə həp söylədiklərin gerçək, 
Pək güc amma vəzifədən dönmək. 
 
İşıq azalır, ağ saqallı, möhtəşəm simalı bir miralay xəyalı görünür. Rə’na şaşqın və 
həyəcanlı. 
 
Ah, babam, bir də anlı-şanlı babam! 
İntiqam almadan, inan yaşamam. 
22 
 
B a b a s ı n ı n  x ə y a l ı 
 
(mühib və ağır bir ahənglə) 
 
İntiqam! İntiqam!.. 
 
(çəkilir) 
 
R ə’ n a 
 
(əllərini xəyala doğru açaraq müztərib) 
 
Aman, bu sual! 
 
İ b l i s 
 
(xaricdən məmnun qəhqəhələrlə) 
 
İntiqam, İntiqam!.. 
 
A r i f 
 
Aman, bu nə hal!? 
 
R ə’ n a 
 
Babamın kim bulursa qatilini, 
Ona bən səcdə eylərim ələni. 
Bəni çöllərdə gəzdirən duyğu, 
İntiqam eşqi... həp bu, yalnız bu. 
 
A r i f 
 
Görünür, sizcə bəllidir qatil? 
 
R ə’ n a 
 
Xayır, əsla bilinmiyor o səfil, 
Diyor İbn Yəmin: “İnan bana sən, 
Bulurum nerdə olsa qatili bən”. 
23 
 
A r i f 
 
Bəncə bir hiylədir bu, dinləmiyin. 
 
X a v ə r 
 
(dəstəyi gətirir, töküb Rə’nayə verir) 
 
Buyurun, pək gözəl su, həm də sərin... 
 
İ b n Y ə m i n 
 
(İxtiyar və çavuşla bərabər dönər, su içməkdə olan Rə’nayə) 
 
Gedəlim! 
 
R ə’ n a 
 
(qalqar, qülbədəkilərə) 
 
Xeyli razıyım sizdən. 
 
Çavuş çantayı alır. 
 
İ b n Y ə m i n 
 
Gər nəsib olsa evdət eylərkən, 
Qalırız burda bəlkə üç-beş gün. 
 
İ x t i y a r 
 
Ah, o günlər bizimçin ən xoş gün... 
Hər üçü çıqar, Ixtiyar ilə Xavər də onları izlər. 
 
X a v ə r 
 
(Rə’nayə) 
 
Gəlişin pək gözəl, fəqət gedişin 
Umulur şey deyildi... 
24 
 
R ə’ n a 
 
Allah için, 
 
Yetişir, fəzlə zəhmət etməyiniz. 
 
X a v ə r 
 
Nə olur, mümkün olsa getməyiniz! 
 
A r i f 
 
Getmə, pək doğru, getmə sən, Rə’na! 
 
(məhzun və sarsılmış bir halda iskəmləyə oturur) 
 
X a v ə r 
 
(geri dönər) 
 
Söylə, Arif, nə var, nə oldu sana? 
 
A r i f 
 
Ah, o, Rə’na, o nazlı heykəli-nur 
Sanki qarşımda çırpınıb duruyor. 
Ona bən yardım etməsəm gerçək 
Bəni vicdan əzabı məhv edəcək. 
 
X a v ə r 
 
İki söz sormaq istərim sana bən, 
Əcəba hiç sevərmisin onu sən? 
 
A r i f 
 
Sevərim başqa bir məhəbbətlə, 
Əski, pək əski hissi-hörmətlə... 
25 
 
X a v ə r 
 
Yoq, inanmam, xayır, bu pək yanlış... 
O nə halət, nədir o səs, o baqış? 
Sanki bir inqilab içində sənin 
Çırpınıb durmaq üzrə həp bədənin. 
 
A r i f 
 
Sən də Arif qadar düşünsəydin 
Ki, nələr yapmaq istər İbn Yəmin, 
Büsbütün sarsılırdı vicdanın, 
Heyrətindən həmən donardı qanın. 
 
Bu sırada V a s i f l ə arqadaşı küçük zabit, silahsız olaraq, yaralı bir rus zabiti 
gətirirlər. 
 
V a s i f 
 
(küçük zabitə) 
 
Daha dur, tabı qalmamış artıq. 
 
İ x t i y a r 
 
(onların arqasından yetişib yardım edər) 
 
Yaralanmışmı? Ah, zavallı, yazıq... 
Gətirin, bir qədər rahatlansın. 
 
A r i f 
 
Ya əsir olmalı o, ya qaçqın. 
 
V a s i f 
 
Xəstə bir rus əsiri, həm yaralı. 
 
İ x t i y a r 
 
Gəl qızım, tez sarıb da bağlamalı. 
26 
 
(İxtiyarla Xavər yaralının alnını və qolunu sarıb içəri odaya götürürlər). 
 
A r i f 
 
(Vasiflə küçük zabitə) 
 
Ah, nə munis, nə mərhəmətlisiniz; 
Nerdə rast gəldiniz şu zabitə siz? 
 
V a s i f 
 
Pək yaqınlarda, yol kənarində, 
Baqdıq, əhvalı xeyli pəжmürdə. 
 
K ü ç ü k z a b i t 
 
Bir əsir iştə, düşman olsa belə 
Yenə lazım müavinət edilə. 
 
A r i f 
 
Həp şu xislətdə olsa cinsi-bəşər, 
Hiç görülməzdi bunca vəhşətlər. 
 
(sol qapıdan içəri keçər) 
 
K ü ç ü k z a b i t 
 
Vasif! Düşünür, həp düşünürsün, bu nə halət? 
Məcnun olacaqsın bu təbiətlə nihayət. 
 
V a s i f 
 
Bulmazsam əgər İbn Yəmin xaini əlbət – 
Əlbət qalır üstümdə şu çılğınca təbiət! 
Rə’na, hələ Rə’na!.. Onu iğva nə deməkdir? 
Bir alçağa layiqmi o gülqönçeyi-bakir? 
27 
 
K ü ç ü k   z a b i t 
 
Türk ordusu ətrafə bu gün həmlə edərkən, 
İranə və ya Qafqaza imdadə gedərkən, 
Rus ordusu durmaz, çəkilirkən önümüzdən, 
Vasif! Nə rəvadır ki, şu parlaq günümüzdən 
Feyz almayaraq biz olalım qəflətə mail, 
Satmaz, satamaz milləti şəxsiyyətə aqil. 
 
V a s i f 
 
Əfsus ki, hiçdir sonu, türk ordusu varsın, 
Istərsə bütün Hindi də, Əfqanı da sarsın, 
Istərsə bütün qarşı çıqan manei yıqsın, 
Turanı basıb bağrına Altaylara çıqsın, 
Mümkün deyil, əsla olamaz naili-amal, 
Etdikcə xəyanət əli bu milləti pamal. 
 
K ü ç ü k     z a b i t 
 
Lakin saparaq başqası eylərsə xəyanət, 
Seyr eyləyərək həp baqa dursunmu şu millət? 
 
V a s i f 
 
Türk ordusu daim basaraq ölkələr almış, 
Ən sonda siyasətdə basılmış da bunalmış. 
Idraki sönük başçıların qəfləti ancaq 
Etmiş, edəcək milləti həp əldə oyuncaq. 
 
(ani bir düşüncədən sonra kəskin və şiddətli) 
 
Turana qılıcdan daha kəskin ulu qüvvət, 
Yalnız mədəniyyət, mədəniyyət, mədəniyyət... 
 
K ü ç ü k     z a b i t 
 
(geri dönməkdə olan Arifə) 
 
Yahu, buradan kimdi bir az öncə keçənlər? 
28 
 
A r i f 
 
Bir atlı ərəb zabiti, bir qızla bərabər... 
 
V a s i f 
 
Gördünmü? Gecikdik də qaçırdıq avı əldən. 
 
K ü ç ü k z a b i t 
 
İnsan nə qadar qaçsa da qurtulmaz əcəldən. 
 
V a s i f 
 
Gəl, durma, hənuz əldə bir az fürsətimiz var. 
 
K ü ç ü k   z a b i t 
 
(yarımqəhqəhə ilə) 
 
Artıq sən əmin ol, bu gün avcundadır onlar. 
 
Hər ikisi yüngül təmənnalarla qülbədən çıqar və sür’ətli adımlarla İbn Yəmin hərəkət 
etdiyi tərəfə doğru yürürlər. Arif durduğu yerdə baqa qalır. Şaşqınlıqla qarışıq böyük bir 
hüzn və kədər ruhunu sarmağa başlar. Bu sırada səhnənin ışığı  azalır. İblis istehzalı və 
şiddətli qəhqəhələrlə qarşısına çıqar. 
 
A r i f 
 
Dəf’ ol, yenə gəldinmi? 
 
İ b l i s 
 
... Əzizim, çocuq olma! 
Arif! Bana baq, əczi bıraq, hissə qapılma. 
Çarpışmaq için lazım ikən mərdə cəsarət, 
Bilməm, niçin olmuş sana qalib əsəbiyyət? 
Bən həpsini duymaqdayım, inkar nə lazim; 
Rə’na, o sənin şimdi bütün ruhuna hakim, 
Hakim o sənin hissinə, idrakinə... əfsus 
Ayrılsan izindən, olur əğyar ilə mə’nus... 
29 
 
A r i f 
 
Qandırmaq için Arifi həp nafilə israr, 
Hər haldə xainsin, inanmam sana zinhar... 
 
İ b l i s 
 
Lakin şu inadınla pərişan olacaqsın, 
Bir gün gələcəkdir ki, peşiman olacaqsın, 
Əfsus, nədamət sana verməz səmər əsla. 
 
(əlində bir tabança ilə bir kisə altın tutaraq) 
 
Al bunları... bas bağrına, Arif, eyi saxla! 
Bunlar edəcək etsə nihayət səni məs’ud, 
Al! Iştə bu atəş, bu da ən sevgili mə’bud! 
 
(tabançayı bir kərə havaya boşaltaraq) 
 
Al! Iştə bu atəşlə gəlir qəlbinə qüvvət, 
Yalnız bu verir qarşı duran xəsminə dəhşət. 
 
(kisədəki altınları səsləndirib oynadaraq Arifə verir) 
 
Baq, səsləniyor, iştə sədayi-pəri-Cibril! 
Bunsuz olamaz kimsə, inan, məqsədə nail. 
 
A r i f 
 
(İblisin vermiş olduğu tabançayı və altınları yerə atar, son dərəcə qızğın və usanmış 
bir halda) 
 
Dəf’ ol, yetişir, eyləmə əsla bəni təltif! 
Möhtac deyil altına, ya qurşuna Arif. 
 
İ b l i s 
 
Təkrar edərim, zəfi bıraq, aldanıyorsun, 
Həp aldanıyorsun, bana baq, aldanıyorsun! 
30 
 
(qəhqəhələrlə çəkilir) 
 
A r i f 
 
(tərəddüd və düşüncədən sonra) 
 
Heyhat, o mələk qəhr edilirkən, 
Layiqmi durub seyr edəyim bən? 
 
(kəskin bir əzmlə) 
 
Yoq, getməliyim, həm də bu saət, 
Bəndən ona hörmət və məhəbbət... 
 
(ridasını “pelerin” və fəsini alıb həmən dışarı fırlar) 
 
İ b l i s 
 
(gəlir, istehzalı qəhqəhələrlə) 
 
Get, lakin o hörmət və məhəbbət 
Bir gün doğurur qanlı ədavət. 
Get, bəllidir insandakı xislət; 
Sizlərdəki ülfət; sonu vəhşət, 
Sizlərdəki şəfqət; sonu nifrət, 
Sizlərdəki rəhmət; sonu lə’nət!.. 
 
(sürəkli qəhqəhələr...) 
 
 
 
 
Pərdə 
31 
 
İKİNCİ PƏRDƏ 
 
Ərəb zevqinə uyğun süslü bir salon... Qarşıda, sağda və solda birər qapı və bir qaç 
pəncərə... İblis xidmətçi ərəb qiyafətində ötəyi-bəriyi düzəltir. 
 
İ b n Y ə m i n 
 
(qarşıdakı qapıdan gələrək) 
 
Bana baq, durma, əzizim, çabuq ol, 
Durma get, haydı, imamı ara-bul. 
Söylə gəlsin də nikah qıymaq için. 
 
İ b l i s 
 
Baş çavuş zənn edərim getdi dəmin. 
 
İ b n Y ə m i n 
 
Pək gözəl, gəlsə, həmən söylə bana. 
 
İ b l i s 
 
Söylərim, lakin əmin ol, Rə’na, 
Bir qadar göstərəcək istiğna. 
 
İ b n Y ə m i n 
 
Nə vəzifən, deyil aid bu sana. 
 
İ b l i s 
 
Əmrə borcumdur itaət, heyfa, 
Onu məcbur edəməzsin, zira 
Böylə bir cəbri hökumət duysa, 
Çəkəcəkdir başımız dürlü bəla. 
Çünki var başqa günahın da sənin, 
Orduya, devlətə çıqdın xain. 
32 
 
İ b n Y ə m i n 
 
(mütərəddid, diplomatca bir təbəssümlə) 
 
İştə pək doğru və məntiqli cavab, 
Sən vəkil ol, nə dilərsən, onu yap! 
 
(gəldiyi qapıdan çıqar) 
 
İ b l i s 
 
(məğrur qəhqəhə ilə, yalnız) 
 
Əvət, İblis, o böyük sənətkar 
Həm yapar, həm də yıqar, qüdrəti var. 
 
Bu sırada V a s i f ilə küçük zabit sağ qapıdan daxil olur, ətrafı süzməyə başlarlar. 
 
Bu cəsarət nə demək? Ey, bana baq! 
 
V a s i f 
 
(istehzalı qəhqəhə ilə) 
 
Bir oteldir deyə sandıq bu qonaq. 
 
İ b l i s 
 
Əcəba!? Sahibi kimdir otelin? 
 
V a s i f 
 
Bir ərəbdir, adı da İbn Yəmin. 
 
İ b l i s 
 
(qızğın) 
 
Sayğısızlıq yetişir, haydı, gedin! 
33 
 
V a s i f 
 
(silah çəkərək) 
 
Şımarıq abdala baq, dur! Nə dedin? 
 
K ü ç ü k z a b i t 
 
(mane olur) 
 
Vasif! Allahı sevərsən də bıraq! 
 
(geri çəkilməkdə olan İblisə) 
 
Dur, təlaş etmə, əzizim... 
 
V a s i f 
 
Alçaq! 
Nerdə Rə’na, onu göstər! 
 
İ b l i s 
 
(istehzalı təbəssümlə) 
 
Nə demək! 
Varıyor İbn Yəminə o mələk. 
 
V a s i f 
 
Onu qandırmış o xain, lakin 
Bən sağ olduqca bu iş namümkün! 
 
K ü ç ü k z a b i t 
 
(mülayim) 
 
Arqadaş, gərçi o sərsəm məğrur, 
34 
 
(Vasifi göstərir) 
 
Qızın ən sevgili məşuqu budur. 
 
İ b l i s 
 
Ah, ayaq səsləri var, tez çəkilin, 
Çəkilin, sonra, bir az sonra gəlin. 
 
V a s i f 
 
(arqadaşına, xüsusi) 
 
Gedəlim, ən eyi yol: hər ikimiz, 
Azacıq sonra misafir gəliriz, 
Şu hərif çünki yaqın dostumdur, 
Bəlkə bir rənglə iş həll olunur. 
 
K ü ç ü k    z a b i t 
 
(çıqarkən İblisə) 
 
Şimdi var bir sana ümmid ancaq, 
Çarə bul, yoqsa o qız məhv olacaq. 
 
İ b l i s 
 
(məğrur qəhqəhə ilə, yalnız) 
 
Bəndən imdad umuyor cümlə cihan, 
Biri zalım, biri məzlum insan. 
 
R ə’ n a 
 
(sol qapıdan daxil olur) 
 
Bu ziyafət nə demək, söylə niçin, 
Sana hiç açmadımı İbn Yəmin? 
35 
 
İ b l i s 
 
(yarımqəhqəhə ilə) 
 
Bilmiyormuş kibi davranmaq nə!? 
Bu ziyafətdir əlamət dügünə. 
Səni təzvic ediyor İbn Yəmin, 
Şimdi əmr etdi nikah qılmaq için. 
 
R ə’ n a 
 
(Həyəcanlı və şaşqın) 
 
Sus, aman sus! Nə rəzalət!? 
 
(e’timadsız) 
 
Əcəba! 
 
Yoq, çəkilməz bu xəyanət əsla. 
Bəni bilməm ki, nə sanmış şu hərif, 
Ah, pək doğru diyormuş Arif. 
 
(son dərəcə təhdidkar) 
 
Hiç məraq etmə, duyar, şimdi duyar, 
Şimdi anlar ki, əvət, bəndə nə var. 
 
Gəldiyi qapıdan çıqar. Bu sırada Arif fəsli olaraq, yüzünü gözəlcə təraş etdirmiş 
olduğu halda, sağ qapıdan girər. Rə’nanın qapıyı qapayıb getdiyini görüncə büsbütün 
şaşırır. 
 
İ b l i s 
 
Bana baq, hey səni sərsəm, budala! 
Bu cəsarət sana nerdən əcəba? 
 
A r i f 
 
(Rə’na çıqdığı qapıya işarətlə) 
 
Ondan, ah, iştə o dilbər qızdan, 
Şimdi burdan süzülən yıldızdan. 
36 
 
İ b l i s 
 
Söylə, dərdin nədir, aydın söylə! 
 
A r i f 
 
Mərhəmət qıl da, aman, lütf eylə, 
Söylə Rə’nayə ki, Arif gəlmiş. 
 
İ b l i s 
 
Anladım dərdini, lakin bu zor iş... 
Ona nail olur ancaq onlar 
Ki, avuclar dolusu altını var. 
 
A r i f 
 
Bəndə yoq altın, əzizim, zira 
Uymamış sərvətə könlüm əsla. 
 
İ b l i s 
 
(yarımqəhqəhə ilə) 
 
Altının yoqsa silahın var ya, 
Bəni öldür də qavuş sonra ona. 
 
A r i f 
 
Yoq, silahım da yoq, insaf eylə, 
Sanma vəhşi bəni sən bir öylə. 
 
İ b l i s 
 
(mə’nalı bir qəhqəhə ilə) 
 
Pək gözəl, anladım, ancaq Rə’na 
Qismət olmaz bu təbiətlə sana. 
Üzülüb durma, çəkil get, zira 
Qüvvətə, altına tabe dünya. 
37 
 
(Arifdə mə’yusca bir dalğınlıq. İblis mülayim qəhqəhə ilə) 
 
Nəyə daldın, niçin oldun mə’yus? 
 
A r i f 
 
Çünki yoq bir şeyim, əfsus, əfsus! 
 
İ b l i s 
 
Bir şeyin yoqsa da könlün var ya, 
Bana ver könlünü... 
 
A r i f 
 
Əsla, əsla!.. 
Bunu hiç umma, saqın Arifdən, 
Vermişim könlümü yalnız ona bən. 
 
İ b l i s 
 
(ətrafa) 
 
İştə Şərqin mütərəddid cocuğu! 
Şaşqın, abdal, əsəbi yavrucuğu! 
 
A r i f 
 
(masa üzərindəki şərab qədəhini yaqalar) 
 
Ah, aman! Bir içim olsun, bana su! 
 
İ b l i s 
 
(sürahiyi alıb qədəhi raqı ilə doldurur) 
 
Al, iç! 
38 
 
A r i f 
 
(yarıya qədər içər. Yüz-gözünü bürüşdürür) 
 
Eyvah, nə dəhşət, yahu! 
Su deyil, səmli bir atəşdir bu. 
 
İ b l i s 
 
(başqa bir şüşədən böyük bir qədəh dolusu ərğəvani şərab verir) 
 
Bu fəqət tatlıdır, al iç! 
 
A r i f 
 
Nədir o? 
 
İ b l i s 
 
İç də baq, sonra duyarsın nə imiş, 
Ən gözəl töhfə, keşiş göndərmiş... 
 
A r i f 
 
(bir qədər içər, qədəhi məmnun və nəş’əli bir baqışla süzərək) 
 
Ah əvət, sanki şəfəq dalğalı nur... 
 
(içib bitirdikdən sonra, niyaz ilə) 
 
Şimdi Rə’nayı çağırsan nə olur? 
 
İ b l i s 
 
Onu sən pəkmi sevərsin? 
 
A r i f 
 
(cibindən bir cığara çıqarır) 
 
Sorma, 
Sızlayan könlümə atəş vurma! 
39 
 
(İblis cığarayı atəşlər) 
 
Ta çocuqkən seviyordum onu bən. 
 
İ b l i s 
 
(qapıya işarətlə) 
 
Gəliyor iştə o gülqönçə dəhən. 
 
A r i f 
 
Ah aman, halı nasıl hüznavər, 
Gözlərindən saçılır şimşəklər. 
 
R ə’ n a 
 
(əlində bir qaç parça kağız daxil olur, heyrətlə) 
 
Arif, Arif! Nə için gəldin sən? 
 
A r i f 
 
Sorma bəndən, onu sor qəlbindən. 
 
İ b l i s 
 
Şu kağızlar nə içindir, yavrum? 
 
R ə’ n a 
 
Onu bunlar edəcəkdir məhkum. 
 
A r i f 
 
Əcəba, kimdir o xain, miskin? 
 
R ə’ n a 
 
Səncə pək bəlli hərif: İbn Yəmin. 
40 
 
A r i f 
 
(kağızları göz ucilə süzərək) 
 
Şu xəyanətləri sən əvvəldən 
Biliyorkən susuyordun, bu nədən? 
 
R ə’ n a 
 
Bəni qandırdı da sandım o dəni, 
Bulur əlbət babamın qatilini, 
Sonra baqdım ki, o bir başqa səfil!.. 
 
A r i f 
 
(ətrafa) 
 
Bəlkə həp kəndisi cani, qatil... 
 
(Rə’nayə) 
 
Bana ver onları, Rə’na! Bana ver. 
 
(kağızları almaq istər) 
 
R ə’ n a 
 
(İblisi göstərir) 
 
Hələ səbr et baqalım bir bu nə der. 
 
İ b l i s 
 
Ver, əvət, ver, o nə lazımsa yapar. 
 
A r i f 
 
Bana ver, şimdi o azğın canavar, 
Bulur əlbəttə cəza, qurtulamaz. 
41 
 
(kağızları alır, sür’ətli adımlarla gəldiyi qapıdan çıqar) 
 
R ə’ n a 
 
(müztərib) 
 
Ah, lakin o hərif pək qurnaz... 
 
İ b l i s 
 
Hiç təlaş etmə, quzum, dinlə bəni, 
İki bildik soruyorlardı səni... 
 
R ə’ n a 
 
(sözünü kəsərək) 
 
Kimdi onlar? 
 
İ b l i s 
 
Biri olduqca yigit, 
Vasif ismində gözəl bir zabit. 
 
R ə’ n a 
 
(şad və və məmnun) 
 
Ah, gerçəkmi bu söz? 
 
İ b l i s 
 
Pək gerçək, 
Bana söz verdi, əmin ol, gələcək. 
 
İ b n Y ə m i n 
 
(daxil olur, İblisə) 
 
Əcəba sevgili Rə’na nə diyor? 
42 
 
İ b l i s 
 
Bəyim, izhari-məsərrət ediyor. 
 
İ b n Y ə m i n 
 
(İblisin omuzunu oqşayaraq) 
 
Xeyli məmnunim, əzizim, səndən. 
 
R ə’ n a 
 
(kinayəli və acı təbəssümlə) 
 
Xəstəyə baqmaq için gəlmiş ikən, 
Bir ziyafətdə bulunmaq nə tuhaf! 
 
İ b n Y ə m i n 
 
Yoqmudur səndə, gülüm, hiç insaf!? 
Yaralı əskərə baqmaqsa məram, 
Əskərim bən də, böyük həm də yaram, 
Yar da aç, qəlbimə baq, sonra inan, 
Çünki hala aqıyor, kəsmədi qan. 
 
R ə’ n a 
 
(məhzun) 
 
Ah, təmin ediyordun da bəni; 
Bulacaqdın babamın qatilini. 
 
İ b l i s 
 
O da mümkün, o da mümkün, Rə’na! 
Bir düşün, bən nə dedim şimdi sana? 
Həp sevin, gül, mələyim, çünki bu gün 
Ələ düşməz... nə səadətli dügün!.. 
43 
 
(mə’nalı qəhqəhə) 
 
Ç a v u ş 
 
(daxil olur) 
 
Gəliyor iştə misafirlərimiz. 
 
İ b n Y ə m i n 
 
(Rə’nayə) 
 
Get, gülüm, sonra məhəbbət edəriz. 
 
(Misafirləri qarşılamaq için qarşıki qapıdan çıqar). 
 
İ b l i s 
 
(Rə’nayə) 
 
Hiç məraq etmə, əmin ol, o bənim 
Ən itaətli qulumdur daim. 
Durma get, bəklə də fürsət dəmini, 
Bəlkə rö’yadə görür bir də səni. 
 
İstehzalı qəhqəhə... Rə’na sağ qapıdan çıqar. İbn Yəmin ilə bərabər V a s i f , 
arqadaşı və iki-üç zabit daxil olurlar. 
 
İ b n Y ə m i n 
 
(öndə olaraq tatlı qəhqəhələrlə) 
 
Hay, hay, buyurun, nə xoş təsadüf! 
 
(Vasiflə küçük zabiti misafirlərinə göstərir) 
 
Bir arqadaşımdır iştə Vasif, 
Aylarca əgərçi ayrı düşdük, 
Qismət bu, yenə bu gün görüşdük. 
44 
 
V a s i f 
 
(İbn Yəminə) 
 
Xoşbaxt olaraq ziyarətindən 
Könlüm nə qədər sevindi, bilsən! 
 
İ b n Y ə m i n 
 
(misafirlərə) 
 
Bən hərb ediyorkən ordumuzda 
Gördümsə beş-on sevimli sima, 
Vasif, şu könüllü, şanlı zabit 
Bir yıldıza bənziyordu sabit. 
 
B i r i n c i z a b i t 
 
Dünyayı saran şu qanlı qavğa 
Bir xeyli yigitlər etdi peyda; 
Yoq şübhə, bu dürlü nevcavanlar 
Olduqca dəyərli qəhrəmanlar. 
 
İ b n Y ə m i n 
 
Qavğada qolay müvəffəq olmaq, 
Tale və cəsarət olsun ancaq. 
 
Otururlar. 
 
B i r i n c i    z a b i t 
 
(yarımsərxoş, İbn Yəminə) 
 
Yahu, bu nasıl dügün, ziyafət!? 
Məscidmi bu, ya ki, bəzmi-işrət? 
 
İ k i n c i z a b i t 
 
Gerçək, bu nə? Oynayıb çalan yoq, 
Bir nəş’ələnib də zevq alan yoq. 
45 
 
İ b n Y ə m i n 
 
Dur, həp olur, onsuz olmaz əlbət, 
İsmarlamışım, gəlir bu saət. 
 
Ç a v u ş 
 
(gəlir, əskərcə təmənna edər) 
 
Rəqqasələr əmrə müntəzirdir. 
 
İ b n Y ə m i n 
 
Gəlsinlər, əvət, həmən xəbər ver. 
Çavuş çıqar. 
 
B i r i n c i z a b i t 
 
Gəlsinlər, əvət, dəyişsin əhval, 
Gülsün azacıq pəriyi-amal. 
 
İ k i n c i z a b i t 
 
Tam beş sənədir ki, rahib olduq, 
Ciddiyyət içində həp boğulduq. 
Rəqqasələr daxil olur. 
 
İ b n Y ə m i n 
 
(çalğıçılara) 
 
Çal, haydı çal, etmə fevti-fürsət! 
Çal, durma, sənindir iştə nevbət. 
 
B i r i n c i    z a b i t 
 
Çal, sızlayıb inləsin o tellər, 
Çırpınsın onunla həp könüllər. 
46 
 
İ k i n c i z a b i t 
 
Çal, məclisə zevqü nəş’ə gəlsin, 
Çal, ta ölülər də rəqsə gəlsin. 
 
Çalğı başlar, rəqqasələr aşağıdakı şərqiyi həmahəng olaraq söylər və rəqs edərlər. 
 
Şərqi 
 
Hər şey sənindir, ey qafil insan! 
Gülgün şəfəqlər, rəngin çiçəklər. 
Hər şey sənindir, ey cahil insan! 
Parlaq günəşlər, dilbər mələklər. 
 
Yalnız sənin, yalnız sənin hər dürlü ne’mət; 
Gənclik, gözəllik, eşqü ülfət, hər səadət. 
Sür daima zevqü səfa, fevt etmə fürsət, 
Bir gün gəlir, əsla səmər verməz nədamət. 
 
Beş günlük ömrün rö’yayə bənzər, 
Dal eyşü-nuşə, hiç gəlmə huşə. 
Daim gül, əylən, olma mükəddər, 
İç badə, həp gəl cuşü xüruşə. 
 
Sərməsti-eşq ol, ey gözüm, qəsvət nə lazım, 
Bir gün gəlir, əldən çıqar zevqi-xərabat. 
Al nəş’ə hər şeydən, əvət, qəflət nə lazım, 
Bir gün gəlir, əldən düşər peymanə heyhat!.. 
 
Rəqs bitmək üzrə ikən A r i f l ə bərabər əli silahlı iki k a n u n n ə f ə r i daxil olur. 
 
B i r i n c i k a n u n 
 
(kəskin və amiranə bir tevr ilə rəqqasələrə) 
 
Sakit, dağılın!.. 
 
Musiqi susar, rəqqasələr ikişər, üçər salonu tərk edərlər. 
47 
 
İ b n Y ə m i n 
 
(heyrətlə, kanunlara) 
 
Nədir bu rəftar? 
 
A r i f 
 
(İbn Yəmini göstərir) 
 
Tam kəndisi, iştə! Ah, qəddar! 
 
İ b n Y ə m i n 
 
Lakin çəkilirmi bu həqarət? 
 
(Silah çəkmək istər). 
 
B i r i n c i  k a n u n 
 
Həp nafilə bunca qeyzü hiddət, 
Əl’an səni istiyor hökumət, 
Gəl!.. 
 
A r i f 
 
Bəllidir etdiyin xəyanət. 
 
İbn Yəmini alıb götürürlər, Ariflə misafirlər də bərabər çıqar. 
 
V a s i f 
(ən arqada qalır, küçük zabitə) 
 
Baq, şimdi də fevt edilsə fürsət, 
Daim qalırım visalə həsrət. 
 
Sol qapıdan girmək istərlər. Rə’na qarşılarına çıqar. Vasif pərəstişkar bir tevr ilə. 
48 
 
Rə’na, Rə’na! Sevimli afət! 
Gəl, durma aman, edilsə qəflət 
Mütləq səni məhv edər şu xain, 
Olmaz daha qurtuluş səninçin. 
 
R ə’ n a 
 
(sevinc ilə) 
 
Vasif! Gedəlim... 
 
(mütərəddid) 
 
Fəqət bu müşkil, 
Heyhat, bulunmadıqca qatil... 
 
V a s i f 
 
(sözünü kəsərək) 
 
Sən gəl, bulunur o bir gün əlbət. 
 
İ b l i s 
 
(gəlir) 
 
Rə’na, daha durma, iştə fürsət! 
 
R ə’ n a 
 
Lakin babam!.. 
 
V a s i f 
 
Ah, gəl, aman gəl! 
 
Çıqarlar. 
49 
 
İ b l i s 
 
Get, get, daha durma, artar əngəl. 
 
A r i f 
 
(daxil olur, son dərəcə məmnun) 
 
Xain yaqalandı ən nihayət. 
 
İ b l i s 
 
(yarımqəhqəhə ilə) 
 
Eşq olsun, əvət, böyük məharət! 
 
A r i f 
 
Rə’na hanı? Söylə gəlsin! 
 
İ b l i s 
 
Əfsus, 
Bir zabitə uydu getdi... 
 
A r i f 
 
(çılğın) 
 
Ah, sus! 
 
İ b l i s 
 
(əlilə onun omuzunu oqşar) 
 
Yahu! Bana baq, şaşırma əsla, 
Rə’na, o mələk əlində hala... 
50 
 
A r i f 
 
(böyük bir təlaş ilə) 
 
Bir söylə, nə səmtə getdi onlar? 
 
İ b l i s 
 
(qapıdan onlar getdiyi tərəfi göstərir) 
 
Baq, qarşıda iştə xurmalıq var... 
 
A r i f 
 
(sözünü kəsərək) 
 
Bildim, yetişir, o bəlli bir yol. 
 
(Dərhal dışarı fırlar) 
 
İ b l i s 
 
Get, durma! 
 
(istehzalı qəhqəhə) 
 
Fəqət, yazıq! Əmin ol, 
Bəklər səni bir yığın cinayət, 
İzlər səni bir yığın fəlakət. 
 
(Qəhqəhə...) 
 
Pərdə 
51 
 
ÜÇÜNCÜ PƏRDƏ 
 
Səhnə ilk pərdədə olduğu kibi ixtiyar şeyxin çardağını – qülbəsini göstərir. Şeyx 
dışarıda, çardağın altında təsbih çəkərək dalıb getmiş... 
 
Son bahar, öylə, sisli hava... 
 
X a v ə r 
 
(yaralı zabitin alnındakı və qolundakı sarğıyı açar) 
 
Çoq şükür, iştə həp sağaldı yaran, 
Baq, nasıl mərhəmətlidir Yaradan. 
 
Y a r a l ı z a b i t 
 
Ah, sağaldıqca artıyor kədərim, 
Bəni məhv eyliyor düşüncələrim 
Yadə gəldikcə ailəm, yurdum, 
Sarsılır istirahətim, uyqum. 
Hələ sən, ah sən! Sənin kədərin 
Bəndə bir iz bıraqdı xeyli dərin; 
Çünki yalnız bənimlə uğraşaraq, 
Aqibət düşdün Arifindən uzaq. 
 
X a v ə r 
 
Hiç məraq istəməz, xayır, haşa 
Bana sən mane olmadın əsla. 
Şu qəza doğdu bir təsadüfdən, 
Bəni tale ayırdı Arifdən. 
Bu sırada iki türk zabiti gəlir. 
 
İ x t i y a r 
 
Mərhəba! 
 
B i r i n c i    z a b i t 
Mərhəba, əfəndi baba! 
52 
 
İ k i n c i z a b i t 
 
Qülbənizdə su varmıdır əcəba? 
 
İ x t i y a r 
 
Vardır, əlbəttə, həm də xeyli sərin, 
Buyurun, bir qədər də rahət edin. 
 
İçəri girərlər. Ixtiyar su döküb verir. Xavərlə yaralı zabit bir guşəyə sıqılıb durur. 
 
B i r i n c i z a b i t 
 
Pək sıcaq, qalmamış təvan artıq, 
Ayrılıb ordudan fəna susadıq. 
 
Alnının tərini silib sudan içər. İxtiyar ikinci zabit için də döküb vermək istər. 
 
İk i n c i z a b i t 
 
Dur, babam, dur, aman, rica edərim. 
 
(kəndisi döküb içər) 
 
B i r i n c i z a b i t 
 
(yaralı zabiti süzərək) 
 
Bana baq, ixtiyar, şu zabit kim? 
 
İ x t i y a r 
 
Bir əsir, iştə ordudan aralı. 
 
X a v ə r 
 
Kimsəsiz bir zavallıdır, yaralı. 
 
İk i n c i z a b i t 
 
Bir lehistanlıdır bu, ya bir rus. 
53 
 
B i r i n c i z a b i t 
 
Kim bilir, bəlkə, bəlkə bir casus. 
 
Y a r a l ı z a b i t 
 
Əfv edərsin, xayır, nə bir rusum, 
Nə lehim bən, nə kirli casusum. 
Bir müsəlman, qazanlı bir türküm, 
Bəncə bir ya həyat, yaxud ölüm. 
 
B i r i n c i z a b i t 
 
Başqa millətdən olmuş olsaydın, 
Yenə mümkündü əfvin... Ah, azğın! 
Türk olub türkə atəş etmək için 
Yalınız bir cəzayə layiqsin. 
O da e’dam... 
 
X a v ə r 
 
(təlaş və həyəcan ilə) 
 
Aman, əfəndim, inan, 
O deyil öylə suçlu bir insan. 
 
İ x t i y a r 
 
Xayır, evladım, olmayın əsəbi, 
Başqa, pək başqadır onun qəlbi. 
 
Y a r a l ı z a b i t 
 
(acı qəhqəhələrlə) 
 
Nə tuhaf! Ta küçük yaşımdan bən 
Millətimçin zəfərlər özlərkən, 
Iştə tale! Bənim asılmam için, 
Şimdi siz hökm edərsiniz, lakin, 
Sizə bən vermək istəməm zəhmət... 
54 
 
(Dərhal cibindən bir tabança çıqarır və kəndi qafasını nişan alır.) 
 
X a v ə r 
 
Ah, aman!.. 
 
İ k i n c i z a b i t 
 
(onun biləyini yaqalar) 
 
Dur, təlaşə yoq hacət. 
 
İ x t i y a r 
 
Ah, çılğın, bütün cihan çılğın! 
Bu günün arqasında yoqmu yarın? 
 
Bu sırada bir qara ə r ə b z a b i t i gəlir, məmnun və laübali qəhqəhələrlə gülməyə 
başlar. 
 
B i r i n c i z a b i t 
 
Nə imiş arqadaş, nə var, nə xəbər? 
Varmıdır yoqsa başqa fəthü zəfər? 
 
Ə r ə b z a b i t i 
 
(daha çılğınca qəhqəhələrlə) 
 
Bitdi artıq bütün səfərbərlik, 
Bitdi həp qəhrəmanlıq, əskərlik. 
İştə rahət zamanı gəldi bizə, 
Dönüyor ordu kəndi ölkəmizə. 
 
B i r i n c i z a b i t 
 
Niçin, anlat, niçin bu? 
 
(ətrafa) 
 
Ah, canavar! 
55 
 
Ə r ə b z a b i t i 
 
Açıvermiş hüdudu bolqarlar, 
Kevkəbi-tale, eyləmiş də üful, 
İngilislərlə dolmuş İstanbul. 
 
(Hər kəsdə təəssür və heyrət). 
 
Y a r a l ı z a b i t 
 
Sus yetər, ah, xain alçaq, sus! 
 
Ə r ə b z a b i t i 
 
(istehzalı və məmnun qəhqəhə ilə) 
 
Sanki bən susdum, öylədir əfsus. 
 
B i r i n c i z a b i t 
 
Bu hərif iştə daima bayquş. 
 
İ k i n c i z a b i t 
 
Zənn edərsəm, o həm də pək sərxoş... 
 
Y a r a l ı z a b i t 
 
(sinirli və qızğın) 
 
Ah, ərəb, cismi, ruhu, qəlbi ərəb, 
Həm də məmnun... nədir bu halə səbəb? 
 
(acı qəhqəhədən sonra) 
 
Ya! O sərxoşmu? Yoq, inanma, xayır. 
İştə! 
 
Dərhal qəlbgahindən nişan alır, tabança açılır. 
56 
 
Ə r ə b    z a b i t i 
 
Ah! 
 
(Deyə sol əli ilə yarasını tutar, sağ əlilə cibindən tabançayı çıqarıb 
qarşı qoymaq istərsə də müvəffəq olamaz. Silahı hiddətlə bir tərəfə 
atar və iztirablar içində tərki-həyat edər) 
 
Y a r a l ı    z a b i t 
 
İştə baq, nasıl ayılır? 
 
Bu sırada dışarıdan İblisin məmnun və sürəkli qəhqəhələri eşidilir. 
 
İ x t i y a r 
 
Sən nə yapdın, nədir bu hal, oğlum! 
 
Y a r a l ı    z a b i t 
 
Sadə, bir bayquş ağzı susdurdum. 
 
(zabitlərə) 
 
Bir qüsur iştə, bulsanız haqsız, 
Bəni e’dama şimdi haqlısınız. 
 
(Əlindəki silahı təqdim edər) 
 
B i r i n c i    z a b i t 
 
(silahı rədd ilə) 
 
Bu xəbərdən sevinci çoqdu onun, 
Ona layiqdi müжdə bir qurşun. 
 
İ k i n c i    z a b i t 
 
(istehzalı təbəssümlə) 
 
Pək yorulmuşdu hərbdən, əlbət, 
Etmək istərdi bir qədər rahət. 
57 
 
Y a r a l ı    z a b i t 
 
Daha durmaq xəta, həmən gedəlim, 
Bu xəbər düz də olsa fərz edəlim, 
Bir mücahid dönərmi əzmindən? 
Ah, bən şimdi ölmək istərkən 
Yaşamaq istərim də bir müddət... 
 
B i r i n c i    z a b i t 
 
Biz yaşarsaq, əvət yaşar millət. 
Bu halda dışarıdan aşağıdakı marş eşidilir. 
 
M a r ş 
 
Türk oğlu sözündən dönməz, 
Məhv olur da sürüklənməz. 
Həp yüksəlmək dilər, enməz, 
Çarpışır yaşar. 
Yurdumuzun arslanları, 
İzlər durur düşmanları, 
Fırtınalı dənizvarı 
Hər coşub daşar. 
Əngin fəza çardağımız 
Al şəfəqlər bayrağımız, 
Qorqu bilməz oymağımız, 
Haq için qoşar. 
 
İ k i n c i    z a b i t 
 
(marşı dinlədikdən sonra hər ikisinin qolundan tutar) 
 
Gedəlim, yoq gecikmənin səməri. 
 
Y a r a l ı    z a b i t 
 
Gedəlim, haqqa doğru, arş iləri! 
 
Gedərlər. 
58 
 
İ x t i y a r 
 
(yoldan keçən bir nəfərə cənazəyi göstərir) 
 
Oğlum, bana yardım eylə bir an. 
 
X a v ə r 
(mərhəmətli və mütəəssir) 
 
Bir hiçlə zavallı oldu qurban. 
 
İ x t i y a r 
 
Yoq kimsədə mərhəmətlə vicdan, 
 
İnsanlığı həp unutdu insan. 
 
(cənazəyi qaldırıb götürürlər) 
 
X a v ə r 
 
(yalnız) 
 
İblisə uyub da əhli-aləm, 
Həp yer yüzü qanlı, cümlə sərsəm... 
 
İ b l i s 
 
(bir guşədə ağsaqal abid qiyafətində görünür, yarımqəhqəhə ilə) 
 
İnsandakı nəfsi-şumə daim 
İblis olur, ancaq olsa hakim. 
Bu sırada V a s i f l ə R ə ’ n a təlaş içində gəlirlər. 
 
R ə’ n a 
 
Allah için eyləyin inayət, 
İzlər bizi bir yığın fəlakət. 
59 
 
V a s i f 
 
(e’tinasız) 
 
Yoq qorquya ehtiyac... 
 
R ə’ n a 
 
Aman dur! 
 
Tərk et də inadı, olma məğrur, 
Baq, arqadaşın çocuqluğundan 
Bir qurşuna oldu şimdi qurban. 
 
V a s i f 
 
Hər dürlü qəzayə razıyım bən, 
Qorqmam fəqət öylə bir dənidən. 
 
X a v ə r 
 
Kimdir əcəba o xain, alçaq? 
 
R ə’ n a 
 
Xavər, onu sorma, yer ver ancaq. 
 
X a v ə r 
 
Aldınsa da Arifi əlimdən, 
Hər yardıma iştə hazırım bən. 
 
(Qülbəyə daxil olurlar. Xavər onları daha içəri keçirmək istər) 
 
İ b l i s 
 
(bıraqmaz) 
 
Dur, getmə, saqın, o dürlü yerlər, 
Həp şübhəyi cəlbü də’vət eylər. 
60 
 
(qülbədəki həsiri bir tərəfə çəkər, ufaq bir qapıyı qaldırıb da 
Rə’nayə) 
 
Gir, haydı qızım, şu yerdə saqlan! 
 
(Rə’na aşağı enər. İblis qapağı endirib təkrar üzərini həsirlə örtər, Vasifin qolundan 
dutub ormanı göstərir) 
 
İştə, sana da geniş bir orman! 
 
Bir tərəfə çəkilirlər. Qayb olduqları kibi A r i f fəssiz olaraq gəlir, Xavər ona doğru 
qoşar, yaqlaşdığı sırada birdən-birə küskün və şaşqın bir tevr ilə ürküb geri çəkilir. 
 
A r i f 
 
Xavər, bana baq, zavallı Xavər! 
Bir söylə, nədir bu hali-müztər? 
Ağuşuma qoşmaq istiyorkən 
Ürkdün nə için şu sərsəridən? 
 
X a v ə r 
 
Qoşdum sana sevdiyimdən, amma 
Baqdım ki, sevilməyənlər əsla, 
Layiq deyil olmağa həmağuş, 
Ürkdüm də, çəkildim iştə mədhuş. 
 
A r i f 
 
Artıq yetişir bu sərzənişlər, 
Əfv eylə, qüsurə baqma, Xavər! 
 
X a v ə r 
 
Xavər sana etsə də pərəstiş, 
Heyhat, dönərmi bir də keçmiş?! 
Oldun sənələrcə həp ənisim, 
Bəsləndi səninlə fikrü hissim. 
Kölgən kibi həp peşincə qoşdum, 
Eşqinlə qanatlanıb da uçdum. 
61 
 
Lakin bəni bir nigahə satdın, 
Birdən-birə həp unutdun, atdın. 
Arif! Niyə susdun, ah, böylə, 
Bir söylə, düşünmə, söylə, söylə! 
 
A r i f 
 
Susmaq, o da başqa dürlü fəryad 
Həp bənliyim oldu sanki bərbad. 
 
X a v ə r 
 
Bən hiç, o zavallı ixtiyarı, 
Bir ləhzə düşünmədin də barı. 
 
A r i f 
 
Dur, qəlbimi bir də yaqma artıq, 
Arif fəqət intiharə layiq... 
Bəndən babana səlam edərsin, 
“Gəlmişdi də şimdi getdi”, dersin. 
 
(gedəcək olur) 
 
X a v ə r 
 
Lakin yenə hanki bir diyarə? 
 
A r i f 
 
Bir hiçliyə doğru, bir məzarə. 
 
X a v ə r 
 
(bir az yaqlaşır) 
 
Hiçliksə məramın iştə, Xavər! 
Qülbəm dəxi bir məzarə bənzər. 
Yoq, getmə, babam gəlir bu saət, 
Dur bir verəyim xəbər... 
 
(gedər) 
62 
 
A r i f 
 
Nə hacət! 
Bən yerlərə keçmək istiyorkən, 
Bilməm ki, nə bəkliyor o bəndən. 
 
(cibindən yarıdolu bir raqı şişəsi çıqarır) 
 
Of! Qəmlərimə təsəlli ol sən, 
Hər dərdi unutmaq istərim bən. 
 
Son damlasına qədər içib şişəyi bir tərəfə atar. Ətrafı süzdükdə gözünə ilişən 
tabançayı yerdən alır, qurşunlarına diqqət edər. Bu halları kənardan seyr edən İblis 
isə məmnun və istehzalı qəhqəhələrlə gülər. Arif dalğın və sinirli bir tevrlə kəndi 
alnını nişan edər, yaqlaşmaqda olan İblisi görüncə şaşırıb durur. 
 
İ b l i s 
 
Yahu! Bana baq, nədir bu halət? 
Parlar kibi gözlərində dəhşət. 
Dur, səndə var iştə saqlı bir hal, 
Həm zənn edərim məraqlı bir hal. 
Aşiqmisin, oğlum, aç da söylə, 
Əlbət bulunur da bir vəsilə. 
 
(kəndinə işarətlə) 
 
Bir çarə arar şu piri-hikmət, 
Var bəndə, əvət, böyük kəramət. 
 
A r i f 
 
Hiç sorma, başımda macəra çoq, 
Dərdim, kədərim böyük, duyan yoq. 
Bir afətə, bir nigarə uydum, 
Bir qəmzəli işvəkarə uydum, 
Əfsus, o bənimlə könlü birkən 
Bir ləhzədə aldılar əlimdən. 
63 
 
İ b l i s 
 
Lakin nə tuhaf, o nazlı afət 
Etmiş sana iltica bu saət. 
 
A r i f 
 
Ey mürşidi-pir, inayət eylə, 
Əylənmə bənimlə sən də böylə. 
Bən çəkdiyim iztirabü möhnət 
Yetməzmi, bu sözlərə nə hacət! 
Heyhat, o mələk, o şe’ri-pərran 
Mümkünmü ənisim olsun əl’an?! 
 
İ b l i s 
 
Bir yanda durub da bəklə, dərhal 
Parlar sana da pəriyyi-amal. 
 
(qülbəyə daxil olur, həsiri bir tərəfə atar) 
 
A r i f 
 
(bir guşədə bəklər) 
 
Görsəm onu bir də, bir də görsəm... 
 
İ b l i s 
 
Dur, söyləmə!.. 
 
(qapağı açar, başını qaldıran Rə’nayə) 
 
Ah, nuri-didəm! 
Halın nə qədər də qəmli, küskün, 
Bir şey yemək istəməzmi könlün? 
 
R ə’ n a 
 
Lütfən azacıq su ver... 
64 
 
İ b l i s 
 
(boş dəstiyi alır) 
 
Pək ə’la, 
Yoq dəstidə hiç su, yoqmuş əsla. 
Saqlan, yenə haydı, görməsinlər, 
Saqla, baqalım, nə oldu Xavər. 
Qapağı endirir və üzərini həsirlə örtər, qülbədən çıqarlar. 
 
A r i f 
 
(İblisin ayaqlarına qapanır, son dərəcə həyəcanlı) 
 
Bir Xızrmı, ya mələkmisin sən? 
Yalnız bunu bilmək istərim bən. 
 
İ b l i s 
 
Hiç sorma, o sirri şimdi sorma! 
Gəl, gəl bəri, pək yaqında durma. 
 
Arif mütərəddid adımlarla bir qadar çəkilir. İblisin uzaqlaşdığını görüncə təkrar içəri 
girər, həsiri qaldırır, bu sırada Xavər gəlir. 
 
A r i f 
 
(səndələyərək) 
 
Gəldinmi? 
 
X a v ə r 
 
Əvət... 
 
A r i f 
 
(sərxoşca və istehzalı qəhqəhə ilə) 
 
Nə xoş təsadüf? 
65 
 
X a v ə r 
 
Arif! Nə ararsın orda, Arif?! 
 
A r i f 
 
Saqlanmada burda bir mücevhər, 
Könlüm onu şimdi bulmaq istər. 
 
X a v ə r 
 
Hər söylədiyin birər müəmma... 
Yoq orda bir öylə şey, yoq əsla. 
 
A r i f 
 
Var, var o məzar içində bir hur, 
Zülmətdə yaşar o nəcmi-pürnur, 
Qumral saçı sanki şe’ri-mənsur 
İnsan oluyor görüncə məshur. 
 
X a v ə r 
 
Arif! Nə çabuq dəyişdi halın? 
Bilməm ki, nədir sənin xəyalın? 
 
(bodrum qapısının üzərinə çıqaraq mane olmaq istər) 
 
A r i f 
 
(sərxoşca bir qabalıqla itər) 
 
Çıq get, yetişir!.. 
 
X a v ə r 
 
(sinirli) 
 
Xayır, bu evdən 
Sən getməlisin fəqət, deyil bən. 
66 
 
(təbdili-tevr ilə) 
 
Yoq, getmə, əvət qal, ah, lakin, 
Lakin onu həp unut!.. 
 
A r i f 
 
(sərxoşca qəhqəhə ilə) 
 
Namümkün! 
 
X a v ə r 
 
Yoq, yoq, onu hiç bıraqmam əsla. 
 
A r i f 
 
Sən əski inadın üzrə hala! 
 
X a v ə r 
Bir kərrə düşün də, ah, qəddar! 
 
A r i f 
 
(şiddətlə bağırır) 
 
Dəf’ ol, daha etmə fəzlə israr. 
 
X a v ə r 
 
Sərxoşmu, nəsin? Gəl, iştə əvvəl! 
Məhv et bəni, olmayım da əngəl. 
 
A r i f 
 
(son dərəcə hiddət və nifrətlə itər) 
 
Dəf’ ol dedim... 
67 
 
X a v ə r 
 
Ah, ədəbsiz, alçaq! 
 
A r i f 
 
(vəhşi bir hücumla boğazından yaqalayıb boğar, İblisdə alçaq və 
məmnun bir qəhqəhə...) 
 
Al!.. Iştə... budur cavabın ancaq... 
Xavər iztirab və dəhşətlər içində əbədi bir şükutə varır. Arif üzərini həsirlə örtər, 
ufaq bir düşüncə və tərəddüddən sonra bodrumun qapağını açar. 
 
R ə’ n a 
 
(heyrətlə başını qaldırır) 
 
Sənmisin, Arif?! 
 
A r i f 
 
(onun əlindən dutub çıqarır) 
 
Çabuq ol, durma gəl. 
 
R ə’ n a 
 
(arqası cənazəyə olaraq) 
 
Nerdə idin? 
 
A r i f 
 
(səbirsiz) 
 
Gəl, gedəlim, sorma, gəl! 
Gəl, çabuq ol, gərçi sən atdın bəni, 
Arif unutmaz səni, atmaz səni. 
Gəl gedəlim, gəlmədən İbn Yəmin... 
68 
 
R ə’ n a 
 
(bodruma işarətlə) 
 
Gəlsə də zənnimcə bu yer pək əmin... 
 
A r i f 
 
Burda durulmaz, çəkilib qaçmalı, 
Qaçmalı, vəhşətdən uzaqlaşmalı... 
Hər ikisi təlaş və iztirab ilə uzaqlaşıb görünməz olur. 
 
İ b l i s 
 
(sürəkli və şiddətli qəhqəhələrlə) 
 
Qaçmalı, əlbəttə, uzaqlaşmalı, 
Başqa cinayətlərə yaqlaşmalı. 
 
(qəhqəhə) 
 
Siz nə qadar bəndən uzaqlaşsanız, 
Yer deyil, əflakə uçub qaçsanız, 
Qarşılaşıb birləşiriz daima, 
Ayrı deyil, çünki biriz daima. 
 
(İçəri girər, qapağı endirib üzərini həsirlə örtər). 
 
İ b n Y ə m i n 
 
(Qara çavuşla bərabər gəlir, alnının tərini silər. Kəndinə işarət 
edərək qəhqəhə ilə) 
 
Bir qocaman orduyu iğfal edən 
Aciz imiş sanki küçük hiylədən. 
 
(istehzalı qəhqəhə) 
 
Həbs edəcəkmiş bəni üç sərsəri!.. 
69 
 
(qızğın) 
 
Dur bulayım bir şu ədəbsizləri, 
Anlatırım onlara cür’ət nədir, 
 
(cibindən beş-on altın çıqarıb oynataraq) 
 
Saçdığım altındakı qüvvət nədir. 
 
(dışarı çıqmaqda olan İblisə) 
 
Ey! Bana baq, nerdə bizim ixtiyar? 
 
İ b l i s 
 
Şimdi gəlir, yoqsa bir əmrinmi var? 
 
İ b n Y ə m i n 
 
Durma, həmən bul, ona var çoq sözüm. 
 
(qülbəyə girər, Xavərin cənazəsini görüncə) 
 
Ah, o nə? Yanlış görüyormu gözüm!? 
 
(İblisi yaqalayıb əlindəki silah ilə təhdid edər) 
 
Var şu cinayətdə yəqin bir səbəb, 
Söylə, onun məhvinə kimdir səbəb? 
 
İ b l i s 
 
(kəkələr) 
 
Bilməm, əfəndim, xayır, əfsus, əvət... 
 
(təbdili-tevr ilə) 
 
Həp şu dəni vəhşətə bais fəqət... 
70 
 
(Sükut və tərəddüd) 
 
İ b n Y ə m i n 
 
Kim əcəba, kimdir o xain, rəzil? 
 
İ b l i s 
 
İşvəli Rə’nayə uyan bir səfil. 
 
İ b n Y ə m i n 
 
Nerdədir onlar? 
 
İ b l i s 
 
Savuşub getdilər, 
Şimdi, əvət şimdi fərar etdilər. 
 
İ b n Y ə m i n 
 
İştə bu dəhşətli xəbər pək fəna... 
 
(düşünür) 
 
İ x t i y a r 
 
(gəlir, Xavərin cənazəsini görüncə) 
 
Ah, o nə, eyvah, nə olmuş ona? 
 
(Mə’yus və şaşqın baqışlarla cənazəyə yaqlaşır, qollarını köksündə 
çapraz edər, titrək və acı bir fəryad ilə) 
 
Söylə, aman söylə, mələk Xavərim! 
Kim?.. Sana kim qıydı, aman, söylə, kim? 
 
(qucaqlayıb öpər) 
 
Döndü qaranlıq gecəyə gündüzüm, 
Uf, daha fərq etmiyor əsla gözüm. 
71 
 
(təbdili-tevr ilə) 
 
Tərk edərək biz bütün insanları, 
Məskən edindik fəqət ormanları; 
Görmiyəlim ta mədəni vəhşəti, 
Zülmü, cinayətləri, süfliyyəti, 
Qaçdığımız qəhrü fəlakət izi 
Buldu, əvət, buldu nihayət, bizi. 
 
(sinirli və çılğın) 
 
Ah, köpürdükcə şu xain bəşər, 
Yer yüzü daim qusacaq zülmü şər. 
Məzbəhə dönmüş də bütün kainat, 
Qeyri çəkilməz şu müləvvəs həyat. 
 
(ətrafındakılara qızğın) 
 
Ya siz!? Ey insanlığı təhqir edən 
Duyğusu, vicdanı sönüklər!.. Həmən 
Dəf’ olun, artıq bana rahət verin! 
 
(göyə doğru) 
 
Nerdə?.. Fəqət Tanrıyı bir göstərin! 
Ah, ona var söylənəcək sözlərim... 
 
(cənazəyə acı fəryad ilə) 
 
Yavrum! Aman, nazlı, mələk Xavərim... 
 
Qülbədəkilər pərişan və mütəəssir adımlarla çıqarlar. Ixtiyar şiddətlə ağlar və 
Xavərin dağınıq saçlarını qoqlayıb da titrək əllərilə oqşar, sönmüş gözlərini öpər, 
hərəkətsiz başını qolları arasına alır. Çılğınca baqışlarla göyə doğru baqmaqda 
dəvam edər. Eyni zamanda pərdə ağır-ağır enməyə başlar. 
 
 
 
Pərdə 
72 
 
DÖRDÜNCÜ PƏRDƏ 
 
 
Ormanda bir cığır... Ətrafda iki-üç kötük, qüruba yarım saət var. Pək uzaqda həzin 
bir ahənglə bir qədər ney, yaxud çoban düdüyü çalınır. Sonra ağacların arasından 
silah və qurşunlar quşanmış köylü türk qiyafətində iki haydut çıqar. 
 
B i r i n c i   h a y d u t 
 
Tale bizə hər nədənsə küskün, 
Bir av ələ keçmiyor bütün gün. 
 
İ k i n c i   h a y d u t 
 
Qismət nə isə gəlir, əmin ol, 
Ətmək, yeyəcək, qəm etmə, pək bol... 
 
B i r i n c i   h a y d u t 
 
Bilməm, bu da bir həyatmı, yahu? 
Bir gün bizə varmı rahət uyqu? 
 
İ k i n c i   h a y d u t 
 
(istehzalı qəhqəhə ilə) 
 
Haydut və qaçaq olunca insan, 
Xoş görməli böylə halı hər an. 
 
(Uzaqdan ıslıq səsi eşidilir) 
 
B i r i n c i h a y d u t 
 
İslıq çalıyor, baq, arqadaşlar. 
 
İ k i n c i   h a y d u t 
 
(yola baqar) 
 
Gəl, durma!.. Çəkil, çəkil, gələn var. 
 
Həmən ağaclığa çəkilirlər. A r i f l ə R ə ’ n a gəlir. 
73 
 
A r i f 
 
Rə’na! Daha dur, yoruldun artıq; 
Acsın, bilirim, otur da azcıq, 
Rahət edəlim, düşünmə, gəl, gəl! 
 
(Bir kötük üzərinə oturur. Əlindəki ətməklə dolu məndili açar). 
 
R ə’ n a 
 
Pək qorquyorrum ki, arta əngəl. 
 
A r i f 
 
Bilməm ki, niçin təlaş edərsin? 
 
R ə’ n a 
 
Arif! Gedəlim, düşün nə dersin? 
Kənarda ıslıq çalınır, bir qurşun atılır. 
 
(Rə’na diksinir, təlaş ilə) 
 
Qurşun səsi!.. 
 
A r i f 
 
Şübhəsiz çobanlar... 
 
R ə’ n a 
 
Yoq, onlar inan ki, yol vuranlar... 
 
A r i f 
 
(laübali qəhqəhə ilə cibindən bir revolver çıqarır) 
 
Hiç qorqma, yanımda həm silah var, 
Həm altın... Əvət, nasıl da parlar!.. 
74 
 
Bir avuc altın çıqarır, əlində oynatıb cibinə qoyar. H a y d u t l a r arqa tərəfdə, 
ağaclar arasında görünür. Heyrətlə onları dinlərlər. 
 
R ə’ n a 
 
Nerdən sana anlamam şu sərvət? 
 
A r i f 
 
(məğrur qəhqəhə ilə) 
 
Bir arqadaşımdan oldu qismət, 
Yoldaşdı bənimlə bir yəhudi, 
Pəncəmdə həlak olub boğuldu, 
Sərraf idi, həm də xeyli zəngin... 
 
Kənardan İblisin mə’nalı və istehzalı qəhqəhələri eşidilir. 
 
R ə’ n a 
 
Sus, bir ləkədir bu söz səninçin; 
Beş altına qarşı bunca vəhşət!? 
 
A r i f 
 
(sözünü kəsərək) 
 
Vəhşət deyil, iştə bir cəsarət, 
Lakin o da səndən, ah, səndən... 
 
(Rə’nayə sarılmaq istər) 
 
R ə’ n a 
 
(geri çəkilir, sərt bir baqışla) 
 
Dur, böylə nəvaziş istəməm bən. 
Haydutlar ortaya fırlar. 
75 
 
B i r i n c i   h a y d u t 
 
Bir tilkiyə baq bə! Hiç səninçin 
Layiqmidir öylə bir gövərçin? 
 
R ə’ n a 
 
Ah, iştə fəlakət! 
 
A r i f 
 
Etmə qəsvət! 
 
Silahını çıxarır, Rə’na qolundan tutub bıraqmaz. 
 
B i r i n c i  h a y d u t 
 
(tüfənglə nişan alır) 
 
Altınları ver!.. 
 
İ k i n c i    h a y d u t 
 
(istehzalı qəhqəhə ilə Arifə) 
 
Aman, nə cür’ət? 
 
A r i f 
 
Siz kimsiniz? 
 
B i r i n c i h a y d u t 
 
İştə boş suallar... 
Biz – çöllərə hökm edən krallar... 
Baş mərkəzimiz şu vəhşi orman, 
Bac verməli kim keçərsə burdan. 
76 
 
A r i f 
 
İnsanlığı atdınızmı? 
 
B i r i n c i h a y d u t 
 
... Kafi!.. 
 
Altınları ver, bıraq da lafi. 
 
A r i f 
 
(beş-on altın çıqarır) 
 
Al! Qaldı bir az bizimçin ancaq. 
 
İ k i n c i h a y d u t 
 
(xəncərini Arifin köksünə dayar) 
 
Ver həpsini! 
 
R ə’ n a 
 
Ah!.. 
 
– deyə mane olmaq istər. Birinci qolundan tutub şiddətlə bir tərəfə itər. Bu sırada 
omuzunda əski siyah pelerin-plaş, vüqarlı, müsəlləh, zabit qılıqlı, qalın bıyıqlı, gur, 
qara saqallı, zində və mühib simalı Elxan ağaclar arasından çıqar. 
 
E l x a n 
 
(haydutlara) 
 
Ədəbsiz, alçaq! 
 
(Hər ikisi geri çəkilib dona qalır. Elxan qızğın) 
 
Sizdən daha mərhəmətli qaplan, 
Yahu, utanın da bir şu qızdan. 
77 
 
(Ariflə Rə’nayə) 
 
Əfv edin, onlar iştə pək canavar; 
 
(Ətrafda ıslıq səsi eşidilir, iki qurşun atılır, Elxan haydutlara) 
 
Durmayın, haydı, bir baqın da nə var, 
Bəkçilər zərrə qəflət eyləməsin. 
Ələ bir av keçərsə siz gətirin. 
Bana baq, kim dökərsə haqsız qan, 
 
(kəndinə işarətlə) 
 
Ən ağır bir cəza verir Elxan. 
 
R ə’ n a 
 
Ah, əfəndim, nə mərhəmətlisiniz, 
Sizə qəlbən təşəkkür etməliyiz. 
 
A r i f 
 
Parlıyor çöhrənizdə fəzlü zəka, 
Sizə haydut denirmi? Yoq, əsla! 
 
E l x a n 
 
(səmimi qəhqəhə ilə) 
 
Doğru, pək doğru... hiç yanılmadınız, 
Deyilim haydut, iştə bən yalınız 
Etdim isyan, bir əskəri-qaçağım, 
Yurdum orman, mağaralar yatağım. 
 
A r i f 
 
Bir səbəb var ya? 
78 
 
E l x a n 
 
Var əvət, miskin 
Bir ərəb zabit, iştə bir xain... 
Bən açarkən onun xəyanətini, 
Baqdım asdırmaq istiyor o bəni. 
Bıraqıb ordugahı... ah, nə deyim 
Böylə haydutca gün keçirmədəyim. 
 
Bu sırada gedən haydutlar iki-üç çingənə ilə İbn Yəmini silahsız olaraq gətirirlər. 
 
Elxan onu görüncə tanır. 
Gəl, yaqın gəl! Adın nədir? Söylə! 
 
R ə’ n a 
 
Ah, əfəndim! 
 
E l x a n 
 
(Rə’nayə) 
 
Dur, etməyin əcələ. 
 
(İbn Yəminə) 
 
Söylə kimsin? Adın nə? 
 
İ b n Y ə m i n 
 
... İbn Yəmin. 
 
E l x a n 
 
(Ariflə Rə’nayə yarımqəhqəhə ilə) 
 
Bəni asdırmaq istəyən şu ləin! 
İştə bir av ki, izlər avçısını. 
 
79 
 
(İbn Yəminə) 
 
Oldu məmnun könül, görüncə səni. 
 
İ b n Y ə m i n 
 
(diz çökər) 
 
Aman, əfv et! Qüsurluyum, Elxan! 
 
E l x a n 
 
Hiç təlaş etmə, sayğısız qaplan! 
Çünki yoq üzrə ehtiyac artıq. 
 
(çingənələrə) 
 
Siz niçin gəldiniz? 
 
B i r i n c i h a y d u t 
 
Bəyim, azacıq 
Rəqs edərlər də könlünüz açılır. 
 
E l x a n 
 
Bən deyil, rəqs için o pək bayılır. 
 
(istehzalı qəhqəhə ilə İbn Yəminin qolundan tutub göstərir) 
 
Düşünür iştə, baq, nasıl qəmgin, 
Oynayın, nəş’ələnsin, əylənsin. 
Bir qız aşağıdakı sözləri oqur, oynar. 
80 
 
Kanto 
 
Bən bir qızım, həp ruhumu yaldızlar 
Gündüz çiçəklər, gecələr yıldızlar. 
Qarlı dağlar bənim, 
Yeşil bağlar bənim, 
Bənsiz quşlar uçmaz, 
Bənsiz güllər açmaz. 
 
Dün bir çoban sevdim pınar başında, 
Bir əksiyi yoq gözündə, qaşında. 
Fələk ayrı saldı, 
Bən köçdüm, o qaldı, 
Şimdi bənsiz yaşar, 
İrmaq kibi coşar. 
 
Of, bir qayğı bilməz çingənəyim bən, 
Güldən-gülə uçan pərvanəyim bən, 
Unut, yavrum, unut, 
Baq, iştə hər bulut, 
Söylər unut onu, 
Çünki hiçdir sonu... 
 
Rəqs bitmək üzrə ikən şiddətlə göy gurlar. İblis ağaclar arasından çıqar. 
 
İ b l i s 
 
(Məmnun qəhqəhələrlə) 
 
Bir levhə ki, iştə pək bəyəndim. 
 
E l x a n 
 
Yahu, səni kim bıraqdı?.. 
 
İ b l i s 
 
(məğrur bir tevr ilə əlini köksünə qoyaraq) 
 
Kəndim! 
81 
 
A r i f 
 
(Elxana) 
 
Bir mürşid o, sahibi-kəramət. 
 
(İblisin əlini öpər) 
 
Xoş gəldin, aman, nə mutlu saət!.. 
 
R ə’ n a 
 
(dəxi öpər) 
 
Yormuş sizi şübhəsiz bu yollar. 
 
İ b l i s 
 
(yarımqəhqəhə ilə) 
 
Yoq, zənn edərim ki, səhviniz var, 
Dağ, daş, uçurum, dəniz və orman 
Əngəl olamaz önümdə bir an, 
Bir şəhpər açıb da nagəhani, 
Bən teyy edərim bütün cihanı. 
 
E l x a n 
 
Kimsin, əcəba, səndə ki var böylə məharət? 
 
İ b l i s 
 
Bən hiçlə doğan bir ulu qüvvət, ulu qüdrət, 
Bir qüdrəti-külliyyə ki, aləm bana bədxah, 
Dünyadə əgər varsa rəqibim o da: Allah!.. 
 
(qəhqəhə) 
82 
 
Hər din ilə, məzhəblə, siyasətlə cihanda 
Hər fırtına qopmuşsa, əvət, bən varam orda. 
Hər yerdə ki, vardır əzəmət, qəhr ilə dəhşət, 
Hakimdir o yerlərdə şu qarşındakı xilqət. 
 
E l x a n 
 
Çöhrəndə, əvət, nuri-dəha olmada məşhud, 
Derdim, bən əsatirə inansam, sana mə’bud. 
 
İ b l i s 
 
(laübali qəhqəhə ilə) 
 
Mə’bud deyil, aləmi sarsan ulu mevcud; 
Mevcud deyil, bəlkə vücudi-ədəmalud. 
 
E l x a n 
 
Olduqca müşəvvəşsə də əfkarü məqalın, 
Bir abidi pək andırıyor zahiri-halın. 
 
İ b l i s 
 
Röya kibi hər an olaraq zahirü qaib, 
Bən Şərqdə abid olurum, Qərbdə rahib. 
Bir qazi olub, gah edərim, fitnələr icad, 
Bir mürşid olub, gah edərim aləmi bərbad; 
Bə’zən olurum bir papa! Cənnət satarım bən, 
İsa dirilib gəlsə də qorqar qəzəbimdən. 
Xilqətdəki hər məsələ, hər nöqteyi-mevhum, 
Hər fəlsəfə, hər məzhəbü məslək bana mə’lum, 
Bə’zən olurum bir çoban, azadə bir insan, 
Bə’zən olurum zülmü fəsad aşiqi sultan, 
Bir piri-zəbun olduğum əsnadə dilərsən, 
Təbdili-qiyafətlə həmən gənc olurum bən. 
83 
 
Səhnənin ışığı çəkilir, göy gurlar. İblis omuzundakı əbayı, başındakı sərpuşu və uzun, 
ağ saqalını qoparıb atar. Səhnə yarım aydınlaşır. İlk pərdədəki əzəmət və dəhşətilə, 
qorqunc və sürəkli qəhqəhələrilə hər kəsi heyrətdə bıraqmış olur. 
 
Ə t r a f d a k ı l a r 
 
(qorqu və heyrətlə geri çəkilərək) 
 
Ah, iştə fəlakət!.. O nə surət?.. Nə qiyafət?.. 
 
E l x a n 
 
(onlara) 
 
Yoq, zənn edərim, bunca təlaş etməyə hacət. 
 
A r i f 
 
Eyvah! Ona yaqlaşmayın əsla, odur İblis; 
İblis o, əvət, cümlə fəlakətlərə bais... 
 
(Getdikcə acı və əsəbi hallar keçirir) 
 
İ b l i s 
 
(heyrətli qəhqəhələrlə ətrafa) 
 
Şərqin əsəbi çöhrəsi bilməz ki, nə yapsın, 
Bilməz ki, sağır göylərə, yaxud bana tapsın. 
 
(Arifə) 
 
Sən həm əl öpər, həm də qaçarsın, bu nə halət? 
İlk öncə məhəbbət, fəqət ən sonda ədavət... 
 
(Xaricdən acı qəhqəhələr eşidilir) 
 
E l x a n 
 
Bu nasıl qəhqəhə? Kimdir o, baqın! 
84 
 
B i r i n c i   h a y d u t 
 
(yola baqar) 
 
Bir səfil iştə, o çılğın, şaşqın... 
 
Bu halda İ x t i y a r – Xavərin babası – başıaçıq olaraq pərişanhal və məcnunanə bir 
qiyafətdə ağacların arasından çıqar. 
 
İ x t i y a r 
 
(həyəcanlı və çılğınca bir fəryad ilə) 
 
Ah, bilməm ki, bu aləm nerəsi? 
Bana bir söylə, cəhənnəm nerəsi? 
Şu sönük qəlbimə atəş dilərim, 
Ağlamaq istər ikən həp gülərim. 
 
(çılğınca bir qəhqəhədən sonra) 
 
Ah, Xavər! Sana kim qıydı, gülüm! 
Bən dururkən sana layiqmi ölüm? 
Onlar, eyvah, o səfil insanlar, 
Qəlbi, vicdanı sönük qaplanlar!.. 
 
E l x a n 
 
(sözünü kəsərək) 
 
Söylə, aç söylə, bilinsin dərdin, 
O sönük qəlbi ısındırmaq için, 
Nə dilərsin yaparım, etmə kədər... 
 
İ x t i y a r 
 
İntiqam istərim, ancaq bu qədər!.. 
 
E l x a n 
 
Söylə kimdən? Əcəba kimlərdən? 
85 
 
İ x t i y a r 
 
Tanrıdan, yırtıcı sərsəmlərdən, 
Şu batan qanlı günəşdən, göydən. 
Hiçliyin qəhqəhəsindən... 
 
(göyə doğru) 
 
Ey sən! 
Sən ki, fəxr etmədəsin ədlinlə, 
Bu nə xilqət, bu nə hikmət? Söylə! 
 
İ b l i s 
 
(mə’nalı qəhqəhə ilə) 
 
Fəzlə, həp fəzlə bütün qəhrü niyaz, 
Üzülüb durma, o hiç aldırmaz. 
Bir çocuqdur ki, o pək bipərva, 
Bir oyuncaqdır onunçin dünya; 
Həm yapar, həm də qırar əylənərək, 
 
(qəhqəhə) 
 
Bu da bir başqa məraq olsa gərək... 
 
E l x a n 
 
Bir xəyal iştə – mühal olsa da – bən 
Tanrı olsaydım əgər, gerçəkdən, 
Ya bu insanları xəlq etməz idim, 
Əgər etsəm, yaşatırdım daim 
Şadü məs’ud... o da olsaydı mühal, 
Yaqaraq həp kül edərdim dərhal. 
 
(qəhqəhə) 
 
Sanki sərsəm yaşayışdan nə çıqar!? 
Bəncə bilmərrə bütün insanlar 
Həp gözəl olmalı, yaxud çirkin, 
86 
 
Həp fəqir olmalı, yaxud zəngin, 
Həp həkim olmalı, yaxud nadan, 
Həp mələk olmalı, yaxud şeytan. 
 
İ b l i s 
 
(yarımqəhqəhə ilə) 
 
Səni pək aldatıyor hissiyyat, 
Öylə yekrəng olaraq keçsə həyat, 
Bıqar insan, yaşamaqdan yorulur, 
Yaşayış bəlkə də mə’nasız olur. 
 
İ x t i y a r 
 
(müztərib) 
 
Bana imdad edin, eyvah, imdad! 
Əmr edin, şimdi bulunsun cəllad! 
 
İ b l i s 
 
Bulunub gəlsə o xain, əcəba, 
Nə yaparsın? 
 
İ x t i y a r 
 
Veririm dürlü cəza, 
Didərim, parçalarım, məhv edərim. 
 
İ b l i s 
 
(istehzalı qəhqəhə ilə) 
 
Bən sən olsam, onu həp əfv edərim, 
İbn Yusif diri olsaydı, əvət1. 
O da əfv etməni istərdi fəqət. 
                                                            
1 Yaxud: Şimdi İsa dirilib gəlsə, əvət 
 
87 
 
İ x t i y a r 
 
Atdım insanlığı, oldum canavar, 
İntiqam istərim, ancaq bu qadar!.. 
 
X a v ə r i n x ə y a l ı 
 
(görünür və çəkilib gedər) 
 
İntiqam!.. 
 
İ x t i y a r 
 
İştə o, dilbər mələyim! 
Getmə dur, bən də bərabər gələyim. 
 
Çılğınca qəhqəhələrlə onu izlər. İslıq səsi eşidilir. 
 
E l x a n 
 
Gör o kimdir? 
 
B i r i n c i     h a y d u t 
 
(yola baqar) 
 
O da bir başqa yigit, 
 
(İbn Yəmini göstərir) 
 
Buna düşman kəsilən bir zabit... 
 
V a s i f  v ə  İ b n Y ə m i n i n çavuşu iki nəfər başqa haydutla gəlir. 
 
E l x a n 
 
(Vasifə) 
 
Gəl, yaqın gəl!.. Əcəba söylə niçin 
Buna kin bəsləyərək izlərsin? 
88 
 
Hiç məraq etmə, əzizim, burası 
İştə haydut və qaçaqlar yuvası!.. 
 
R ə’ n a 
 
Söylə, həp söylə! 
 
V a s i f 
 
(Rə’nayə) 
 
Şu zalım xunxar, 
Babanın qatili olmuş... 
 
R ə’ n a 
 
(İbn Yəminə) 
 
Canavar! 
 
V a s i f 
 
(yanındakı əskərə işarətlə) 
 
Bana anlatdı şu sadiq əskər, 
 
(cibindən iki məktub çıqarır) 
 
Bu kağızlar dəxi isbat eylər. 
 
R ə’ n a 
 
Ah, aman!.. 
 
E l x a n 
 
İstəməz artıq həyəcan, 
Yerdə qoymaz qanı adil Yaradan. 
89 
 
İ b l i s 
 
(istehzalı qəhqəhə ilə) 
 
Əvət, əzsən də, əzilsən də, əvət, 
Yenə adildir o müdhiş qüvvət! 
 
R ə’ n a 
 
(qoynundan küçük bir xəncər çıqarır. İbn Yəmini yaralamaq istər) 
 
Qara əf’i!.. 
 
E l x a n 
 
(onun əlini yaqalar) 
 
Ona əl vurma, saqın! 
Daha xoşdur yara bağlarsa qadın. 
Onu öldürsə şu mə’sum əllər, 
Can çəkişdikcə, inan ruhu gülər. 
Azacıq bəklə, bulur şimdi cəza. 
 
İ b n Y ə m i n 
 
Ah, bəyim!.. 
 
E l x a n 
 
(növbətçiyə) 
 
Al bunu, söylətmə daha! 
 
İbn Yəmin növbətçinin göstərdiyi yerdə çəkilib durur. Bu sırada ıslıq səsi eşidilir. 
Müxtəlif qiyafətli dörd-beş qaçaq önlərində bir p a p a s , bir xaxam, bir iranlı şeyx və 
iranlı qiyafətində ixtiyarca, qara çarşaflı xəstə bir q a d ı n , on yaşında q a n b u r , 
qaşları tökülmüş, gözləri mə’yub, səqət bir çocuğun əlindən tutmuş olduğu halda 
gəlirlər. 
90 
 
E l x a n 
 
(onları gətirən növbətçilərdən birinə) 
 
Şu həriflər əcəba kim? Söylə! 
 
N ö v b ə t ç i 
 
(birər-birər göstərir) 
 
Şu papas ermənidir, vaqtilə 
Ermənistanə daşırmış qurşun, 
Həm də Incil deyə!.. 
 
E l x a n 
 
(istehzalı qəhqəhə ilə əlini onun omuzuna qoyaraq) 
 
Ya!.. Eşq olsun, 
Nerədən aldın o hissiyyatı, 
Verdi Incilmi bu tə’limatı? 
 
P a p a s 
 
(xaç çəkərək) 
 
Ah, suçum varsa da, əfv eylə bəni. 
 
E l x a n 
 
Bəklə, dur, şimdi bulur haq yerini. 
Növbətçi onu da İbn Yəminin yanına götürür. 
Şu hərif kim əcəba? Həm nə əbus... 
 
N ö v b ə t ç i 
 
Bu, fransız tərəfindən casus... 
Ərəbistanı köpürdən şu adam 
Bir yəhudi... sanırım həm də xaxam... 
91 
 
E l x a n 
 
(əlilə onun sırtını oqşar, acı qəhqəhə ilə) 
 
Bu da Tevratə uyan bir dəccal! 
 
X a x a m 
 
(ayaqlarına qapanır) 
 
Ah, əfəndim!.. 
 
E l x a n 
 
Yetişir, qalq, abdal! 
 
(O da qalqıb papasın yanına keçər. Elxan növbətçiyə) 
 
Bildik artıq, bu, siyasət güdüyor. 
 
(şeyxə işarəylə) 
 
Ya bu əmmaməli şeytan nə diyor? 
 
N ö v b ə t ç i 
 
İngilis dəllalıdır, Iranda 
Nəşri-əfkar ediyormuş... 
 
E l x a n 
 
Əcəba!? 
Şu dəni məsləki bir söylə, xocam, 
Hanki Qur’an sana etmiş ilham? 
 
Ş e y x 
(yalvarır) 
 
Bəni aldatdı, bəyim, nəfsi-həris, 
Çaldı vicdanımı xain İblis. 
 
İ b l i s 
(qızğın qəhqəhə ilə) 
 
İftira!.. Həm də nə abdalca yalan! 
92 
 
Ş e y x 
 
(diz çökər) 
 
Ah, aman! 
 
E l x a n 
 
(çizməsilə rədd edər) 
 
Sus, yetər, ağ başlı yılan! 
 
(O da xaxamın yanına keçər) 
 
N ö v b ə t ç i 
 
(tüfəngi ilə şeyxin omuzundakı heybəyi göstərir) 
 
Doludur heybəsi altın, sərvət. 
 
İ b l i s 
 
(qəhqəhə ilə) 
 
Onların tanrısı altındır, əvət. 
 
X ə s t ə q a d ı n 
 
(qolundan tutduğu səqət çocuğu göstərir. Elxana) 
 
Bəyim! Allahı sevərsin, lütfən 
Bizə yol ver, gedəlim erkəndən. 
 
N ö v b ə t ç i 
 
Kərbəlayə gediyorlar bunlar, 
Şu qadın xəstə, səqət oğlu da var. 
 
(burnu sarılı çocuğu göstərir) 
 
Çürüyüb burnu dökülmüş yaradan, 
 
(inildəyən anasına işarətlə) 
 
Bu da həp öylə, inildər hər an. 
93 
 
E l x a n 
 
Bunca zəhmət nə içinmiş əcəba? 
 
N ö v b ə t ç i 
 
Gediyorlar alalar bəlkə şəfa. 
 
E l x a n 
 
Yoqmu İranda həkim? 
 
X ə s t ə q a d ı n 
 
Var, pək çoq... 
Dərdimiz mühlik imiş, çarəsi yoq... 
 
E l x a n 
 
Var, gözəl çarəsi var, dur orada, 
Bulunur dərdinizə şimdi dəva. 
 
(onlar da əvvəlkilərin yanına keçər) 
 
İ b l i s 
 
(qafasını oynataraq heyrət və hiddətlə) 
 
Dərdə baq, millətə baq, niyyətə baq! 
Ölülərdən ölülər feyz alacaq! 
 
E l x a n 
 
(ətrafdakı haydutlara) 
 
Haydı, atəş!.. 
 
Tüfəklərin tətiyi çəkilir, papas xaç çəkər, şeyx ilə xaxam şaşqın bir halda gözlərini 
göyə dikər. 
 
Ş e y x 
 
(müztərib) 
 
Aman, Allah!.. 
94 
 
X ə s t ə q a d ı n 
 
(təlaş ilə) 
 
Bir dur! 
 
E l x a n 
 
Xayır, ən kəskin ilac iştə budur, 
Yaşamaqdan daha xoşdur ölüm... 
 
X ə s t ə q a d ı n 
 
Ah!.. 
 
E l x a n 
 
Hazır ol! Bir, iki, üç... 
 
Nişançılar ortada sıraya duranları yaylım atəşilə qurşuna dizərlər. 
 
H ə p s i 
Ah, eyvah!.. 
 
(deyə yaralı fəryad ilə yerə sərilir) 
 
İ b l i s 
 
(istehzalı və atəşli qəhqəhələrlə) 
 
Xilqət atəşlə yaşarkən, heyhat! 
Bunlar atəşlə qılar tərki-həyat. 
 
E l x a n 
 
(Vasifə, İbn Yəminin cənazəsini göstərir) 
 
Bana baq, izləməsəydin də dəmin, 
Ələ keçməzdi, inan, İbn Yəmin. 
Xeyli məmnunim, əzizim, səndən, 
Söylə, yavrum, nə dilərsin bəndən? 
95 
 
İ b l i s 
 
(Rə’nayı göstərir) 
 
O gözəl afətə məftun şu çocuq. 
 
E l x a n 
 
(Vasifə) 
 
İştə sən, iştə o... hiç maneə yoq... 
 
V a s i f 
 
(Rə’nayə yaqlaşır) 
 
Nerdəsin, söylə, nə oldun, Rə’na? 
Qurtaran kim səni? Bir söylə bana. 
 
R ə’ n a 
 
(Arifi göstərir) 
 
İştə, qarşında... 
 
V a s i f 
 
(Arifin əlini sıqar) 
 
Təşəkkür edərim. 
 
A r i f 
 
(soyuq bir tevr ilə əlini çəkər, müstəhzi təbəssümlə) 
 
O bənim kəndi vəzifəm... 
 
V a s i f 
 
Nə derim! 
Yapdığın bəncə böyük bir xidmət. 
96 
 
A r i f 
 
Bu təşəkkürlərə hiç yoq hacət, 
O bənim Kə’bəyi-vicdanımdır. 
O bənim sevgili cananımdır; 
Bəndən ancaq qoy o olsun məmnun. 
 
İ b l i s 
 
(məmnun qəhqəhə ilə, ətrafa) 
 
Leyli birkən ikiləşmiş Məcnun. 
R ə’ n a 
 
(Vasifə xüsusi) 
 
Çünki sərsəmdir o, aldırma, bıraq! 
 
V a s i f 
 
(Arifə) 
 
İstəməz bunca çocuqluq, bana baq, 
Ya sənin olmalı Rə’na, ya bənim. 
 
A r i f 
 
(ətrafa) 
 
Şübhə yoq, ah, o gözəl dürri-yetim 
Bəndən ayrılsa həyatım bitəcək. 
 
(Vasifə) 
 
Onsuz ən tatlı təsəlli ölmək... 
 
(Revolverini çıqarır) 
97 
 
E l x a n 
 
Hiç təlaş etmə, əzizim, bir dur! 
Baqalım sevgili Rə’na nə diyor. 
 
R ə’ n a 
 
(Arifə) 
 
Sən bənim əski pərəstişkarım, 
 
(Vasifi göstərir) 
 
Bu isə ən yeni bir dildarım; 
Haqqı əfsus, edəməm bən inkar, 
Çünki Tanrımla bənim əhdim var, 
Bulsa hər kim babamın qatilini, 
Bil ki, məmnun edər ancaq o bəni. 
 
İ b l i s 
 
(Vasifə işarətlə) 
 
Əvət, əlbəttə onundur Rə’na. 
 
A r i f 
 
(İblisə qızğın) 
 
Yetişir vəsvəsə, və’z etmə ona. 
 
(Rə’nayə) 
 
Nə demək!.. Sən bu çürük lafı bıraq! 
Yoq, bu mümkün deyil əsla, bana baq! 
Bir düşün, əldə dururkən şu silah, 
Böylə təhqirə dayanmam... 
98 
 
İ b l i s 
 
Hah, hah!.. 
Söz qəvinindir, əvət. 
 
R ə’ n a 
 
Arif! 
 
A r i f 
 
Sus! 
 
(ətrafa, təhəssür ilə) 
 
Ah, bir Vasifi görsəm... əfsus!.. 
 
(həyəcanlı və müztərib) 
 
Qardaşım, sevgili Vasif, bana gəl! 
Səni görsəm, bəni qorqutmaz əcəl. 
 
V a s i f 
 
(e’tinasız bir tevr ilə revolverini çıqarır) 
 
Pək gözəl, qismətimiz hər nə isə, 
Yetişir Tanrıdan ancaq o bizə. 
 
İ b l i s 
 
(kinayəli qəhqəhə ilə göyə doğru) 
 
Qismət ondadır, əvət!.. 
 
V a s i f 
 
(ətrafa) 
 
Ah, fəqət, 
Qardaşım Arifə qaldım həsrət. 
99 
 
(yaralı bir ahənglə) 
 
Nerdəsin? Gəl bana, Arif!.. Əl’an 
Kim bilir, bəlkə əcəl verməz aman. 
 
İ b l i s 
 
(acı qəhqəhə ilə ətrafa) 
 
Nə tuhaf! Bir ananın evladı, 
Bilmədən bir-birinin cəlladı. 
 
A r i f 
 
(silahını qaldırır, qızğın) 
 
Haydı!.. 
 
R ə’ n a 
 
(ortalığa girər, təlaş ilə) 
 
Eyvah! 
 
V a s i f 
 
Çəkil! 
 
A r i f 
 
Durma, çəkil! 
 
İ b l i s 
 
Hazır ol: Bir, iki, üç... 
 
(Silahlar açılır) 
100 
 
V a s i f 
 
(düşər) 
 
Ah!.. 
 
İ b l i s 
 
(Arifə) 
 
... Səfil! 
 
R ə’ n a 
 
Vasif! Eyvah!.. 
 
(Cənazə üzərinə qapanıb ağlar) 
 
A r i f 
 
(şaşqın) 
 
Nasıl? Vasifmi?! 
 
İ b l i s 
 
(acı qəhqəhə ilə) 
 
Öylə ya, Vasif!.. O Vasif ki, səni 
Eşqi yıllarca əsir etmişdi, 
Sana qurban oluyor, baq, şimdi. 
 
A r i f 
 
(Şaşırır, Vasifə yaqlaşır, dəlicəsinə tədqiq edər, son dərəcə həyəcanlı) 
 
Qardaşım ah, o əvət!.. 
 
101 
 
(qucaqlar) 
 
Vasif! Oyan, 
Ah, visalın nə yaman oldu, aman! 
Şu vidain daha müdhiş... Vasif! 
Dur, bərabər gedəlim... 
 
(Əlindəki silah ilə intihar etmək istər). 
 
R ə’ n a 
 
(mane olur) 
 
Of, Arif! 
 
Biixtiyar silah Arifin əlindən düşər, Vasifə baqıb qorqar, geri çəkilir. İblisi sərsəmcə 
baqışlarla süzüb durur. 
 
İ b l i s 
 
(məğrur qəhqəhələrlə) 
 
Bir zamanlar cəbərut aləminə 
Həp uçar, həp öyünürdün də, bu nə? 
Vurulub bir qıza pabus oldun, 
Xırsız oldun, meyə mə’nus oldun. 
Haqqı, vicdanı bıraqdın, getdin. 
 
(İxtiyar getdiyi tərəfə işarətlə) 
 
O səfilin qızını məhv etdin. 
Dökülən qanlara həp düşman ikən, 
Oldun öz qardaşının qatili sən. 
 
A r i f 
 
(çılğın) 
 
Ah, bu sözlər bəni həp qəhr ediyor! 
102 
 
Bu sırada həzin və rəqsavər bir musiqi səsi eşidilir və günəş batmağa başlar. 
 
İ b l i s 
 
Dinlə! Bir baq, şu həzin səs nə diyor! 
 
Ağaclar arasında bir taqım iskeletlər çıqar, kəfənpuş olduqları halda süzülərək, 
qıvrılaraq rəqs edərlər. 
Arif pək az sürən rəqsi seyr ilə, qorqunc baqışlar, məcnunanə və şaşqın qəhqəhələrlə 
ölülər arasında dolaşıb durur. Kənardan kəndinə doğru gəlib, geri çəkilən Xavərin 
xəyalını görüncə acı bir fəryad ilə. 
 
A r i f 
 
Eyvah, ölülər rəqs ediyor, iştə, fəlakət! 
Vasif belə, Xavər belə rəqs etmədə... heyrət! 
Hətta, şu üfüqlərdə sönən qanlı günəş də 
Həp rəqs edərək qeyb oluyor, seyr edin, iştə!.. 
 
Musiqi susar, rəqs bitər, ölülər səhnəyi tərk edər. 
 
İ b l i s 
 
(şiddətli və istehzalı qəhqəhələrlə) 
 
Həp rəqs ediyor qanlı günəş, qanlı üfüqlər, 
Həp rəqs ediyor halə qəmər, pənbə şəfəqlər. 
Rəqs etmədə həp şe’rü dəha, hüsnü lətafət, 
Rəqs etmədə yıldızlı fəza, ruhi-təbiət. 
Hər fəlsəfə, hər dinü təriqət, bütün adət 
Rəqs etmədə həp olsa xəyal, olsa həqiqət. 
Həp rəqs ediyor hüznü sürur, eşqü fəlakət, 
Həp rəqs ediyor xeyrilə şər, elmü cəhalət... 
Rəqs etmədə hətta o görünməz ulu mə’bud, 
Rəqs etmədə hətta o vücudi-ədəmalud. 
 
İblis sözlərinə dəvam etdiyi sırada Arif əsəbi, xırçın hərəkətlərlə, donuq və 
məcnunanə baqışlarla nəzəri-diqqəti cəlb edər. 
103 
 
R ə’ n a 
 
Artıq yetişir... Söyləmə, İblis! 
 
Ü m u m 
 
(coşqun, İblisə) 
 
Sənsin bu cinayətlərə bais. 
 
B i r i n c i h a y d u t 
 
Səndəndir, əvət, cümlə xəyanət. 
 
Ü m u m 
 
Lə’nət sana... Lə’nət, sana lə’nət! 
 
İ k i n c i   h a y d u t 
 
Ah, şimdi cəza bulmalı İblis! 
 
Ü m u m 
 
Qəhr olmalı, məhv olmalı İblis! 
Hər tərəfdən hücum etmək istərlər. 
 
İ b l i s 
 
(gah istehzalı və məğrur, gah çılğın və qorqunc qəhqəhələrlə) 
 
İblis!.. O böyük ad nə qədər calibi-heyrət! 
Hər ölkədə, hər dildə anılmaqda o şöhrət, 
Hər qülbədə, kaşanədə, viranədə İblis! 
Həp Kə’bədə, bütxanədə, meyxanədə İblis! 
Hər kəs bəni dinlər, fəqət eylər yenə nifrət, 
Hər kəs bana aciz qul ikən, bəslər ədavət, 
104 
 
Lakin bəni təhqir edən, ey əbləhü miskin! 
Olduqca müsəllət sana, bil, nəfsi-ləimin, 
Pəncəmdə dəmadəm əzilib qıvrılacaqsın, 
Daim ayaq altında sönüb məhv olacaqsın. 
Bənsiz də, əmin ol sizə rəhbərlik edən var: 
Qan püskürən, atəş savuran kinli krallar, 
Şahlar, ulu xaqanlar, o çılğın dərəbəglər, 
Altın və qadın düşkünü divanə bəbəklər. 
Bin hiylə quran tilki siyasilər, o hər an 
Məzhəb çıqaran, yol ayıran xadimi-ədyan; 
Onlarda bütün fitnəvü şər, zülmü xəyanət, 
Onlar duruyorkən bəni təhqirə nə hacət?! 
Onlar, əvət onlar sizi çignətməyə kafi, 
Kafi, sizi qəhr etməyə, məhv etməyə kafi... 
Bən tərk edərim sizləri əl’an, nəmə lazim! 
Hiçdən gələrək, hiçliyə olmaqdayım azim. 
İblis nədir? 
– Cümlə xəyanətlərə bais... 
Ya hər kəsə xain olan insan nədir? 
– İblis!.. 
 
Şiddətli və sürəkli qəhqəhələr içində yerin dibinə çəkilir, Arif əlilə saçlarını yaqalar 
və məcnunanə bir tevr ilə baqıb durur. Ətrafdakılarda da eyni şaşqınlıq dəvam edər. 
 
 
 
 
Pərdə 
 
 
SON 
105 
 
AFƏT 
 
Faciə – 4 pərdə 
 
ƏŞXAS 
 
 
A f ə t – 33 yaşında, şux, füsunkar bir qadın. 
Ö z d ə m i r – 45 yaşında, Afətin əri, mühərrir. 
A l a g ö z – 18 yaşında, onun qızı, narin vücudlu və solğun. 
Ə r t o ğ r u l – 30 yaşında, sadə qiyafətli, pərişan saçlı mühərrir. 
Y a v u z – 30 yaşında, Ərtoğrulun arqadaşı... müəllim. 
İ l c a y – 50 yaşında, Ərtoğrulun anası. 
X a n d ə m i r – 53 yaşında, Ərtoğrulun dayısı... pensneli, çatal saqallı, maarif 
müdiri. 
A l t u n s a ç – 22 yaşında, Xandəmirin qızı... şıq, xudkam və məğrur. 
D o k t o r Q a r a t a y – 35 yaşında, gözəl və qurnaz. 
O q t a y – 28 yaşında, ciddi və səmimi... doktor. 
Q a p l a n – 30 yaşında - zabitlər 
Q o r q m a z – 22 yaşında - zabitlər 
X i d m ə t ç i və sairə... 
 
 
BİRİNCİ PƏRDƏ 
 
Süslü bir salon... Sağ və soldakı odalara açılır birər qapı, qarşıda iki böyük pəncərə, 
gözəl mənzərələr, ilk bahar, məhtablı gecə... 
 
Pərdə açıldıqda bağçadan gələn incə və həzin bir kaman səsi iki-üç dəqiqə sami’ələri 
oqşar. 
 
X a n d ə m i r (sağdakı odadan çıqar, bağça tərəfindən gələn Afətə). Sizi bəkliyoruz, 
əfəndim. Nerədə qaldınız? Qızlar nə oldu? 
A f ə t. Hənuz bağçadan doymamışlar, qonuşub əyləniyorlar. 
X a n d ə m i r. Bağçamızı nasıl buldunuz? 
A f ə t. Pək gözəl, pək şairanə... Sizdəki bədii zevqə hiç bir deyəcək yoq... 
Ö z d ə m i r (içəridən bağırır). Xandəmir, Xandəmir!.. 
X a n d ə m i r. Gəldim, əfəndim, gəldim. 
A f ə t. Yenə Özdəmir nə istiyor? 
X a n d ə m i r. Bir şüşə konyak bitdi, şimdi ikincisini istiyorlar. 
A f ə t. O bu aqşam çıldıracaq, ah, kaş ki gəlməyəydim. 
106 
 
X a n d ə m i r. Zərər yoq, dost evidir; nə yaparsa xoşdur. 
A f ə t. Pəki, doktor Qaratay nə oldu? Hənuz gəlmədimi? 
X a n d ə m i r. Klubda imiş, bu saat gəlir. 
A f ə t. Amma, o da pək nazlanıyor ha... 
X a n d ə m i r. Əvət, sanki bənim evim klubdan əskik imiş!.. 
 
(Dışarıdan pəncərə önündən keçib gəlməkdə olan doktoru görür) 
 
İştə doktor!.. Doktor Qaratay. 
 
A f ə t (baqar). Əvət, nihayət gəldi çıqdı. 
D o k t o r (yarımsərxoş, şad və məmnun daxil olur). Aqşamlar xeyir, əfəndim. 
 
(Afətin əlini öpər, Xandəmirlə əl verir.) 
 
X a n d ə m i r. Xoş gəldiniz, əzizim (Yarım qəhqəhəylə). Fəqət bən söz saqlıyamam, 
gecikdiyiniz için sevgili Afəti pək darıltmışsınız... 
Bilməm, sizdə nə görmüş ki, əsla ayrılığınıza dayanamıyor. 
D o k t o r. Təbii, bən nə qadar pərəstişkar isəm, o da o qadar lütfkardır. 
X a n d ə m i r. Hər halda üzr istəməlisiniz. 
D o k t o r. Şübhəsiz əfv edərlər... Əcəba misafirlərdən kim var? 
A f ə t. Sizdən başqa hər kəs... 
Ö z d ə m i r (içəridən bağırır). Xandəmir, Xandəmir!.. (Qəhqəhə). 
X a n d ə m i r. Gəliyorum, gəliyorum (Afətə). Bana müsaidə (sol odaya keçər). 
A f ə t. Xandəmir gerçəkdən pək eyi, pək sıcaqqanlı adam... Azacıq abdal isə də yenə 
kəndini sevdirə biliyor. 
D o k t o r. Şaka deyil a! Hərif bir şey bilmədiyi halda maarif müdiri... Gənc olmadığı 
halda hovarda, az bir maaşla pək zəngin... Daha nə istərsin. Bütün arqadaşları arasında 
“Müsyo Fırıldaq” deyə şöhrət bulmuşdur (sərxoşca qəhqəhəylə). Bəncə ona “Cahil bilgic” 
denirsə daha xoşdur. 
A f ə t. Aman, sus! Görünür azacıq sərxoşsun. 
D o k t o r (yarım qəhqəhəylə). Sərxoş idim, fəqət ayıldım. 
Ö z d ə m i r (içəridən şiddətli qəhqəhəylə). Xandəmir!.. 
D o k t o r. İştə onun səsini eşitdim də ayıldım. Əvət, kölgəndən ayrılmaz ərinin səsi, 
Özdəmir bəyin nə’rəsi bəni ayıltdı. 
107 
 
A f ə t (süzgün baqışla). Qaratay!.. 
D o k t o r (onun əllərini yaqalar). Afət!.. 
 
Bu sırada Afətin əlindəki ufaq bir mənəkşə dəmətciyi yerə düşər. Doktor dərhal alıb 
təqdim edər. 
 
A f ə t. Şu mənəkşələr hiç sənin əyilmənə dəyərmi? 
D o k t o r. Ah, bən mənəkşəyi pək sevərim. Çünki o pək mə’nalı, pək müəmmalı bir 
çiçək... Hələ sənin nurdan dökülmüş əllərini, lətif köksünü öpdükləri için pərəstiş edərim. 
A f ə t (incə qəhqəhəylə). Bu gün səndə, sənin hər halında dəlicə bir həyəcan 
görüyorum. 
D o k t o r. Zatən sənin könlünü bulmaq, sənin məhəbbətinə nail olmaq hər məcnunu 
aqil, hər aqili məcnun edə bilir. 
A f ə t (şux qəhqəhələrlə). Ah, şu yalan nəvazişlər, şu yaldızlı pərəstişlər!.. (Sükut). 
Haydı, gəl, bağçaya enəlim. Özdəmir bizi bir yerdə görürsə, haman çıldırıb durur. 
 
Bağçaya doğru getmək istərlər, Altunsaç ilə Alagöz qarşılarına çıqar. Birincinin 
əlində kaman, ikincinin əlində isə bir şe’r məcmuəsi bulunur. 
 
D o k t o r. İştə Altunsaç ilə Alagöz! 
A f ə t. Əvət, iki gövərçin, iki mələkciyəz! 
D o k t o r. Biri musiqi pərisi, digəri şe’r ilahəsi!.. 
A f ə t. Həm də bir-birindən gözəl, bir-birindən dilbər!.. 
D o k t o r (qızlara). Haydı, bir daha bizimlə bərabər bağçaya enəlim, olmazmı? 
A l t u n s a ç. Siz buyurun, biz də sonra gəliriz. 
Bu sırada Ö z d ə m i r l ə Q a p l a n sağ tərəfdəki odadan çıqarlar. Özdəmir son 
dərəcə sərxoş, səndələyərək Qaplanın qoluna taqılmış. 
A f ə t (bağçayı göstərir). Xayır, şimdicə bərabər gedəlim. 
X a n d ə m i r (əlində iki şüşə konyak gəlir, Afətə). Nerəyə canım, bu olur şeymi ya!? 
Qadınsız bir məclis, gülsüz bahara, bülbülsüz çəmənzarə bənzər. 
D o k t o r. Gerçəkdən, qadın həyat, həyat isə qadın deməkdir. 
Ö z d ə m i r (sürəkli və istehzalı qəhqəhələrlə gülər, dürlü hərəkətlər və əl 
işarətlərilə). Əvət, qadın hər şeydir. O, gah bir çiçək... gah bir kələbəkdir. O, həm bir 
mələk, həm də... bir ördəkdir. 
108 
 
Hər kəsdə böyük nifrət və şaşqınlıq... 
 
X a n d ə m i r. Özdəmir! Nə söylədiyini düşünüyormusun? 
Ö z d ə m i r (təkrar laübali qəhqəhələrlə). Əvət, düşünüyorum. Qadın pək körpə ikən 
tazə bir çiçək, sonra şətarətli bir kələbək; daha sonra füsunkar bir mələkdir. Yalnız 
bə’ziləri, əvət, əvət, bə’ziləri isə çamurlarda gəzən bir ördək, azğın və hərcayi bir 
ördəkdir. 
A f ə t. Ah! (Deyə mütəəssir bir halda geri çəkilir. Doktor Qaratay düşəcək zənnilə 
onun qolunu tutar). 
Ö z d ə m i r (acı qəhqəhələrlə). Ah, bəxtiyar doktor! Sana, sənin gözəl taleyinə qibtə 
ediyorum. 
X a n d ə m i r. Gəl, canım, gəl!.. Sən artıq saçmalayorsun. Gəl, gedəlim bir az şahmat 
oynayalım. 
Ö z d ə m i r (Afəti yarım baqışla süzər, mə’nalı bir qəhqəhəylə). Bən çoqdan mat 
olmuşum. 
X a n d ə m i r. Gəl, baqalım, gəl bir daha qədəh-qədəhə vuralım.  
 
Sağdakı odaya keçərlər. Qaplan ilə Altunsaç da onları izlər. 
 
A l a g ö z. Ah, zavallı babacığım!.. 
 
(Mütəəssir və müştəki baqışlarla Afəti süzərək içəri girər.) 
 
A f ə t (acı təbəssümlə doktora). Görüyormusun? Alagöz belə şu miskin hərifə acıyor. 
Fəqət bəni, bənim talesizliyimi əsla düşünəmiyor. 
D o k t o r. Pəki birisi kəndini düşünməz, kəndinə acımazsa başqalarından nə uma 
bilir? Bəncə əsl qəbahət səndə... Əvət, siz qadınlar ayaqlarınıza qapananları təhqir 
edərsiniz, sizi təhqir edənlərin ayaqlarına qapanarsınız. 
A f ə t. Çəkdiyim üzüntülər yetişir, rica edərim, sus!.. 
D o k t o r. Xayır, bu işə bir nihayət verməli... Ya o, ya bən!.. Başqa dürlü olamaz. 
A f ə t. Səndən, səndəki eşqin əbədiyyətindən əmin ola bilsəm... 
D o k t o r (onun əlini yaqalar). Afət! Nə demək istiyorsun? 
A f ə t. Bən bütün bənliyimi, bütün həyat və səadətimi yoluna fəda etməyə hazırım. 
Hətta sənin uğrunda cinayətdən belə çəkinməm. 
109 
 
Ancaq şu qadar var ki, aldadılmaq istəməm, aldandığımı duysam məhv olurum. Həm 
də pək kinliyim, anlıyormusun? Bəni aldatmaq istəyənləri əsla əfv etməm. İki gözüm olsa 
belə intiqam alırım, intiqam!.. Əvət, bən, pək kinliyim. Bəni təhqir edənlər Əzrailin 
qucağına atılmış olurlar. 
Ö z d ə m i r (içəridən bağırır). Afət! Gözəl mələyim!.. Afət, nazlı ördəyim... (Şiddətli 
qəhqəhə). 
D o k t o r. Ah, rəzil!.. Dəmin əxlaqsız qadınları çamurlarda sürünən ördəyə 
bənzətmişdi, şimdi də səni o adla çağırıyor. 
A f ə t (doktora sarılaraq). Aman, bana mərhəmət... Mərhəmət eylə də bəni qurtar. Of! 
Bir çarə, bir ilac, bir zəhr, bir atəş bul ki, kəndimi məhv edəyim də şu qaba və çirkin səsi 
bir dah eşitmiyəyim. 
D o k t o r (cibindən ufacıq bir şişə çıqarır, mə’nalı bir tərzdə). İlac hazır... Fəqət 
xanımlar için deyil, yalnız erkəklərə məxsusdur. 
A f ə t (şişəyi alıb cibinə qoyar). Zərər yoq, ilk öncə onu məhv eylərim. Sonra 
duyulursa, kəndim də o yolu izlərim. 
D o k t o r. Hiç təlaş etmə! Bu öylə bir ilac ki, ancaq on dəqiqə sonra icrai-tə’sir edər. 
Həm də kimsə bir şey duyamaz. Yalnız burada hər acıya dayanmalı və şu ilacı evinizdə 
içirməlisin. 
A l a g ö z (sarsılmış bir halda gəlir, Afətə sarılaraq). Ah, annəciyim! Gedəlim, 
evimizə gedəlim. 
A f ə t. Niçin, Alagöz! Nə olmuş! 
A l a g ö z. Babamın halı pək fəna!.. Ayaqda duramıyor, söylədiyini bilmiyor. 
A f ə t. Pəki, yavrum, gedəlim. O səni də məhv edəcək, bəni də.  
 
Sağdakı odaya keçərlər. Bu sırada Ərtoğrul ilə Yavuz sol tərəfdən çıqar. 
 
Ə r t o ğ r u l. Ah, şu Alagöz nə qadar lətif, nə qadar mə’sum bir sima! 
Y a v u z. O nə qadar mə’sum isə, Afət də, şu işvəkar qadın da bir o qadar təhlikəlidir. 
Ə r t o ğ r u l. Təhlikəli olsa da ləkəli deyil... 
Y a v u z. Əmin ol ki, Özdəmiri səfil edən həp Afətdir, həp onun oynaqlığıdır. 
Ə r t o ğ r u l. Fəqət Afəti uçurum qarşısında bulunduran da Özdəmirin sərxoşluğu, 
Özdəmirin sərsəriliyi olsa gərək... 
110 
 
Y a v u z. Sən Afəti eyicə tanıyormusun? 
Ə r t o ğ r u l. O, bu şəhərə gələli çoq deyil... Eşitdiyimə görə pək kibar və alafranqa 
bir ailəyə mənsub imiş. Fəqət böyük bir fəlakət birdən-birə evlərini söndürmüş, var-
yoqları əldən çıqmış, babası fəqir düşüncə qızını Özdəmirə vermiş... Şu hərif də gündən-
günə poslayı şaşıraraq ailəsini düşünəməz olmuş... Şimdi hər gün bir oteldə sərxoşca vaqıt 
keçiriyor. Evə gəldiyi zamanlarda Afəti pək qabaca təhqir ediyormuş... Təbii Afət də şu 
qabalığa dayanamıyaraq ondan soyuyacaq və get-gedə Qaratay kibi macəraçılara 
ısınmağa məcbur olacaq... 
Y a v u z. Ah, şu qadın öylə bir atəş ki, öylə bir alav ki, yalnız qocasını, qızını deyil, 
(kəndinə işarətlə) hətta bu talesiz Yavuzu da yaqıyor, bəni də qəhr edib bitiriyor. 
Ə r t o ğ r u l. Pəki, səni niçin? 
Y a v u z. Çünki Alagözü seviyorum, həm də həyatım qadar seviyorum. Halbuki anası 
bütün ümidlərimi qırıyor, bütün düşüncələrimi alt-üst ediyor. 
Ə r t o ğ r u l. Bana qalırsa Afət ilə Alagöz, ana ilə qız olmaqdan ziyadə iki həmşirəyi 
andırıyor. Daha doğrusu həmşirə də deyillər... Çünki aralarındakı fərq yaşca nə qadar 
küçüksə, sima və təbiətcə bir o qadar böyükdür. Hər halda bu məsələdə anlaşılmaz bir 
nöqtə var. 
Y a v u z (sağ qapıya baqar, təbəssümlə). Şimdilik bən çəkiləyim. 
Ə r t o ğ r u l. Niçin, nə oldu? 
Y a v u z. Çünki nişanlın gəliyor. Həm də nə qadar əzəmətli, nə qadar məğrur!.. 
Ə r t o ğ r u l (baqar). Altunsaçmı?.. Pəki, onun nişanlım olduğunu kimdən eşitdin? 
Y a v u z. Səndən başqa hər kəsdən. 
Ə r t o ğ r u l. Fəqət hənuz ortada rəsmi bir şey yoq. 
Y a v u z. Bu gün olmasa da, yarın olur (Sol qapıdan çıqar). 
A l t u n s a ç (gəlir). Ərtoğrul! Şimdiyə qadar nerdə idin? 
Ə r t o ğ r u l. Bağçada səni arıyordum, bir kələbək kibi səni güllərə, çiçəklərə 
soruyordum. 
A l t u n s a ç (incə qəhqəhələrlə). Xayır, sən bəni güllərə, çiçəklərə deyil, yalnız 
bitməz-tükənməz fəzalara, fəzalardakı yıldızlara sormalısın. Daha açıq söyləyimmi?.. 
(İstehzalı təbəssümlə). Sən bəni fəzalara sığmayan qəlbində aramalı; dəhalar izləyən 
ruhunda bulmalısın. 
111 
 
Ə r t o ğ r u l. Altunsaç, bən sənin hər sözünü yuqarıdan enən xitablar kibi müəmmalı 
deyil, yalnız çocuqca təbəssümlər kibi sadə və mə’sumanə görmək istərim. 
A l t u n s a ç (yarım qəhqəhədən sonra sərt və qartalca bir baqışla). Sənin əlbisə və 
qiyafətin kibi sadə, deyilmi? 
Ə r t o ğ r u l. Altunsaç, ah, Altunsaç! Sən bana gülüyorsun, bənim qiyafətimlə 
əyləniyorsun. 
A l t u n s a ç. Xayır bən sana gülmək için deyil, yalnız gülməkdən zevq aldığım için 
gülüyorum. 
Ə r t o ğ r u l. Fəqət sən bu gülüşlərdən zevq alırkən, başqalarını zəhərliyorsun. 
A l t u n s a ç (şux qəhqəhələrlə). Açıq söyləyimmi, əzizim, sən... çocuqsun. 
Ə r t o ğ r u l. Bu söz lətifə olsa belə bir həqiqətdir. Çünki çocuq olmasaydım, şu 
qiyafətlə sənin kibi bir əzəmət və ehtişam heykəlinə uymazdım. 
A l t u n s a ç. Fəqət səndə, sənin alavlı gözlərində, kəskin baqışlarında öylə bir 
əzəmət var ki, yalnız bən deyil, hər kəs o qüvvətə qarşı kiçilir, kiçilməyə məcbur olur. 
Ə r t o ğ r u l. Ah, sənin kiçilməndə də bir böyüklük var. 
A l t u n s a ç. Əvət, böyüklər kiçikləri böyük görmək istər, kiçiklər isə böyükləri 
kiçiltməklə təsəlli bulur. 
Q a p l a n (nəş’əli və yarımsərxoş bir halda sağ odadan çıqar). Dram, ram, ram... 
dara... dara, ra, ram, ram... (deyə əlindəki kamanın tellərini səsləndirir və Altunsaça 
təqdim edər). Müsaidənizlə, şu sarı tellər çırpınaraq, inliyərək, sızlayaraq sizə yalvarıyor... 
Pənbə, lətif barmaqlarınızı öpmək istiyor. 
A l t u n s a ç (kamanı alıb bir tərəfə bıraqır). Bağışlarsınız, pək yorğunum. 
Q a p l a n. İştə yorğunluğu çıqaran şeylərdən biri də musiqidir. 
A l t u n s a ç. Fəqət o təsəlli çalanlar için deyil, dinləyənlər içindir. 
Q a p l a n (kamanı alaraq). Aman, rica edərim. 
A l t u n s a ç. Bir az sonra olmazmı? 
Q a p l a n. Xayır, bəkləməyə imkan yoq... Of, bən musiqiyə pərəstiş edərim. 
(Altunsaçın barmaqlarını göstərir). Hələ şu sehirli barmaqların rəqsini seyrilə keçirdiyim 
dəmlər, ən xoş dəmlərdir. Xoş dəmlər isə bir an fevt edilməməlidir. 
112 
 
Bu sırada Yavuz da gəlir. 
 
A l t u n s a ç. Fəqət sən də şərqi söyləmək şərtilə... 
Q a p l a n (sağ qapıya doğru yürür). Pək gözəl, haydı, baqalım. 
A l t u n s a ç. Xayır, bən qalabalıqdan xoşlanmam. Burası daha eyi deyilmi ya? 
Ə r t o ğ r u l (kinayəli təbəssümlə). Bəncə bağça həpsindən şairanə və asudə bir yer. 
Həm də təbiət sizin musiqi və şərqilərinizi öpərək, siz də akasiya çiçəklərinin xəfif və 
gözəl qoqularını əmərsiniz. 
A l t u n s a ç. Pək ə’la! (Yavuzla Ərtoğrula). Siz getmiyormusunuz? 
Ə r t o ğ r u l. Xayır... 
A l t u n s a ç. Bizi rədd ediyorsunuz, öyləmi? 
Ə r t o ğ r u l. Buradan dinləriz, olmazmı? 
Q a p l a n (məmnun bir tevrilə). Əvət, musiqi və şərqi uzaqdan daha xoş gəlir. 
(Altunsaç ilə bərabər bağçaya gedərlər). 
Y a v u z (Ərtoğrula). Bana baq, sən Altunsaçla əyləniyorsun; fəqət bu xoş bir iş deyil, 
doğru gediş deyil və bu yolun sonu uçurumdur. 
Ə r t o ğ r u l. Nə olursa-olsun, artıq usandım. Şu çocuqca nazlar, şu mə’nasız ədalar 
insanı bıqdırıyor. 
Y a v u z. Iştə bu da aranızdakı sevginin böyüklük və kəskinliyinə bir əlamət!.. Sən 
pək qısqanc və sinirlisin; eyni zamanda pək soyuqqanlı görünürsün, yaxud öylə görünmək 
istiyorsun. Halbuki çoq sürməz də bir gün quşu uçurmuş, avı qaçırmış olursun. Əvət, 
arslanların saymazlığı şikarı tilkilərə qapdırır. 
 
Bu sırada kamanın səsi, Qaplanın şərqisi ətrafa dalğınlıq saçar. 
 
Şərqi: 
 
Dün sıtmalı ruhum anıyorkən səni, birdən 
Xülyalərə, sevdalərə daldım, gözəlim, bən; 
Pürnəş’ə könül aləmi-lahutə uçarkən 
Gördüm səni rö’yadə ipək tüllər içində... 
 
Bir şe’ri-səmavi kibi ağuşuma gəldin, 
Gülbusələr ithaf ediyordun bana... Lakin 
Röya kibi nagah süzülüb cismi-lətifin 
Qeyb oldu bəyaz, pənbə qızılgüllər içində... 
113 
 
Y a v u z. Dinliyormusun? 
Ə r t o ğ r u l. Əvət, dinliyorum. 
Y a v u z (istehzalı təbəssümlə). Iştə gülbusələr, ipəkli rö’yalər; xülyalər və 
sevdalərdən bəhs ediliyor. 
Ə r t o ğ r u l (sinirli). Anlıyorum, əvət, anlıyorum. 
Y a v u z. Yalnız anlamaq yetişməz, anlatmaq da lazım... 
Ə r t o ğ r u l. Kimə anlatayım, kimə!? Qaplan sayğısız bir odun parçası, Altunsaç da 
məğrur bir qaraquş yavrusu... 
Y a v u z. Pəki o halda? 
Ə r t o ğ r u l (son dərəcə sinirli). Bıraq Allah eşqinə, yetişir... 
 
Sükut... A l t u n s a ç l a Q a p l a n gəlir. 
 
X a n d ə m i r (çıqar, Altunsaça). Nerdəsin, qızım? Hiç bu olurmu ya? Alagöz sana 
misafir gəlmiş, halbuki sən onu yalnız bıraqıyorsun. 
A l t u n s a ç (gülərək babasilə sağ odaya keçər). Bəndə qüsur yoq. Babaciyim, bu 
xüsusda Qaplan pək qəbahətli... 
Q a p l a n (Yavuzla Ərtoğrula). Yenə nə olmuş? Pək qəsvətli görünüyorsunuz. 
Ə r t o ğ r u l (sarsılmış bir halda). Bana baq, sən nə yapıyorsun? Nə yapmaq 
istiyorsun? 
Q a p l a n. Sözlərini anlayamıyorum. 
Ə r t o ğ r u l (acı təbəssümlə). Burada anlaşılmaz bir şey yoq... 
Q a p l a n. Nə demək istədiyini bilsəydim... 
Ə r t o ğ r u l (birdən-birə hiddətlə). Ah, sən; pək sapqın, pək azğın 
bir hərifsin, sən xain bir xırsızsın, sən cani və qatilsin... 
Q a p l a n. Xırsızmı, qatilmi? (Istehzalı qəhqəhələrlə). Qaliba çıldırıyorsun. 
Ə r t o ğ r u l (daha qızğın). Əvət, xırsız, həm də xain bir xırsızsın. Çünki bənim 
qayei-əməlimi, müqəddəs heykəlimi kirli əllərinlə qırıb parçalıyorsun, çünki Altunsaçın 
könlünü çalıyorsun. Əvət, sən qatil, həm də ən vəhşi bir qatilsin; çünki canavarca 
hərəkətlərinlə hər an qəlbimin birər parçasını gəmiriyorsun; beynimi yaqıb da köksümü 
didməyə çalışıyorsun. 
 
Bu gurultuya içəridəkilər salona keçərlər. 
 
Q a p l a n (istehzalı təbəssümlə). Bən yenə təkrar ediyorum, sən çıldırıyorsun. 
(Cibindən revolverini çıqarır, gurultulu bir ahənglə). İştə sana ən parlaq və kəskin bir 
cəvab!.. (Nişan almaq istər). 
114 
 
Y a v u z (silahı əlindən alır). Nə yapıyorsun? 
Ə r t o ğ r u l. Bəni qorqutmaqmı? (Qızğın və acı qəhqəhəylə). Nə böyük cəsarət! 
A l t u n s a ç. Nə var yenə, nə olmuş? 
Ə r t o ğ r u l. Hiç, Altunsaç, hiç!.. 
A l t u n s a ç (şux qəhqəhələrlə). Fəqət bu nasıl hiç!.. 
Ə r t o ğ r u l. Ah, o öylə bir hiç ki, bənim bütün bənliyim, bütün səadət və dirliyim o 
hiçdən, o mövhum teldən asılıdır. İştə Qaplan o teli gəmiriyor, sən də qəhqəhələrlə seyr 
ediyorsun. 
Q a p l a n (heyrətlə). Fahiş bir iftira, müdhiş bir iftira... 
A l t u n s a ç. Ərtoğrul! Sən hər şeyi qüruni-vüstada yaşar kibi düşünüyorsun... 
Halbuki darülfünun gördün! 
Ə r t o ğ r u l. Nə yapayım ki, bən darülfünundan yalnız bir qasırğa kibi geçdim. Onun 
için qüruni-vüstada yaşar kibi düşünüyorum. Hala 
əski qafa ilə düşünüyorum, hənuz bir dürlü yeniləşmədim. 
Ö z d ə m i r (sərxoşca və istehzalı qəhqəhələrlə). Fəqət bən... bən isə yeniləşdim; əski 
qafamla bərabər yeniləşdim; daha doğrusu bəni yeniləşdirdilər. Sevgili rəfiqəm, şu gözəl 
Afət bəni yeniləşdirdi. İştə onu da şu doktor, doktor Qaratay yeniləşdirmiş!.. (Qəhqəhə). 
Əvət, o yeniləşdirmiş... 
Ə r t o ğ r u l. Sən abdalsın. 
Ö z d ə m i r. Fəqət sən!.. Sən də... dəlisin (qəhqəhə). 
A f ə t. Özdəmir! Nə söylüyorsun? 
İ l c a y. Oğlum, nə yapıyorsun? 
X a n d ə m i r (Özdəmirə işarətlə, yarım sərxoş). Onda spirto sərsəmliyi, (Ərtoğrula) 
sən də gənclik sərxoşluğu var. O söylədiyini bilməz, səndə bilmədiyini söylərsin. Iştə 
Amerika şairlərindən məşhur Lev Tolstoy diyor ki: “Məhəbbət bir bəla şeydir, giriftar 
olmayan bilməz” (hər kəsdə qəhqəhə). Demək ki, Özdəmir Afətə, sən də Altunsaça o 
qadar vurulmuşsunuz ki, hər sözdən bir mə’na, hər hiçdən bir müəmma çıqarıyorsunuz. 
Ö z d ə m i r (istehzalı və laübali qəhqəhələrlə). Pək doğru, əfəndim, pək doğru!.. 
(Qəhqəhə). Əvət, Amerika şairi Lev Tolstoy!.. 
Maarif müdiri Xandəmir!? (Qəhqəhə). 
İ l c a y (Xandəmirə). Aman, qardaşım, sən söylə, yoqsa bunlar qızışsa keyfimizə su 
qatarlar. 
X a n d ə m i r. Hətta məhəbbət öylə bir alav ki, bir kərə insanın qəlbini sardımı 
ölüncəyə qadar sızladıb durur... Fars tarixşünaslarından  
115 
 
Əbu Əli Sina diyor ki: “Bən hər, hər dərdə ilac buldum da, yalnız eşqə, məhəbbətə bir 
çarə bulamadım”. 
Ö z d ə m i r (kinayəli qəhqəhə ilə). Əvət, eşq, məhəbbət... Fars tarixşünaslarından 
Əbu Əli Sina!.. Maarif müdiri Xandəmir!.. (Qəhqəhə). 
A l a g ö z (yarım səslə Afətə). Bən gediyorum, annəciyim! 
A f ə t. Niçin, yavrum? 
A l a g ö z. Hiç kəndim də bilmiyorum. 
A f ə t. Azacıq bəklə, bərabər gedəlim. 
A l a g ö z. Xayır, bəkləməm. 
A f ə t. Pək gözəl, sən get, bən də şimdi gəlirim. 
Alagöz məhzun adımlarla çıqar; Ərtoğrul da sinirli baqışlarla onu izləmək istər. 
İ l c a y. Nerəyə, oğlum? 
Ə r t o ğ r u l. Dəlixanəyə. 
İ l c a y. Nə demək, dəlixanə buradan eyimi? 
Ə r t o ğ r u l (İlcaya xüsusi). Əlbəttə... kəndiləri bilməsə belə ordakıları hər kəs dəli 
tanıyor. Fəqət bunlar, bu zəncirsiz divanələr isə, nə kəndiləri kim olduğunu biliyorlar, nə 
də ətrafdakılar. 
İ l c a y. Bir az daha bəklə, nə olur. (Xandəmirə işarətlə). Başın için dayın darılır. 
Ə r t o ğ r u l (sinirli). Darılsa da gedəcəyim, darılmasa da... Bəndə kiralıq qulaq yoq... 
Hər saçmayı dinliyəməm. 
 
(Salonu tərk edər) 
 
X a n d ə m i r. Yahu, bunlar nə oluyor? Həp birər-birər savuşub qaçıyorlar. 
Ö z d ə m i r. Çünki bu məclisdəki zevqi duyamıyorlar, bu söhbətlərdəki incəliyi 
anlıyamıyorlar... (Müstəhzi qəhqəhə). Alagöz bənim qaba hallarımdan ürküb qaçdı; 
Ərtoğrul da sənin dərin fəlsəfələrindən 
 
(Qəhqəhə). 
 
X a n d ə m i r. Ah, şu gənclər, şu dəliqanlılar həp böylə... həpsi xırçın və sinirli! 
Halbuki bu hallar bizim kibi tərbiyəli və münəvvər ailələrə əsla yaraşmaz. 
İ l c a y. Çocuqluq, həp çocuqluq... 
X a n d ə m i r (qafasını oynataraq). Nə isə, buyurun, keyfimizə baqalım. 
Ö z d ə m i r. Bən buracıqda bir qədəh şərab içmədikcə getməm. 
116 
 
X a n d ə m i r. Bu saət, söyləyim, gətirsinlər. 
Ö z d ə m i r (Afəti süzər, məmnun bir qəhqəhəylə). Xayır, bən fəqət gözəl Afətin, 
sevgili Afətin əllərindən içmək istərim. 
A f ə t. Pəki, qalq, gedəlim də, içəlim. 
Ö z d ə m i r. Xayır, burada, yalnız buracıqda... 
A l t u n s a ç. Bən gətirsəm olmazmı? 
Ö z d ə m i r. Əsla! Sən yalnız Ərtoğrula içirməliydin (Qəhqəhə). 
A l t u n s a ç. Əfsus ki, o, spirtolu içkiləri və içənləri görmək belə istəmiyor. 
Ö z d ə m i r (qəhqəhə). Iştə o da bir nev sofuluq, o da bir nev dəlilik. (Afətə) Haydı, 
gözəlim, bir qədəh şərab... 
A f ə t. Pəki, gətirəyim, sən inadından vaz keçmiyəcəksin. 
 
(Sağ odaya keçər) 
 
Ö z d ə m i r (laübali qəhqəhələrlə). Dəmin söylədim ya, bən yeniləşdim; hər xüsusda 
yeniləşdim; fəqət iki şeydə deyil: biri əski şərab, biri də əski əhbab!.. (Qəhqəhə). Doktor 
Qaratay yenilərdənsə də, şübhəsiz bir gün o da əskiləşir, o da kəndi qiymətini bulur.  
 
(Qəhqəhə). 
 
A f ə t (bir qədəh şərab gətirir). Buyurun, əfəndim! 
Ö z d ə m i r (qalqıb qədəhi alır). Nasıl! Əfəndimi?.. (Qəhqəhə). Halbuki bən sənin ən 
aciz qullarından, ən dəyərsiz kölələrindən biriyim. 
X a n d ə m i r. Baqalım, kimin şərəfinə içəcək. 
Ö z d ə m i r. Bən şu mümtaz qədəhi, yalnız qaranlıqlar və ışıqların, yerlər və 
göylərin, bütün mühit və kainatın şərəfinə içiyorum. Çünki onlar, onların cümləsi, 
həmahəng olaraq (Afəti göstərir) şu fevqəladə, şu müstəsna vücudu bəsliyor. Əvət, həpsi 
şu gözəl və füsunkar Afətə qarşı əyiliyor. Hər kəs onu seviyor və alqışlıyor (İçər, 
məclisdəkilər əl çalar). 
X a n d ə m i r. Yaşasın gözəllik! Var olsun Afət... 
Ö z d ə m i r (məmnun bir tevr ilə Afətə). Ah, bu şərab əvvəlkilərə hiç bənzəmiyor, 
iştə sənin əlini öpər-öpməz datı dəyişiyor, o da başqlaşıyor, o da gözəlləşiyor (hər kəs sağ 
odaya keçər). 
A f ə t (ən arqada qalan doktora). Sən get, daha durma! 
D o k t o r. Niçin? 
A f ə t. Çünki zəhri içirdim (Misafirləri izlər). 
D o k t o r (təlaş ilə). Ah, niçin əcələ etdin... (Saatına baqar). 
 
117 
 
X a n d ə m i r (geri dönər). Niçin gəlmiyorsun? 
D o k t o r (onun əlini sıqayır). Müsaidənizlə, getmək istiyorum. 
X a n d ə m i r. Gəl, canım, şaşırdınmı? 
D o k t o r. Pək mühüm işim var. 
Ö z d ə m i r (içəridən). Doktor!.. Doktor Qaratay!.. 
X a n d ə m i r. Baq, iştə səni arıyorlar. 
D o k t o r. Xayır, əfəndim, getməliyim. 
Ö z d ə m i r (əlində konyak dolu büyücək bir qədəh gəlir). Doktor! 
Doktor Qaratay!.. Iştə bu da sənin şərəfinə... 
D o k t o r. Aman, nə yapıyorsun? Hiç bu qədəhlə konyak içilirmi? 
(mane olmaq istər). 
Ö z d ə m i r (zəif və acı qəhqəhə ilə). Içilir, əvət, içilir... var ol! 
(içər və qədəhi bir tərəfə ataraq). Ah!.. (deyə düşüverir). 
X a n d ə m i r (içəriyə). Limon gətirin, limon!.. 
D o k t o r (köksünü dinlər). Hiç bir şey lazım deyil, artıq keçmiş. İştə qəlb xəstəliyi 
zavallıyı bitirdi... 
A f ə t (əlində bir parça limon gəlir). Nə oldu? Bayıldımı? 
D o k t o r. Əvət, bayıldı, fəqət bir daha ayılmamaq üzrə bayıldı. 
 
 
Sükut... 
 
 
Pərdə 
 
 
İKİNCİ PƏRDƏ 
 
 
Ərtoğrulun evi. Havuzlu, ağaclı, çiçəkli bir bağça... İlk baharın son günləri, gündüz. 
 
İ l c a y (balkona çıqar, çiçəkləri sulamaqda olan xidmətçiyə). Bana baq, Ərtoğrul 
nerədə? 
X i d m ə t ç i. Şimdi bağçaya doğru getdi. 
İ l c a y. Soyuq alır da yenə xəstələnir; haydı, qoş da kəndisini çağır. 
X i d m ə t ç i. Pəki, baş üstə... 
 
Gedər, bu sırada Y a v u z gəlir. 
 
İ l c a y. Söyləsin ki, Yavuz da gəlmiş, onu bəkliyor. 
Y a v u z. Kimi çağırıyor, Ərtoğrulumu? 
İ l c a y. Əvət. 
118 
 
Y a v u z (İlcay ilə əl verir və havuz kənarındakı sıraya oturur). 
Görünüyor ki, bu gün əhvalı daha eyi... 
İ l c a y. Xayır, bil’əkis daha qorqunc, daha bərbad... 
Y a v u z. Niçin böylə söylüyorsunuz? 
İ l c a y. Niçinmi, şimdi gəlir də görürsünüz. Kaş ki, Xandəmirin evinə, o mənhus 
ziyafətə getmiyəydik. Kaş ki, o uğursuz gecəyi görməyəydik. İştə tam bir aydır ki, onun 
bəlasını çəkiyoruz. Hələ Altunsaçın hərəkətini, Özdəmirin fəlakətini, mümkün deyil, bir 
türlü unutamıyor. Ah, bə’zən də unutuyor, hər şeyi unutuyor, hətta kəndisini də unutuyor. 
Y a v u z (yerindən qalqar). Dur, doktor Qaratayı gətirəlim, baqalım, nə diyor. 
İ l c a y. Şimdi xəbər göndərdim, qardaşımla bərabər gələcək, lakin o gecədən bəri nə 
Özdəmiri unutuyor, nə də Xandəmirlə Qaratayı görməyə gözü var. Hətta Özdəmirin 
ölməsini də Qarataydan görüyor. 
Y a v u z. Pəki, Qaratay nə yapsın? 
İ l c a y. Nə biləyim, görünüyor ki, o xüsusda bir şey biliyor. 
Y a v u z. Xayır, doktor öylə adam deyil... Yalnız Ərtoğrul bir az xəyalpərəst... boş 
yerə özünü üzüyor.  
 
Ərtoğrul arqa tərəfdən gəliyor. 
 
İ l c a y. Ah, bir danəcik oğuldur, o da kəndi səhhətinin, kəndi həyatının düşmanı... 
Y a v u z. Hiç məraq etməyin, həpsi keçər gedər. 
İ l c a y. Ah, qorquyorum, pək qorquyorum. 
Ə r t o ğ r u l (sinirli qəhqəhələr ilə). Qorqma, annəciyim, hiç qorqma!.. Çünki 
həyatda qorqulacaq bir şey yoq... İnsanları qurtaracaq bir qüvvət varsa, o da cəsarət, 
yalnız bir cəsarətdir. Bən yaşamaq için titrəyənləri daima Əzrail qucağında gördüm; ufaq 
bir qıvılcımdan ürkənləri daima yanğın ocağında buldum. 
İ l c a y. Lakin düşünməli, yavrum, böylə sərin havada sadə bir gömləklə bağçaya 
çıqılırmı? (Evə gedər). 
Y a v u z. Bəncə bu hal, çocuqluq və dəlilikdir. 
Ə r t o ğ r u l. Əvət, çocuqluq və dəlilik!.. (Qəhqəhə). Çocuqluq və dəlilik! Iştə 
xatırlıyorum, bu sözlər bir ay əvvəl də qulaqlarımı tırmalamışdı... O gecə, əvət o gecə 
Altunsaç da bana çocuq diyordu; Özdəmir də dəli deyə gülüyordu. 
119 
 
İ  l c a y (əlində bir qalpaqla bir atqı “plaş” gəlir və hər ikisini Ərtoğrula verir). Al, 
quzum, hava pək sərin... Təkrar soyuq alırsın. 
Ə r t o ğ r u l (atqıyı alır, yarı bürünür, qalpağı sıra üzərinə atar). Bilməm, şu 
bahardan, şu lətif ruzigardan niçin bu qadar qorquyorsun? Ağacları, çiçəkləri süslüyən, 
quşları, kələbəkləri bəsləyən bahr yalnız insanamı, yalnız banamı düşman kəsiləcək!? 
Halbuki bənim vücudum bir çiçəkdən daha qaba, bir kələbəkdən daha qalındır. 
Y a v u z (rəqsan və məğrur adımlarla gəlməkdə olan Altunsaçı Ərtoğrula göstərir. 
Yarım qəhqəhə ilə). Iştə çiçəkdən bəhs etdin də qarşımıza çıqdı. 
Ə r t o ğ r u l (mə’nalı bir baqışla baqar). Əvət, həm də öylə bir çiçək ki, yürüyormu, 
qoşuyormu? Oynuyormu, uçuyormu? İnsan bir türlü fərq edəmiyor. 
A l t u n s a ç (şux bir təbəssümlə). Gün aydın, əfəndilər (Təmənna edər). 
İ l c a y. Xoş gəldin, qızım səfa gəldin (Öpüşürlər). 
A l t u n s a ç (Ərtoğrula). Nasılsın, baqalım, nə yapıyorsun? 
Ə r t o ğ r u l (istehzalı təbəssümlə). Qüruni-vüstada yaşıyorum. (Qəhqəhə). Əvət, 
qüruni-vüstada yaşıyorum. 
A l t u n s a ç. Hala unutmadınmı? Unutmadınmı ya? 
Ə r t o ğ r u l. Bən çoq vaqt kəndimi unutuyorum, fəqət bu sözü unutamıyorum. (Acı 
qəhqəhə). Çünki səni unutamıyorum. 
A l t u n s a ç. Təşəkkür edərim, görünüyor ki, qavğadan pək zevq alıyorsun. 
Ə r t o ğ r u l. Zatən bütün həyat qavğadan ibarət deyilmi, ya? 
Y a v u z (yerindən qalqar, kinayəli bir ahənglə İlcaya). Bunları kəndi halına bıraqsaq, 
daha eyi olmazmı? 
İ l c a y. Haydı, gəl, biz birər qəhvə içəlim, savaşıb barışdıqdan sonra onlar da gəlirlər. 
 
Hər ikisi içəri girər. 
 
A l t u n s a ç (şux bir təbəssümlə). Pək tuhaf deyilmi, ya! Yenə əski hal, yenə əski 
xırçınlıq... 
Ə r t o ğ r u l. Nə yapalım, çoq uğraşdım, bir türlü yeniləşəmədim. 
Əvət, yenə əski çocuqluq, yenə əski dəlilik... 
A l t u n s a ç (pək ciddi). Xayır, sən bana gülüyorsun, bənimlə əyləniyorsun. 
120 
 
Ə r t o ğ r u l. İştə bu da yeni bir iftira, yeni bir təhqir... 
A l t u n s a ç (sarsılmış bir halda). Ah, niçin insaf etmiyorsun? 
Ə r t o ğ r u l. Insafmı? (Qəhqəhə). Zatən insaf və mərhəmət İsa ilə bərabər göyə 
çəkildi. 
A l t u n s a ç. Ah, yenə gülüyorsun. 
Ə r t o ğ r u l. Fəqət bu qəhqəhələr acı fəryadlardan başqa bir şey deyil. 
A l t u n s a ç. Xayır, sən pək haqsız və pək məğrursun. 
Ə r t o ğ r u l. Kim bilir, bəlkə bən bir aynayım ki, öz bənliyini bəndə görüyorsun. Bən 
əvvəl nə idimsə, şimdi də oyum, hər nasılsa dəyişmədim, dəyişəmiyorum; fəqət sən 
bil’əkis, gündən-günə dəyişiyor və gözəlləşiyorsun. Hər halında bir yenilik, hər 
hərəkətində bir böyüklük görünüyor (Acı qəhqəhə). Əvət, sən bir gülsün ki, zəhərli 
dikənlərin könlümü parçalıyor; sən bir pərisin ki, atəşli tırnaqların beynimi gəmiriyor. 
A l t u n s a ç (sinirli və darğın). Ah, sən bir cəlladsın, bir Əzrailsin. 
Ə r t o ğ r u l (müstəhzi). Halbuki Əzrail də bir mələkdir. Fəqət bən bir mələyin Əzrail 
olmasını arzu etməm... 
A l t u n s a ç (getmək istər). Əvət, haqlısın... 
Ə r t o ğ r u l. Nerəyə? 
A l t u n s a ç. Gəldiyim yerə. 
Ə r t o ğ r u l (onun əlini yaqalar). Xayır, getmə! Əgər bəndən uzaqlaşmaq istiyorsun 
daha yaqın gəl; çünki yanğından qurtulmaq için tək bir çarə var; o da yalnız alova 
soqulmaqdır. 
 
İlcay ilə Yavuz balkona çıqarlar. 
 
İ l c a y. Nerdə qaldınız? 
Y a v u z. Sizi bəkliyoruz. 
Ə r t o ğ r u l. Gəliyoruz. 
İ l c a y. Nə oldu? Barışa bildinizmi, qavuşa bildinizmi? 
A l t u n s a ç (istehzalı təbəssümlə). Əvət, barışdıq, fəqət atəşlə pambığın barışması 
kibi... 
Ə r t o ğ r u l. Əvət, qavuşduq, fəqət kürreyi-ərzlə püsküllü yıldızın qavuşması kibi... 
İ  l c a y (Altunsaçın əlindən tutar). Gəl, baqalım, niçin bizdən qaçıyorsun? 
121 
 
A l t u n s a ç (Ərtoğrula baqar, acı təbəssümlə). Bən qaçmıyorum, qaçırıyorlar (Içəri 
girərlər). 
Y a v u z (Ərtoğrula). Bana baq. Altunsaç bir gövərçindir, əfsus ki, onu uçurmaq 
istiyorsun. 
Ə r t o ğ r u l. Məraq etmə, uçurmam. 
Y a v u z. Düşün ki, o bir afətdir, halbuki atəşlə lətifə edilməz. 
Ə r t o ğ r u l (müstəhzi qəhqəhə ilə). Görünür ki, Qaplandan ehtiyat ediyorsun. 
Y a v u z. Xayır, o sərsəmdir, əlindən bir iş gəlməz; fəqət doktor Qaratay, sənin o yeni 
rəqibin daha qorqunc və daha təhlikəlidir. 
Ə r t o ğ r u l. Demək şimdi Afəti bıraqıb da Altunsaçımı izliyor. 
Y a v u z. Həm də nasıl izləmək! Bir an belə kölgəsindən ayrıldığı yoq. Babası 
Xandəmir isə doktora qarşı pək lütfkar... Çünki o da kəndisi kibi macəracu, olduqca sərvət 
və şöhrət düşkünü... 
A l a g ö z qara geyinmiş olduğu halda əlində iki kitab gəlir. 
Ə r t o ğ r u l. Buyursunlar, əfəndim (Əl verdikdən sonra). Eyi ki, bizi də xatırlaya 
bildiniz. 
A l a g ö z. Inanız ki, hiç vaqtım yoq, yalnız xəstə olduğunuzu eşitdim də onunçin 
gəldim. 
Ə r t o ğ r u l. Təşəkkür edərim. 
Y a v u z. Lakin nədənsə əsla evinizdə bulunmuyorsunuz. 
Ə r t o ğ r u l. Əvət, bana da xidmətçi öylə söylədi. 
A l a g ö z. Çünki hər gün xəstəxanəyə gediyorum da... 
Ə r t o ğ r u l. Niçin? Xəstəmisiniz? 
A l a g ö z. Xayır, yaralı əskərlərə baqıyorum. 
Ə r t o ğ r u l. Hanki xəstəxanədə? 
A l a g ö z. “Turan” cadəsində, “İbn Sina” xəstəxanəsində... 
Ə r t o ğ r u l (mə’nalı və məhzun). Əvət, pək gözəl... 
Y a v u z. Bu kitablar nə? 
A l a g ö z. Romandır, Ərtoğruldan aldım. 
Ə r t o ğ r u l. Nasıl, mütaliə buyuruldumu? 
A l a g ö z (məhcub və mütəbəssim). Əvət, təşəkkür edərim, sanki hər ikisi bənim 
ruhumu, bənim həyatımı təsvir edən birər aynadır. 
Görünüryor ki, bunları seçib verdikdə hər şeydən əvvəl bəni düşünmüşsünüz. 
122 
 
Ə r t o ğ r u l. Təbii deyilmi ya... 
Y a v u z (mütəbəssim). Zatən ruhşünaslıq da bir nev peyğəmbərlikdir. 
Ə r t o ğ r u l. Daha doğrusu, peyğəmbərlik də bir nev ruhşünaslıqdır. Pəki, bu 
kitabların məalı nədir? 
A l a g ö z. Nurani bir təsəlli: səadət məhəbbətdir. 
Ə r t o ğ r u l. Təbii, məhəbbət səadətdir. 
A l a g ö z (məhzun bir təbəssümlə). Demək ki, bən məs’ud olamam. 
Y a v u z. Niçin? 
A l a g ö z. Çünki sevəmiyorum. 
Y a v u z. Xayır, bil’əkis, səadət sizi daima izliyor, bir kölgə kibi peşinizdən 
ayrılmıyor; lakin bir mane, qorqunc bir kabus sizi mə’yus ediyor. 
A l a g ö z (azacıq sinirli). Açıq söyləyin, anlamıyorum. 
Y a v u z. Düşünsəniz, anlarsınız... Fəqət anlamasanız daha məs’ud olursunuz. 
A l a g ö z (sarsılmış bir halda ətrafa). Ah, nələr eşidiyorum! Bu müəmmalı sözlər bir 
oq kibi qəlbimi parçalıyor. 
Ə r t o ğ r u l. Aman, rica edərim, şu sərsəmə qulaq verməyin, Altunsaç da burada. 
Buyurun, bir qadar görüşüb qonuşursunuz. 
A l a g ö z məhzun və düşüncəli adımlarla içəri girər. 
Y a v u z (tatsız qəhqəhə ilə). Bən Alagözü bunca sinirli bilməzdim. 
Ə r t o ğ r u l (darğın). Sən bir odunsun, həm də yonulmamış meşə odunusun. 
Y a v u z. Hiç darılma, girər, üzr istərim. 
Ə r t o ğ r u l. Üzrün qəbahətindən daha betər... 
Y a v u z (yarım qəhqəhə ilə). Bilirmisin nə var, bən bu qıza məftunum. Fəqət sana 
qarşı o qadar lütfkar göründü ki, sinirlərimə toqundu. 
Ə r t o ğ r u l. Pəki, oqu atıb yayı gizlətməkdə nə mə’na var? Söylə, baqalım. O hanki 
mane, o nasıl kabus imiş? 
Y a v u z. Kabus iştə onun annəsi... O, bu şəhərdə durduqca Alagöz məs’ud olamaz. 
Ə r t o ğ r u l. Haydı, gəl baqalım, sən daima saçma söyləməkdən zevq alırsın. (Təbdil 
tevr ilə). Lakin sana bir ricam var; saqın, bir daha gönlünə toqunmayasan. 
Y a v u z. Pəki, sənin xatirin için dilsiz və sağır olarum. 
123 
 
İçəri girirlər, bu sırada Afət ilə Qaplan gəlir. Afətin şıq və siyah əsvabı, mükəmməl 
tualeti, sərbəst tevr və hərəkəti kəndini daha şux, daha füsunkar göstərir. 
 
Q a p l a n. Bən geri dönmək istiyorum, təbii qüsura baqmazsınız. 
A f ə t. Niçin? Ərtoğrulu görmiyəcəkmisin? 
Q a p l a n. Xayır, onu sevindirməkdən ziyadə gücəndirmiş olarum. 
A f ə t. Pəki, o halda buraya qadar niçin gəldin? 
Q a p l a n. Orasını kəndim də bilməm. (Onu məczub bir baqışla süzərək). 
Müsaidənizlə... (Əlini öpər). 
 
Ayrıldığı sırada Q a r a t a y gəlir. 
 
D o k t o r (istehzalı təbəssümlə uzaqlaşan Qaplanı göstərir). Yeni eşqinizi təbrik 
edərim. 
A f ə t (eyni tərzdə). Əskik olmayın. 
D o k t o r. Fəqət, gönül bir olduğu kibi, məhəbbət də bir olmalıdır. 
A f ə t (müstəhzi). Sizdə olduğu kibi deyilmi? (Sinirli). Ah! Insafsız, mərhəmətsiz!.. 
Sən bəni atıb da Altunsaça uyarsın, saətlərcə peşindən ayrılmazsın, məhtablı gecələrdə 
əcnəbi kokotlarla qayıq gəzintisi yaparsın, həpsi keçər, gedər. Fəqət bən... bən isə yalnız 
əlimi öpdürməklə böyük bir günah işləmiş olurum, öyləmi?.. 
D o k t o r. Çünki sən qadınsın, anlıyormusun? 
A f ə t (müstəhzi qəhqəhələrdən sonra, ciddi). Ah, zavallı qadınlar!.. Bütün mühit və 
qanunlar onlara düşman, bütün din və adətlər düşman; bütün təbiət və kainat düşman!.. 
Çünki zəifdirlər, onunçin də haqsızdırlar. Fəqət erkəklər həp mə’sum! Bütün 
sapqınlıqlarilə mə’sum, bütün azğınlıqlarilə mə’sumdurlar... Çünki bütün qanunları yapan 
onlar!.. Onunçin də haqsız deyillər... Haqsız olsalar belə haqlı görünürlər. 
D o k t o r. Afət! Sən erkəkləri deyil, yalnız bəni təhqir ediyorsun. 
A f ə t (son dərəcə qızğın). Sus, artıq çıldırıyorum. Ah, sən təhqirə belə layiq deyilsin. 
Sən, sönük bir arzun için bəni qatil etdin, kəndi əlimlə qocamı zəhərlətdin; əməyilə 
bəsləndiyim bir biçarəyi məhv etdin. Ah, şimdi isə... 
D o k t o r (təlaş ilə). Aman, rica edərim, sus! 
A f ə t (acı bir təbəssümlə). Heyhat! Bən sussam da həqiqət susmaz. (Içəri girər, 
Xandəmir gəlir). 
X a n d ə m i r. Niçin içəri girmiyorsun? Ərtoğrulu görə bildinmi? 
D o k t o r. Xayır, bən də şimdi gəldim. 
124 
 
Ə r t o ğ r u l sərv ağaclarının arasında görünür, onları dinlər. 
X a n d ə m i r. Yahu, iki günün biri, xəstəlik, dəlilik!.. Bu çocuq başımıza bir bəla 
kəsildi. Zavallı Altunsaç!.. Ortada rəsmi bir şey yoqsa da, yenə hər kəs bu ikisini nişanlı 
biliyor. Ah, qızımı, qızımın istiqbalını məhv etdim. 
D o k t o r. Əvət, Altunsaç bir elmasdır. Siz onu qeyb etmiş kibisiniz, fəqət bən o 
elması təkrar özünüzə iadə edərsəm, mükafat olaraq nə verirsiniz? 
X a n d ə m i r (tə’kidlə). Nə istərsən, hər nə istərsən... 
D o k t o r. Əgər istəyəcəyim məzkur elmas kəndisi olursa?.. 
X a n d ə m i r (bir qadar sükutdan sonra). Lakin Altunsaçın könlünü almaq şərtilə... 
D o k t o r. İştə o bənim vəzifəm... (Ətrafa). Özdəmiri zəhərlətdiyim kibi, Ərtoğrula da 
bir çarə düşünərüm. 
Ə r t o ğ r u l (ətrafa). Ah, insan qılıqlı canavarlar! 
İ l c a y (təlaş ilə çıqar). Siz buradamısınız? Ərtoğrul nə oldu, nerəyə getdi? 
X a n d ə m i r. Biz yeni gəldik, bir şeydən xəbərimiz yoq. 
İ l c a y. Ah, şimdi yenə əhvalı qarışdı. Sinirlənib də dışarı fırladı. 
D o k t o r. Hər halda onu yalnız bıraqmamalı, bir gün öncə bu şəhərdən 
uzaqlaşdırmalı, təbdili-hava için ətraf köylərə göndərməli. 
İ l c a y. Aman, doktor, bir çarə? 
D o k t o r. Artıq başqa çarə yoq, onun yalnız vücudu deyil, beyni də xəstələnmiş... 
Diqqət edilməzsə azacıq sonra dəli olur. 
Ə r t o ğ r u l. Dəlimi?.. (Qəhqəhə). Pəki, dəlinin nəyi dəli olacaq!.. 
İ l c a y (niyazkar). Ərtoğrul!.. 
Ə r t o ğ r u l. Rica edərim, sən sus! 
X a n d ə m i r (yaltaqca təbəssümlə). Doktor səni sevdiyi için öylə söylüyor. 
D o k t o r. Əvət, yalnız səni, sənin səhhətini düşünüyoruz. 
Ə r t o ğ r u l (sinirli və qızğın). Ah, tilkilər, çaqqallar!.. 
 
Bu sırada Altunsaç da çıqar. 
 
İ l c a y. Aman, nə söylüyorsun, düşün ki, onlar misafir... halbuki misafirə ehtiram 
lazım... 
125 
 
Ə r t o ğ r u l. Xayır, onlar bu evə misafir kibi deyil, bənim məhvimi arzu edən iki 
cəllad kibi gəlmişlər. 
İ l c a y. Üzr istə, oğlum, ah, hər ikisindən üzr istə!.. 
Ə r t o ğ r u l. Əfv edərsin, doktor, bən sana tilki dedim, halbuki sən insanları 
boğazlıyan diplomalı bir makinasın; canlı, fəqət duyğusuz bir sallaqxanə makinasısın. 
(Xandəmirə) Sana da çaqqal dedim, möhtərəm dayı! Halbuki sən də maarif süpürgəsisin, 
əqli topuğunda bir qazsın, qaz... Anladınmı? (Acı və sərsəmcə qəhqəhələr...). 
A l t u n s a ç (sinirli). Fəqət bu nəzakətlə sən nə olursun, sən!? 
Ə r t o ğ r u l (qəhqəhə). Bən də düşkün bir mühitdə çırpınan bir zavallı!.. Sönük 
varlıqları yaqmaq istəyən bir qıvılcım... Pəncətırnaqlarla qəlbi gəmirilən bir bədbaxt, bir 
biçarə... Mə’nasız saylar ətrafında dolaşan bir sıfır, bir hiç... 
X a n d ə m i r (Doktora). Görünür ki, söylədiklərimizi eşitmiş. (Ərtoğrula). Ərtoğrul! 
Bir düşün ki, nə bütün qırıyorsun. 
Ə r t o ğ r u l. Bütpərəstliyi çoqdan bıraqdım. Onunçün də büt qırmaqdan pək zevq 
alıyorum. 
A l t u n s a ç. Ah, sən getdikcə, çıldırıyorsun. 
Ə r t o ğ r u l. Əvət, çıldırıyorum, dəmin doktor da söylə söylədi. Deyilmi, əfəndim!.. 
(Doktora baqıb acı qəhqəhələrlə gülər). 
A l t u n s a ç. Rica edərim, bizi yalnız bıraq! 
Ə r t o ğ r u l (istehzalı təbəssümlə). Xayır, rica ilə getməm. 
A l t u n s a ç (qızğın). O halda əmr ediyorum. 
Ə r t o ğ r u l (istehzalı qəhqəhə ilə). Madam ki, əmr ediyorsun gedərim (Qəhqəhə). 
Çünki sən, qürur və əzəmət sultanısın. Çünki sənin əmrinə qarşı əyilməmək haqsızlıqdır. 
Çünki sənin hər sözün şimşəkdən parlaq, qılıcdan kəskindir. (İki-üç adım bağçaya doğru 
yürür, təkrar dönər). Baq, iştə gediyorum... (Acı və istehzalı qəhqəhələrlə çəkilir). 
 
 
 
Pərdə 
 
ÜÇÜNCÜ PƏRDƏ 
 
Bir yıl sonra dəniz kənarında, bağçada bir xiyaban... Xiyaban ilə dəniz arasında ortası 
açıq, otlar sarmaşıqlarla örtülü bir çardaq... Xiyaban və çardaq içində sağda, solda 
sıralar... Qürubə qarşı... mayıs... 
 
Pərdə açıldıqda yanıq və yaralı bir səslə aşağıdakı türkü eşidilir: 
126 
 
Bən aşiqim, bəlalar var başımda, 
Durmuş qorqunc uçurumlar qarşımda. 
Yaralandım, vuruldum gənc yaşımda, 
Sağalmaz yarası coşqun gönlümün. 
 
Cihan cənnət olsa, insanlar mələk, 
Dağlar inci saçsa, dənizlər çiçək, 
Güldürsə həp ağlar gözləri fələk, 
Sağalmaz yarası məhzun gönlümün. 
 
Bu sırada Ə r t o ğ r u l Y a v u z l a bərabər gəlir. O, şimdi büsbütün dəyişmiş. 
Sağlam və gürbüzdür. 
 
Y a v u z. Baqsana!.. Şu türkü sanki sənin halını təsvir ediyor. 
Ə r t o ğ r u l. Söylənmə, baq nə diyor. 
 
(Türkü dəvam edər) 
 
Sərxoşum, keçmədim meyxanələrdən, 
Aqilim, dərs aldım divanələrdən, 
Dün gecə öyrəndim pərvanələrdən: 
Sağalmaz yarası məcnun gönlümün. 
 
Yer yüzünü sarsa dilbər mələklər, 
Bənim gözüm yalnız birini bəklər, 
Əflatunlar gəlsə boşdur əməklər, 
Sağalmaz yarası vurğun gönlümün. 
 
Y a v u z. Əvət, sanki tamamilə sənin qəlbini oquyor; sanki Altunsaçın ayrılığında 
çəkdiyin qayğıları tərənnüm ediyor. 
Ə r t o ğ r u l (istehzalı qəhqəhə ilə). Gerçəkdən yanılmıyorsun; çünki əriyib 
bitdiyimdən bəlli... 
Y a v u z. Demək, Altunsaçı daha sevmiyorsun, öyləmi? 
Ə r t o ğ r u l. Yalnız onu sevmək deyil, hətta məhəbbət sözünə belə güləcəyim gəlir. 
Şimdi bənim sevəcəyim bir qız bulunursa, o da mütləq insanlardan qaçmalı və kimsəyi 
sevməməlidir. 
Y a v u z. Bu halda Alagözün gönlünü qazanmalısın, çünki o da tamamilə bu 
fikirdədir. 
Ə r t o ğ r u l. Nə isə... 
127 
 
Y a v u z. Fəqət Altunsaç!? Ondakı qürur və əzəmət bulunur şeymi? 
Ə r t o ğ r u l. Rica edərim, Altunsaçı bıraq, daha ondan bəhs etmə. 
Y a v u z. Zatən bu gündən sonra lüzumu da yoq... Çünki doktora nişanlandı, hər iş 
bitdi, getdi. 
Ə r t o ğ r u l. Nasıl, doktor Qaratayamı? 
Y a v u z. Əvət, bir ay sonra dügün yapılacaqmış... 
Ə r t o ğ r u l. Tamam, iştə bu xəbərdən pək məmnun oldum. Qəlbimdə ona aid bir 
kölgə, bir duyğu, sönük bir xatirə vardısa, o da şimdi silinmiş oldu. (Sükut...). Əcəba 
doktorun məşuqəsi nə oldu? Afət, o gözəl Afət nə yapıyor? 
Y a v u z. Nə yapacaq; şəhərin bütün gəncləri, ən gözəl dəliqanlıları kəndisi için 
çıldırıyor. Yalnız erkəklər deyil, qadınlar da ondakı gözəlliyə heyran, hətta, əvət, hətta 
kəndisi belə kəndi hüsnünə, kəndi gözlərinə, kəndi dodaqlarına məftundur. Tualet 
yaparkən, dəfələrlə aynadakı rəsmini öpdüyünü görmüşlər... Əvət, o, daima məğrur və 
bəxtiyardır. (Məhzun bir sükutdan sonra). Bən yalnız bəxti dönmüşləri, talesizləri 
düşünüyorum; bən yalnız Alagözə, o mə’sum qızcığaza acıyorum. Çünki o, hənuz 
açılmadan solmuş pənbə gülü andırıyor. 
Ə r t o ğ r u l. Sən onu bihudə gülə bənzətiyorsun... Bəncə Alagöz boynu bükük bir 
mənəkşə, Afət bəyaz bir zanbaq, Altunsaç isə dikənli bir güldür. Əvət, bir gül!.. 
Y a v u z (ətrafa baqaraq). İştə ana ilə qız gəliyorlar. 
Ə r t o ğ r u l. Bana qalırsa onlara ana ilə qız deyil, Afət ilə Alagöz demək daha 
doğrudur. 
Y a v u z. Pək tuhaf, bu gün nədənsə bərabər gəziyorlar, halbuki Alagöz daima 
təklikdən xoşlanır və əlindən gəldiyi qadar Afətdən qaçar. 
Ə r t o ğ r u l. Çünki onun bir atəş olduğunu bilir. Yanmayım deyə çəkinir. 
Y a v u z. Əvət, bir atəş, həm də qorqunc və sevimli bir atəş!.. 
 
Gedərlər, A l a g ö z ilə A f ə t gəlir. 
 
A f ə t (şux qəhqəhələrlə). Demək sən kimsəyi sevmiyorsun, öyləmi? Doğrusu, pək 
xariqüladə bir təbiət!.. (Təbdili-tevr ilə). Görünüyor ki, sən təbiətə qarşı qoymaq 
istiyorsun. Halbuki dünyadakı otları, çiçəkləri, quşları, kələbəkləri, insanları və heyvanları 
həp birər-birər  
128 
 
gözdən keçirsə, sevgidən məhrum hiç bir məxluqə, hiç bir zihəyatə rast gəlməzsin. Hətta 
günəşlər, aylar və yıldızlar arasında belə sıqı bir rabitə var, sarsılmaz bir cazibə qanunu 
var. 
A l a g ö z. Təbii hər kəsdə olduğu kibi, bəndə də gönül var. Bəndə də duyğu var. 
Fəqət nə çarə ki, şimdilik sevəmiyorum, seviləmiyorum. Şübhə yoq ki, sevsəm 
seviləcəyimə də əminim; əfsus ki, nə sevmək istiyorum nə də sevilmək; çünki nə bu 
mümkündür, nə o... 
A f ə t. Niçin, Alagöz, niçin?.. (Sıraya oturur). 
A l a g ö z (sarsılmış bir halda). Çünki... qorqunc bir kabus ümidlərimi boğuyor, 
çünki... bədbaxtım (sükut). 
A f ə t. Xayır, sən bəxtiyarsın və bəxtiyar olacaqsın. Çünki gözəlsin, mə’sumsun; hər 
kəs seviyor, hər kəs pərəstiş ediyor. Fəqət sən hər kəsi sevməməli... hər dəliqanlıya gönül 
verməməlisin. Bildiklərimdən yalnız iki gənc səni məs’ud edə bilir; onlardan biri: 
Ərtoğrul, biri də Oqtaydır. 
A l a g ö z (şaşqın bir halda yerindən qalqır). Hankı Oqtay? 
A f ə t. Sənin xəstəxanə arqadaşın, gənc operator. 
A l a g ö z. Sən onu nerdən tanıyorsun? 
A f ə t (yarım qəhqəhə ilə). Bənim gözlərim pək uzaq görür, qəlbim ən gizli 
məhəbbətləri duyar; sana aid nə varsa həpsini anlar, həpsini bilirim; hətta rö’yadə belə 
səndən ayrılmam. Gecə-gündüz sənin gələcəyini, sənin səadətini düşünürüm. 
A l a g ö z (göküs keçirər). Heyhat! Keçmişim qaranlıq bir gecə, gələcəyim də 
aldadıcı bir sərabdır. 
A f ə t (qalqar, mütəəssir). Ah, sən daima qorqunc xəyallar, gülünc iztirablar içində 
çırıpınıb duruyorsun... Baq, iştə Oqtay da gəliyor... 
Sən onunla bir qadar qonuşub gəzərsin, bən də tək başıma dəniz qürubunu tamaşayə 
dalarım. (Uzaqlaşır, Oqtay gəlir). 
O q t a y (əl verir). Qüsurə baqma, Alagöz, səni çoq bəklətdim, deyilmi? 
A l a g ö z. Zərər yoq. 
O q t a y. Şu qadın kim? 
A l a g ö z. Ona Afət derlər. 
O q t a y. Niçin ayrıldınız, manemi oldum? 
A l a g ö z. Xayır. 
O q t a y. Kimlərdəndir əcəba? 
129 
 
A l a g ö z (qızarmış və sarsılmış bir halda). Sonra anlatırım, hələ gəl, bir qürub 
levhəsini seyr edəlim. (Dənizə baqar, məczub bir halda). Aman, ya Rəbbi, nə qadar 
gözəl!.. Günəşin böylə dilbər qızıllığını, rəngarəng buludlar arasında batışını hiç 
xatırlayamıyorum. 
O q t a y. Gerçəkdən batı tərəfi bir cənnət bağçası... Günəş isə utandığından qızarıb 
çiçəklər içinə gömülən bir köylü qıza bənziyor. 
 
(Digər tərəfə baqaraq). Hələ şu qarşıya baq! Yeni çıqmaqda olan şu solğun aya, şu 
vərəmli çöhrəyə baq!.. Sanki bənzi uçmuş, əriyib bitmiş bir aşiq kibi kəndi sevgilisini 
izliyor. 
 
A l a g ö z (şux təbəssümlə). Ah, şu erkəklər pək tuhaf; həpsi bir xəstəliyə mübtəla... 
həpsinin özü, sözü, dərdi, düşüncəsi həp eşq, daima eşqdir. Hər nə görsələr onda bir 
gözəllik, bir məhəbbət bulurlar. 
O q t a y. Pəki, dünyadə gözəllik və məhəbbətdən tatlı nə ola bilir!? 
A l a g ö z (müstəhzi). Əvət, gözəllik və məhəbbət?! 
O q t a y. Bəncə, bütün cihanı xilas edəcək iki qüvvət var, yalnız iki böyük qüvvət 
var; o da: gözəllik və məhəbbətdən ibarətdir. 
A l a g ö z (sıraya oturur, istehzalı təbəssümlə Oqtayın əlindəki kitabları göstərir). 
Qaliba şu fikri əlindəki kitablardan almışsın? 
O q t a y (əlindəki üç cild kitabı təqdim ilə). Əvət, mütaliə buyurulsa, şübhəsiz ki, 
haqsız olmadığım meydana çıqar. 
 
Bu sırada Y a v u z l a Ə r t o ğ r u l gəlir. 
 
Ə r t o ğ r u l. Mərhəba... 
O q t a y. Buyurun, baqalım. (Hamısı yüngül təmənna edərlər). 
A l a g ö z (kitabları birər-birər açar). Bu şe’r divanı, şu musiqi parçaları, bu da din 
fəlsəfələri?.. Həpsinin də ruhu, məalı, qayəsi, yalnız-yalnız məhəbbətdən ibarətdir. 
(Oqtaya) Bunlar iki gün bəndə qalsın, olurmu? 
O q t a y. Pək gözəl, niçin olmaz. 
Ə r t o ğ r u l. Baqalım nasıl şeylər... (Kitabları alıb baqar, e’tinasız və laübali bir tevr 
ilə sıra üzərinə bıraqır; şiddətli və müstəhzi qəhqəhələrlə). Şe’r!.. Musiqi!.. Din!.. 
(Təbdil-tevr ilə). Allah eşqinə, şu kitablardan, şu mütaliələrdən vaz keç! Şu çərçivəyə 
alınmış şe’rlərdən, notaya girmiş musiqilərdən qaç! Şu kitabları qaralayan dinlərdən, 
məzhəblərdən uzaqlaş! 
Dünyada yalnız bir şe’r, bir musiqi, bir din mənbəyi var ki, o da təbiətdir, şe’rmi 
istərsin? 
130 
 
İştə aşiqlərin iztirabı, filosofların düşüncəsi, öksüzlərin göküs keçirməsi, kimsəsizlərin 
göz yaşı, yıldızların səfvəti, qürubun məhzunluğu, gecənin sükutu, fəzanın dərinliyi həp 
birər şe’rdir. Əvət, hər ah, təbəssüm, hər inilti, hər fəryad; hər fırtına, hər girdab, birər 
şe’rdir.  
Musiqimi istərsin? 
Çayların, ırmaqların ninnisi, dənizlərin, çağlayanların vəlvələsi; arslanların, 
yıldırımların gurlaması; xəfif rüzgarların zümzüməsi; yapraqların, çiçəklərin öpüşməsi; 
bülbüllərin, ishaqların ötüşməsi həp birər musiqidir. Vurğun gönüllərin acı təranəsi; mini-
mini çocuqların tatlı qəhqəhəsi, körpə quzuların mələməsi həp birər musiqidir. 
Dinmi istərsin? 
İştə hər yıldızun incə təbəssümləri, hər günəşin yıldızlı baqışları, hər gün yeni bir din, 
yeni bir məzhəb doğurur. Hər qürubun ölgün nəfəsi, hər gecənin səssiz qaranlığı, o günkü 
günəşlə bərabər o günkü dinin məzari-ədəmə gömüldüyünü e’lan edər. Hətta hər 
mevsimin, hər ayın, hər həftənin, hər günün allahları da, peyğəmbərləri də, dinləri də, 
kitabları da bir-birindən ayrı, bir-birinə düşmandır. 
O q t a y. Demək ki, sən hər şeyi təbiətdə görüyorsun, öyləmi? 
Ə r t o ğ r u l. Əvət, təbiət hər şeydir. 
A l a g ö z (ətrafa baqar, Oqtaya). Getmiyəlimmi? 
O q t a y (kitabları alıb). Hənuz xəstəxanəyə gediləcək vaqt deyil, azacıq gəzinəlim də 
sonra... 
A l a g ö z. Pək gözəl (Yavuzla Ərtoğrula). Bizə arqadaşlıq etsəniz məmnun oluruz. 
Ə r t o ğ r u l. Yalnız gönlümüzü sizə arqadaş verə biləriz. 
A l a g ö z. Demək, bəndən qaçıyorsun, öyləmi? 
Ə r t o ğ r u l. Biz yarasamıyız ki, günəşdən qaçalım. 
A l a g ö z (mütəbəssim). Təşəkkür edərim, amma yenə bir gül aqıtdınız. 
 
Gedərlər. 
 
Y a v u z (Ərtoğrula). Niçin getmədin? 
Ə r t o ğ r u l. Bəlkə yalnız gəzinmək istiyorlar. 
Y a v u z. Halbuki kəndisi arzu etdi. 
Ə r t o ğ r u l. O fəqət bir lütf və nəzakətdi. 
Y a v u z. Ah, sənin şu istiğnalı halların!.. 
131 
 
Ə r t o ğ r u l. Bilirmisin, əzizim, Alagöz gəzinmək için qalqmadı: uzaqdan Afəti 
gördü də çəkilmək istədi. 
Y a v u z. Hanı ya, nerdə? 
Ə r t o ğ r u l. Iştə, Qaplan bəylə bərabər gəliyor, gedəlim artıq... 
 
Bir tərəfə çəkilirlər. A f ə t l ə  Q a p l a n gəlir. 
 
A f ə t (çılğınca qəhqəhələrdən sonra). Ah, gənclik, gözəllik, nə böyük səadət!.. 
(Gözləri yaşarır, məndil ilə silər). 
Q a p l a n (şaşqın). Afət! Bu nə hal! Sən gülüyormusun, yoqsa ağlıyormusun? 
A f ə t. Əvət, gülüyorum, fəqət göz yaşlarilə bərabər; ağlıyorum, fəqət qəhqəhələrlə 
bərabər... 
Q a p l a n. Niçin, ah niçin? 
A f ə t. Çünki bən hər qanunun xilafında yaratılmış bir məxluqum. Bənim hər 
sevincimdə bir fəlakət, hər fəlakətimdə bir bəxtiyarlıq var. Bən düşmanıma məftun 
olurum, sevgilimi cəllad kibi boğazlarım. Əvət, bən ağlarkən gülərim, gülərkən ağlarım. 
(Təkrar şən və şatır qəhqəhələrlə gülməyə başlar). 
Q a p l a n. Iştə, təbiətin də, gözəlliyin kibi müstəsna!.. 
A f ə t. Söylə, allah eşqinə, söylə! Altunsaç doktora nişanlandı, öyləmi? 
Q a p l a n. Əvət. 
A f ə t. Bir ay sonra dügün yapılacaqmış, deyilmi? 
Q a p l a n. Əvət. 
A f ə t. Bir ay sonra, otuz gün sonra, ah, nə qadar gec, nə qadar çabuq!.. (Qəhqəhə). 
Bir ay otuz yıldan daha uzun, otuz dəqiqədən daha qısadır. (Qəhqəhə). 
Q a p l a n. Dəmin onunçinmi ağlıyordun? 
A f ə t. Xayır... O ağlanacaq şey isə də, bən ona gülərim (qəhqəhə). Fəqət o dodaqlar 
ki, dün bənim ayaqlarımı öpüyordu, bu gün Altunsaçın dodaqlarını əməcək. O hərif ki, bir 
az əvvəl bənim əlimdə oyuncaq idi, bir az sonra Altunsaçı kəndi əlində oynatacaq... 
Q a p l a n. Nə isə keçmiş... İştə Qorqmaz da burada, bərabər gəzinəlimmi? 
A f ə t. Xayır, pək yorğunum, azacıq oturalım (çardaqdakı sıraya otururlar). 
132 
 
Q o r q m a z (gəlir. Xəfif bir təmənnadan sonra). Müsaidə buyurulurmu? 
A f ə t (məmnun). Hay-hay, gəl, baqalım. 
 
Qorqmaz Afətin əlini öpər, Qaplan ilə də əl verib oturur. Bu sırada Afətin əlindəki 
şəmsiyə düşüverir, hər ikisi birdən almaq için əyilir. Qorqmaz daha əvvəl təqdim edər. 
 
A f ə t. Təşəkkür edərim. 
Q o r q m a z. Bir şey deyil. 
A f ə t (Qaplana). Şuradakı bufet açıqmı? 
Q a p l a n. Əvət, nə arzu edərsiniz? 
A f ə t. Bir qədəh limonata olsaydı, məmnuniyyətlə içərdim. 
Q a p l a n (qalqar). Bu saət söyləyim gətirsinlər (gedər). 
A f ə t (Qorqmaza). Söylə baqalım, nerələrdəsin? 
Q o r q m a z. Bir aydır ki, köydə idim, pək şairanə və gözəl günlər keçirdim. 
A f ə t. Ah, bir ay, otuz gün!.. Otuz yıldan uzun, otuz dəqiqədən qısa... (Acı 
qəhqəhələrdən sonra). Əvət, ölmək istəyənlər için pək gec, uzun... Sevmək və yaşamaq 
istəyənlər için pək çabuq, pək qısa... 
Q o r q m a z. Fəqət bu sözlər nə demək? Nerədən xatırınıza gəldi? 
A f ə t. Sorma, gözəl çocuq, orasını hiç sorma! 
Q o r q m a z. Afət! Niçin adımı söyləmiyorsunuz? 
A f ə t. Çünki bana “siz” deyə xitab ediyorsun, çünki həm çocuqsun, həm də gözəl... 
Onunçün bu ad sana daha uyğun... (Yarım qəhqəhə ilə). Əvət, gözəl çocuq, bu da bəndən 
sana yadigar olsun. 
Q o r q m a z. Pəki, sevgili Afət! Öylə olsun (Afətin əllərini yaqalar). 
Ah, səni nə qadar seviyorum, bilsən... 
A f ə t (şux qəhqəhələrlə). Niçin!.. Pək gözəlmiyim? 
Q o r q m a z. Bilməm, lakin hər səhər səni ağuşuna alan aynaya sor da baq, o nə 
diyor... 
A f ə t (ufacıq bir ayna çıqarıb baqar). Əvət, yanılmıyorsun: hələ şu füsunkar gözləri, 
şu mini-mini dodaqları nə qadar seviyorum, aman, ya Rəbbi, nə qadar seviyorum. 
(Aynadakı rəsmini məftun bir tevr ilə öpər). 
Q o r q m a z. Ah, şu duyğusuz ayna, şu mə’nasız şişə parçası bəxtiyar bir rəqib kibi 
ruhumu sarsıyor, sinirlərimə toqunuyor. 
A f ə t. Niçin, gözəl çocuq, niçin? 
Q o r q m a z. Səni qucaqladığı için, şu gözəl dodaqları öpdüyü için. 
133 
 
A f ə t. Fəqət unutma ki, şu duyğusuz ayna, bə’zi xain yürəklərə nisbətlə daha vəfalı, 
daha sədaqətli... 
Q o r q m a z. O xain yürək kimdir əcəba, niçin açıq söyləmiyorsun?.. Xayır; sən bir 
ay əvvəlki Afət deyilsin. 
A f ə t (mütəəssir təbəssümlərlə). Ah, bir ay!.. Otuz gün!.. İştə, ayrılıq çəkənlər için 
otuz yıldan daha uzun, qavuşub birləşənlər için otuz dəqiqədən daha qısa... 
Q o r q m a z. Afət, səndə başqa hallar görüyorum; bu sözlər niçin? Bu kinayələr 
niçin? 
A f ə t. Bir ay sonra dünya dağılacaq, ümidlər solacaq, ağlayanlar güləcək, gülənlər 
qəhr olacaq (həyəcandan yaşarmış gözlərini silərək, pək sinirli). Ah, bən niçin şu xain 
mühitə atıldım, niçin yaratıldım!? Niçin qatil oldum, niçin aldatıldım!? (Sıraya dayanır; 
əllərilə yüzünü qapar). 
Q o r q m a z. Aman, nələr eşidiyorum. Afət!.. Bana baq, Afət! Niçin düşünmüyorsun, 
niçin üzülüyorsun? 
A f ə t (yorğun və bayğın bir tevr ilə). Of, onu hiç kəndim də bilmiyorum (sükut). 
Q o r q m a z (Afəti qolları arasına alır). Afət! Sevgili Afət! Burada kimsə yoq, 
qəlbində nə varsa aç, söylə, unutma ki, Qorqmaz sənin ən aciz pərəstişkarındır. 
 
Bu sırada Qaplan əlində bir gül dəməti ilə bir şişə limonata gəlir. A l a g ö z l ə O q t 
a y da digər tərəfdən çıqar. 
 
A l a g ö z (Qorqmazın Afətə sarıldığını görüncə sinirli və çılğınca bir fəryad ilə). Ah, 
aman, ya Rəbbi!.. (Deyə bayılır. Oqtayın qolları arasına düşər). 
 
 
Pərdə 
 
 
DÖRDÜNCÜ PƏRDƏ 
 
Son dərəcə zərafət və nəfasətlə süslənmiş bir oda... Sağda, solda və qarşıda birər 
qapı... Sokağa baqar iki pəncərə, gündüz... Alagöz sinirli və düşüncəli bir halda masa 
qarşısında oturmuş; çəkməcədən bir taqım məktublar çıqarır, birər-birər yırtar və masa 
altındakı səbətə atar. 
 
A f ə t (bənzi soluq, saçları pərişan, əlində iki məktub gəlir). Nə yapıyorsun, yavrum? 
Niçin şu məktubları yırtıb atıyorsun? 
134 
 
A l a g ö z. Çünki keçmişləri unutmaq istiyorum. 
A f ə t. Yazıq deyilmi ya! Onlar həp əziz və qiymətli xatirələr... 
A l a g ö z (birini daha yırtıb atar). Əvət, əziz və qiymətli xatirələr!.. Həp yalan 
pərəstiş və məhəbbətlər, həp yaltaqca nəzakətlər!.. 
A f ə t (təbəssümlə). Qadın ruhunu oqşayan bir şey varsa, o da yalnız məhəbbət və 
pərəstişdir. 
A l a g ö z. Nə yapayım ki, yeni həyatə girmək için əskilərə vidaetməliyim. 
A f ə t. Madam ki, əskilər səni sıqıyor, al, yenilərini oqu! (Məktubları verir). 
A l a g ö z. Şübhəsiz, yenə əski təranə, yenə eyni əfsanə. (Birinci məktubu açıb 
baqar). 
A f ə t. Fəqət bu anlaşılmaz hallarınla bəni xərab ediyorsun, xəstə vücudum gündən-
günə məhv olub gediyor. 
A l a g ö z (məktubu oquduqdan sonra sinirli). Ah, nə münasibətsiz hallar!.. 
A f ə t. Nə imiş, əcəba?.. 
A l a g ö z. Hiç... Öylə bir şey deyil... (İkinci məktuba baqar). 
A f ə t. Alagöz, Alagöz! Niçin qəlbini bana açmıyorsun? 
A l a g ö z (sarsılmış bir halda). Aman, ya Rəbbi! Bu da öylə... Bu da zəhərli bir oq, 
bu da kəskin bir xəncər!.. 
A f ə t. Nə yazıyorlar? Niçin söyləmiyorsun? 
A l a g ö z (məktubları əlində bürüşdürüb səbətə atar və yerindən qalqıb qarşı qapıya 
doğru ilərilər, acı təbəssümlə). Bana tapınanlar şimdi sərzəniş yapıyorlar; bəni təqdis 
eyləyənlər şimdi təhqir ediyorlar. 
 
Qapıyı qapayıb çıqar. Afət məktubları səbətdən alır, təlaş ilə baqar. Digər çəkməcəyi 
açıb bir ufaq revolver çıqarır, diqqətlə süzər, alnını nişan aldığı sırada, qarşıkı qapı 
parmaq ucilə vurulur. Silahı gizlədib qapıyı açar, doktor Q a r a t a y daxil olur. 
 
A f ə t. Ah, sənmisin?.. Gəl, baqalım, səni bəkliyorum. 
D o k t o r (onun əlini öpər). Afət! Sən xəstəmisin? 
A f ə t. Əvət. 
D o k t o r. Əfv edərsin, şimdiyə qadar bu xüsusda mə’lumatım olmamış... 
A f ə t (acı təbəssümlə). Təbii, ağ günə çıqanlar qara günlüləri düşünəməzlər. Dügün 
hazırlığı yapanlar talesizlərin halını biləməzlər. 
135 
 
D o k t o r. Sən pək sinirləniyorsun, bu hal həm kəndini, həm Alagözü bədbaxt edər. 
A f ə t. Alagöz bəxtiyar idi, əvət onu bən bədbaxt etdim. Fəqət bəni də məhv edən 
yalnız sən oldun, sən!.. 
D o k t o r. Xayır, bil’əkis, sən açıq-saçıq hallarında kəndinə qıydın, kəndi nəfsinə 
xəyanət eylədin. 
A f ə t (acı qəhqəhə ilə). Halbuki tatlı dillərlə qandıran sən... Qoca qatili yapdıran 
sən... Çıqılmaz yollara sapdıran yenə sənsin (qızğın və sinirli). Öncə miskin bir kölə kibi 
qarşımda diz çökdün, boyun bükdün; fəqət sonra bəni atdın, başqalarını tutdun. Gah 
rəqqasələrə vuruldun, gah Altunsaçı buldun... Ah, şimdi, şimdi isə bəni təhqir ediyorsun, 
bəni qəbahətli çıqarmaq istiyorsun. 
D o k t o r. Afət! Bəni buraya niçin çağırdın? 
A f ə t. Səni sevdiyim için, sana pərəstiş etdiyim için. 
D o k t o r. Ah, nə yaldızlı yalan!.. 
A f ə t. Xayır, yalan söyləmiyorum, and olsun uyqusuz gecələrə, and olsun ağlar 
gözlərə, and olsun gözəlliyə və məhəbbətə, bən yalnız səni seviyorum, yalnız sana 
qavuşmaq istiyorum. Əvət, mə’sum bir çocuq nasıl nurdan, rəngdən həzz alarsa, bən də 
səndən, sənin visalından o qadar zevq alıyorum 
D o k t o r (bir şey sezmiş kibi qarşıki qapıya baqar). Gələn var, mən gedəyim. 
A f ə t. Xayır getmə, sözüm, daha bitmədi; azacıq burda bəklə, sonra gedərsin. 
D o k t o r (sağ tərəfdəki odaya keçər). Fəqət çoq gecikdirmə! 
A f ə t. Bu saət, əzizim, bu saət (qapıyı açar, Qorqmaz əlində bir 
dəmət çiçək daxil olur). Sənmisin?.. Gəl!.. 
Q o r q m a z (əlin öpər, dəməti təqdim edər, heyrətlə). Aman, nə böyük təbəddülat; nə 
dəhşətli inqilab!.. 
A f ə t. Pək dəyişdim, deyilmi?.. 
Q o r q m a z. Əvət, pək... Az qaldı ki, tanımıyacaqdım. 
A f ə t. Uf, kim bilir nə qadar çirkinləşdim; bir ay əvvəlki Afət nerdə? Bət-bənizim 
öylə solmuş ki, aynaya baqmağa cəsarət edəmiyorum. 
Q o r q m a z. Ah, bən solğun çiçəkləri pək sevərim. 
A f ə t. Solğun çiçək!.. Əvət solğun bir çiçək nasıl qurursa, nasıl qara topraqlara 
təslimi-nəfs edərsə, bən də... ah, bən də... 
136 
 
Q o r q m a z (tə’sir və təlaş ilə). Afət! Nə söylüyorsun? Nə demək istiyorsun? 
A f ə t. Demək istiyorum ki, bənim gözəlliyim sönüyor. Çöhrəmdə incə bürüşüklər, 
ufaq cizgilər görülüyor; ah, bən ona əsla təhəmmül edəməm. Bəncə, gözəl bir qadın daima 
gözəl qalmalı... Gözəlliyə vida edərsə həyata da vida etməli... Dərəcə-dərəcə solmaq, hər 
gün bir az intihar etməkdir. Yıllar ilə yanıb qavrulmaqdansa, bir anda kül olub havaya 
savrulmaq daha xoşdur, daha gözəldir. 
Q o r q m a z. Afət, bəni mə’yus ediyorsun. 
A f ə t. Xayır, gözəl çocuq! Mə’yus olma! Gəl, gəl səni ilk və son dəfə olaraq öpəyim 
(məczub bir tevr ilə bir-birinə yaqlaşıb sarılmaq istərlər. Afət dərhal geri çəkilir və əlilə 
rədd edər). Ah, xayır, bıraq!.. Bıraq dursun. Çünki sənin atəşli dodaqların bəni yaqar, 
xəstə ruhumu yaqar... (Qarşıdakı qapıyı açar). Of, bana başqa bir hal gəliyor; get, çocuq, 
get!.. Saqın, bir daha gəlmə, bir daha bəni özləmə!.. 
Q o r q m a z. Niçin, sevgili Afət, niçin?.. 
A f ə t. Çünki bən qıvılcım kibi sönəcəyim, ıssız zülmətlərə, namütənahi bulutlara 
qavuşacayım. 
Q o r q m a z. Afət! Bu sözləri hiç anlıyamıyorum. Ah, fəqət bir kərə, yalnız bir 
kərəcik özümü qolların arasında görmək istərdim. 
A f ə t. Pək gözəl, əzizim, gəl!.. Gəl, səni bir kərəcik də olsa oqşayıb sevəyim 
(qucaqlaşıb öpüşmək istərlərkən Alagöz gəlir. Hər ikisi şaşırıb geri çəkilir. Sükut... 
Qorqmaz gedər, Afət Alagözün qollarına sarılaraq). Bağışla, bəni bağışla; artıq bənim 
cəsarətim cünuna varmış... bən əfvə layiq deyilim; fəqət yenə yalvarıyorum, bəni 
bağışla... (qucaqlayıb öpər). 
A l a g ö z (məmnun və mütəbəssim). Hiç sıqılma, annəciyim! Sevmək və sevilmək 
bir haqdır. Sənin gönlün nə istərsə, bən də onu arzu edərim. Hətta səni böylə bəxtiyar 
gördükcə gönlüm açılıyor. Sanki hər zevqinə, hər səadətinə iştirak ediyorum. 
A f ə t. Ah, sənin şu məhəbbət və nəzakətin intiqam qadar müdhişdir. 
A l a g ö z. Hər halda bən səni pək seviyorum. 
A f ə t. Kim bilir, bəlkə sevmədiyin için seviyorsun. 
A l a g ö z. Xayır, yalnız səni deyil; şimdi bən hər kəsi, əvət, hər kəsi sevmək istərim 
(qarşıdakı qapı barmaq ucilə vurulur). 
A f ə t. Kimdir əcəba? 
137 
 
A l a g ö z (açar). Oqtay!.. (Əl verir, Oqtay pək ciddi və soyuqqanlı görünür). 
A f ə t. Buyurun, əzizim, oturun... Ancaq bəni bağışlarsınız... Mə’zurum... 
(sol qapıdan çıqar). 
A l a g ö z. Nə düşünürsün, niçin oturmursun? 
O q t a y. Çünki... getmək istiyorum. 
A l a g ö z. O halda niçin gəldin? 
O q t a y. Yadigar verdiyim rəsmimi almaq için, iştə bunu almaq için... 
 
(Divardakı rəsmlərdən birini alır) 
 
A l a g ö z. Ah, həm qorqunc, həm gülünc bir hal!.. Yalnız səbəbini bilsəydim... 
O q t a y. Səbəbi aydındır; qabalıq olsa da söyləyəcəyim (sol qapıya işarətlə). Öylə bir 
ananın qızilə görüşüb buluşmaq, təhlikəli uçurumlara atılmaqdır. 
 
(Sinirli adımlarla çıqar) 
 
A f ə t (gəlir). Getdimi? 
A l a g ö z. Əvət, getdi. 
A f ə t. Nə söylüyordu? 
A l a g ö z. Hiç... 
A f ə t. Eşitdim, həpsini eşitdim, Rəsmini geri aldı, səndən ülfətini kəsmək istiyor. 
Yalnız o deyil, sana qarşı əyilən bütün gənclər, kiçik bir nəvazişinlə öyünən dəliqanlılar; 
şimdi həp səndən qaçıyor, həp sana xor baqıyorlar. Halbuki həpsinə səbəb yalnız şu 
qarşıda duran talesizdir (məndil ilə göz yaşını silər). 
A l a g ö z. Ah, annəciyim! Sevgili annəciyim!.. (Afətə sarılıb öpər). Məraq etmə, bu 
təhqirlərin hiç bir tə’siri yoqdur... Çünki bən kimsəyi sevmədim... Onünçin də mütəəssir 
deyilim (soldakı odaya doğru ilərilər, təkrar dönər, Afətə qapalı bir məktub verir). 
Mümkün olsa bunu Ərtoğrula göndər. Bən yorğunum. Azacıq uzanmaq istiyorum (sol 
qapıyı qapayıb çıqar). 
A f ə t (məktubun zərfini havaya tutub baqar, heyrətlə). Bu saçlar nə?.. Xayır, bu 
məktubda bir sirr var, baqayım nə yazıyor (zərfi açar, 
138 
 
dürlü vəziyyətlərlə oqur). “Ərtoğrul, anam xəstədir, qəribdir, onu unutma!.. Mümkün olsa, 
əski yurduna, əqrəbasına göndər. Bir saət sonra bəni görməyəcəksin. Əlvida!.. Səni bütün 
ruhilə sevən və həsrətini məzarə götürən Alagöz” (sarsılmış bir halda). Ah, aman, ya 
Rəbbi!.. 
Ə r t o ğ r u l (daxil olur, təlaş ilə). Alagöz nerdə? 
A f ə t. Nə var, nə olmuş? 
Ə r t o ğ r u l. Əczaxanədən zəhər almış şimdicə bana söylədilər. 
A f ə t. Ah, dəminki məhəbbət və nəzakətlərin səbəbini anladım (Alagözün girdiyi 
qapıyı açmaq istər). Eyvah, qapıyı qapamış... (Qapını çalar). Alagöz!.. Ah, səs yoq, cavab 
yoq... 
Ə r t o ğ r u l. Bən şimdi yan pəncərədən girərim. (Dışarı fırlar). 
A f ə t. Alagöz!.. Aç qapıyı... Aman, qapıyı aç, yavrum! (Dışarıdan pəncərənin 
vurulduğu və cam qırıldığı eşidilir. Afət təkrar çağırır). Alagöz!.. Ah, nə dəhşətli hal, nə 
qorqunc fəlakət!.. 
Ə r t o ğ r u l (bir əlində zəhər şişəsi, bir əlində Alagözün əli olaraq qapıyı açıb çıqar, 
pərişan bir qəhqəhə ilə Afətə). Ərtoğrul ölümdən dah bəxtiyar imiş, əvət, bən Əzraildən 
daha çabuq davranmış oldum. 
A f ə t (şişəyi Ərtoğrulun əlindən alır, acı bir təbəssümlə Alagözə). Haqlısın, mələk 
yavrum, bütün bu fəlakətlərə səbəb bənim, lakin bundan sonra cəllad olmaq istəməm, bu 
saət yol tədarükünə başlarım; çünki sən bu gün bəxtiyarsın. Ərtoğrulun təlaşı (əlindəki 
məktubu göstərir) və sənin məktubun hər ikinizi birləşdirdi. Bən yalnız bunu arzu edərim. 
A l a g ö z. Bir məktub ki, ölüm pəncəsində yazılmış, onun nə əhəmiyyəti ola bilir? 
Ə r t o ğ r u l (mə’nalı bir təbəssümlə). Ölüm bütün əsrarın anasıdır. 
A f ə t (Alagözə). Yavrum, əminim ki, sən Ərtoğrulu seviyorsun, fəqət onun 
tərəfindən seviləcəyinə şübhə ediyorsun. 
Ə r t o ğ r u l. Halbuki Ərtoğrul kəndisinə pərəstiş edər. 
A l a g ö z. Xayır... xayır... bən əsla sevilməyə layiq deyilim. 
A f ə t. Nasıl!.. Sənmi, sənmi layiq deyilsin? (Şux bir təbəssümlə). Halbuki sən bütün 
qızlar içində parlaq bir elmas, dilbər bir çiçək, mə’sum bir mələksin. 
A l a g ö z (sinirli və titrək səslə). Əvət elmas! Fəqət ləkəli bir elmas!.. Çiçək! Fəqət 
çamurlu bir çiçək... Mələk! Fəqət qəhr olmuş bir mələk... 
A f ə t. Niçin, ah niçin?.. 
139 
 
A l a g ö z. Çünki... ləkəli bir ananın evladıyım (çocuqca bir hönkürtü ilə aqlar, Afətin 
qolları arasına sıqılır). 
A f ə t (acı qəhqəhə ilə). Xayır, bən sənin anan deyilim, sən hənuz iki yaşında ikən 
anan tərki-həyat etmiş. 
A l a g ö z. Ah, aman, ya Rəbbi!.. Nələr eşidiyorum. 
A f ə t. Əvət, baban bəni sonra aldı, bən isə göz bəbəyi kibi səni bəslədim, mə’sum bir 
mələk kibi böyütdüm (sinirli və həyəcanlı). Ah, 
bən əxlaqsız deyildim, fəqət Özdəmirin sərxoşluğu, sayğısızlığı bəni məhv etdi... 
Sonra doktor Qaratay sapdırdı; ona vuruldum, qatil oldum, babanı zəhərlədim. 
A l a g ö z. Ah, sus!.. Allahını sevərsin, sus!.. 
A f ə t. Əvət, bən sənin anan deyilim... Bən qatil, cəllad, ləkəli bir qadınım (cibindən 
iki-üç parça kağız çıqarır, Alagözə verir). İştə bu kağızları diqqətlə oqu, kim olduğunu 
çabuq öyrənirsin, bən gediyorum, artıq bəni unut!.. Səni ona... (Ərtoğrulu göstərir) 
ısmarladım. 
 
(Doktorun girdiyi odaya keçər). 
 
Ə r t o ğ r u l. Baq, görüyormusun ölüm başqalarını ayırırkən, bizi birləşdirmiş oldu. 
A l a g ö z (kağızlara baqaraq məhzun təbəssümlə). Ah, demək bənim anam ləkəli 
deyilmiş... 
Ə r t o ğ r u l. Bütün dünya ləkəli olsa belə, yenə sənin ismətindən bir şey əksilməz 
(Algözün yüzünü oqşayaraq). Fəqət Afətə acımalı... Ah, niçin qəlbini qırdın? Get, 
yalvarıb yaqar da, gönlünü al!.. Dün səfil idisə, bu gün mə’sum ola bilir, Aman, rica 
edərim, get! 
A l a g ö z. Pəki, Ərtoğrul, pəki. (Qapıya yaqlaşdığı sırada içəridə silah patlar). 
D o k t o r. Ah, qəddar, xain, cəllad! (deyə qapıyı açar, yaralanmış olduğu halda 
Alagözün önündə düşüverir). 
A l a g ö z. Aman, ya Rəbbi!.. 
Ə r t o ğ r u l. Nə yapdın. Afət, ah, nə yapdın? 
A f ə t (əlində silah, acı qəhqəhələrlə). Özdəmirin intiqamını aldım, öz intiqamımı 
aldım (cənazəyə). Sən bəni unutdun, gözəlliyimi təhqir etdin; iştə gözəlliyin intiqamını 
aldım. Ah, intiqam vəhşətlərin ən alçağıdır, lakin kəndimi almadım, əfv et!.. (müstəhzi 
qəhqəhə ilə). Ah, sən bu aqşam dügün yapacaqdın Altunsaça qavuşacaqdın... Halbuki bən 
buna razı olamam, çünki... səni pək seviyorum (masa üzərindəki çiçək dəmətini çözərək 
cənazəyi süslər). Ah, əvət, səndən ayrılmaq 
140 
 
istəməm, bu dodaqlar bəndən başqasını öpməməlidir (cənazəyi qucaqlayıb öpər, 
fevqəladə bir həyəcan ilə qalqar və əlindəki revolveri şakağına tutar). Şimdi isə sıra bana 
gəliyor. 
Ə r t o ğ r u l (dərhal silahı yaqalayıb alır). Nə yapmaq istiyorsun? İşlədiyin kafi 
deyilmi? 
A f ə t (acı təbəssümlə). Bana mərhəmətmi ediyorsun? (Sinirli və şaşqın). Aman, ya 
Rəbbi! Ah, çıldırıyorum. 
A l a g ö z (mütəəssir). Annəciyim!.. Sevgili annəciyim! (Yaqlaşıb qucaqlamaq istər). 
A f ə t (geri çəkilərək bir tevr ilə). Çəkil, yaqlaşma... Bəni yalnız bıraq!.. (Sağ 
tərəfdəki odaya keçər). 
A l a g ö z. Az, zavallı qadın!.. 
Ə r t o ğ r u l. Xayır, o yalnız bıraqılmaz, sən də get!.. (Həyəcan və təlaş ilə). Ah, o 
kəndini həlak edəcək... (Dərhal içəri girmək istər). 
A f ə t. Ax!.. (Deyə əlində tutduğu şişədəki zəhərin son damlasını içdiyi halda 
qarşısına çıqar və şişəyi yerə atar). 
A l a g ö z. Aman, nə yapdın?! (Qucaqlar). 
A f ə t. Ona... Ah, yalnız ona qavuşmaq... (Bitab olaraq cənazə üzərinə düşüverir). 
A l a g ö z. Uf annəciyim!.. (Qucaqlayıb yaralı bir səslə ağlar). 
A f ə t. Ah! (Deyə zəif bir hərəkətlə təslimi-ruh edər). 
Ə r t o ğ r u l (acı və mə’nalı bir ahənglə əlini masa üzərinə vuraraq). Afət!.. Afət!.. 
 
 
 
Pərdə 
 
 
 
 
 
SON 
141 
 
PEYĞƏMBƏR 
 
Dram – 4 pərdə 
 
Bİ’SƏT, DƏ’VƏT, HİCRƏT, NÜSRƏT 
 
Bİ’SƏT 
 
Aydın və yıldızlı bir gecə. Məkkə yaqınlığında Hira dağı... Ətrafında mağaralar, 
yalçın qayalar, sarı enişlər, qorqunc uçurumlar... Peyğəmbər əli alnında dərin 
düşüncələrə dalmış... O, qırq yaşında, gözəl, vəqarlı bir sima... Alnı, köksü, omuzlarının 
arası geniş; rəngi gül rənginə mail əsmərimsi və nurani... Saçları nə pək qıvırcıq, nə də 
pək düz; saqalı bir tutam, sıq və tam... Biləklər, qollar qalın və qüvvətli... Böyük başlı, 
hilal qaşlı, çəkmə burunlu, dəyirmi çöhrəli, orta boylu, iri kəmikli; kiprikləri uzun, iki 
qaşının arası açıq, fəqət bir-birinə yaqın. Gözləri qara və büyücək... Iştə o dalğın və 
müəmmalı gözlər, gecənin sükutunu oqşayan həzin və bayıltıcı bir ud zümzüməsini 
dinləyərək, uyuyor kibi, kəndindən keçmiş. Bu sırada pənbə, mavi, mənəkşə nurlar içində 
altın qanatlı, füsunkar bir mələk göydən enər və ilahi bir ahənglə Peyğəmbərə xitab 
etməyə başlar. 
 
 
 
M ə l ə k 
 
Ulu dahi, sən ey böyük rəhbər! 
Qalq, oyan! Iştə hər tərəf, hər yer, 
Həp təbiət dalıb da rö’yayə, 
Cəlb edər ruhu şe’rü sevdayə, 
Gecə, yıldızlarilə pürxülya, 
Səni dinlər sükut içində fəza... 
 
P e y ğ ə m b ə r 
 
(başını qaldırır, heyrət və iztirab ilə) 
 
Yenə rö’yamı gördüyüm əcəba? 
Sən nəsin, söylə? 
 
M ə l ə k 
 
Bənmi? Hiç sorma! 
Əzəliyyət şəfəqlərində açan 
Tazə bir qönçə, pənbə bir yıldız. 
142 
 
Əbədiyyət üfüqlərində uçan 
Tanrı qoynunda bəslənən bir qız. 
Şe’rü hikmət, zəka ilahəsiyim, 
Ulu dahilərin nədiməsiyim. 
Ayrı olsaq da iştə hər ikimiz 
Bir rübabın inildəyən səsiyiz. 
 
P e y ğ ə m b ə r 
 
Nə için gəldin, anlamam, yenə sən? 
 
M ə l ə k 
 
(göyə doğru) 
 
Ona qaldırmaq istərim səni bən. 
 
P e y ğ ə m b ə r 
 
Ah, sən daima gəlir də bana, 
Sonra həp göstərirsin istiğna. 
Bən kimim, söylə?! Sən nəsin? Göstər! 
 
M ə l ə k 
 
Bən mələk, sən də, sən də peyğəmbər. 
 
P e y ğ ə m b ə r 
 
(şaşqın, geri çəkilir) 
 
Ya! Demək sən mələkmisin? Heyrət! 
 
M ə l ə k 
 
Bən sənim, sən də bən, şaşırma, əvət 
Bən sənin əqlinim, fəqət daim 
Şu qiyafətlə zahir olmadayım. 
143 
 
P e y ğ ə m b ə r 
 
Gəl, yaqın gəl, aman, nə dilbərsin! 
Yoq, saqın, gəlmə, dur, nə söylərsin? 
Yenə sarsıldı müztərib ruhum, 
Dur, aman, sanki qəlbi-məcruhum 
Şevqü həsrətlə rəqs edər, sızlar, 
Onu bir qəhr xəndə yaldızlar. 
Qopuyor ta içimdə bir tufan, 
Beynim atəş saçıb durur hər an. 
Yanıyor bənliyim, düşüncələrim, 
Çarə bul, yoqsa məhv olub gedərim. 
 
M ə l ə k 
 
Ən gözəl çarə: iştə əzmü səbat, 
Olma əsla əsiri-hissiyyat, 
Bıraqıb əczi durmadan yüksəl, 
Yüksəl, ey şanlı qəhrəman, yüksəl! 
Ərşi-lahutə doğru aç şəhpər, 
Daima yüksəl, ey böyük rəhbər! 
 
P e y ğ ə m b ə r 
 
Yoq, qanat yoq! Bən iştə bir aciz 
Yolçuyum kimsəsiz, təsəllisiz. 
Çevrəm ıssız mağaralar, yalçın 
Qayalar, sarp enişlər, ah, azğın 
Uçurumlar, alev saçan ovalar. 
Ruhu qəsvətlə yıldıran havalar... 
Bir çəmən yoq, aqar su yoq, heyhat! 
Göz, qulaq burda duymaz eşqü həyat. 
 
M ə l ə k 
 
(göyə doğru) 
 
Baq, şu əngin fəza, şu quytu dəniz... 
Nə qadar xoş, nasıl gözəl, ləkəsiz... 
Uçuşur hər tərəfdə yıldızlar... 
144 
 
Rəqs edər sanki nazənin qızlar. 
Həp birər şe’r, sən də bir şair, 
Hər tamaşası eşqə aiddir. 
 
P e y ğ ə m b ə r 
 
Ah, şu elmasparələr sərpən 
Gecə pək möhtəşəm... fəqət onu bən 
Seyrə daldıqca sanki məhv olurum, 
Qəlbim oynar da, çırpınır ruhum. 
Anlamam bir şu ölçüsüz, şu dərin, 
Şu qaranlıq, çiçəkli pərdə niçin? 
Bəni yalnız düşündürən şu məal, 
Həp bu, yalnız bu, daima bu sual. 
Şu siyah çarşaf ən böyük əngəl, 
Uça bilsəydim, iştə ən əvvəl 
Onu yırtar da, parçalar da həmən 
Qavuşurdum o hüsni-mütləqə bən. 
 
M ə l ə k 
 
Onu dərk eyləmək qolay... Ancaq 
Ver içindən gələn sədayə qulaq. 
Dinlə həp kainatı, seyr eylə, 
Hər günəş ondan iştə bir şö’lə... 
Hər ufaq zərrə, hər küçük yapraq 
Sana söylər bu rəmzi pək parlaq. 
 
P e y ğ ə m b ə r 
 
Bəncə dünyada ən sevimli dilək 
Ona qoşmaq, onunla birləşmək... 
 
M ə l ə k 
 
O da mümkün, düşün də haq yolu tut, 
Atalardan qalan nə varsa unut! 
Yıq xurafatı, əski bütləri qır, 
145 
 
Kim yol azmışsa haqqa doğru çağır. 
Mərdivənlər yapıb könüllərdən, 
Parla, yüksəl vücudi-mütləqə sən! 
 
P e y ğ ə m b ə r 
 
Öylə bir əsr içindəyim ki cihan 
Zülmü vəhşətlə qavrulub yanıyor. 
Yüz çevirmiş də Tanrıdan insan, 
Küfrü haq, cəhli mə’rifət sanıyor. 
Dinləməz kimsə qəlbi, vicdanı, 
Məhv edən haqlı, məhv olan haqsız... 
Başçıdır xalqa bir yığın cani, 
Həp münafiq, şərəfsiz, əxlaqsız. 
Gülüyor nurə daima zülmət, 
Gülüyor fəzlə qarşı fisqü fücur. 
Ah, ədalət, hüquq və hürriyyət 
Ayaq altında çignənib gediyor. 
 
M ə l ə k 
 
Əlverir səndə olsun əzmü səbat, 
Şu qaranlıq mühiti, get, parlat! 
Haqqı anlat da, olma hiç mə’yus. 
 
P e y ğ ə m b ə r 
Bəni bir kimsə dinləməz əfsus. 
 
M ə l ə k 
 
Tanrı fərmanıdır bu, get söylə! 
 
(Göyə işarətlə) 
 
Söylə ancaq onun lisanilə. 
146 
 
P e y ğ ə m b ə r 
 
Hanki mö’cüzlə? Bən ki, pək aciz 
Bir qulum kimsəsiz, müdafiəsiz. 
 
M ə l ə k 
 
(altın qablı bir kitab verir) 
 
Haqqı təbliğ için sənin ancaq 
Rəhbərin sən’əti-kəlam olacaq. 
Saçma, həp saçma başqa mö’cüzələr, 
Şu kitab iştə ən böyük rəhbər: 
Bəhs edər busədən, məhəbbətdən, 
İncilər sərpər elmü hikmətdən. 
 
Bu sırada bir iskelet gah qorqunc və boğuq, gah müstəhzi və soğuq qəhqəhələrlə, 
topraq rəngində bir ridayə bürünmüş olduğu halda Peyğəmbərin qarşısına çıqar. 
 
İ s k e l e t 
 
Nə qədər şairanə, tatlı xəyal, 
Həp çocuqluq, əvət, xəyali-mühal! 
 
(Ridasının altından sıyrılmış bir qılıc çıqarır) 
 
İnqilab istiyormusun, bana baq! 
İştə kəskin qılıc, kitabı bıraq. 
Parlayıb durmadıqca əldə silah, 
Əzilirsin qanın olur da mübah. 
Eyləməz yardım incə hikmətlər, 
Həp sönər busələr, məhəbbətlər. 
Əvət, ancaq qılıcdadır qüvvət! 
Bundadır haq, şərəf və hürriyyət! 
 
 (Çəkilmək istər) 
 
P e y ğ ə m b ə r 
Sən nəsin? Söylə! 
147 
 
İ s k e l e t 
 
Bənmi? Piri-nədim, 
Rəmzi-tarix, o feyləsofi-qədim. 
Qucağım oldu hər dəhayə beşik 
Səni bən etmək istərim təbrik. 
Əvət, alnında parlayan yıldız 
Bəni cəlb etdi, şimdi sən yalnız 
Dinləyib dərsi-hikmət al bəndən. 
Yoqsa könlündə yapdığın gülşən 
Açmadan həp solub xərab olacaq, 
Umduğun hər dəniz sərab olacaq... 
 
Acı qəhqəhələrlə çəkilir. Peyğəmbər sarsılmış bir halda düşüncəyə dalar. 
 
M ə l ə k 
 
(tatlı təbəssümlərlə) 
 
Yenə bilməm niçin-niçin daldın? 
Nə düşündün, niçin şaşıb qaldın? 
Sevgidən xoşmu səncə atəşi-kin? 
Yoq, qılıc söz qadar deyil kəskin. 
Tanrı keçmişdə həp qan istərkən, 
Şimdi məmnun fəqət məhəbbətdən. 
 
P e y ğ ə m b ə r 
 
Bən məhəbbət əsiriyim... hər an, 
Hər zaman özlərim bir öylə cihan 
Ki, bütün kainatı eşq olsun. 
Könül uçduqca e’tila bulsun. 
Rəqs edib orda möhtəşəm bir hiss, 
Yasa batsın da, ağlasın İblis. 
Qandan əsla görülməsin də əsər, 
Saçsın al qönçələr şəfəqli səhər. 
Orda yüz bulmasın şiəncə, kədər, 
148 
 
Oqşasın ruhu pənbə rö’yalər. 
Bana gülsün də həp o nazlı xəyal, 
Ah, o, yalnız o qayeyi-amal... 
 
* * * 
Onu duymaq, duyurmaq istərkən, 
Gəririm hər bəlayə köksümü bən. 
Daş, dikən, oq, qılıc, tokat, yumruq 
Həpsi xoş, hər nə gəlsə dönmək yoq... 
Kin, qərəz fışqırırsa vulkanlar, 
Büğz, ədavət saçarsa tufanlar, 
Çarpışır, of deməm, əvət bəni sən 
Çəkinir sanma hiç mübarizədən. 
Çünki həp bənliyim, kəmalım onun, 
Hər düşüncəm, bütün xəyalım onun. 
Bəni həp cəzb edər o incə məal, 
Ah, o, yalnız o qayeyi-amal!.. 
 
Peyğəmbər son sözləri söylərkən əllərini köksündə çapraz edərək diz çökər, 
məftun və məczub bir tevrlə başını göyə doğru qaldırır. Mələk isə ilahi bir baqışla, ağır və 
duyulmaz bir hərəkətlə yüksəklərə çəkilir. 
 
 
 
DƏ’VƏT 
 
Bir zaman sonra, Məkkədə geniş bir yol, uzaqda qara örtülü Kə’bə... Yol kənarında 
bütçü dükanı, qanbur bir ixtiyar əlində böyücük bir büt yonar. Dükanın önündə dəxi satış 
için bir qaç danə hazır büt qonulmuş... Qarşıda gözəl yapılı, böyük qapılı bir ev gözə 
çarpar. Evdən ud səsi eşidilir. 
 
 
İ x t i y a r 
 
(səsini eşidilən ud səsinə uyduraraq aşağıdakı şərqiyi söylər) 
 
Dün gənc idim, bu gün oldum ixtiyar, 
Hər zamanın bir hökmü, bir halı var; 
İnsanların ıssız ruhunda parlar 
Hər gün yeni bir büt, yeni bir tanrı... 
 
149 
 
Dün bir səfil idim, bu gün bəxtiyar, 
Hər anın bir zevqi, bir məlalı var. 
Kəndi əlim, kəndi duyğum hazırlar 
Hər gün yeni bir büt, yeni bir tanrı... 
 
Ud susar. Bu sırada biri sadə geyimli T o p a l , digəri zəngin qiyafətli Nəim – iki 
müştəri gəlir. 
 
T o p a l 
 
Mərhəba, ixtiyar baba! 
 
İ x t i y a r 
 
Mərhəba, oğlum, mərhəba! 
Gəl baqalım nerdəsiniz? 
Artıq bizi tərk etdiniz. 
 
T o p a l 
 
(bütləri gözdən keçirir) 
 
Sorma, ixtiyar, hiç sorma, 
Könlüm pək darılmış sana. 
Səndən hər çeşit büt aldım, 
Uğursuz çıqdı, şaş qaldım. 
Oğul istədim, qız verdi, 
Ah, çəkilməz bu qız dərdi. 
 
N ə i m 
 
(məmnun qəhqəhəylə) 
 
Fəqət bil’əkis bənimki, 
Hiç bir zaman görmədim ki, 
Oğul istəyim, qız versin. 
Şükür, taleyim pək zəngin... 
150 
 
Dört oğlum, tək bir qızım var. 
Qız deyil, bir ay parçası! 
Hər görən şaşırıb donar; 
Bir mələk, bir gül qonçası. 
 
Peyğəmbər dalğın və düşüncəli bir halda gəlir, onları dinlər. 
 
T o p a l 
 
Onunçin rəhmətli baban 
Nəim ad qoymuşdur sana. 
Bən adsız, səqət bir insan, 
Hər kəs Topal diyor bana. 
Pək uğursuz bənim tanrım, 
Hər yıl qız doğurdu qarım. 
Cümləsini diri-diri 
Gömdüm məzarə... Ah, biri 
Pək gözəldi, acımadım. 
Fəqət sonra oldum nadim. 
 
(Cibindən taxtadan yapılmış bir büt çıqarır, ixtiyarın önünə atar, sinirli və darğın) 
 
Hər kötülük iştə bundan, 
Şu bayquş bütdəndir, inan. 
 
İ x t i y a r 
 
Xayır, oğlum, küfr etmə, dur, 
Bənim əlim uğurludur. 
Həp qülbələr, kaşanələr, 
Ən müqəddəs bütxanələr 
Bən yapdığım sənəmlərlə 
Süslənmişdir... Bəni dinlə! 
 
(Əlində yonduğu bütü göstərir) 
 
Bunu al da, hiç bir zaman 
Bundan sana gəlməz ziyan; 
Oğul verir, sərvət verir, 
Tükənməz səadət verir. 
151 
 
P e y ğ ə m b ə r 
 
(göyə doğru həyəcanlı) 
 
Ulu Tanrı, ey qüdrətli Yaradan! 
Bu sözlər həp sana qarşı bir isyan... 
Şu sayğısız azğınlara qorqu ver, 
Ah, acı da, bunlara bir duyğu ver. 
Bir göz ver ki, haq nurunu duysunlar, 
Bir könül ver, doğru yola uysunlar. 
 
(Ətrafındakılara) 
 
Vətəndaşlar! Yetər, sapqınlıq yetər! 
Yalançı kahinlər sizi məhv edər. 
Əcdadınız doğru yoldan sapmışlar, 
Daşdan, taxtadan büt yapıb tapmışlar... 
O mə’nasız yolu həp unutmalı, 
Unutmalı, haq yolunu tutmalı. 
Bütün mə’budların fevqində parlar 
Yalnız gözəgörünməz bir Tanrı var, 
Odur həp varlığın əvvəli, sonu, 
Bütün kainat təqdis edər onu. 
 
İ x t i y a r 
 
(sinirli) 
 
Yahu nə istərsin bəndən? 
Söylədiyin bütün saçma... 
Çəkil dükanın önündən, 
Müştəriyə əngəl olma! 
 
P e y ğ ə m b ə r 
 
Şu büt yapan əllərinlə 
Yarınki haq divanında 
Cavabın nə olur, söylə? 
152 
 
T o p a l 
 
(istehzalı qəhqəhəylə) 
 
Görünməz allahı yanında 
Bizim əsla işimiz yoq, 
Çünki yüzümüz pək qara... 
 
P e y ğ ə m b ə r 
 
Əfv edər, onun lütfi çoq 
Peşiman olan qullara. 
 
N ə i m 
 
(sinirli) 
 
Ey, Abdulla oğlu! Artıq 
Dinləməkdən usandıq biz. 
 
P e y ğ ə m b ə r 
 
Günəş parlaqsa da, yazıq! 
Pərdələnmiş gözləriniz. 
 
N ə i m 
 
(qara örtülü evi göstərir) 
 
Yahu utan bir Kə’bədən, 
Kə’bədəki tanrılardan. 
Üç yüz altmış büt var ikən, 
Bir Tanrıya uymaz insan. 
P e y ğ ə m b ə r 
 
(Kə’bəyə işarətlə) 
 
Fəqət şu öydüyün məbəd 
Bir panayır1 qaynağıdır: 
                                                            
1 P a n a y ı r – yılda 1-2 dəfə bir qaç gün dəvam edən böyük bazar. 
153 
 
Yoqsul ərəbçin müəbbəd 
Bir ticarət ocağıdır. 
Şu duyğusuz bütlər dəxi 
Dilsiz birər dəllal demək; 
Görünməz Tanrı halbuki 
Yersiz, yurdsuz olsa gərək. 
 
Bu sırada orta boylu, parlaq nasiyəli, qılıc quşanmış bir gənc 
Peyğəmbərə doğru gəlir. 
 
T o p a l 
 
İştə, Əbu Talib oğlu! 
 
N ə i m 
 
(Peyğəmbəri süzərək) 
 
Əvət, bunun əmoğlusu! 
 
(Əbu Talib oğluna) 
 
Yaqın gəl! Baban nüfuzlu, 
Şanlı bir nəslin ulusu... 
 
(Həyəcanlı) 
 
Məkkə xalqı: qadın, erkək 
Hörmət bəsliyordu ona. 
O da mərhəmət edərək, 
Böyük arqa oldu buna. 
Şimdi o ölmüş də bunun 
Yardımçısı, arqası yoq. 
Ögüt verin uslu dursun, 
Söylənib durmasın da çoq. 
 
Ə b u T a l i b o ğ l u 
 
Sizin duyğunuz həp sönük, 
Yarasa nurdan nə anlar? 
154 
 
Tanrı elçisi pək böyük... 
Nə söylərsə hikməti var. 
 
N ə i m 
 
(qafasını oynataraq) 
 
Əvət, bildik sən də bunun 
Ayrılmaz bir kölgəsisin. 
Ar olsun sana, ar olsun! 
Gör kimsin, kimin nəsisin. 
 
Ə b u T a l i b o ğ l u 
 
(qılıcını yarıya qədər çəkər, qızğın bir tevrlə) 
 
Azğın hərif, sus! Yoqsa bu 
Qılıc həddini bildirir. 
 
P e y ğ ə m b ə r 
 
(qolundan tutub bir tərəfə çəkər) 
 
Gəl, ey Əbu Talib oğlu! 
Haq onlara cəza verir. 
 
Ə b u T a l i b o ğ l u 
 
(həyəcanlı) 
 
Ah, sanki beynimdəki qan 
Bir alevdir yaqar bəni, 
Şu cahillərdə yoq vicdan, 
Təhqir etdirmə kəndini. 
 
P e y ğ ə m b ə r 
 
Tanrı əmridir, əzizim, 
Alim, cahil eşitməli. 
İştə vəzifəmiz bizim 
Hər acıya səbr etməli... 
155 
 
Ə b u T a l i b o ğ l u 
 
(əli qılıcının qəbzəsində titrər və qınına işarətlə) 
 
Lakin şu qılıc nə zaman 
Şu məhbəsdən qurtulacaq? 
P e y ğ ə m b ə r 
Bəklə, dur, böyük Yaradan 
Nə əmr etsə o olacaq. 
 
(Gedərlər) 
 
T o p a l 
 
Bən Əbu Talib oğlunu 
Bunca qəhrəman bilməzdim. 
Bir çocuq sanırdım onu, 
Cəsur deyilmi, ya Nəim?! 
 
N ə i m 
 
Cəsur, aslan kibi cəsur! 
Əvət, çoq ar olsun bizə, 
Biri çocuq, meydan oqur. 
Biri gülər dinimizə. 
 
T o p a l 
 
Görünür, yeni din için 
Az-çoq hörmət bəsləyən var. 
 
N ə i m 
 
Ona iman edənlərin 
Çoqu çocuqlar, qadınlar... 
156 
 
T o p a l 
 
Əbu Bəkr için sözün nə? 
Can veriyor yeni dinə. 
 
N ə i m 
 
O da ağsaqal bir çocuq, 
Hiç kimsəyə tə’siri yoq... 
 
T o p a l 
 
(ixtiyarın əlindəki bütü göstərir) 
 
İxtiyar! Sən şunu yap da, 
Bən gedəyim, acıqmışım. 
 
İ x t i y a r 
 
Aqşam çağı uğrayıb da 
Alırsın, haydı, qardaşım! 
 
Gedərlər. Bu sırada yuca boylu, uzun və xurmayı saçlı, son dərəcə gözəl, məğrur və 
əzəmətli bir qız – Şəmsa kəndi həbəşi nədiməsilə gəlir, qarşıdakı evə daxil olur. İçəridən 
incə və həzin bir ud səsi eşidilməyə başlar. 
 
N ə i m 
 
(heyrətlə) 
 
Şəmsa-gözəl müğənniyə, 
İştə musiqi pərisi; 
Bəkliyəlim bir saniyə, 
Ah, nə xoşdur onun səsi. 
 
T o p a l 
 
Baş kahin diyor, mə’budlar 
O səsdən pək zevq alıyor. 
Həm nə gözəl əş’arı var, 
Lakin oqurmu? Pək məğrur. 
 
157 
 
N ə i m 
 
(evə işarətlə) 
 
Baş rəisin qaynı burda 
Böyük bir dügün yapıyor. 
Zənn etməm ki, gözəl Şəmsa 
Bu məclisdə baqıb durur. 
 
Ş ə m s a n ı n s ə s i 
 
Bən istərim şəfəqlər çiçəklərdən, 
Ay günəşdən, insanlar mələklərdən. 
Nə gözəllik varsa, çalsın da birdən, 
Həpsi bir baqışda şikarım olsun! 
 
T o p a l 
 
Ah, bu təsadüf nə ə’la! 
 
(Çalğıyı dinlər) 
 
Aman, nə incə bir pərdə! 
 
N ə i m 
 
İştə gördünmü, bən əsla 
Yanılmam böylə şeylərdə. 
 
Ş ə m s a n ı n s ə s i 
 
Bən istərim hər nə var uzaq, yaqın; 
Böyük dahilərin, qəhrəmanların, 
Bütün ruhu bir çöhrədə parlasın, 
O da bənim pərəstişkarım olsun! 
 
N ə i m 
 
Qulaq verdinmi sözlərə, 
Şəfəqlərdən tac istiyor. 
158 
 
Tuhaf qız! Sığmıyor yerə, 
Göylərdən də bac istiyor. 
Musiqi dəyişir, rəqs ahəngi başlar. 
 
T o p a l 
 
Bən acım, getmək istərim. 
 
N ə i m 
 
Çıldırdınmı? Dur, hələ dur, 
İş dəyişdi zənn edərim. 
Baq, misafirlər çıqıyor. 
 
T o p a l 
 
(diqqətlə baqar) 
 
Zəngin ixtiyarı, gənci; 
Görünür, pək kibar məclis... 
 
N ə i m 
 
Öylə ya, iştə birinci, 
İkinci, üçüncü rəis! 
 
Birinci, ikinci, üçüncü rəis və digər kibar qiyafətli misafirlər, yarım sərxoş bir halda, 
çıqmağa başlar. Çalğı taqımı da onları izlər. Ətrafdan səsə bir çoq qadın, erkək, 
çoluqçocuq toplaşır. Iki-üç qadın rəqs edər, hər kəs əl çalar. Rəqs bitdiyi sırada 
Peyğəmbər dalğın adımlarla bir tərəfdən çıqar. 
 
B i r i n c i r ə i s 
 
(orta yaşlı, top saqallı, Peyğəmbəri görür-görməz istehzalı qəhqəhələrlə) 
 
Şuna baq, halətü rəftarına baq, 
Göydən enmiş, sözü kəskin, parlaq! 
Əski adətlərə kin bəslər imiş! 
Tanrıdan gəlmiş o, peyğəmbər imiş! 
 
Çalğı susar. 
159 
 
P e y ğ ə m b ə r 
 
(əzəmətli, kəskin bir ahənglə) 
 
Əvət, ondan bütün əsrari-nihan, 
Bana vermişdir o idrakü bəyan. 
Tanrının hikmətidir cümlə cihan, 
Varmı təkzib edəcək bir insan!? 
 
İ k i n c i r ə i s 
 
(gənc, silahlı, gözəl) 
 
Pək gözəl natiq imişsin, yahu! 
Bir masal söylə, beş-on ayət oqu! 
 
Ü ç ü n c ü r ə i s 
 
(ixtiyarca və kosa) 
 
Gəl bir az söylə çoban Musadan, 
Babasız, göydə uçan Isadan! 
 
(istehzalı qəhqəhə) 
 
Sən də uçdunmu?! Aman, lütf eylə, 
Hopla bir seyr edəlim. 
 
(Kəndi hoplar) 
 
Baq, böylə! 
 
(Düşəcək olur, təkrar sərxoşca qəhqəhələrlə doğrulur). 
 
P e y ğ ə m b ə r 
 
Bana az tə’n edin, ey əhli-fəsad! 
Ən böyük düşmanınız cəhlü inad. 
Yetişir zevqü səfa, çəngü rübab, 
Yetişir içdiyiniz qanlı şərab, 
Bu qadar uydunuz İblisə, yetər, 
160 
 
Ayılın, qəflət ölümdən də betər... 
Ayılın, bir baqın aləmdə nə var? 
Sizi həp məhv edəcək şürbü qumar. 
Sonu hiçdir, uçurumdur bu yolun, 
Haq şərabilə bir az sərxoş olun! 
Fikriniz parlayaraq incəlsin, 
Ruhunuz rəqs edərək yüksəlsin. 
Tanrı eşqilə coşan tatlı şərab 
Böylə etməz sizi bədməstü xərab. 
Şimdi aslan kibi hər kəs qızğın, 
Sonra vəhşi canavardan azğın, 
Daha az sonra domuzdan miskin; 
Budur əhvalınız axırda sizin! 
 
İ k i n c i r ə i s 
 
(sinirli və həyəcanlı) 
 
Ah, o bilməm ki, nə sanmış da bizi, 
İştə təhqir ediyor cümləmizi. 
Ona hər gün beş-üç abdal qanıyor, 
Hər nə söylərsə həqiqət sanıyor. 
 
(Qılıcını çəkərək) 
 
Yetişir, xaini məhv etməliyiz, 
Sayğısız, həm də müzəvvir, dinsiz. 
 
Ü ç ü n c ü r ə i s 
 
(mane olur, yarımistehza) 
 
Dur, təlaş etmə, xayır, bəncə o bir 
Dəlidir, bəlkə də sərsəm şair. 
 
P e y ğ ə m b ə r 
 
(acı təbəssümlə) 
 
Şairim, bəslədiyim sidqü səfa, 
Çırpınıb izlədiyim nuri-dəha. 
161 
 
Daima ruhumu oqşar cəbərut, 
Şe’rü ilhamımı dinlər mələkut. 
Bən fəqət hüsni-xuda şairiyim, 
Yerə enməm də, səma şairiyim. 
 
B i r i n c i r ə i s 
 
(istehzalı qəhqəhədən sonra) 
 
Ərəbistanda nə çoqdur şair, 
Sana uçmaqda deyil kimsə nəzir. 
Qorqarım şəhpərin axırda yanar, 
Azacıq sonra düşüncən də donar. 
 
P e y ğ ə m b ə r 
 
Bənzəməz şairə peyğəmbərlər, 
Onların hər sözü hikmət söylər. 
Bana ilham edər ancaq Tanrım, 
Onun eşqilə uçar duyğularım. 
O olurkən bana munis, rəhbər, 
Niyə yansın da qırılsın şəhpər? 
 
Ü ç ü n c ü r ə i s 
 
(arqadaşlarına) 
 
Yetişir, bən sizə qaç kərrə dedim, 
Xəstədir beyni, tədavi lazim. 
 
P e y ğ ə m b ə r 
 
Bana gülməkdəsiniz gərçi bu gün, 
Var yarın sizlər için qorqulu gün. 
O zaman iştə ölənlər dirilir 
Kim nə yapmışsa cəza çəkdirilir. 
 
B i r i n c i r ə i s 
 
Yaşamaq, ölmək?! O hər günkü oyun, 
Bir də ən sonda dirilmək nə cünun, 
162 
 
Nə də axmaqca yalan, tatlı masal! 
Buna iman edər ancaq abdal. 
 
Ü ç ü n c ü r ə i s 
 
Səndən arif daha çoqlar var ikən, 
Səni seçmiş əcəba Tanrı nədən? 
 
P e y ğ ə m b ə r 
 
Çünki bən aşiqi-divanəsiyim, 
Bən o hüsnün dəli pərvanəsiyim. 
Gərçi tənqid edənim çoq, pək çoq, 
Bəni haqqilə duyan yoq, hiç yoq. 
 
İ k i n c i r ə i s 
 
Doğrudur bəlkə sözün, lakin biz 
Sənin allahını görmək diləriz. 
 
P e y ğ ə m b ə r 
 
Ən küçük zərrə, ən böyük aləm 
Tanrı eşqilə rəqs edib duruyor. 
İncə bir rəmzdir o, pək mübhəm, 
Hər böyük qəlb o rəmz için vuruyor. 
Yüksələn haqqa yaqlaşır ancaq. 
Onu duymaz sürüklənən həşərat. 
Bir günəşdir o, möhtəşəm, parlaq, 
Nuri hiç dərk edərmi kor, heyhat! 
Nerdə parlarsa haq, şərəf, vicdan, 
Eyilik, doğruluq, gözəllik, inan, 
Orda var sevgi, orda var iman: 
Orda var şübhəsiz böyük Yaradan! 
 
N ə i m 
 
(açıq bulunan böyük qapıdan baqar, Topala) 
 
İştə seyr et, baş rəisin 
Nüfuzlu məğrur hərəmi! 
163 
 
Hiç əskik olmaz xalq için 
Onun ehsanı, kərəmi. 
 
T o p a l 
 
Gerçəkdən pək böyük qadın! 
Əli açıq bir rəisə... 
Dün böyük bir büt, saf altın 
Hədiyyə etmiş Kə’bəyə. 
 
Bu sırada içəridən dört nəfər çıplaq köləyə yüklənmiş bir təxti-rəvan çıqar. Üzərində 
Rəisə – Baş rəisin hərəmi oturmuş. Təxti-rəvanın sağ və solunda iki gözəl cariyə yürür. 
Arqada bir zənci əlindəki qırbacla çabuq yürümələri için ara-sıra kölələrin sırtına 
şatlatıb durur. Rəisə göründükdə hər kəs tə’zim edər. Peyğəmbər isə kəskin baqışlarla 
onu süzməyə başlar. 
 
R ə i s ə 
 
(məğrur və istehzalı təbəssümlə camaata) 
 
Nə var yenə, şu əfsunçu 
Yeni bir şeymi söylüyor? 
 
İ k i n c i  r ə i s 
 
Əvət, şu qurnaz oyunçu 
Getdikcə tüğyan eyliyor. 
 
P e y ğ ə m b ə r 
 
(təxti-rəvana baqaraq) 
 
Bilməm atıb heyvanları, 
Omuzlarda gəzmək niçin? 
Şu zavallı insanları 
Yük altında əzmək niçin? 
Halbuki zənginlə yoqsul 
Bir topraqdan yaratılmış, 
Bir sultanla, bir qara qul 
Eyni çamurdan yapılmış. 
164 
 
R ə i s ə 
 
(kəndi-kəndinə) 
 
Ah, o gözlər bir oq kibi 
Ta qəlbimə saplanıyor. 
O bir fəzilət sahibi... 
Xor baqanlar aldanıyor. 
 
(Peyğəmbərə) 
 
Ey, bana baq, söylənmə çoq, 
Satın aldım bunları bən. 
 
(Kölələri göstərir) 
 
Altın versəm, hiç şübhə yoq, 
Sən də əsirimsin həmən. 
Nasıl ki, altunla öncə 
Satın aldı qarın səni. 
Yaşı keçmiş dul Xədicə 
Söndürdü kəndi nəfsini. 
Hiç öyünmə, əvət, altun 
Sən deyil, susdurur hətta 
Sənin hiçdən uydurduğun 
O görünməz Tanrıyı da! 
 
P e y ğ ə m b ə r 
 
(həyəcanlı) 
 
Xayır, xayır... Saqın, əsla 
Aldanma! Parlaq vicdanlar, 
Böyük duyğular pək başqa... 
Altına satılmaz onlar. 
Haqdan keçib, altın deyə, 
Vicdanını satan səfil, 
Yəhudi köpəyindən də 
Alçaqdır, alçaq... eyi bil! 
İnsanları bir-birindən 
Ayıramaz altın, gümüş. 
165 
 
İştə bizi ayırd edən 
Yalnız bilgidir, düşünüş... 
 
Bu sırada birisi arqa tərəfdən Peyğəmbərin başına xurma yapraqlarilə örülmüş 
dikənli bir tac qoyar. Ətrafdakılar istehzalı qəhqəhələrlə gülməyə başlar. 
 
R ə i s ə 
 
(əlindəki yelpazə ilə kölələrə “get” işarəti verir, gedərkən camaata) 
 
Nə məraqdır sizdə bilməm, 
Hər kəs gülər, həm də dinlər. 
 
Camaatdan bir qaç qadın və çocuq Peyğəmbəri daşa basar. 
 
C a m a a t 
 
(kin və nifrətlə) 
 
– Haydı, məcnun! 
– Haydı, sərsəm! 
– Haydı, yalançı peyğəmbər! 
 
P e y ğ ə m b ə r 
 
(dikənli tacı bir tərəfə atar, həyəcanlı, fəqət bir qədər mə’yus) 
 
Ah, insanlıq nasıl enmiş... 
Nasıl enmiş də, alçalmış!.. 
Vicdanların nuru sönmüş, 
Könülləri vəhşət almış. 
 
Peyğəmbər hənuz söyləməyə başlarkən camaat Birinci rəisin işarətilə çalğı çala-çala, 
oynaya-oynaya Rəisə getdiyi tərəfə doğru ilərilər və onun sözləri qurultuya qarışaraq 
anlaşılmaz olur. Çocuqlar və qadınlardan bir qismi yerdən daş parçaları alıb atar, 
qəhqəhələr, məsqərəliklər və kinayəli tevrlər ilə uzaqlaşıb gedərlər. Peyğəmbər əli 
alnında, mə’yus baqışlarla onların arqasınca baqıb düşünür. 
 
N ə d i m ə 
 
(geridə qalıb da şaşqın baqışlarla düşünüb duran Şəmsaya) 
 
Şəmsa! Pək düşündün, yavrum, 
Aman, gəl, nə olmuş sana? 
 
166 
 
Ş ə m s a 
 
Anam, babam, qardaşlarım, 
Hər kəs kin bəslərkən ona. 
Ah, o gözlərdəki qüdrət 
Həp təsxir edər könlümü. 
 
N ə d i m ə 
 
Pək böyük ondakı cür’ət, 
İnan, yaqlaşmış ölümü. 
 
(Şəmsanın qolundan tutar, gedərlər) 
 
İ x t i y a r 
 
(bütləri toplayıb içəri qoyar. Qapıyı qapayıb gedərkən Peyğəmbəri süzər və istehzalı 
qəhqəhəylə) 
 
Uslanmadınsa, get, yenə 
Bildiyin saçmayı söylə. 
Kimsə uymaz sözlərinə, 
Mə’yus olursun həp böylə. 
Əmin ol ki, Lat və Üzza1 
Bir gün həddini bildirir. 
Əlbət, sana layiq cəza 
Hər nə isə çabuq verir 
 
P e y ğ ə m b ə r 
 
(acı bir həyəcan ilə) 
 
Erkək, qadın, çoluq-çocuq 
Hər kəs əylənib gediyor. 
Sözlərimin tə’siri yoq, 
Hər rast gələn tən ediyor. 
 
                                                            
1 Lat və Üzza – iki böyük büt adıdır. 
 
167 
 
Hər kəs gülər bana... Şaka 
Sanırlar Tanrı əmrini. 
Bir avuc əshabdan başqa 
Hiç kimsə dinləməz bəni. 
 
(Gedər. Şu halda hava qararmağa başlar. Nurani mələk tatlı təbəssümlərlə 
Peyğəmbərin qarşısına enər). 
 
M ə l ə k 
 
Ey, Tanrı elçisi, mə’yus olma, dur! 
Ümidsizlik sana hiç yaraşmıyor. 
Inan, ümiddir qayələr qayəsi, 
Acıdır ümidsizliyin meyvəsi. 
Ümidsiz bir insan, ümidsiz millət 
Səfil və bədbəxt olur ən nihayət. 
 
P e y ğ ə m b ə r 
 
Lakin bana qarşı həp kin bəslənir, 
Ah, münafiqlər həp gülər, əylənir. 
 
M ə l ə k 
 
Əvət gözlər kordur, qulaqlar sağır, 
Vicdanlar qabadır, tə’nələr ağır. 
Fəqət sağır qulaqları açmalı, 
Dikənli yollara güllər saçmalı. 
Əvət, açmalı kor olmuş gözləri, 
Əvət, dinlətməli acı sözləri. 
Yıldızlar oynarkən haq qucağında, 
Düşün, nə əhd etdin Hira dağında?! 
Ey böyük yalavac, inan ki, sussan, 
Bəsbəlli tarix görür böyük ziyan. 
 
P e y ğ ə m b ə r 
 
(məczub) 
 
O yüksək baqışlar, aman, 
Nə tatlı, həm nasıl məsrur! 
168 
 
Ümidsiz könlümə hər an 
Qönçə əməllər sərpiyor. 
Sənin küçük bir lütfünə 
Layiq olan hiç susarmı? 
 
(Göyə doğru) 
 
Bir könül ki, uysun ona; 
Gülünc alaydan qorqarmı? 
 
M ə l ə k 
 
Hiç qorqma, haq sözü söylə, 
Durmuş yürəkləri çarpdır! 
İssız ruhları atəşlə, 
Yaq, çəkinmə! Yolun haqdır. 
Durma, get, acı olsa da 
Tanrı buyruğunu anlat. 
Hər qonaqda, hər qülbədə 
Söylə! Zülməti aydınlat! 
 
P e y ğ ə m b ə r 
 
(çəkilib gedən Mələyə qarşı diz çökərək) 
 
Xayır, susmam, gedər haqqı söylərim, 
Ölümdən çəkinməm, səni dinlərim. 
Çünki sən o şəfəqdən bir parçasın, 
O fidandan dərilmiş bir qonçasın. 
O günəşdən ayrılmış bir yıldızsın, 
Tanrı gülüşündən doğmuş bir qızsın. 
 
İ s k e l e t 
 
(bir guşədən qarşısına fırlar, şiddətli və istehzalı qəhqəhələrlə) 
 
Xayır, çəkinmə, get inandır, inan! 
İnanmaqla bəxtiyar olur insan. 
169 
 
İnan! Fəqət tapdığın ulu Tanrı 
Sən kəndinsin, deyil o səndən ayrı. 
Əvət sən o küllün cüz’isin, inan! 
Əfsus cüz uzaqdır külli sarmaqdan. 
 
(Göyə işarətlə) 
 
O uzaqdır rənglərdən, sifətlərdən, 
Uzaq... həp dinlərdən, təriqətlərdən. 
Hər mühit onu bir çeşit yaratmış, 
Hər kəs qaranlıq dama bir daş atmış. 
Hər kəs ona bir ad qoymuşdur gerçək, 
O qaranlıq ışıq fəqət pək yüksək... 
Onu göstərmək istəyən də şaşqın. 
Rədd etmək istəyən sərsəm də azğın. 
Çırpınmamaq istərsən aldan, inan! 
Yazıq sana, yazıq, zavallı insan!.. 
 
(Acı qəhqəhələrlə çəkilir) 
 
Hava aydınlaşır. Peyğəmbər dalğın baqışlarla düşünür. 
 
Ş ə m s a 
 
(Nədimə ilə bərabər geri dönər. Peyğəmbəri o halda görüncə) 
 
İştə o, baq, dalmış yenə, 
Ah, nə həşmətli bir sima! 
Rəngi mail gül rənginə, 
Hər baqışı bir müəmma... 
 
N ə d i m ə 
 
Pək gözəl, qaməti mevzun, 
Köküs geniş, qollar qalın. 
Göz qara, kipriklər uzun, 
Böyük başda açıq alın... 
170 
 
Ş ə m s a 
 
Çoq zaman diyorlar dalar, 
Baş dönmədən bayğın düşər. 
Sanki şimdi o halı var, 
Başqa aləmdə seyr edər. 
 
N ə d i m ə 
 
Nə çoq məraq etməkdəsin 
Könlün pəkmi sevər onu? 
 
Ş ə m s a 
 
Ah, nə sönük sənin hissin, 
Hər qadın onun vurğunu. 
 
N ə d i mə 
 
İştə baq, getmək istiyor, 
Həp düşünür, o həp dalğın. 
 
Ş ə m s a 
 
(yaqlaşır) 
 
Sözüm var sana, getmə, dur! 
 
P e y ğ ə m b ə r 
 
(başını qaldırıb baqar) 
 
Nə istərsin, gözəl qadın? 
 
Ş ə m s a 
 
(sarsılmış və sinirli) 
 
Qadınmı?! Ah, böyük təhqir... 
Hər kəscə bəllidir adım, 
Bən bir qızım, həm də bakir 
Hənuz kimsəyə varmadım. 
171 
 
İncilər, altın, gümüşlər, 
Hər dürlü sərvət bir yana, 
Hər kəs məcnun kibi izlər, 
Məftundur həp gənclik bana. 
Könül vermədim kimsəyə 
Bir xilqətim iştə nadir... 
Düşün, bakir bir qönçəyə 
Qadın demək pək xətadır. 
 
P e y ğ ə m b ə r 
 
Halbuki o qönçə bikri 
Hər gün binlərcə göz əmər. 
Öyündüyün bikr, ey pəri, 
Sönər, hər gün bir az sönər. 
Evlad eşqilə çırpınan 
Bir qadın könlü, şübhəsiz, 
Sayğısız qızlarınkından 
Daha bakir, həm ləkəsiz... 
 
(Peyğəmbər gedər. Şəmsa onu izləmək istər) 
 
N ə d i m ə 
 
Bıraq, yüz vermə bir böylə. 
 
Ş ə m s a 
 
Ah, əvət məhv olmalıdır. 
 
(Bir az tərəddüd... sonra) 
 
Xayır, o bənim əlimlə 
Ölümdən qurtulmalıdır. 
 
(Nədiməyə) 
 
Sən çəkil, bir yanda bəklə! 
172 
 
(Nədimə çəkilir. Kəskin bir səslə uzaqlaşan Peyğəmbərə) 
 
Getmə, dur! 
 
P e y ğ ə m b ə r 
 
Nə imiş, söylə? 
 
Ş ə m s a 
 
Qandırmış xalqı baş kahin, 
Hər kəs səni arar... 
 
P e y ğ ə m b ə r 
 
Niçin? 
 
Ş ə m s a 
 
Peyğəmbərə ölüm deyə 
Gözlər həp atəş saçıyor. 
 
P e y ğ ə m b ə r 
 
Sus, inanma hiç kimsəyə, 
Peyğəmbərə ölüm yoqdur. 
Onun üstündə göylərin, 
Yuca Tanrının gücü var. 
Daş bütlərə tapan kahin 
Bir gün gəlir haqqı anlar. 
Əvət, o cansız mə’budlar 
Bir gün gəlir ki, qəhr olur. 
Qəhr olur, devrilir, batar, 
Hər kəs onlardan qurtulur. 
 
Ş ə m s a 
 
(usanmış bir halda) 
 
Ah, sən bizim mə’budlardan 
Nə istiyorsun, bilməm ki?! 
173 
 
P e y ğ ə m b ə r 
 
Çəkil, ey haq yoldan azan 
Vəhşi səhralar çiçəyi!.. 
 
(Yüzünü çevirib, sinirli adımlarla uzaqlaşır) 
 
Ş ə m s a 
 
(iki-üç adım izlər, qarşısına keçib getməsinə mane olur. Məğrur və amiranə bir tevr 
ilə) 
 
Getmə, dur! Aç gözlərini, 
Baq gör bən kimim, bən nəyim? 
Hiç düşündürməzmi səni 
Vurğun könlüm, gözəlliyim? 
 
P e y ğ ə m b ə r 
 
(başını qaldırır, diqqətlə süzər, pərəstişkar bir ahənglə) 
 
Əvət, gözəl!.. Şairlərin 
Tatlı xülyasından gözəl. 
İlk baharda səhərlərin 
Pənbə rö’yasından gözəl!.. 
Yıldızların sevdasından 
Yaratılmış bir çiçəksin. 
Gözəlliyin mə’nasından 
Daha dilbər bir mələksin. 
 
(Göyə işarətlə) 
 
Fəqət bir Tanrı ki, sana 
Böylə bir gözəllik vermiş. 
Nədən xor baqarsın ona, 
Niçin etməzsin pərəstiş? 
174 
 
Ş ə m s a 
 
Ah, bilməm ki, şu qaranlıq, 
Şu əngin boşluqda nə var? 
O bir dərin hiçlik artıq, 
Sağır hiçlikdən nə çıqar? 
 
P e y ğ ə m b ə r 
 
Halbuki saysız ışıqlar 
O qaranlıqdan parlıyor. 
Görüb duyduğun varlıqlar 
O hiçlikdən feyz alıyor. 
 
Ş ə m s a 
 
Bən istərim qəlbindəki 
Tanrı eşqi unutulsun, 
Könlümdə çırpınan sevgi 
O eşqin yerinə dolsun. 
 
P e y ğ ə m b ə r 
 
Çəkil, artıq sərsəmlədin, 
Dəf’ ol da sus, ah, uğursuz! 
Mərmər köksündəki qəlbin 
Daş bütlər qədər şüursuz... 
 
(Çəkilmək istər) 
 
Ş ə m s a 
 
(önünə keçərək) 
 
Şimdi mələk derkən bana 
Bu təhqir bilməm ki, niçin? 
 
P e y ğ ə m b ə r 
 
Çəkil, bu da azdır sana, 
Çünki şeytan bir mələksin. 
175 
 
(Gedər) 
 
N ə d i m ə 
 
(gəlir) 
 
Sən ona hörmət bəslərkən, 
Nifrətlə – sus, çəkil! – diyor. 
Qurtuluş yolu söylərkən, 
Səni həp təhqir ediyor. 
 
Ş ə m s a 
 
(kinli) 
 
Pək məğrur... Əvət, mütləqa 
Kəsməli onun dilini. 
 
(mülayim) 
 
Lakin... o gözlər daima 
Söndürür bəndəki kini. 
Ah, o gözlər daim qara 
Elmas kibi parlar durur. 
Arqasında hikmət, dəha 
Dənizləri həp mevc vurur, 
Bəni ən çoq əsir edən 
Onun parlaq sözləridir. 
Ah, insanı həcv edərkən 
Belə o pək zərif şair... 
 
N ə d i m ə 
 
O yalnız şairsə, düşün, 
Sən həm şe’rsin, həm şair. 
Hüsnün, gözəl səsin, bütün 
Hicaz ölkəsində nadir... 
176 
 
Ş ə m s a 
 
Bən hiç... ən böyük şairlər 
Ona qarşı diz çökməli, 
imrüülqeys kibi ərlər 
Susmalı, boyun bükməli... 
Əvət, bizdə nə çoq şair, 
Onlara bir zənbil xurma, 
Ya şərab, ya bir altın ver, 
Mədh edərlər səni... Ama 
O, düşmandır yaltaqlığa, 
Həp kindən, qərəzdən qaçar. 
Geniş ruhu sanki fəza... 
Daim yüksəklərdə uçar. 
 
(Mə’yus və həyəcanlı) 
 
Əfsus bütləri, Kə’bəyi 
Həp rədd edər, iştə bəla! 
Həm pək sevər Xədicəyi, 
Bunu əfv edəməm əsla! 
 
N ə d i m ə 
 
(ətrafa baqar) 
 
Baq, gəldilər baş kahinlə 
Xəttab oğlu önlərində, 
Qızmış böyük, küçük, kölə, 
E’tidal yoq hiç birində. 
 
Öndə baş kahin, rəislər və orta yaşlı, yuca boylu, silahlı X ə t t a b o ğ l u olduğu 
halda camaat gəlir, hər kəs kinli baqışlarla ətrafı süzməyə başlar. 
 
B a ş k a h i n 
 
Nerdə, yahu, onu bir göstəriniz! 
Əcəba nerdə o xain dinsiz? 
177 
 
X ə t t a b o ğ l u 
 
Kim bilir, bəlkə də qorqub qaçmış. 
 
Ş ə m s a 
 
(Nədiməyə) 
 
Yoq, o qorqaq deyil əsla, yanlış... 
 
İ x t i y a r 
 
(gəlir, dükanın qapısını açaraq) 
 
Burda dalmışdı o xülyayə dəmin. 
 
B i r i n c i r ə i s 
 
İştə qorqub da savuşmuş miskin!.. 
 
İ k i n c i r ə i s 
 
O fəqət bəncə bir aciz, sərsəm... 
 
Ü ç ü n c ü r ə i s 
 
Bən də əsla ona mə’na verməm. 
 
B a ş k a h i n 
 
(yola baqar) 
 
Baş rəis! Ah, nə qadar halı fəna, 
Baqalım bir o nə söylər əcəba? 
B a ş r ə i s gəlir. Hər kəs əyilir. Sükut... 
 
B a ş r ə i s 
 
(öndə duran rəislərə şiddət və həyəcan ilə) 
 
Arqadaşlar! Nə demək bunca sükut? 
Niyə baqmaqdasınız həp məbhut!? 
178 
 
Pək küçük sandığınız bir miskin 
Bəsliyor bizdəki adətlərə kin. 
Hiçə endirmədə həp dinimizi, 
Gülüyor bütlərə, saymaz da bizi. 
Onun ancaq yuca göylərdə yaşar, 
Əl vurulmaz yeni bir Tanrısı var. 
Öylə bir Tanrı ki, gözlər görməz, 
Cismi yoqmuş da nə cevhər, nə ərəz... 
Doğurub doğmaz o bimislü şərik, 
Həm məkansız... Nə qadar sərsəmlik?! 
Söylüyor həp bir imiş şah və gəda. 
Bu səbəbdən uyaraq həp füqəra, 
Həp zəiflər, kölələr, cariyələr 
Onu dinlər, ona hörmət bəslər. 
Ah, o bir gün düşünüb yol bulacaq, 
Bizə qalib və müsəllət olacaq... 
 
X ə t t a b o ğ l u 
 
(istehzalı təbəssümlə) 
 
Bir xəyal iştə, əvət tatlı xəyal. 
 
(Hiddətlə qılıcını çəkər) 
 
Şu qılıc əldə dururkən, bu, mühal... 
Hörmət etdim də Bəni Haşimə bən, 
Öncə vaz keçdim onun qətlindən. 
Nə qadar olsa da əcdadı ulu. 
 
(Əlini köksünə vurur) 
 
Sağ bıraqmaz onu Xəttab oğlu. 
Qəhrəmanlar bana aciz qul ikən, 
O nasıl qurtulacaq pəncəmdən? 
Hiç məraq etməyin, əl’an gedərim, 
Onu bən parçalarım, məhv edərim. 
 
(Qılıcını qınına qoyub sərt və qızğın baqışlarla uzaqlaşır) 
179 
 
B a ş r ə i s 
 
İbn Xəttabın, əvət, şöhrəti var, 
Qəhrəmandır nəyə əzm etsə yapar. 
 
(Kənarda duran orta yaşlı Səidə) 
 
Sən də get, durma, Səid! Göz-qulaq ol! 
Yardım et qaynına, Peyğəmbəri bul. 
Camaat dağılır. 
 
S ə i d 
 
(uzaqlaşan Baş rəisə tə’zim ilə) 
 
Pək gözəl... 
 
(Ətrafa) 
 
Ah, canavar, ah ədna... 
Görəyim qəhr olasın sən də, o da... 
Gedər. Nədimə ilə bərabər geridə qalan Şəmsa həyəcanlı hallar keçirir. 
 
Ş ə m s a 
 
Yoq, bu mümkün deyil əsla... əsla, 
Onu məhv etmədə yoq bir mə’na. 
 
N ə d i m ə 
 
Şimdi Peyğəmbərə kin bəslər ikən, 
Bu təlaşın əcəba söylə nədən? 
 
Ş ə m s a 
 
Ah, o şahincə baqışlar hər an 
Çırpınan ruhumun üstündə uçar. 
180 
 
O gözəl səsdəki qüvvət, həyəcan 
Sızlayan könlümə bir şö’lə saçar. 
Seyr edərkən onu qarşımda dəmin, 
Söndü həşmət, əzəmət, söndü qürur. 
Onu sevdimmi? Bilinməz... Lakin 
Bəni bir duyğu əzib qəhr ediyor, 
O yanan qəlbə qavuşmaq dilərim, 
Ona qoşmaq dilərim. 
 
(Sinirli adımlarla Peyğəmbər getdiyi tərəfə doğru ilərilər, Nədimə də kəndisini izlər) 
 
 
HİCRƏT 
 
Eyni şəhərdə məzarlıq. Kənarda bir evciyəz, iki-üç xurma ağacı. İkindi çağı... Ev 
sahibi Səid təlaş ilə gəlir, qapıyı şiddətlə çalar. Qapı açılır. Onun 30 yaşını keçməyən 
qarısı – Xəttab qızı qarşısına çıqar. 
 
X ə t t a b q ı z ı 
 
Səid, yüz-gözünü saran 
Bu təlaş niçin, əcəba? 
 
S ə i d 
 
Əhd etdi qardaşın əl’an 
Dəhşətli bir qurultayda... 
Sükut... 
 
X ə t t a b q ı z ı 
 
Aman, nədir əhd etdiyi? 
Bu təlaş, bu susmaq niçin? 
 
S ə i d 
 
Xəttab oğlu and içdi ki, 
Peyğəmbəri məhv eyləsin! 
181 
 
X ə t t a b q ı z ı 
 
(sarsılmış və qorqulu) 
 
Ah, bu qorqunc xəbər bəni 
Bir yıldırım kibi vurdu. 
Tanrı qurutsun əlini 
Yoq, o artıq pək qudurdu! 
 
S ə i d 
 
Bilsə hələ sən də, bən də 
O dinə iman etmişiz; 
Hiç sağ bıraqmaz, ilk öncə 
Bizdən öc alır şübhəsiz. 
 
(Uzaqdan Xəttab oğlu görünür) 
 
X ə t t a b q ı z ı 
 
İştə kəndisi! Şərrindən, 
Ya Rəb, sən saqla bizləri. 
 
X ə t t a b o ğ l u 
 
(kinli adımlarla yaqlaşır) 
 
Səid! Sizdən varmı görən 
Hiç o düzmə Peyğəmbəri? 
 
X ə t t a b q ı z ı 
 
Yoq bir kimsənin xəbəri. 
 
(Səidi göstərir) 
 
Nə zevcim görmüş, nə də bən. 
 
(Hər ikisi içəri girər) 
 
182 
 
X ə t t a b o ğ l u 
 
(əli qılıcının qəbzəsində, qızğın) 
 
Xayır, əsla o sərsəri 
Qurtulamaz şu pəncəmdən. 
 
(Bu sırada Əbu Talib oğlu sür’ətli adımlarla gəlib keçər) 
 
Dur, ey Əbu Talib oğlu, 
Bu sur’ətlə sən nerəyə? 
 
Ə b u T a l i b o ğ l u 
 
Gediyorum Tanrı qulu 
Peyğəmbərlə görüşməyə. 
 
X ə t t a b o ğ l u 
 
Sizlərdəki həsəb-nəsəb 
Bəlli, hər kəscə möhtərəm. 
 
Ə b u T a l i b o ğ l u 
 
(onun sözünü kəsərək) 
 
Fəqət bəncə elm, ədəb 
Həsəb-nəsəbdən müqəddəm... 
 
X ə t t a b o ğ l u 
 
Sözlərimi kəsmə, dinlə! 
 
Ə b u T a l i b o ğ l u 
 
Dinliyorum, əvət, söylə. 
 
X ə t t a b o ğ l u 
 
Bəncə atıb yeni dini, 
Əcdadınla öyünməli... 
183 
 
Ə b u T a l i b o ğ l u 
 
İnsan deyil əcdadını, 
Yalnız haqqı düşünməli. 
 
X ə t t a b o ğ l u 
 
Nə istərsiniz əcəba 
Gözə görünməz Tanrıdan? 
 
Ə b u T a l i b o ğ l u 
 
Görmədiyim bir Tanrıya 
Bən əyilməm hiç bir zaman. 
 
X ə t t a b o ğ l u 
 
Nerdə gördün onu, nerdə? 
 
Ə b u T a l i b o ğ l u 
 
Hər zaman iştə hər yerdə, 
Əvət, göstərir hər səda. 
Hər hərəkət onu daim, 
Bir şey görmədim ki, onda 
Tanrıyı görmüş olmayım. 
 
X ə t t a b o ğ l u 
 
(yarımistehza) 
 
Sən bu fevqəl’adə yolu 
Lütf edib də öyrət bana. 
 
Ə b u T a l i b o ğ l u 
 
(eyni ahənglə) 
 
Bir çocuq, ey Xəttab oğlu, 
Öyrətəməz bunu sana. 
184 
 
X ə t t a b o ğ l u 
 
(mə’nalı təbəssümlə) 
 
Fəqət diyorlar Peyğəmbər 
Tapınırkən Tanrısına; 
Daim izhari-əcz edər, 
Heyrətlə der “ma ərəfna”... 
 
Ə b u T a l i b o ğ l u 
 
İzhari əcz edən arif 
Ən böyük idrak əhlidir. 
 
X ə t t a b o ğ l u 
 
(məğrur və istehzalı baqışlarla) 
 
Dursun! Xaliqini hərif 
Bu gün məzarda öyrənir. 
 
Ə b u T a l i b o ğ l u 
 
(əli qılıcının qəbzəsində titrər) 
 
Sakit ol, onun məzarı 
Deyil yerdə, göylərdədir. 
Ona yalnız uca Tanrı 
Öz qucağında yer verir. 
Həm də onu, inan bana, 
Hər yigit qılıcı kəsməz. 
Dünya dağılsa da ona 
Əsla ölüm yeli əsməz. 
 
X ə t t a b o ğ l u 
 
(istehzalı qəhqəhə ilə) 
 
Fəqət rəngin pək dəyişdi, 
Könlün qavğamı istiyor? 
185 
 
Ə b u T a l i b o ğ l u 
 
Xayır, çünki qan dökməyi, 
Böyük Tanrı mən’ ediyor. 
 
X ə t t a b o ğ l u 
 
Bu bir yaldızlı hiylə ki, 
Həp qorqudan nəş’ət eylər. 
 
Ə b u T a l i b o ğ l u 
 
Saqın! O sevməz hiyləyi, 
Nə söylərsə doğru söylər. 
Abdulla oğlunu əsla 
Qorqutacaq bir qüvvət yoq, 
Hiç öyünmə, keçmiş ola; 
 
(əlini köksünə qoyaraq) 
 
Onun yardımçısı pək çoq... 
 
X ə t t a b o ğ l u 
 
İştə qəhrəman bir çocuq! 
Ərəbsin, eşq olsun sana! 
Inan, səndəki məğrurluq 
Ciddən xoş göründü bana! 
Lakin tutub öz əhdimi 
Bən məhv etməliyim onu. 
 
(İstehzalı təbəssümlə) 
 
Tanrıdan xəbər gəldimi, 
Ararsın Xəttab oğlunu. 
 
(Məğrur və əzəmətli adımlarla uzaqlaşır) 
186 
 
Ə b u T a l i b o ğ l u 
 
(sinirli) 
 
Ah, Peyğəmbərin bu helmi 
Həp düşmanları güldürür. 
Yoq, bu dərd yaqar könlümü, 
Çoq sürməz bəni öldürür. 
 
(Kəskin bir əzm ilə) 
 
Xayır, bən Xəttab oğluna 
Yüz verməm tüğyan eyləsin. 
Bıraqmam şu cəllad ona 
Güldən ağır söz söyləsin. 
 
(Sür’ətli və kinli adımlarla eyni yolu izlər) 
 
Bu sırada digər tərəfdən azğın yüzlü, canavar gözlü bir ərəb hənuz beş-altı yaşına 
varmış qızının qolundan tutub qızğın adımlarla məzarlığa doğru yürür. 
 
Ə r ə b 
 
Artıq usandım, gəl, yetər! 
 
Q ı z 
 
(acı fəryad ilə) 
 
Annəciyim!.. Ah, nerəyə? 
 
Ə r ə b 
 
Sən də bacın kibi gəbər! 
Qızlar məhkumdur hiçliyə! 
 
Q ı z 
 
(yalvarır) 
 
Aman, babacığım, aman! 
187 
 
Ə r ə b 
 
Gəl, yetər!.. 
 
(Hiddətlə sürüklər) 
 
Q ı z 
 
(qorqaraq çığırır) 
 
Ah, annəciyim! 
 
Ə r ə b 
 
Gəl, ölümdür sənin cəzan, 
Artıq yoq fəzlə ətməyim. 
 
Q ı z 
 
Ah, bıraq, anamı bir də 
Görəyim, sonra vur, öldür. 
 
Ə r ə b 
 
Haydı sən dəf’ ol, gəbər də, 
O da həsrətindən ölür. 
 
(Boş məzarın içinə atar) 
 
Q ı z 
 
Ah! 
 
Ə r ə b 
 
(məzarın üzərini iki-üç böyük daşla qapar) 
 
İştə... Sus, yetər, bana 
Qız evladı lazım deyil. 
188 
 
Q ı z ı n s ə s i 
 
Annəciyim... 
 
Ə r ə b 
 
(mütəəssir) 
 
Bədbəxt ana... 
Şimdi yavrusundan qafil... 
 
(Peşiman və məhzunca bir tevrlə əli alnında düşünür, sonra) 
 
Ah, nə duyğusuzmuş Tanrım, 
Bir gün taleyim gülmədi. 
Niçin, bilməm, niçin qarım 
Qız doğururkən ölmədi?! 
 
(Qızğın və sinirli) 
 
Xayır, bən oğuldan başqa 
Evlad istəməm, istəməm. 
Qız və qadın insanmı ya? 
Yoq, bən qıza evlad deməm. 
 
(Kinli adımlarla çəkilib gedər. O getdiyi kibi, S ə i d ilə X ə t t a b qızı təlaş ilə qapıyı 
açıb çıqarlar) 
 
X ə t t a b q ı z ı 
 
(Səidə) 
 
Aman, durma, nerdə olsa 
Peyğəmbəri get, ara bul! 
Ah, qardaşım onu bulsa, 
Hiç sağ bıraqmaz, əmin ol! 
 
S ə i d 
 
Şaşırma, ey Xəttab qızı, 
Qardaşın gərçi qəhrəman. 
189 
 
Peyğəmbər o imansızı 
Bir sözlə susdurur, inan! 
 
X ə t t a b q ı z ı 
 
Hər işdə ehtiyat eyi, 
Get, xəbər ver evlərinə. 
Həmən get bul Xədicəyi, 
Zevcəsidir, bilsin yenə. 
 
(Peyğəmbər uzaqdan görünür) 
 
S ə i d 
 
(baqar) 
 
Çoq şükür, iştə kəndisi! 
 
(Xəttab qızına) 
 
Saqın, bir şey söyləmə, dur... 
Qayıbdan bir səs 
Annəciyim... 
 
X ə t t a b q ı z ı 
 
Çocuq səsi. 
 
Ah, bu səs nerdən gəliyor? 
 
S ə i d 
 
(təlaş ilə Peyğəmbərə yaqlaşır, əyilib əlini öpdükdən sonra) 
 
Aman, ey Tanrı elçisi! 
Bir cəllad arıyor səni. 
Qayıbdan bir səs 
Annəciyim... 
190 
 
P e y ğ ə m b ə r 
 
Çocuq səsi. 
Qayıbdan bir səs 
Annəciyim... 
 
P e y ğ ə m b ə r 
 
Bu səs bəni 
Xərab etdi, ah, nə həzin!.. 
 
A n a 
 
(acı fəryad ilə qoşub gəlir) 
 
Aman, yavrum, mələk yavrum, 
 
P e y ğ ə m b ə r 
 
(xarab olmuş bir məzara yaqlaşır. Üzərindəki böyük daşı bir tərəfə çəkib baqar) 
 
İştə bir qız! Yardım edin, 
Yardımı əmr etmiş Tanrım. 
Ah, görünür diri-diri 
Məzarə gömmüşlər bunu. 
 
A n a 
 
Əvət xain bir sərsəri 
Məhv etmək istiyor onu. 
Səid məzara enər, qızı yuqarı qaldırır, Peyğəmbər yardım edib çıqarır. 
Of, yavrum... 
191 
 
Q ı z 
 
Ah, annəciyim... 
 
(Qucaqlaşırlar) 
 
P e y ğ ə m b ə r 
 
(anaya) 
 
Dur, yüksəltmə fəryadını, 
Söylə, bən bilmək istərim 
Şu mə’sumun cəlladını. 
 
A n a 
 
Cəlladı iştə pək aydın, 
Kəndi alçaq babasıdır. 
 
(Yaralı bir ahəng ilə) 
 
Onca bir qız, ya bir qadın 
Uğursuz baş bəlasıdır. 
 
P e y ğ ə m b ə r 
 
(müztərib və həyəcanlı) 
 
Qadın, qadın?! Onu duymaq, duyurmaq istərkən 
Yaqar düşüncəmi bir şö’lə, bir zəhərli dikən. 
Bütün həyatı çiçəkləndirən fəqət o... niçin, 
Niçin əzilsin o, bilməm niçin sürüklənsin?! 
Qadın – günəş, çocuq – ay... nuri ay günəşdən alır1. 
Qadınsız ölkə çabuq məhv olur, zavallı qalır. 
Qadın əlilə fəqət bəxtiyar olur şu cihan, 
O bir mələk... onu təqdis edər böyük Yaradan. 
                                                            
1 Yaxud: O bir günəş ki, bəşər zevqi, ruhu ondan alır. 
 
192 
 
O pək sevimli, gözəl, incə, nazlı bir xilqət, 
Onun ayaqları altındadır fəqət cənnət: 
Qadın gülərsə şu ıssız mühitimiz güləcək, 
Sürüklənən bəşəriyyət qadınla yüksələcək... 
 
A n a 
 
Haydı, gəl gedəlim quzum. 
 
Q ı z 
 
Ah, babamdan qorquyorum. 
 
P e y ğ ə m b ə r 
 
Allah əsirgəsin, aman! 
Vəhşiləri keçdi insan. 
 
A n a 
 
Qorqma! O hiç görməz səni! 
 
Q ı z 
 
Görsə öldürəcək bəni. 
 
A n a 
 
Evdə yoq, bizi tərk etdi, 
Şimdi yol kəsməyə getdi. 
Qorqma, annən dilənir də, 
Verməz səni o namərdə. 
 
P e y ğ ə m b ə r 
 
Tanrı yardımçınız olur, 
Azğın cəzasını bulur. 
193 
 
(Evi göstərir) 
 
Baq, şu evdə yaşayanlar 
Pək mərhəmətli insanlar... 
Bunlarda qan var, vicdan var, 
Yuca Tanrıya iman var. 
Burda qalın hər ikiniz, 
O cəlladı görməyiniz. 
 
A n a 
 
(qızilə bərabər Peyğəmbərin ayaqlarına qapanır) 
 
Allah səndən razı olsun. 
Peyğəmbər qollarından tutub qaldırır. 
 
S ə i d 
 
Gəlin, bir az rahat bulun. 
 
X ə t t a b q ı z ı 
 
Gəlin, hiç məraq etməyin. 
 
P e y ğ ə m b ə r 
 
(mə’nalı bir baqışdan sonra) 
 
Məhəbbətdir ən böyük din. 
İçəri girərlər. 
 
X ə t t a b q ı z ı 
 
(Peyğəmbərə) 
 
Aman, buyursanız siz də... 
194 
 
P e y ğ ə m b ə r 
 
Xayır, bən getmək istərim... 
 
X ə t t a b q ı z ı 
 
Bir az saqlanınız bizdə, 
Qəzəblənmiş bəradərim... 
 
P e y ğ ə m b ə r 
 
(sözünü kəsərək) 
 
Lakin Tanrının qəzəbi 
Onunkindən daha müdhiş... 
 
X ə t t a b q ı z ı 
 
Ah, qorqarım, pək əsəbi, 
Bəlkə doğar çirkin bir iş. 
 
P e y ğ ə m b ə r 
 
Sən get, şu kimsəsizləri 
Avut, barındır, əkmək ver. 
Böyük Tanrı Peyğəmbəri 
Hər an bəladan hifz edər. 
 
Qadın onun əlini öpər, müztərib baqışlarla içəri girər və qapıyı qapar. Bu mənzərəyi 
uzaqdan görünən Nəim ilə Topal seyr edərlər. 
 
N ə i m 
 
Yazıq şu Xəttab oğluna, 
Peyğəmbərə kin bəsliyor. 
Həmşirəsi uymuş buna, 
Din içində din bəsliyor. 
195 
 
Peyğəmbər dalğın adımlarla məzarlıqda bir daş üzərində oturub düşünür. Bu sırada 
qız, oğlan bir yığın çocuq aşağıdakı şərqiyi söyləyərək gəlir və hər parça bitdikdə əl 
çalar, oynarlar. 
 
Ç o c u q l a r 
 
Diyor göydə bağçalar var, 
Orda çiçəklər nur saçar, 
İnsan mələk kibi üçar... 
İstəməm, masaldır onlar, 
Bən vuruldum yalnız sana 
Vətən! Ah, sevgili ana! 
Dün bir quş gördüm yaralı, 
Düşmüş yurdundan aralı. 
Dişlərdi köksünü çalı, 
Söylərdi sanki hər halı; 
Vəhşi qartal qıydı bana, 
Vətən! Ah, sevgili ana! 
 
Bir qaç çocuq ıslıq çalaraq yerdən daş parçaları alıb Peyğəmbərə atar, o çəkilib 
getmək istərkən Baş kahin yanında birinci, ikinci, üçüncü rəis və iki kahin olduğu halda 
qarşı tərəfdən çıqarlar. 
 
B a ş k a h i n 
 
(Peyğəmbəri göstərir, istehzalı bir tevrlə) 
 
İştə əngin fəzaların 
Qəhrəman nümayəndəsi! 
İştə Latü Üzzaların 
Böhtançı bir xanəndəsi! 
 
B i r i n c i r ə i s 
 
Görünür bizdən bıqmış da, 
Şimdi başqa yol gediyor. 
Diriləri bıraqmış da, 
Ölülərə və’z ediyor. 
196 
 
İ k i n c i r ə i s 
 
Tuhaf!.. Bən Xəttab oğlunu 
Sadiq bilirdim əhdinə. 
Hənuz sağ bıraqmış bunu, 
Əski keyfindədir yenə. 
 
Ü ç ü n cü r ə i s 
 
Qüsur yoq onda, hər kəscə 
Bəllidir ki, o pək cəsur... 
 
(Peyğəmbərə işarətlə) 
 
Bəlkə hərif sehr etmiş də, 
Yalnız ona görünmüyor. 
 
P e y ğ ə m b ə r 
 
Sus! Allahın Peyğəmbəri 
Pək uzaqdır o işlərdən. 
Onun sehridir sözləri 
Varmı qarşılıq söyləyən?! 
 
B a ş k a h i n 
 
(son dərəcə qızğın) 
 
Bilməm niçin sarsılıb da 
Göylər yerə dökülmüyor? 
Bilməm niçin savrulub da 
Şu dünya alt-üst olmuyor? 
Ah, o mə’budlar ki, bizə 
Altın verir, şöhrət verir, 
O bütlər ki, ölkəmizə 
Həyat verir, qüvvət verir; 
Hiç rəvamı dünkü yetim 
197 
 
Onları təhqir etsin də, 
Biz kənardan seyr edəlim, 
O sağ qalsın yer yüzündə?! 
 
Bu sırada ətrafda qadın, çoluq-çocuq toplaşıb dinlər. 
 
P e y ğ ə m b ə r 
 
Xayır, aldanma, ey zavallı bəşər, 
Səncə qalibmi xeyrə fitnəvü şər? 
Əlverir qəflət, istəməz tüğyan, 
Səni er-gec həlak edər isyan. 
 
(Yerdən bir avuc topraq alıb havaya savurur) 
 
Sən nəsin? Iştə bir avuc topraq! 
Baq, düşün! Kibri at, qüruru bıraq. 
Əyri yoldan çəkil, fəsadı unut! 
Əvət, ancaq düşün də haq yolu tut. 
 
(Məzarları göstərir, qızğın və həyəcanlı) 
 
Var, səninçin də böylə bir gün var, 
Bir gün əldən çıqar şu altınlar. 
Həp susar tapdığın sənəmlər, əvət 
Yardım etməz güvəndiyin şöhrət. 
Həp sönər duyduğun şərəf, iqbal; 
Tanrıdan başqa hər nə varsa, xəyal!.. 
 
Ü ç ü n c ü r ə i s 
 
Arqadaş, söylənmə artıq 
Biz dinləməkdən usandıq. 
Vaz keç də sən bu sözlərdən, 
Qarşılıq hər nə istərsən: 
Altın, riyasət, gözəl qız, 
Hər şey verməyə hazırız. 
198 
 
P e y ğ ə m b ə r 
 
Yoqsulluq ən böyük sərvət, 
Qarşımda hiçdir rəyasət. 
Xayır, istəməm, gözəl qız, 
Sevgilim Tanrıdır yalnız. 
Çünki ən son pənah odur, 
Ona tapanlar qurtulur. 
Hətta günəşi sağıma, 
Ayı soluma qoysanız; 
Fikrimdən dönəməm əsla, 
Bir qul yaşarmı Tanrısız? 
 
(Gedəcək olur) 
 
B a ş k a h i n 
 
Getmə, bir dur, ah, nerəyə? 
P e y ğ ə m b ə r 
Haqq əmrini yetirməyə; 
Kim eşitsə nicat bulur. 
Kim rədd etsə həlak olur, 
Haq sevən arqamca gəlsin; 
Korlar qəhr olub əzilsin. 
 
(Saymazca və məğrur adımlarla uzaqlaşır) 
 
B a ş k a h i n 
 
Ah, şu uğursuz sabei 
Yaqar bəni atəş kibi. 
 
(Camaata heyrət və hiddətlə) 
 
Həp baqar, həp susarsınız, 
İsyan etməzmi qanınız? 
199 
 
Məzarlıqda yatanlarla 
Yoq sizin fərqiniz əsla. 
 
C a m a a t d a n 
 
– Ah, o xain məhv olmalı! 
– Şimdi cəzayı bulmalı! 
– Haydı, yoldan çevirməli! 
– Susdurmalı, öldürməli! 
 
Qadınlar və çocuqlar yerdən daş parçaları alır, Nəim ilə Topaldan başqa hər kəs 
gurultu ilə Peyğəmbər getdiyi tərəfə doğru yürür. Eyni zamanda göy gürlər. 
 
T o p a l 
 
Haydı gəl, biz də bərabər gedəlim, 
Gəl şu Peyğəmbəri bir seyr edəlim. 
 
N ə i m 
 
Fəzlədir bəncə şu yersiz həyəcan, 
Nə imiş sanki o bədbəxt insan... 
 
Ş ə m s a 
 
(Nədimə ilə bərabər gəlir) 
 
Bu nə, yahu, bu nə dəhşət əcəba? 
Sarsılır həp təməlindən dünya. 
 
N ə i m 
 
(müstəhzi) 
 
Göylərin elçisi me’rac ediyor, 
O böyük baş içimizdən gediyor. 
 
Ş ə m s a 
 
Nə demək? Anlamadım, söylə, nə var? 
200 
 
T o p a l 
 
Verdi hər kəs onu e’damə qərar. 
Göy gurultusu kəsilir. 
 
Ş ə m s a 
 
(Nədiməyə) 
 
Pək yazıq! Gəl baqalım bir bu nə hal, 
Ah, o layiqmi ki, olsun pamal? 
 
(Sür’ətli adımlarla camaat getdiyi tərəfə gedərlər) 
 
N ə i m 
 
(istehzalı təbəssümlə Şəmsayə) 
 
Hiç təlaş etmə, o artıq getdi, 
Çünki göylərdəki tufan bitdi. 
 
T o p a l 
 
(qarşı tərəfə baqar) 
 
Şuna baq!.. 
 
N ə i m 
 
Kimdir o? 
 
T o p a l 
 
Xəttab oğlu! 
 
N ə i m 
 
(baqar) 
 
Nə də qızğın! Gözü al-qanla dolu... 
201 
 
(Kinli baqışlarla gələn Xəttab oğluna) 
 
Bunca hiddət əcəba, söylə, nədən? 
 
X ə t t a b o ğ l u 
 
Onu öldürməyə əzm etdim bən, 
Kimə sorsam, buradan keçdi diyor, 
Ararım, yoq, görünür sehr ediyor. 
 
N ə i m 
 
(istehzalı təbəssümlə qafasını oynatır) 
 
Onu öldürmə, xayır, başqası var, 
 
(evi göstərir) 
 
Burda bir zevc ilə bir zevcə yaşar... 
 
X ə t t a b o ğ l u 
 
Şu qadın bəlli, bənim həmşirəm. 
 
N ə i m 
 
İştə Peyğəmbərə onlar məhrəm, 
Çıqmıyor hiç birinin gərçi səsi. 
Yeni din aşiqidir hər ikisi; 
Öncə onlardır, əvət, məhv olacaq... 
 
X ə t t a b o ğ l u 
 
(qılıcını yarıya qədər çəkər, son dərəcə sinirli) 
 
Sus, Nəim! Ah, nə diyorsun, bana baq! 
Kə’bə mə’budlarına and olsun, 
Doğru çıqmazsa sözün, məhv oldun! 
202 
 
N ə i m 
 
Xayır, əsla; bana layiqmi yalan? 
 
(İstehzalı qəhqəhəylə) 
 
Şanlı Peyğəmbəri əl’an buradan, 
Baq, şu evdən çıqıyorkən gördüm. 
 
(Topal ilə bərabər uzaqlaşır) 
 
X ə t t a b o ğ l u 
 
(çılğın) 
 
Ah, ölüm! Onlara dəhşətli ölüm!.. 
 
(Qapıyı çalmağa başlar. Içəridən gələn xoş ahəng bir qadın səsi diqqətini cəlb edər, 
durub dinlər) 
 
E ş i d i l ə n s ə s 
 
Ulu Tanrı, o görünməz yaradan 
Əmr edər yalnız ədalət, ehsan. 
O, fəna işləri, föhşiyatı 
Nəhy edər, varlığının isbatı 
Şu təbiət, şu məhabətli fəza... 
Onca birdir: ulu, zəngin, füqəra. 
 
Qapıyı bir daha şiddətlə çalar. S ə i d i l ə r ə f i q ə s i çıqar. Xəttab qızı əlindəki 
yazılı bir parça dəriyi həmən qoltuğuna saqlar. 
 
X ə t t a b o ğ l u 
 
(Səidə) 
 
Bana baq, doğrumu, əcdadımızın 
Bıraqıb dinini oldun xain? 
 
203 
 
(Sükut) 
 
Niyə susdun, niyə susdun böylə? 
Şaşırıb durma, cəvab ver, söylə! 
 
X ə t t a b q ı z ı 
 
Fəzlə israr ediyorsun, yetişir. 
 
X ə t t a b o ğ l u 
 
(Səidə) 
 
Səni zənn etməz idim bunca həqir. 
 
(Qılıc parlar) 
 
İştə, al! 
 
(Araya girən həmşirəsinin başı yaralanır, fışqıran qan alnını və köksünü boyar) 
 
X ə t t a b q ı z ı 
 
Ah, yaralandım, eyvah! 
 
X ə t t a b o ğ l u 
 
Söylə, həmşirə! Bu söz doğrumu, ah?! 
 
X ə t t a b q ı z ı 
 
Doğru, pək doğru, əvət, Peyğəmbər 
Bizcə ən şanlı, böyük bir rəhbər…1 
Onun Allahına iman etdik, 
Duyğusuz bütlərə isyan etdik. 
                                                            
1 Yaxud: sərvər 
 
204 
 
Qorqumuz yoq, eyi bil, hər ikimiz 
Haq için can ilə başdan keçəriz. 
 
(Köksünü açar) 
 
İştə öldür! Acıdan qurtuluruz, 
Qavuşub Tanrıya məs’ud oluruz. 
 
X ə t t a b o ğ l u 
 
(əvvəlki mətanəti söndüyü halda, həmşirəsinə) 
 
Bir taqım ayət oqurdun da dəmin, 
Onu göstər bana! 
 
X ə t t a b q ı z ı 
 
Olmaz! 
 
X ə t t a b o ğ l u 
 
Bu niçin? 
 
X ə t t a b q ı z ı 
 
Etmədin bəlkə riayət, hörmət. 
 
X ə t t a b o ğ l u 
 
Edərim. 
 
X ə t t a b q ı z ı 
 
And iç! 
 
X ə t t a b o ğ l u 
 
İnan! 
 
X ə t t a b q ı z ı 
 
İştə! 
205 
 
(Yazılı dəri parçasını çıqarıb verir) 
 
X ə t t a b o ğ l u 
 
Əvət! 
 
(Şaşqın və vurulmuşcasına oqur) 
 
“Ulu Tanrı, o görünməz yaradan 
Əmr edər yalnız ədalət, ehsan. 
O, fəna işləri, föhşiyatı 
Nəhy edər, varlığının isbatı 
Şu təbiət, şu məhabətli fəza... 
Onca birdir: ulu, zəngin, füqəra”. 
 
(Sarsılmış bir halda) 
 
Nə ilahi, nə müqəddəs ilham! 
Duyduğum yoq şu fəsahətdə kəlam. 
Bəni əfv eylə, mələk həmşirəm, 
Doğru din... qalmadı əsla şübhəm. 
 
(Həmşirəsini qolları arasına alır və əlindəki məndil ilə yarasının qanını silər) 
 
Yaranı şimdi sarıb bən gedərim, 
O böyük dahiyə iman edərim. 
 
(İçəri girərlər) 
 
Azacıq sonra Peyğəmbər qana boyanmış və başı sarınmış olduğu halda Şəmsa ilə 
Nədimənin yardımı ilə gəlir. 
 
Ş ə m s a 
 
(Nədiməyə) 
 
Daha dur, bir qadar etsin rahət. 
206 
 
P e y ğ ə m b ə r 
 
(əlini ağzına götürür, acı bir fəryad ilə) 
 
Dişlərim! Ah, qırılıb oldu səqət. 
 
(Böyük bir daş üzərinə oturur) 
 
Ş ə m s a 
 
(əlini onun omuzuna qoyaraq) 
 
Ağrıdır, bəlkə bir az sonra keçər, 
Ölmədin, iştə bu dünyayə dəyər. 
 
P e y ğ ə m b ə r 
 
Səni pək başqa tanırdım, lakin 
Bir mələkdən daha munis qəlbin. 
Duyğusuz bütlərə vurğun cühəla 
Daha xoşdur sana aciz qul ola. 
 
Ş ə m s a 
 
Latü Üzza səni qurtardı dəmin, 
Yenə təhqir ediyorsun, bu niçin? 
 
P e y ğ ə m b ə r 
 
(sinirli) 
 
Latü Üzzamı? Çəkil, sus, dəf’ ol! 
 
Ş ə m s a 
 
Uçurum – izlədiyin qorqulu yol. 
 
P e y ğ ə m b ə r 
 
Qorqu yoq, izlədiyim haq yoludur, 
Yaradan, öldürən ancaq bir odur. 
Hər nə mevcud isə xilqətdə onun, 
207 
 
(Şəmsaya işarətlə) 
 
Bu gözəllik, bu lətafət də onun. 
 
Ş ə m s a 
 
Bana baq! 
 
P e y ğ ə m b ə r 
 
(əlilə rədd edər) 
 
Haydı, çəkil get, yetişir. 
 
Ş ə m s a 
 
(məğrur və istehzalı təbəssümlə) 
 
Bir gözəl bunca edilməz təhqir. 
 
P e y ğ ə m b ə r 
 
Bən gözəllərdə gözəl ruh ararım, 
Ruhu düşkünləri çirkin sayarım. 
Bir gözəl levhə ki, yapmış rəssam, 
Daha xoşdur ona məftun olsam. 
Tanrı eşqilə yanan haq nuru 
Səndə yoq, durma, çəkil get!.. Doğru, 
Zahirin xoşsa da bədbatinsin, 
Bu gözəlliklə, əvət, çirkinsin. 
 
Ş ə m s a 
 
(pək fəna sarsılır) 
 
Yoq, bu təhqirə dayanmam əsla. 
 
(Nədiməyə) 
 
Gedəlim. 
208 
 
P e y ğ ə m b ə r 
 
İştə açıq yol! 
 
Ş ə m s a 
 
(hiddət və nifrətlə ətrafa) 
 
Budala! 
 
(Peyğəmbərə) 
 
İstədim bən səni məs’ud edəyim, 
Duymadın qəlbimi, artıq nə deyim? 
 
P e y ğ ə m b ə r 
 
Bəni haq düşmanı məs’ud edəməz, 
Tanrısız bir qızın eşqində nə həzz? 
 
Ş ə m s a 
 
Düşman olsam da sənin Tanrına bən, 
Sana hörmət duyarım, ah, bilsən! 
 
P e y ğ ə m b ə r 
 
(sözünü kəsərək əli ilə rədd edir) 
 
İstəməm... öylə məhəbbət, hörmət 
Doğurur bəndə tükənməz nifrət. 
 
Ş ə m s a 
 
(acı təbəssümlə Peyğəmbərə) 
 
Nə könül varmış, əvət səndə, nə hiss. 
 
(Nədimə ilə bərabər uzaqlaşır) 
209 
 
P e y ğ ə m b ə r 
 
Saçların pək uzun, əqlin naqis. 
 
Ş ə m s a 
 
(dönər, məğrur və sərt bir baqışla) 
 
Naqis olsam da kəmalın bəndən, 
Varlığın, həm də zəvalın bəndən. 
 
(Gedərlər) 
 
Hava qararmağa başlar, Mələk nurlar və təbəssümlər içində Peyğəmbərin qarşısına 
enər. 
 
M ə l ə k 
 
Ey ulu Tanrı elçisi! 
Göydən sana müжdələr var. 
Yüksək mələklərin səsi 
Həp birdən səni alqışlar. 
Mübarək alnında açan 
Eşqin qanlı qönçələri; 
Çiçəkləndirəcək, inan, 
Ən parlaq səhifələri. 
Böyük dahilərin payı 
Həp olmuş mızraq, qılıc, oq. 
Onlardakı fırtınayı 
Susdurmaz daş, dikən, yumruq. 
Qorqma, söylə! Şəfəq sökər, 
Bir gün qaranlıq sıyrılır; 
Hər kəs qarşında diz çökər, 
Xain silahlar qırılır. 
İzlədiyin pənbə yıldız 
İssız bir hiçlikdən gülər. 
Səndən insanlara yalnız 
Sevgili, tatlı busələr. 
 
(Çəkilir) 
210 
 
İ s k e l e t 
 
(boş məzardan çıqar, qorqunc və istehzalı qəhqəhələrlə) 
 
Busə, həp busə! Iştə şe’rü xəyal, 
Busə, həp busə! Daima bu sual?! 
Busə pək tatlıdır mələklər için, 
Sevgi xoşdur duyan yürəklər için. 
Busədən həzz edərmi bir qaplan? 
Sevgi anlarmı hiç zəhərli yılan? 
Qaniçən, kinli, möhtəris qartal 
Kirli dırnaqlarilə bulsa məcal, 
Qoparıb parçalar, didər, əsəbi 
Şu məhəbbətlə çırpınan qəlbi. 
Busədən xoşlanırmı hiç canavar? 
Vəhşi insan da öylə həp qəddar! 
 
(Əlindəki sıyrılmış qılıcı oynataraq) 
 
Boş xəyal... Əldə parlamazsa silah, 
Tanımaz haqqı sayğısız gümrah. 
İştə hər ölkə, iştə hər millət 
Həp qılıcdan alır şərəf, qüvvət. 
Parlar ancaq onunla izzəti-nəfs, 
Qaplar onsuz həyatı hüznilə yə’s, 
Son sözüm: boş düşüncədən ayrıl, 
Busə istərmisin, silaha sarıl. 
 
(Sürəkli qəhqəhələrlə çəkilir) 
 
P e y ğ ə m b ə r 
 
(yalnız) 
 
Ah, nə dəhşət, nədir bu sisli xəyal? 
Yenə rö’yamı gördüyüm, bu nə hal? 
211 
 
M ə l ə k 
 
(tatlı təbəssümlərlə enər) 
 
Hiç məraq etmə, ey böyük rəhbər! 
Oqu altın kitabı, etmə kədər; 
Zəfər istərmisin, bu şəhri bıraq, 
Köç!.. Həmən başqa yurda köç!.. Ancaq 
O zaman sözlərin qəbula keçər. 
Yoq çıqan yerdə bir mətaə dəyər. 
Hər dəha başqa bir cihan istər, 
Kimsə olmaz evində Peyğəmbər. 
 
(Çəkilir. Hava ışıqlanır) 
 
Ə b u T a l i b o ğ l u 
 
(sür’ətli adımlarla gəlir. Peyğəmbəri qucaqlar) 
 
Bu nə? Ey fəxri-kainat, eyvah, 
Gözlərim kaş ki, kor olaydı da, ah! 
Görməyəydim şu halı... Söylə sənin 
Düşmanın hanki duyğusuz, xain?.. 
 
P e y ğ ə m b ə r 
 
Düşmanım varsa Tanrı düşmanıdır, 
Şu aqan qan da, iştə haq qanıdır. 
 
Ə b u T a l i b o ğ l u 
 
(əli qılıcının qəbzəsində titrər) 
 
Daha səbrim tükəndi, söylə, aman, 
Hərb için hökm yoqmu Allahdan? 
 
P e y ğ ə m b ə r 
 
Bəklə, dur! Hiç təlaşa yoq hacət, 
Xainin bir cəzası var əlbət. 
212 
 
Bu sırada X ə t t a b o ğ l u evdən çıqar. Peyğəmbəri görüncə heyrətdən dona qalır. 
 
Ə b u T a l i b o ğ l u 
 
(sarsılmış bir halda qılıc çəkmək istər) 
 
Sağ bıraqmam, xayır, şu azğını bən! 
 
P e y ğ ə m b ə r 
 
(sərt və kəskin bir baqışla Əbu Talib oğluna) 
 
Dur! Unutdunmu Tanrı hökmünü sən? 
 
(Xəttab oğluna) 
 
Gəl, yaqın gəl, durub şaşırma, əvət, 
Bəllidir bəncə etdiyin niyyət. 
 
X ə t t a b o ğ l u 
 
(yaqlaşır) 
 
Nə imiş niyyətim? 
 
P e y ğ ə m b ə r 
 
Bənim ölümüm! 
 
X ə t t a b o ğ l u 
 
Əcəba yoqmu səndə qorqu? 
 
P e y ğ ə m b ə r 
 
Ölüm, 
Bəncə bir cismin inqilabı demək 
Həm də pək fəzlədir məraq etmək. 
213 
 
X ə t t a b o ğ l u 
 
Titriyorkən bütün cihan bəndən, 
Bu cəsarətlə pək böyüksün sən. 
 
(Qılıcını çəkərək) 
 
Söylə, hər kimsə düşmanın gedəyim, 
Öc alıb bir vuruşda məhv edəyim. 
Baq, şu elmas qılıc bu gün ancaq 
Sənin uğrunda parlayıb duracaq. 
 
P e y ğ ə m b ə r 
 
İstəməm başqa dürlü yardım bən, 
Etiqad eylə tək o Tanrıya sən. 
 
X ə t t a b o ğ l u 
 
Haqdır, əlbət, inandığın Yaradan, 
Ona qəlbimlə eylədim iman. 
 
(Tə’zim ilə Peyğəmbərin əlini öpər, o da qarşılıq olaraq kəndisini öpüb qucaqlar) 
 
P e y ğ ə m b ə r 
 
(böyük bir sevinc ilə) 
 
Cümlə dünya verildi sanki bana, 
Versin Allahım əcri-xeyr sana. 
 
X ə t t a b o ğ l u 
 
(Əbu Talib oğlu ilə qucaqlaşıb öpüşür) 
 
Pək böyükmüş güvəndiyin qüdrət, 
Bəni, ey şanlı qəhrəman, əfv et. 
214 
 
P e y ğ ə m b ə r 
 
Öpüşüb birləşin ki, hər ikiniz 
Haq yolun ən dəyərli rüknüsünüz. 
Dini-islamə yoq zaval artıq, 
Haqqı təbliğə başlayın apaçıq. 
 
Səid ilə X ə t t a b q ı z ı çıqar. Peyğəmbəri o halda görüncə təlaş ilə kəndisinə 
yaqlaşırlar. 
 
X ə t t a b q ı z ı 
 
Nə qiyafət bu, ah, aman, ya Rəb? 
 
P e y ğ ə m b ə r 
 
(göyə işarətlə) 
 
Həp Onun eşqidir bu halə səbəb. 
 
Ə b u T a l i b o ğ l u 
 
(Peyğəmbərə pək həyəcanlı) 
 
Hər nə zülm etdilər durub baqdıq, 
Şimdi yoq səbrə ehtiyac... artıq 
Çırpınır intiqam için könlüm, 
Ya zəfər, haq və ya şərəfli ölüm!.. 
 
P e y ğ ə m b ə r 
 
Daha dur, öylə bir düşüncə əbəs... 
Bu günün hökmü başqadır: hər kəs 
Xəbər etsin də kəndi bildiyinə, 
Başlayın cümlə yol tədarikinə. 
Gecə erkən beşər-üçər həpimiz 
Buradan ayrı-ayrı köçməliyiz. 
215 
 
X ə t t a b o ğ l u 
 
Hazırız cəngə, gəlsə həp dünya, 
Bu təlaş anlamam niçin əcəba?! 
 
P e y ğ ə m b ə r 
 
Tanrıdan çünki böylədir fərman, 
“Köç!” Əvət “köç” diyor böyük Yaradan. 
Göy gürlər, qaranlıq çökər. 
 
İ s k e l e t 
 
(acı qəhqəhələrlə Peyğəmbərin qarşısına fırlar) 
 
“Köç!” Əvət “köç!” Fəqət unutma, saqın, 
Ərəb evladı şimdi pək çılğın... 
Rəhbərin əldə həp kitab olsa, 
Sana olmaz zəfər nəsib əsla. 
 
(Ridasının altından çıqardığı parlaq qılıcı Peyğəmbərə uzatır) 
 
İnqilab istiyormusun, bana baq! 
Şu qılıcdır o fikri parlatacaq. 
Xəstə bir üzvə bənzər amili-şər. 
Kəs də, bulsun şəfa vücudi-bəşər. 
 
P e y ğ ə m b ə r 
 
(qılıcı alır, mə’nalı və kəskin bir ahənglə) 
 
Əvət, ən doğru, ən gözəl ayin: 
Əhli-vicdanə – busə, xainə – kin!.. 
216 
 
NÜSRƏT 
 
Səkiz yıl sonra. Məkkədə baş rəisin evi, altın şamdanlarda rəngarəng mumlarla 
donatılmış, Mısır və Şam qumaşlarıyla süslənmiş, sandaliya və xalılarla göşənilmiş böyük 
bir qəbul odası... Sağda və solda birər qapı, qarşıda girilmək için basamaqlarla enilir 
geniş bir qapı və iki böyük pəncərə... Gecə... Iştirak edən əşxasın sima və qiyafətlərində 
səkizyıllıq bir dəyişiklik gözə çarpar. Iki xidmətçi – qara qul – ötəyi-bəriyi düzəltərək 
qonuşurlar. 
 
B i r i n c i x i d m ə t ç i 
 
Bana baq, arqadaş! Nə var, nə xəbər? 
Yeni mö’cüzmü yapdı kahinlər? 
Bu tədarik niçin, nədir bu təlaş? 
Söylə, anlat, deyilmiyiz sirdaş? 
 
İ k i n c i x i d m ə t ç i 
 
Yolçu varmış Mədinədən, əl’an 
Gəliyor baş rəis Əbu Süfyan. 
Məkkə əşrafı həp qadın, erkək, 
Onu bəsbəlli görməyə gələcək. 
 
B i r i n c i x i d m ə t ç i 
 
Şu səfərdən nədir murad əcəba? 
Görünür bunda var böyük mə’na. 
 
İ k i n c i x i d m ə t ç i 
 
Ya, səbəbsiz deyil əvət, bu səfər, 
Bir düşün, qaç yıl oldu Peyğəmbər 
Gündə bir hərb için qiyam ediyor, 
Gündə bir başqa macəra güdüyor. 
Qurtulub qaçdı Məkkədən, o zaman 
Ona bir çoqlar etdilər iman. 
Oldu yardımçı həp mədinəlilər, 
Bütün ətrafa şimdi hökm eylər. 
217 
 
Baş rəis iştə ehtiyat edərək 
Getmiş, etsin onunla bir dərnək. 
Yapa ta öylə bir müahidə ki, 
Qalqa düşmanlıq ortadan, bəlki... 
 
B i r i n c i x i d m ə t ç i 
 
Çoq yazıq baş rəis əfəndimizə, 
Yüz verir hər zavallı kimsəsizə. 
Bu tənəzzül rəvamı sanki ona, 
Gediyor, gör, kimin ayaqlarına. 
 
İ k i n c i x i d m ə t ç i 
 
Saqın, aldanma, kimsəsiz deyil o, 
Var onun arqasında bir ordu. 
Hər nə əmr etsə cümlə baş vuruyor, 
Bütün ətrafı titrədib duruyor. 
 
B i r i n c i x i d m ə t ç i 
 
(yarı açılmış sağ qapıdan baqar) 
 
Pək mükəddər, fəqət, rəisə xanım, 
Gəliyor iştə, baq! 
 
İ k i n c i x i d m ə t ç i 
 
Bıraq, a canım! 
Nəmə lazım, həmən vəzifənə baq, 
Çabuq ol haydı!.. Yoqsa çoq qızacaq. 
 
(Hər ikisi məşğul olur. Rəisə gəlir, əyilirlər) 
 
R ə i s ə 
 
(birinci xidmətçiyə) 
 
Bana baq, sən bulun fəqət burada, 
Hər nə lazımsa, yap, baqıb durma! 
218 
 
(İkinci xidmətçiyə) 
 
Sən də çıq, bəklə, gör nə var, nə xəbər, 
Hər misafir gəlirsə ol rəhbər. 
Bir də Şəmsa gəlirsə ixbar et, 
Bana gəlsin... 
 
İ k i n c i x i d m ə t ç i 
 
Pəki, baş üstünə... 
 
R ə i s ə 
 
Get! 
 
Xidmətçi çıqar. Dışarıda bayquş ötməyə başlar. O ötdükcə rəisənin halı dəyişir, 
getdikcə həyəcan və qorqusu artar. 
 
O nə? Hər an ötüb durur bayquş... 
Söylüyorlar o pək uğursuzmuş. 
Şu yaman səs bəni xərab ediyor, 
Bənliyim sanki məhv olub gediyor. 
 
(Bayquş təkrar ötər) 
 
Ah, nə dəhşətli səs, nasıl mənhus, 
Bəni daim bu səs qılar mə’yus. 
 
(Sağ qapıdan çıqarkən) 
 
Baş rəisdən gəlirsə bir müжdə, 
Vaqtı qeyb etmə, gəl, həmən bana de. 
 
Xidmətçi itaətlə tə’zim edər. Rəisə çıqdığı kibi, öndə ikinci xidmətçi olaraq birinci, 
ikinci, üçüncü rəis daxil olur, otururlar. Xidmətçi yenə geri dönər, digəri isə şərbət 
gətirir. 
 
B i r i n c i r ə i s 
 
Nə qaranlıq! Aman, nə yaslı gecə! 
Sanki göy bir siyah ipəkli peçə... 
219 
 
Saqlıyor bizdən öz çiçəklərini, 
Süzülüb parlayan bənəklərini. 
 
İ k i n c i r ə i s 
 
Pək tuhaf, böylə sisli bir gecədə 
Baş rəis anlaşılmıyor, nerədə? 
Şu gecikmək bilinmiyor ki, nədən? 
O gəlib çıqmalıydı pək erkən. 
 
Ü ç ü n c ü r ə i s 
 
Bəncə bunlar keçib gedən şeylər... 
Ah, o, yalnız o düzmə Peyğəmbər, 
Dün bəlirsiz, ufaq qıvılcım ikən, 
Bir böyük yanğın oldu... bir hiçdən 
Yaradıb anlı-şanlı bir ordu, 
Bizi təhdidə başlamaqdadır o. 
Qapılıb gah Ömər siyasətinə, 
Güvənir gah Əli şücaətinə. 
Dinləyib həp Mədinə əhli onu, 
Sardı ətrafı, kəsdi Şam yolunu. 
Soydu, öldürdü, yaqdı, yıqdı bütün, 
Hərb açıb oldu daima üstün. 
Qorqaraq, xeyrü mənfəət umaraq 
Ona yeltəndi bir yığın alçaq. 
Qara xalq uydu cümlə də’vətinə, 
Kimsə şəkk etmiyor rəsalətinə. 
 
B i r i n c i r ə i s 
 
Pək tuhaf! Bilgisiz, müəllimsiz 
Bir çocuqkən nasıl da parladı tez. 
 
İ k i n c i r ə i s 
 
Görünür Şamə eylədikdə səfər, 
Ona vermiş düşüncə rahiblər. 
220 
 
Ü ç ü n c ü r ə i s 
 
(əlilə onları rədd edər) 
 
Yoq, Əbu Talibin geniş çadırı 
Bəncə darülülumdan yuqarı... 
Orda alim, həkim, ədib və zərif, 
Ən böyük şair, ən dərin arif, 
Hər tərəfdən aqıb gələn səyyah 
Söhbət eylərkən... İbn Abdullah 
Kəsbi-elm etdi həp ağızlardan, 
Oldu bir dahi iştə dünkü çoban. 
 
B i r i n c i r ə i s 
 
(təəssüflə) 
 
Onu kim öldürürsə yüz dəvəlik 
Bir böyük sərvət, iştə və’d etdik. 
Məkkədən qaçdı... qaçdı qurtuldu, 
Sonra getdikcə həp zəfər buldu. 
 
İ k i n c i r ə i s 
 
(əli qılıcının qəbzəsində, qızğın) 
 
Bəncə hiç kimsənin qəbahəti yoq, 
Ah, əvət, bir bənim suçum pək çoq... 
Hanı ya? Siz də vardınız, bir gün 
Bir məzarlıqda pək öyündü... düşün, 
Susayıb Məkkə xalqı həp qanına, 
Qadın, erkək hücum edərdi ona. 
Etmədim bən tənəzzül öncə... faqat 
Sonra atdım beş-on dəyərli toqat. 
 
(Qılıcını yarıya qədər çəkər, təkrar qınına soqar) 
 
Bitirirkən qılıcla həp işini, 
Gəldi Şəmsa o anda tutdu bəni. 
221 
 
Öncə pək qızdı, sonra yalvardı, 
Onu pəncəmdən aldı, qurtardı. 
 
Ü ç ü n c ü r ə i s 
 
Şu gözəl afətin də halı tuhaf; 
Həm saçar lütf, mərhəmət, insaf, 
Həm də kin bəslər, intiqam izlər. 
Ona rast gəlsə şimdi Peyğəmbər, 
Şübhəsiz kəndi məhv edər də onu, 
Mərhəmət duymadan içər qanını. 
 
Bu sırada dışarıdan i k i n c i x i d m ə t ç i gəlir. Şəmsa əzəmətli və məğrur adımlarla 
onu izləyərək daxil olur. Məclisdəkilər təmənna edər, o da yünülcə səlamlar və ikinci 
rəisi yarım baqışla süzərək sağ odaya, hərəmxanəyə keçər. 
 
B i r i n c i r ə i s 
 
Baq, günəş izliyor siyah gecəyi, 
Bu təsadüf, aman, nə xoş, nə eyi... 
 
İ k i n c i r ə i s 
 
Sisli xülya peşincə rəqs edərək, 
Parlayan şe’rə bənziyor o mələk. 
 
Ü ç ü n c ü r ə i s 
 
Bəncə müzlim bulutlar arqasına 
Saqlanan bir pəri qadar Rə’na... 
 
(İkinci rəisə) 
 
O keçərkən səhər nəsimi kibi, 
Səni pək süzdü, yoqmu bir səbəbi? 
 
İ k i n c i r ə i s 
 
Qəlbdən qəlbə şübhəsiz yol var, 
O baqışlar, aman, nə cazibədar! 
222 
 
Doğurur hər könüldə bir həyəcan, 
Görsə hər kim, həmən qalır heyran. 
Ah o, ağ pənbə bir gövərçin ki; 
 
(istehzalı təbəssümlə) 
 
Ulu Peyğəmbərin bənimsədiyi 
Yuca göylərdə, baği-cənnətdə 
Bir mələk yoq şu hüsni-surətdə... 
 
Bayquş ötər. B a ş k a h i n arqasında camaat – qadın, erkək daxil olur. Məclisdəkilər 
tə’zim ilə yerindən qalqar. Yenə bayquş ötməyə başlar. Sükut... 
 
B a ş k a h i n 
 
(həyəcanlı) 
 
Nə fəlakət, bu nə dəhşətli zaman?! 
Dağılıb məhv olacaq sanki cihan. 
Gördüyüm qorqulu rö’ya nə bəla! 
Bayquşun ötməsi ondan da fəna. 
 
B i r i n c i r ə i s 
 
O nə rö’yadır, əfəndim, əcəba? 
 
B a ş k a h i n 
 
Ah, dəmin uyquya daldım odada, 
Bir də baqdım qarışıb durdu hava. 
Sarsılır ta təməlindən dünya, 
Gürləyib göy, çaqaraq şimşəklər, 
Yıldırım Kə’bəyi alt-üst eylər. 
Devrilib bütlərimiz həp birdən, 
Kül olub göylərə savruldu həmən. 
 
 
Sükut... 
223 
 
B i r i n c i r ə i s 
 
(ikinciyə) 
 
Şübhəsiz bunda böyük mə’na var. 
 
İ k i n c i r ə i s 
 
Bəlkə gördüklərinin əksi çıqar. 
 
Ü ç ü n c ü r ə i s 
 
(arqadaşına) 
 
Kim bilir, bəlkə də uydurmuş onu. 
 
(Baş kahinə) 
 
Uyqudur, xeyir olur əlbəttə sonu. 
 
Öndə baş rəisin hərəmi və Şəmsa olaraq bir qaç xanım və Nədimə sağ qapıdan girər. 
Hər kəs əyilir. Sükut... 
Bu sırada x i d m ə t ç i y l ə bir k a h i n təlaş içində daxil olur. Baş kahinə tə’zim 
edər. 
 
B a ş k a h i n 
 
Nə xəbər? Söylə çabuq, söylə, nə var! 
 
K a h i n 
 
Kə’bədən şimdicə büt çalmışlar! 
 
B a ş k a h i n 
 
Hanki bütdür? O nasıl büt əcəba? 
 
K a h i n 
 
Böyük altın büt, əfəndim, hanya? 
224 
 
(Rəisəyi göstərir) 
 
Onu yapdırdı xanım qaç sənədir. 
 
B a ş k a h i n 
 
(çılğın) 
 
Dilin-ağzın qurusun, sus, yetişir, 
O bizim tanrıların ən gözəli... 
Onu kim çalsa yaqındır əcəli... 
 
R ə i s ə 
 
Bu xəyanət, bu cəsarət, nə ağır, 
Xain, əlbət ki, cəza bulmalıdır. 
 
B a ş k a h i n 
 
Yarın erkəncə edilsin təftiş, 
Kimsənin həddi deyil, bəncə bu iş. 
Yenə ondan, yenə Peyğəmbərdən. 
Çünki casusları var hər yerdən. 
Tam səkiz yıldır o tüyğan ediyor, 
Həm də getdikcə müsəllət, məğrur... 
Son zamanlar susuyor gərçi, bunun 
Sonu bir fırtınadır pək coşqun... 
Baqa dursun da Qureyş evladı, 
Yarın əlbət yucalır fəryadı. 
 
(Acı təbəssümlə) 
 
Latü Üzzayı bıraqdıq məmnun, 
Bizə ar olsun, əvət, ar olsun. 
 
B i r i n c i r ə i s 
 
Baş rəis iştə yaqındır, gəlsin, 
Baqalım fikri nədir bizlər için. 
225 
 
B a ş k a h i n 
 
Ah, kör olsun fələyin gözləri, kör, 
Nəyə varmış da Qureyşin işi gör. 
Başçımız sülhü səlamət güdüyor, 
Gör gedib kimlə müdara ediyor. 
İşə baq! Dünkü yetim, dünkü çoban 
Saçıyor aləmə dəhşət, həyəcan. 
 
Ş ə m s a 
 
(cəsarət və mətanətlə) 
 
Lakin əfsus o deyil dünkü yetim, 
Şimdi bir şanlı komandan, hakim! 
Hər siyasətdə müdəbbir və müdir, 
Bir həkim iştə o, bə’zən şair. 
Şər’ü qanunda böyük qüdrəti var, 
Güclüdür çünki, nə istərsə yapar. 
Ona hər gün gəliyor hey’ətlər, 
Yeni mə’budunu təqdis eylər. 
Bütpərəstlərmi fəqət? Hər yerdə 
Isəvilər də, yəhudilər də 
Ona iman ilə ağuş açıyor, 
Kimi qorqub da təməllüq saçıyor. 
Onu ilk öncə küçük sandıq biz, 
Halbuki şimdi təlaş etmədəyiz. 
 
Sükut... 
 
B i r i n c i r ə i s 
 
(Şəmsayı məftun və möhtəris baqışlarla süzən ikinci rəisə, xüsusi) 
 
Ona az baq... 
 
İ k i n c i r ə i s 
 
(məczub) 
 
Nə lətafət!.. 
226 
 
B i r i n c i r ə i s 
 
Yetişir. 
 
İ k i n c i r ə i s 
 
Ah, o artıq bəni etmiş təsxir. 
 
B i r i n c i r ə i s 
 
Baqıyor həp sana məclisdəkilər. 
 
İ k i n c i r ə i s 
 
Of! Bu aqşam nə gözəl! 
 
B i r i n c i r ə i s 
 
Baqma, yetər! 
 
İ k i n c i r ə i s 
 
O nə halət, nə məhabət, nə cəmal? 
 
B i r i n c i r ə i s 
 
Topla bir kəndini, yahu, bu nə hal? 
Bayquş ötər, göy gürlər, sükut... 
 
R ə i s ə 
 
Ah, yenə o bayquş səsi, 
Bir fəlakət var şübhəsiz! 
Ah, yenə göy gürləməsi, 
Bunlar deyil təhlikəsiz! 
Latü Üzzanın qəzəbi 
Dünyaları titrətiyor. 
Hiç altın büt çalınırmı?! 
 
(Bayquş ötər) 
 
Ah, yenə bayquş ötüyor. 
227 
 
Ş ə m s a 
 
Hər fəlakət ölkəmizə 
Yalnız bir yerdən gəliyor. 
Əvət, hər nə gəlsə bizə 
Həp Peyğəmbərdən gəliyor. 
Əcəl qanat gərib onu 
Qəhr edərkən bən qurtardım. 
Dişləri qırıldı, alnı 
Yaralandı da, bən sardım. 
Ah, əvət, bir zərbə daha 
Vurulsaydı məhv olmuşdu. 
Bən razı olmadım, yoqsa 
O çoqdan haqqı bulmuşdu. 
Acımasaydım bən ona, 
Əvət, bu gün sağ qalmazdı. 
Bəyəndiyi qadınlarla 
Zevqə, cünbüşə dalmazdı... 
 
İ k i n c i r ə i s 
 
(əli qılıcının qəbzəsində titrər və hiddətlə bağırır) 
 
Ah, əvət, ar olsun! Bizə 
Bütün dost, düşman gülüyor. 
Böylə sürüklənməkdənsə, 
Qəhrəmanca ölüm xoşdur. 
Qureyş evladına yazıq. 
Həpsi durub baqmaq istər. 
Ya şərəf, ya ölüm! Artıq 
Yetər şu miskinlik, yetər. 
 
B a ş k a h i n 
 
Ah, şu müqəddəs yurdumuz 
Düşmanlara oyuncaqmı? 
Üç yüz altmış mə’budumuz 
Bir Tanrıdan qorqacaqmı? 
228 
 
K a h i n 
 
(yanındakına) 
 
Baş kahin yanıldı sanki, 
Nerdə şimdi üç yüz altmış. 
Birini çıqmalı, çünki 
Böyük altın büt çalınmış. 
 
Ş ə m s a 
 
(çılğınca və sinirli) 
 
Vətəndaşlar! Onun qanı 
Yalnız bənim boynumadır. 
Hiç təlaş etməyin, onu 
Bir qız öldürməyə qadir. 
İki gənc qardaşım, babam 
Onun əmrilə məhv oldu. 
Hiç unutmam, bir yıl tamam 
Anam saçlarını yoldu. 
Əvət, Əbu Talib oğlu 
Onun sözlərinə uydu. 
Qılıcdan keçirib qutlu 
Bir evi erkəksiz qoydu. 
Bunca qavğa əl vermədi, 
Yenə qan salmaq istiyor. 
Gizli hazırlanır şimdi, 
Məkkəyi almaq istiyor. 
İnsafmı əkinçi, səfil 
Mədinə xalqı yüz bulsun. 
Cəngavər Qureyşin əsil 
Evladına qalib olsun? 
Yoq, bən istəməm yurdumda 
Uğursuz bayquşlar ötsün. 
Qarğa, quzğun yapıb yuva, 
Bacalar dərd, ələm tütsün. 
229 
 
Onu ölüm pəncəsindən, 
Hər kəs bilir, bən qurtardım, 
Yenə bən məhv eylərim, bən, 
İstəməm kimsədən yardım. 
 
Bu sırada T o p a l , x i d m ə t ç i n i n arqasınca məmnun qəhqəhələrlə daxil olur. 
Hər kəs onu şaşqın və məraqlı bir halda dinlər. 
 
B a ş k a h i n 
 
Nə var? Baş rəis gəldimi? 
 
T o p a l 
 
Xayır, başqa bir xəbər var. 
 
B a ş k a h i n 
 
Sən də artırma dərdimi, 
Söylə nə var, nə diyorlar. 
 
T o p a l 
 
(istehzalı qəhqəhələrlə) 
 
Aydın olsun gözləriniz, 
Çıqmış göylərə Peyğəmbər. 
Şimdi cənnətdə şübhəsiz 
Mələklərlə söhbət eylər. 
 
B a ş k a h i n 
 
Bıraq artıq kinayəyi! 
Açıq söylə! 
 
T o p a l 
 
Mədinədən 
Gələn var, o söylüyor ki, 
Bu günlərdə düşünürkən 
Peyğəmbərin başı dönmüş, 
230 
 
Bir bayğınlıq gəlmiş ona. 
Sonra bir mum kibi sönmüş, 
Qavuşmuşdur Tanrısına. 
 
(Hər kəs məmnun) 
 
Ş ə m s a 
 
(təlaş ilə) 
 
Demək ki, ölmüş, öyləmi? 
 
T o p a l 
 
Əvət, köçmüş yer yüzündən. 
 
R ə i s ə 
 
Şükür, çoq şükür! 
 
(Topala) 
 
Ən eyi 
Bir töhfə var sana bəndən. 
 
Ş ə m s a 
 
Xayır, xayır, bu şad xəbər 
Hiç sevindirmiyor bəni, 
Könül başqa yolda istər 
Peyğəmbərin ölməsini. 
İntiqam atəşi bənim 
Hala qəlbimi yaqıyor. 
Alevli beynimdə daim 
Kinli şimşəklər çaqıyor. 
Gərçi gördüm də arqasız, 
Öncə yeni həyat verdim. 
Lakin şimdi onu yalnız 
Kəndim öldürmək istərdim. 
231 
 
İ k i n c i r ə i s 
 
Öylə bil ki, sən öldürdün 
Yoq təəssüfdə bir səmər. 
 
(İstehzalı qəhqəhələr ilə) 
 
Halbuki Peyğəmbər bu gün 
Cənnət bağlarında gəzər. 
Orda yaqut, zəbərcəddən 
Möhtəşəm köşklər varmış. 
Bütün ətrafı gül bədən, 
Gözəl fəriştələr sarmış. 
Rəqs etdikcə huri-qılman, 
O həp kəndindən keçiyor. 
Elmas qədəhlərdə əl’an 
Gülgün şərablar içiyor. 
O halda, bilməm biz niçin 
Böylə nəş’əsiz baqalım? 
 
(Rəisəyə baqar) 
 
R ə i s ə 
 
(bir qıza) 
 
Qızım! Söylə, şərab gəlsin! 
 
(Qız içəri odaya keçər) 
 
İ k i n c i r ə i s 
 
(nəş’əli bir tevr ilə məclisdəki şəxslərdən birinə) 
 
Nə bəkliyorsun, a zalım? 
 
(Ud çalınır) 
232 
 
Məzkur şəxs 
 
(ərəb məqamlarına uyğun atəşli bir ahəng ilə oqumağa başlar) 
 
Of! Yaqar könlümü bir dərin sızı, 
Yaralamış bəni bir pəri qızı. 
Bən bir çoban, o bir çoban yıldızı. 
Hər gecə busələr yollarkən ona, 
Uzaqdan göz qırpıb gülümsər bana. 
Aman, yavrum, çabuq qədəhlər dolsun, 
Məclis güllər açıb bir cənnət olsun. 
Mey sun, nəş’ə gəlsin, dərd unutulsun. 
Bəlalı aşiqim elimdən ayrı, 
Yaralı bülbülüm gülümdən ayrı. 
Mey sun, gözəllər içsin qana-qana, 
Ruhlarda qopsun atəşli fırtına. 
Gözlər süzülsün, saçılsın hər yana 
İncə qəhqəhələr gül dodaqlardan, 
Çılğınca busələr al yanaqlardan. 
 
X i d m ə t ç i 
 
(gəlir, həyəcanlı bir tevrlə Rəisəyə) 
 
Əfəndim! Şəhrin hər yanı 
Atəş, alev püskürüyor. 
Xalqın işdən anlayanı 
Əhvalı müşkül görüyor. 
 
B i r i n c i , i k i n c i , ü ç ü n c ü r ə i s iztirab və təlaş ilə qarşıkı basamaqlardan 
çıqar, ətrafa baqarlar. 
 
R ə i s ə 
 
Ah, şu uğursuz xəbərlər 
Həp qəlbimi parçalıyor. 
Hər kəs gəlir, bir söz söylər, 
İnsan bütün şaş qalıyor. 
233 
 
B a ş k a h i n 
 
Bəlkə Mısırdan, ya Şamdan 
Gələn karvan atəş etmiş. 
 
B i r i n c i r ə i s 
 
Bən pək şübhələndim ondan, 
Xayır, bu pək qorqunc bir iş. 
 
R ə i s ə 
 
Ah, bəlkə qızmış da bütlər 
Yaqmaq istər ölkəmizi? 
 
İçəri gedən q ı z əlində qədəhlərlə dolu bir təpsi və şərab dəstisi gəlir, rəisə əlilə rədd 
edər. 
 
Şərab istəməz, şu xəbər 
Sərxoş etdi artıq bizi! 
 
(Qız geri dönər) 
 
Ü ç ü n c ü r ə i s 
 
Hər halda bir qasid gedib 
Kəndi gözilə görməli. 
Pək yaqından diqqət edib, 
Doğru xəbər gətirməli. 
 
X i d m ə t ç i 
 
(gəlir, tə’zim edər) 
 
Baş rəis təşrif etdilər. 
 
(Çıqar) 
 
R ə i s ə 
 
Şimdi hər şey anlaşılır. 
234 
 
B a ş k a h i n 
 
Öylə ya, ən doğru xəbər 
Hiç şübhə yoq ki, ondadır. 
Baş rəis gəlir, hər kəs kəndisinə qarşı ehtiram ilə əyilir. 
 
 
Sükut... 
 
B a ş r ə i s 
 
Bilin, agah olun, ey əhli-vətən! 
Sizə bir müjdə gətirdim həqdən. 
Bəni kim dinləsə izzət bulacaq, 
Kim ki, rədd etsə peşiman olacaq. 
 
(Ətrafı saran atəşi göstərir) 
 
Şu böyük yanğını bir seyr ediniz, 
İştə bir ordu ki, hiç görmədiniz. 
Həpsi “qan”, “qan” deyə müştaqi-zəfər, 
Onların rəhbəridir Peyğəmbər. 
Onun ilk əmri budur: xaricdə 
Dolaşıb durmayacaq bir kimsə. 
Çəkilib evlərə, ya Kə’bəyə biz 
Dini-islamı qəbul etməliyiz. 
Kim inad etsə həmən məhv olacaq, 
Mal və evladına həsrət qalacaq!.. 
 
R ə i s ə 
 
(son dərəcə həyəcanlı) 
 
Sana yas tutsun anan, sus, daha sus! 
 
B a ş r ə i s 
 
Sən bağır, haq budur, əfsus, əfsus... 
235 
 
(Camaata) 
 
Çarə yoq, çünki iş-işdən keçmiş, 
Seyr edib gördüyüm aləm müdhiş... 
Gecə-gündüz o hazırlıq yaparaq 
Bir böyük ordu çıqarmış parlaq. 
Yedi gündür yola çıqmış... birdən 
Şəhri sarmış həpimiz qafil ikən, 
Şimdi təhdid ilə “Haq bəndə”... – diyor 
Hər nə təklif olunur, rədd ediyor. 
 
R ə i s ə 
 
Ah, nə dəhşətli, fəlakətli xəbər!.. 
 
B a ş r ə i s 
 
Sən hərəmxanəyə get, haydı, yetər! 
 
R ə i s ə 
 
(Topala çılğın) 
 
Hanı uydurduğun abdalca yalan?! 
 
T o p a l 
 
(kəkələr) 
 
Qomşumuz söylədi, and olsun, inan! 
 
B a ş r ə i s 
 
(onun sözünü kəsər, camaata) 
 
Fəzlədir bəncə tərəddüd, yalnız 
Çalışın məsələ bitsin qansız! 
236 
 
B i r i n c i r ə i s 
 
Qan dökülməkdə, əvət, yoq məntiq. 
 
Q a d ı n l a r 
 
(Rəisə və Şəmsadan başqa) 
 
Ah, aman istəyəlim... 
 
İ k i n c i r ə i s 
 
(əli qılıcının qəbzəsində, onlara) 
 
Qorqaqlıq... 
Etməsin sizləri əsla mə’yus. 
 
(Camaata kəskin) 
 
Başqa yol yoq, ya ölüm, ya namus! 
 
Ü ç ü n c ü r ə i s 
 
Pək böyük qüvvət ikən şimdi ona 
Qarşı qoymaqda, xayır, yoq mə’na. 
 
Ş ə m s a 
Hiç məraq etməyin, əl’an gedərim 
Bən... onun şərrini bən dəf’ edərim. 
 
(Məclisi tərk etmək istər) 
 
B a ş r ə i s 
 
(mane olar) 
 
Xayır, aldanma qızım, ən eyi yol: 
O böyük dinə inan, təslim ol! 
237 
 
R ə i s ə 
 
(çılğın) 
 
Sən inandınmı? Dilin lal olsun! 
 
B a ş r ə i s 
 
(sinirli) 
 
Əvət... öl, çatla! Canın qurtulsun. 
 
(Kəndi-kəndinə dalğın) 
 
Ah, siyasət bunu icab etmiş. 
 
R ə i s ə 
 
Baş rəis, iştə rəzalət, getmiş, 
Gör kimin dinini bulmuş məqbul, 
Latü Üzza bunu eylərmi qəbul? 
 
B a ş k a h i n 
 
Ah, demək Kə’bəyə – bütlərdən iraq! 
Başqa bir Tanrı müsəllət olacaq... 
 
B a ş r ə i s 
 
(baş kahinə) 
 
İxtiyar! Sən də mi uydun qadına? 
Açayım həpsini dur şimdi sana. 
Bən onun dininə uydumsa, demək 
Bunda bir başqa səbəb olsa gərək. 
Bəlli ya, pək sevərim bən vatanı, 
İstəməm məhv edə düşmanlar anı. 
Sizi qorqutdumu Peyğəmbər adı? 
O da əlbət şu vətən evladı. 
238 
 
Burda hiç bir yeni şey varmı? Yenə 
Qonacaqdır Qaradaş1 büt yerinə. 
Büt də bir daş, o da, adlar başqa... 
 
(İstehzalı qəhqəhədən sonra) 
 
Dünkü bütxanə bu gün beyti-xuda!.. 
Ərəbin var-yoqu dün nəysə, bu gün 
Olacaqdır daha yüz qat üstün. 
Bir Hicaz əhli deyil, hər millət 
Tökəcək Kə’bəyə altın, sərvət. 
Bıraqıb yurdunu həp ac, çıplaq, 
Sizə kor, duyğusuz ellər qoşacaq... 
Şimdi kərtənkələ yerkən bir ərəb, 
Sürəcək ömrünü püreyşü tərəb. 
Yurdumuz başqa səadət bulacaq, 
Səbəb ancaq şu böyük din olacaq... 
 
R ə i s ə 
 
(sinirli və qızğın) 
 
Şu böyük din?! Əvət ac bir yalavac 
Olacaqmış da bütün başlara tac. 
Alacaq həftədə bir tazə qadın, 
Sən də seyr eyləyəcəksin... şaşqın! 
 
Ş ə m s a 
 
Ah, o, “örtün” deyə əmr eyləyəcək, 
Həp qadınlıq qara çarşaf geyəcək... 
 
B a ş r ə i s 
 
Bu xəta doğdu gözəl Ayişədən, 
Ona isnad edilən bir ləkədən. 
                                                            
1Qaradaş – Həcər-ül-əsvəd 
 
239 
 
 Söylüyorlar ki, o sapmış da bir az, 
Əmr olunmuş ki, açıqlıq yaramaz. 
 
R ə i s ə 
 
Nə demək? Ayişə etmişsə xəta, 
Həp qadın aləmi batsınmı yasa? 
 
B a ş r ə i s 
 
İştə qanun! Nə vəzifən?! 
 
R ə i s ə 
 
Məcnun! 
 
Ş ə m s a 
 
(acı və istehzalı təbəssümlə ətrafa) 
 
Qəhrəman ol da, nə yapsan, qanun! 
 
R ə i s ə 
 
(qızğın) 
 
Zeydə “oğlum” der ikən, Zeynəbini 
Boşatıb alma da bir qanunmu? 
 
B a ş r ə i s 
 
O da qanun, o da qanun... daha sus! 
Şübhəsiz hikməti var... 
 
R ə i s ə 
 
(çılğın) 
 
Ah, mənhus! 
 
(Dışarıdan gurultu səsi eşidilir) 
240 
 
B a ş r ə i s 
 
(birinci xidmətçiyə) 
 
Bu nə səs? Çıq da sorub anla, nə var! 
Görünür Kə’bəyə girmiş onlar. 
 
Birinci çıqarkən, ikinci xidmətçi sür’ətli və şaşqın adımlarla gəlir, əyilir. 
  
Nə için böylə şaşırdın? Nə xəbər? 
 
X i d m ə t ç i 
 
İştə təşrif ediyor Peyğəmbər. 
 
B a ş r ə i s 
 
Çabuq ol, söylə buyursunlar... 
 
(Xidmətçi tə’zim edib çıqar) 
 
R ə i s ə 
 
(sinirli) 
 
Əvət, 
Bayquşun ötməsi haqdır əlbət. 
 
B a ş r ə i s 
 
(ona) 
 
Sən hərəmxanəyə get, çıq, dəf’ ol! 
 
Rəisə öncə mütərəddid, sonra kinli baqışlarla sağ qapıdan çıqar. 
 
B a ş k a h i n 
 
(mə’yus, ətrafa) 
 
Daha yoq qurtulacaq hiç bir yol. 
241 
 
Ş ə m s a 
 
(ətrafa kinli) 
 
Yoq, bu mümkün deyil əsla, əl’an 
İntiqam almalıyım bən ondan. 
 
B a ş r ə i s 
 
(camaata) 
 
Borcumuz yalnız itaət, təslim, 
O böyük qüvvətə hörmət, tə’zim... 
 
(Dörd-beş adım qapıya doğru yürür) 
 
Peyğəmbər belində qılıc, həmailində altın qaplı kitab1, sağında Əbu Talib o ğ l u , 
solunda X ə t t a b o ğ l u , arqada iki mücahid bulunduğu halda daxil olur. Şəmsa ilə 
ikinci rəisdən başqa hər kəs ikiqat əyilir. 
 
B a ş r ə i s 
 
(tə’zim ilə) 
 
Mərhəba, ey ulu, haq Peyğəmbər! 
Sana gülsün əbədi fəthü zəfər. 
Məkkə səndən şərəf almaqda bu gün, 
Yeri var göylərə fəxr etsə bütün. 
 
Sükut... 
 
P e y ğ ə m b ə r 
 
O böyük Tanrıya binlərcə səna... 
Lütf edib əqlü zəka qullarına. 
Bəni qılmış sizə ən son rəhbər, 
                                                            
1 Altın qaplı kitab – Qur’anın rəmzi mə’nasına alınmalı... 
242 
 
O fəqət haq düşünən xalqı sevər. 
Etsə bir ləhzə təfəkkür birisi, 
Bəncə bin yıllıq ibadətdən eyi. 
Düşünün, oldunuz əvvəl qafil, 
Uydunuz bütlərə alim, cahil, 
Sarıb atəşli bəla şəhrinizi, 
Gəldi haq ordusu tə’dibə sizi. 
Qırılıb bütləriniz oldu hədər, 
Şimdi yoq Kə’bədə onlardan əsər. 
Dəyişib dünkü sənəmlər yatağı, 
Oldu Allah evi, vəhdət ocağı. 
Etsə yardım edəcəkdir əl’an 
Sizə yalnız o görünməz Yaradan. 
Qapanın səcdəyə hörmətlə bütün, 
O böyük eşqilə daim ögünün. 
Şəmsa ilə ikinci rəisdən başqa hər kəs səcdə edər. 
 
X ə t t a b o ğ l u 
 
(hiddətlə onlara) 
 
Əcəba varmı şu kibrin səbəbi? 
 
P e y ğ ə m b ə r 
 
Halbuki şəxsə şərəfdir ədəbi. 
 
B a ş r ə i s 
 
İştə gənclik, dəlilik... Əfv ediniz! 
 
Ə b u T a l i b o ğ l u 
 
Xayır, əsla bu deyil hikmətsiz. 
 
(İkinci rəisə) 
 
Sən cavab ver, nə demək bunca qürur? 
 
İ k i n c i r ə i s 
 
(istehzalı təbəssümlə) 
243 
 
Səni bilməm ki, nə etmiş məğrur? 
 
P e y ğ ə m b ə r 
 
Bana baq, fikrini aç, söylə bana. 
 
İ k i n c i r ə i s 
 
Yoq sözüm, bən nə deyim şimdi sana, 
İştə, sözdən daha kəskin şu silah. 
 
(Qılıc çəkib Peyğəmbərə hücum edər, Əbu Talib oğlu dərhal biləyini yaqalar və qılıcı 
Peyğəmbərin ayaqlarına atar, Xəttab oğlu isə onu mücahidlərə təslim edər.) 
 
Ə b u T a l i b o ğ l u 
 
Sayğısız! Şimdi qanın oldu mübah! 
 
P e y ğ ə m b ə r 
 
Xain er-gec bulur əlbəttə cəza. 
 
X ə t t a b o ğ l u 
 
Haydı, çıq! Alçaq, ədəbsiz, budala! 
Mücahidlər götürürlər. 
 
B a ş k a h i n 
 
(Peyğəmbərin ayaqlarına qapanır, Şəmsaya işarətlə) 
 
Əfv edin, gərçi qəbahətli şu qız. 
 
P e y ğ ə m b ə r 
 
(onun qolundan tutub qaldırır) 
 
İxtiyarsın, səni qırmam, yalınız 
Sana hörmətlə qanından keçdim. 
 
244 
 
Ş ə m s a 
 
(baş kahinə məğrur və acı təbəssümlə) 
 
Hiç təlaş etmə, əfəndim, şeyxim! 
Doğru... borcumdu gözətmək ədəbi, 
Şaşırıb durduğumun var səbəbi. 
 
P e y ğ ə m b ə r 
 
Nə səbəbdir o, məraq etdim bən. 
 
Ş ə m s a 
 
Səni gördükdə qanım dondu həmən, 
Qaldım artıq hərəkətsiz, bihal, 
Adəta qalmadı tə’zimə məcal, 
Nə için gizlətəyim hər kəsdən 
Daha ə’la tanıyorsun bəni sən. 
Ah, deyil Tanrına, hətta sana da 
Hazırım etməyə bu canı fəda! 
 
(Peyğəmbərin ayaqlarına qapanır.) 
 
P e y ğ ə m b ə r 
 
(göyə işarətlə) 
 
Səni əfv etdi o hüsni-əzəli, 
O, gözəldir, sevər əlbət gözəli. 
 
Şəmsa qalqar, təkrar tə’zim edib geri çəkilir. 
 
B a ş r ə i s 
 
(xidmətçiyə) 
 
Haydı, bal şərbəti təqdim ediniz. 
 
Ş ə m s a 
 
(Nədiməyə) 
 
Gəl də, yardım edəlim hər ikimiz. 
245 
 
(Onlar da xidmətçilə bərabər sağ qapıdan çıqarlar.) 
 
B i r i n c i r ə i s 
 
(üçüncüyə) 
 
Ah, bu qız iştə bir afət, fitnə... 
Uymuyor sözləri hiç bir-birinə, 
Gah kin, gah pərəstiş... bu nə iş?! 
 
Ü ç ü n c ü r ə i s 
 
Bəlli, Peyğəmbərə dil vermiş imiş, 
Gərçi həp gənclər onun məftunu, 
O fəqət bəklədi yıllarca bunu. 
 
Uzaqdan dəhşətli gurultu və çarpışma səsləri eşidilir, sonra susar. 
 
P e y ğ ə m b ə r 
 
(Əbu Talib oğluna) 
 
Bən ki, hərb etməyə əmr eyləmədim, 
Bu nə çarpışma, nə səs? Baq gör o kim? 
 
(O çıqmaq istərkən bir mücahid içəri girər, tə’zim edər.) 
 
Nə imiş, söylə, bu hay-huy nə demək? 
 
M ü c a h i d 
 
Ordumuz Kə’bə önündən keçərək 
Yürüyorkən, bizə qırq-əlli nəfər 
Qılıc əllərdə hücum eylədilər. 
 
P e y ğ ə m b ə r 
 
Sonra!? 
 
M ü c a h i d 
 
Biz qarşı durub çarpışdıq, 
Onların həpsi əzilmiş artıq. 
246 
 
P e y ğ ə m b ə r 
 
(göyə doğru) 
 
Ən gözəl, Tanrı nə istərsə odur, 
 
(Mücahidə) 
 
Get, saqın, olmayın əsla məğrur, 
Ediniz əfvi-ümumi e’lan. 
Dökməyin qan, veriniz xalqa aman. 
 
B a ş r ə i s 
 
Kəssə hər kim dökülən qan izini, 
Qurtaran dahi odur yer yüzüni. 
 
B a ş k a h i n 
 
Ən böyük din, əvət, eylər fərman: 
Daima ədlü məhəbbət, ehsan. 
 
B i r i n c i r ə i s 
 
(açıq duran sağ qapıdan baqar, üçüncü rəisə) 
 
İştə bir sirr... 
 
Ü ç ü n c ü r ə i s 
 
O nasıl şey əcəba!? 
 
B i r i n c i r ə i s 
 
Baqsana, gizlicə, dilbər Şəmsa 
Bir ilac atmada altın kasaya. 
 
Ü ç ü n c ü r ə i s 
 
Kim bilir, bəlkə zəhərdir, olur a... 
 
B i r i n c i r ə i s 
 
Bəlli!.. Peyğəmbəri təsmim edəcək. 
247 
 
Ü ç ü n c ü r ə i s 
 
Şimdi duydum o pərəstiş nə demək. 
 
Xidmətçi təpsidə bir altın və bir qaç gümüş kasada şərbət gətirir. 
 
Ş ə m s a 
 
(altın kasayı Peyğəmbərə təqdim edər) 
 
İştə bal şərbəti! 
 
P e y ğ ə m b ə r 
 
(kasayı alır, mə’nalı bir baqışla süzər) 
 
Var bunda şəfa, 
Lakin əfsus, ətəşim yoq, əsla... 
 
(Şəmsaya) 
 
Bunu sən iç, daha məmnun olurum. 
 
B a ş r ə i s 
 
Bu şərəfdir sana, al, iç, yavrum! 
 
Ş ə m s a 
 
(kasayı alıb təpsiyə qoyar) 
 
Sonra içsəm eyi olmazmı? 
 
Ə b u T a l i b o ğ l u 
 
Xayır, 
Şimdi içməkdə nə mane vardır? 
 
Ş ə m s a 
 
İçəməm. 
248 
 
Ə b u T a l i b o ğ l u 
 
(qızğın) 
 
İçməlisin! 
 
Ş ə m s a 
 
Ah, vaz keç! 
 
X ə t t a b o ğ l u 
 
(ətrafa şübhəli) 
 
Bir səbəb var... 
 
(Şəmsaya kəskin) 
 
İçəcəksin, al iç! 
 
Ş ə m s a 
 
İçəyim... ah, içəyim... 
 
(Əvvəl mütərəddid... sonra cəsarətlə içər. Bir qədər halı dəyişir.) 
 
P e y ğ ə m b ə r 
 
Dur, bu nə hal? 
 
B a ş r ə i s 
 
(Nədiməyə) 
 
Yardım et! 
 
Nədimə bir qızla bərabər Şəmsanın qolundan tutub sağ qapıya doğru götürürlər. 
 
Ş ə m s a 
 
(qapı yanında ölgün səslə) 
 
Söndü ümid, istiqbal... 
249 
 
B i r i n c i r ə i s 
 
Daha biçarədə yoq hiss, idrak. 
 
Ü ç ü n c ü r ə i s 
 
(birinciyə xüsusi) 
 
Edəcək zəhr onu bir anda həlak. 
Ş ə m s a 
Of... aman... 
 
(Bayılıb təslimi-ruh edər. Xidmətçilərin yardımı ilə sağ qapıdan çıqarılır.) 
 
N ə d i m ə 
 
Bitdi... 
 
X ə t t a b o ğ l u 
 
Bu pək qorqulu sirr. 
 
P e y ğ ə m b ə r 
 
Bütün əsrarı fəqət Tanrı bilir. 
 
Sükut. Təpsidəki şərbətlər geri götürülür, xidmətçi girib əyilir. 
 
B a ş r ə i s 
 
Nə xəbər? 
 
X i d m ə t ç i 
 
Girmək için izn istər, 
Üç xaxam, üç də papas. 
250 
 
B a ş r ə i s 
 
Gəlsinlər! 
 
Xidmətçi bir-iki adım yürür, dışarı tərəfə baqaraq əlilə “gəliniz” işarəti verir. Üç 
yəhudi, üç nəsara rəisi ruhanisi daxil olur. Peyğəmbərə tə’zim edərlər. 
 
B a ş x a x a m 
 
Yaşa, ey şanlı, böyük Peyğəmbər! 
Tanrı versin əbədi fəthü zəfər. 
Ordunuz saçdı bütün gözlərə nur, 
Musəvilər sizi təbrik ediyor! 
 
B a ş p a p a s 
 
İsəvilər daha məmnun, daha şad, 
Həpsi hörmətlə edərlər sizi yad. 
Çünki dökdürmədiniz zülmilə qan, 
Verdiniz xalqa ədalətlə aman. 
 
P e y ğ ə m b ə r 
 
Sizi, ey qövmi nəsara və yəhud! 
Əski dinlər edəməz pək məs’ud. 
Çünki xudkam idi Musayi-bənam, 
Məryəmin oğlu da pək digərkam. 
Biri güdməkdə mə’nafe, iqbal, 
Birinin dutduğu həp şe’rü xəyal. 
Biri əzməkdə bulur zevqü səfa, 
Biri həp duydu əzilməkdə şəfa. 
Bəncə əzmək də, əzilmək də, xəta, 
Haqqı sev, haqsızı dəf’ et! Zira 
Yaqışır haqqa məhəbbət, hörmət, 
Kinli cəllada ədavət, nifrət. 
 
(Bir əlində sıyrılmış parlaq qılıcını, digər əlində həmaildən çıqarılmış kitabı tutar. 
Kəskin bir ahənglə bütün camaata) 
251 
 
Şu qılıc! Bir də şu mə’nalı kitab! 
İştə kafi sizə... Yoq başqa xitab. 
Açar ancaq şu kitab el gözüni, 
Siləcəkdir şu qılıc zülm izini. 
Haq, vətən, zevqi-səadət, cənnət 
Həp qılıc kölgəsi altında, əvət. 
O da bilgiylə fəqət qiymət alır. 
Bilgisiz bir qılıc er-gec qırılır. 
Kəsbi-irfan için erkək və qadın, 
Çalışın, qəbrə qədər həp çalışın. 
Gərçi xilqətdə bəşər birsə, yenə 
Eş deyil bilməyən əsla bilənə. 
Kişi irfan ışığından parlar, 
Şübhəsiz, bilgidə Allah gücü var. 
Əvət, arif düşünür, haqqı bulur, 
Aqibət kəndisi bir Tanrı olur. 
 
(Bu sırada billurin və ilahi bir ahənglə dışarıda əzan oqunur. Peyğəmbər qılıca 
dayanıb əzəmətli bir tevr ilə dinlər və məclisi dərin bir sükut qaplar.) 
 
Ə z a n s ə s i 
 
Allahu əkbər... Allahu əkbər... 
Allahu əkbər... Allahu əkbər... 
Əşhədu ən la ilahə illəllah... 
Əşhədu ən la ilahə illəllah... 
 
 
 
SON 
 
Qeyd – Şu əsərdə bə’zi cümlələr tırnacıq arasına alınıb da qailləri göstərilmək icab 
edərdi. Fəqət məzkur cümlələr bəlli şəxslər – yə’ni əsil qailləri – tərəfindən söyləndiyi için 
fəzlə izahata ehtiyac görülmədi. 
 
H.C. 
252 
 
TOPAL TEYMUR 
 
Dram – 5 pərdədə 
 
ƏŞXAS 
 
I 
 
T o p a l T e y m u r... 
D i l ş a d Teymurun hərəmi. 
D i v a n b ə y i – baş vəzir. 
A q b u ğ a – Teymurun sərdarlarından. 
O r x a n – binbaşı. 
E l m a s Divan bəyi qızı, Orxanın rəfiqəsi. Əsmər bənizli, şahin baqışlı... 
Ş a i r K i r m a n i – “Teymurnamə” müəllifi. 
O l q a – rus prenseslərindən sarışın və işvəkar bir qız. 
S o b u t a y – gənc zabit. 
Q a r a q u ş – təşrifatçı, çevik bir dəliqanlı. 
D ə m i r q a y a – qalın gevdəli, qalın səsli bir əskər. 
 
İki mühib simalı, qalın yapılı nevbətçi və sairə... 
 
 
II 
 
Y ı l d ı r ı m B a y a z i d. 
M e l i ç a – Yıldırımın hərəmi. 
Ə l i p a ş a – sədri-ə’zəm. 
Ş e y x B u x a r i – fazil bir zat. 
C ü c ə – qısa boylu, küçük yapılı bir masqara. 
N a z i m a ğ a – arıq, ucaboylu, qara ərəb (hərəm ağası). 
 
Köylü qadın, iki masqara, şamlı qızı (rəqqasə), digər rəqqasələr, cəllad və sairə... 
 
 
BİRİNCİ PƏRDƏ 
 
Səmərqənddə, Əmir Teymur sarayında Şərq zevqinə uyğun süslü bir salon... Salonun 
içi Türküstan, Iran və Hindistan məfruşatilə döşənilmiş... Dört guşədə gümüşdən 
yapılmış birər qartal, ortada altın sütunlar, yaldızlı masalar və sandaliyələr... 
Qarşıda böyük bir pəncərə, pəncərədən görünən son dərəcə baqımlı və çiçəkli gözəl 
bir bağça nəzərləri oqşar. O l q a pəncərə önündə ətrafı seyrə dalmış görünür. 
Dışarıda əskəri marş çalınır. 
253 
 
Or x a n (Gəlir. Olqayı görür-görməz arqası sıra gələn D ə m i r q a y aya). 
İştə prenses Olqa!.. Iştə yeni açmış Moskof çiçəyi!.. 
D ə m i r q a y a (daima laübali və qalın səslə). Tuhaf şey? Hiç insandan çiçəkmi 
olur? Moskof qızı desənə... 
Or x a n . Ah, o çiçəkdən də lətifdir. 
D ə m i r q a y a. Tutalım ki, lətifdir. Nəmə lazım, bən qarışmam. 
Or x a n . D ə m i r q a y a! Sən bir tərəfə çəkil. 
D ə m i r q a y a. Niçin? 
Or x a n . Çünki onunla qonuşmaq istərim. 
D ə m i r q a y a. Pəki, bən sənin kölgən deyilmiyim? Səndən nasıl ayrıla bilirim? 
Or x a n . İnsan bə’zi vaxt kölgəsini deyil, kəndisini belə unutur. 
D ə m i r q a y a (istehzalı gülümsəyişlə). Yoqsa şimdi kəndini unutdunmu? 
Or x a n . Haydı, çoq söylənmə, çəkil. 
D ə m i r q a y a. Çəkil dersin, çəkilirim. Nəmə lazım, hiç qarışmam. 
(Çəkilir). 
Or x a n . Yenə gözəl Olqa nə düşünüyor? 
O l q a. (Orxana doğru gəlir). Ah, Orxan sənmisin? 
Or x a n . Əvət, Orxan kəndisi səninlə bərabər deyilsə də, daima 
qəlbi, ruhu səninlədir. 
O l q a. Allah eşqinə şu əskərlər nerəyə gediyor? Bu hazırlıq niçindir əcəba? 
Or x a n . Yeni bir müharibə varmış. 
O l q a. Ah, müharibə, daima müharibə!.. Əcəba nerəyə, kiminlə? 
Or x a n . Onu yalnız Qızıl Qaplan bilir. Əvət’ Əmir Teymurun planını bizim kibi 
küçük yaradılmışlar biləməzlər. 
O l q a. Halbuki onun yüzündə hiç bir şiddət və həyəcan izi yoq... Hər zamanki vəqar 
və ciddiyyəti, hər zamankı halı üstündə. 
Or x a n . Böyük qəhrəmanlar şiddət və qəzəb zamanlarında daha mülayim və həlim 
görünürlər. 
O l q a. Orxan! Sən dəmi gedəcəksin? 
Or x a n . Əlbəttə, hiç onsuz olurmu? Biz türklər çadır altında doğar, açıq səhralarda, 
qanlı müharibələrdə ölürüz. 
O l q a. Rica edərim, yetişir, şu müharibədən, ölümdən çoq söyləmə! 
Or x a n . Müharibədə ölənlər evdə ölənlərdən sayca daha azdır. Bəncə mübarizəsiz 
bir ömür, ömür deyil... Biz türklərə qürur və nəş’ə 
254 
 
verən bir şey varsa o da müharibə, o da qalibiyyətdir. Unutma ki, sən kəndin də fəth və 
zəfər səhralarında bulunmuş bir çiçəksin. 
O l q a. Ah, sən bəni Moskofdan buraya niçin gətirdin niçin?! Teymur sarayında həbs 
etmək içinmi? 
Or x a n . Xayır, sən burada məhbus deyilsin, bəlkə şahzadə xanımlar qadar hörmət və 
izzətə maliksin. Daha doğrusu böyük xaqanın möhtəşəm sarayını bəzəyən ən parlaq bir 
yıldızsın. 
O l q a. (ətrafa). Ah, mərhəmətsiz... (Orxana) Demək bəni yalnız bıraqıb da 
gedəcəksin, öyləmi? 
Or x a n . Nə olur? Başqa qadınlar nasıl, sən də öylə... 
O l q a. (ətrafa). Ah, duyğusuz!.. Dur, bən sana şimdi anlatırım. 
Or x a n . Pək düşünüyorsun, Olqa. Sana bir şeymi oldu? 
O l q a. Daha nə olacaq? Sən bəni düşünmüyorsun, sən bəni sevmiyorsun. 
Or x a n . Xayır! Aldanıyorsun. Səni sevməmək, gözəlliyə qarşı kor olmaq deməkdir. 
Ah, nazlı gövərçinim! Nə qadar xırçın və sinirli imişsin. Gəl! Gəl də şu mavi göyləri 
andıran cazibəli gözləri, şu al şəfəqləri utandıran füsunkar dodaqları öpəyim. (Qolları 
arasına alıb öpmək istər. Olqa geri çəkilir). 
O l q a. Xayır, istəməm. 
Or x a n . Niçin? 
O l q a. Çünki gönül verdiyim bir qəlbə xəyanət etmiş olurum. 
Orxan (heyrətlə). Gönül verdiyin bir qəlbəmi? 
O l q a. (kəskin). Əvət. 
Orxan (onun əlini yaqalar, sarsılmış bir halda). Söylə, o nasıl qəlb, o kimin qəlbi 
imiş? 
O l q a. Xayır, söyləməm. (Ətrafa.) Iştə bu söz onu qısqandırmaq için kafi... 
Orxan (qızğın). Söylə diyorum sana, o kim, bana qarşı çıqan o cəsarətli rəqib kimdir? 
O l q a. Səndən daha böyük, səndən daha qəhrəman... 
Or x a n . Adını söylə! 
O l q a. Xaqanlar xaqanı Topal Teymur... 
Orxan (həyəcanlı və qızğın). Olqa, Olqa!.. Moskofdakı halını nə çabuq unutdun? 
Düşün ki, biz Moskofa girdiyimiz zaman hər tərəf kinli, amansız bir atəş içində 
yanıyordu. Ordumuz qaçanları izlərkən bən qanatlarımı yalnız sənin üzərinə gərdim, 
yalnız səni ölümdən 
255 
 
qurtardım, əvət. Sən o zaman mə’sum bir qızcığazdın. Vəqtini xoş keçirib də eyi tərbiyə 
alman için Teymur sarayına gətirdim. İştə sən böyüdükcə bənim arzularım da 
çiçəklənməyə başladı. Əfsus ki, bu gün bəslədiyim visal ümidləri yerinə, qarşıma acı bir 
ümidsizlik çıqıyor. 
O l q a. O da səndən, sənin vəfasızlığından. 
Or x a n . Nasıl vəfasızlıq? Anlayamadım. 
O l q a. Orxan, Orxan! Sən baş vəzirin qızı Elmasa uyduqca, o qısqanc və məğrur 
hərəmindən ayrılmadıqca, aramızdakı sevgidən bəhs etmək yersizdir. 
Or x a n . Niçin insaf etmiyorsun, o şimdi anadır. Bununla bərabər Elmas bizim 
sevgimizə əsla mane olamaz. 
O l q a. (gülərək). Xayır, yanılma, əzizim. O pək dəhşətli qadın... 
Or x a n . Qadınların incə təbəssümləri, dəhşətlərindən daha güclüdür. (Olqanın əlini 
yaqalar.) Şimdi bən ona mərhəmət ediyorum, fəzlə qısqanclıq edərsə kəndisi zərər görür. 
O l q a. Demək bəni daha çoq seviyorsun, öyləmi? 
Or x a n . Olqa, səni sevməməkmi olur? Unutma ki, Orxan sənin əsirindir. 
Q a r a q u ş (D ə m i r q a y a ilə bərabər pərdə arasında görünür). Ah, xain!.. 
(Dəmirqayaya). İştə gördünmü, get də Elmas xanıma xəbər ver. 
D ə m i r q a y a. Gəl bəri, canım, nəmə lazım, bən qarışmam. 
 
Çəkilirlər. 
 
Or x a n . Teymur son səfərində, Hindistana hücum edərkən Səmərqənd inzibatını 
gözətmək için bəni burada bıraqdı. Ehtimal ki, yenə qalırım, o zaman istədiyimiz kibi 
zevq və səfaya baqarız. 
O l q a. (ətrafa baqar). Iştə Topal gəliyor. Yarın aqşam səni çinarlı bağçada havuz 
kənarında bəklərim. 
Or x a n . Yaxşı... (Gedir). 
O l q a. (yalnız). Xeyr, Orxan bənimdir. Onu kimsəyə verməm. (Azacıq tərəddüd). 
Ah, fəqət Elmas, baş vəzirin qızı Elmas!.. O bəni pək düşündürüyor. 
 
Əli alnında məhzun bir tevr ilə düşüncəyə dalar. Bu sırada Ə m i r T e y m u r gəlir. 
O, ortaboylu, qəvi bünyəli, yüksək alınlı, iri başlı, rəngi ağ, yüzü azacıq qanlı, 
omuzları geniş, parmaqları yuvarlaq, qalçaları uzun, əzəlatı qayət sağlam bir 
şəxsiyyətdir. Vücudunun düzgünlüyündən ayağındakı aqsaqlıq bir o qadar gözə 
çarpmıyor. Səsi güclü və gurultuludur. Asya üsulu geniş və açıq ətəkli ipək kaftan 
(çapan) büründüyü  
256 
 
halda baş örtüsü keçədən yapılma məxruti bir külahdan ibarətdir. Külahın təpəsində 
inci və sair mücevhərat ilə süslənmiş uzunca bir yaqut püskül bulunur. 
 
T e y m u r. Yenə Moskof ərməğanı, gözəl rus qızı nə düşünüyor? 
O l q a. (məhzun təbəssümlə). Böylə möhtəşəm bir sarayda bənim nə düşüncəm ola 
bilir? 
T e y m u r. O halda yüzünü saran şu kədər bulutları nə demək? Bən solğun çiçəkləri 
hiç sevməm. Daima yeni açmış güllər kibi, daima gül bənizli şəfəqlər kibi nəş’əli olmanı 
istərim. Əvət, söyləyəcəyin sözləri hər zamankı şətarətilə gülərək, nazlanaraq söylə!.. 
O l q a. Bənim şətarətim böyük xaqanın qəzəbinə səbəb olur deyə əndişə ediyorum. 
T e y m u r. Pəki, əndişə niçin? 
O l q a. Çünki qəlbi hərb atəşilə alevlənən bir hökmdara qarşı gülümsünmək cəsarəti 
həddim deyil... 
T e y m u r. İştə pək yanlış düşüncə... Müharibə hazırlığı Teymuru qəzəbləndirməz, 
bil’əkis bayram tədariki qadar xoşhal və məmnun edər. 
O l q a. (şux və cazibəli bir əda ilə). Lütf ediniz əfəndim, iki aydır ki, Səmərqənd şən 
və şatır bir hal keçiriyor. Zərəfşan çayının oynaq dalğaları gönüllərə nəş’ə sərpiyor və 
xoşahəng ninnilərilə Bingül dərəsi şənliyini alqışlıyor. Fəqət nədənsə birdən-birə bu 
şənliklər kəsildi. İştə onunçin azcıq məraq etdim. 
T e y m u r. Nasıl, Bingül dərəsi pək xoşmu? 
O l q a. Ah, Bingül dərəsi başqa bir aləm... Adəta rö’ya qadar gözəl, cənnət qadar 
parlaqdır. Əvət, Bingül dərəsindəki zevq və səfa məclisləri, yeşil ovalar içində qurulmuş 
çadırlar, Ərəbistan və İrana məxsus sırapərdələr görülür şeylərdən deyil... Hələ 
Hindistandan gəlmə canbaz və oyunçular, mizahçı və lətifəçilər, rəqqas və rəqqasələr... 
Bir taqım cirit oyunları. Pəhləvanların güləşməsi, yeşil-qırmızı rənglərlə boyanmış fillərin 
oynadılması, hər dürlü xanəndə və sazəndə, hər çeşit yarış və əyləncə gerçəkdən insanı 
sərxoş ediyor. Hələ bu şənliyə əmir və şahzadələrin hərəmləri və bütün türk-tatar 
qızlarının iştirakı, hər tərəfdən gələn əcnəbi səfirlərin belə nəzərini cəlb ediyor. Və hər kəs 
böyük Teymurun dəbdəbə və ehtişamını seyr etdikcə heyrətdən kəndini alamıyor. 
T e y m u r. İştə məftunu olduğun şu mənzərələr, Səmərqənddəki möhtəşəm saraylar 
və ali mədrəsələr, böyük məbədlər və abidələr 
257 
 
həp qalibiyyət əsərləri, həp fəth və zəfər tarixidir. (Təbdili-tevr ilə.) Bana baq, Olqa! 
Sən səyahətdən zevq alırmısın? 
O l q a. Şübhəsiz, səyahət insanın gönlünü açan şeylərdən biridir. 
T e y m u r. O halda səni kəndimlə bərabər götürəcəyim. 
O l q a. Nerəyə, müharibə meydanınamı? 
T e y m u r. Öylə ya! Görüləcək mənzərələrin ən gözəli hərb və qalibiyyət 
səhnələridir. 
O l q a. Əvət, Orxan da öylə söylüyor. 
T e y m u r. (mə’nalı təbəssümlə). Ya!? Orxan pək gözəl düşünüyor. Demək bənimlə 
bərabər gedərsin, deyilmi? 
O l q a. Böyük xaqanın arzusuna itaət və hörmət ən böyük səadətdir. 
T e y m u r. Səndəki idrak və zəkadan pək məmnun oldum. Hərəmxanəyə get, şimdi 
hökumət adamları buraya gələcək. 
 
Olqa tə’zim edib çıqar. 
 
T e y m u r. (əl çalar. Qaraquş gəlir). Qaraquş! Orxan nerdə? 
Q a r a q u ş. Dəmin buradaydı, Olqa ilə görüşüyordu. 
T e y m u r. Onu buraya çağır. Bir də Divan bəyi yaxud Aqbuğa gəlirsə xəbər ver... 
(Gedər.) 
Q a r a q u ş (tə’zim ilə). Baş üstünə... (Çəkilmək istərkən ətrafa baqar.) İştə Elmas 
gəliyor, şimdicə qəlbinə bir qıvılcım atarım. (Gələn Elmasa.) Əfv edərsiniz, Orxan nerdə? 
E l m a s. Bən də sana sormaq istərim, dəmin burada imiş... 
Q a r a q u ş. Əvət, Olqa ilə bərabər idi, fəqət getdi.  
 
Dilşad gəlir, duymazlar. 
 
E l m a s. Nə qonuşuyorlardı? 
Q a r a q u ş (azcıq sırıtaraq). Mə’lum a, eşq aləminə əğyarın qarışması eyi bir şey 
deyil... 
E l m a s. Nasıl eşq, nasıl eşq!? (Ətrafa.) Ah, çıldıracayım... 
Q a r a q u ş. Hər halda Orxan sizin ərinizdir. Onu siz bəndən daha eyi tanırsınız. 
Lakin bən yenə onda qüsur görmüyorum. Bütün qəbahətlər qızda... Çünki Orxana dəli 
kibi sarılıyor. 
E l m a s (ətrafa). Ah, xain Orxan, dur, bən sana göstəririm. 
Q a r a q u ş. O öylə bir bəla ki, beş gün sonra Əmiri də məftun edər. 
D i l ş a d . Nasıl? Əmiri də mi? 
258 
 
Q a r a q u ş (şaşqın bir halda kəkələr). Xayır, xanım! Əmir... 
D i l ş a d (həyəcanlı və qızğın). Qaraquş! 
Q a r a q u ş. Əfv edərsiniz... 
D i l ş a d . Düşün ki, bana Qəmərəddin qızı Dilşad derlər. (Ətrafa.) Ah, sayğısız 
Olqa!.. 
Q a r a q u ş. İştə Əmir gəliyor, bən Orxanı çağırmalıyım. 
D i l ş a d . Get! (Gedər.) Elmas! Sən şimdi Əmirə bir söz söyləmə. 
T e y m u r. (gəlir, əyilirlər). Dilşadı pək həyəcanlı görüyorum. 
D i l ş a d . Xayır, həyəcana bir səbəb yoq... 
T e y m u r. Gözlərin daha başqa mə’nalar anlatıyor. 
D i l ş a d . Ətraf qəzalardan ixtiyar bir köylü gəlmiş, bana şikayət ediyordu. Pək 
sıqıldım da halım bir az dəyişdi. 
T e y m u r. Əcəba köylünün şikayəti nə imiş? 
D i l ş a d . Bu yılkı buğday məhsulu az olmuş, hökumətə vergi verəməmiş, onunçin 
qəza hakimi Mamay xan zavallını qırbacla döydürmüş. 
T e y m u r. (heyrət və şiddətlə). Nasıl, nasıl!? İxtiyar köylüyü 
qırbacla döydürmüş ha!.. Ah, qudurğan, şaşqın!.. O düşünmüyor ki, əhaliyi incidən bir 
hakim yavrusunu parçalayan bir heyvan qadar şüursuzdur. Zərər yoq, yarın məsələ 
aydınlaşır, bu söz doğru çıqarsa, sayğısız hərifə ən şiddətli cəza verilir. (Kəskin) Əvət, 
qırbacı qadar nüfuz və idarəsi olmayan bir hakim, hökumət namına ən çirkin və silinməz 
bir ləkədir. 
D i l ş a d . Köylünün dediyinə görə əkdiyi yer təcrübədən çıqmamış bir səhra imiş, 
onunçin də eyicə məhsul alamamış. 
T e y m u r. Zavallı Mamay xan, zavallı!.. Bən yarın onun kor gözlərini açarım. 
Görünüyor ki, o məmləkət qanunlarını unutuyor. 
D i l ş a d . Halbuki qanunca bir adam məhsulsuz bir səhrayı şənlətirsə, ya bir kəhriz 
çıqarırsa, yaxud yeni bir bağça salıb bir viranəyi abad edərsə, o şəxs birinci yıl büsbütün 
vergidən azad olur. İkinci yıl kəndi istəyilə bir şey verirsə verir, verməzsə məcbur deyil. 
Üçüncü yıl, yalnız üçüncü yıl qanuna müvafiq vergi verməlidir. 
T e y m u r. Xayır, Mamay xan aldanıyor. O düşünəmiyor ki, rəncbərlər sıqıldıqca 
devlət xəzinəsi boşalır, xəzinə boşalınca ordunun halı pozulur. Və şu pozuqluq da 
məmləkətin pərişanlığına səbəb olur. Hiç məraq etmə! Yarın, əvət yarın haq yerini bulur. 
D i l ş a d . Əskik olmayın... (Elmasa.) Gedəlim. (Getmək istərlər.) 
259 
 
T e y m u r. Bana baq, Dilşad! Daha dur, sözüm bitmədi. Səni pək sarsılmış və 
həyəcanlı görüyorum. Unutma ki, sən Teymur hərəmisin. Söylə, açıq söylə, yüz-gözünü 
saran şu fırtınalı bulutlar nədən iləri gəliyor? 
D i l ş a d . Ah, şu aşiftə qız... Olqa!.. 
T e y m u r. Nə var, nə olmuş? 
D i l ş a d . Zavallı Elmasa göz veriyor da, ışıq vermiyor. Hər gün yeni bir sevgi, hər 
gün yeni bir təranə. Bilməm ki, Orxandan nə istiyor? 
E l m a s. Hətta, əvət hətta!.. (Sözünü bitirəməz.) 
D i l ş a d . Ah, hər halda Olqa buradan dəf’ edilməli... 
T e y m u r. Hiç sıqılma, Elmas, səni üzən düşüncələr pək çapuq gedər. Sən Divan 
bəyi qızı və Orxan hərəmisin. Bən onların hər ikisini sevərim. Hələ səndəki vəqar, səndəki 
vəqar və əzəmət! 
E l m a s (xəfif baş əyintisilə). Təşəkkür edərim. 
Q a r a q u ş (gəlir, əyilir). Orxan əmri-hümayuna müntəzirdir. 
T e y m u r. Gəlsin. (Qadınlara). Siz çəkilin. (Gedərlər. Orxan gəlir, əyilir.) Orxan! 
Yaqın gəl... (Əlini onun omuzuna qoyar). Sən həm qəhrəman bir cəngavərsin, həm də 
siyasəti pək gözəl bilirsin. Səni bir işə təyin etdim, yarın yola çıqmalısın. 
Or x a n . İtaət borcumdur. 
T e y m u r. Osmanlı sultanı Yıldırım Bayazidə elçi göndərdik, hənuz ondan bir xəbər 
yoq. Hər halda bizim Bursada, Yıldırım paytaxtında bir gözçümüz bulunmalı; sarayın iç 
və dış yüzünü öyrənib hər ay bizə xəbər verməli. Divan bəyi lazım gələn vəzifəyi sana 
söylər. Ordumuz bir həftə sonra Mısır-Şam tərəflərinə hərəkət eyləyəcək. Sən də doğru, 
Bursaya gedərsin. Orada kəndini bana düşman göstərirsin, Yıldırıma məhəbbət bəslədiyin 
için buradan qovulduğunu söylərsin. Hətta bizimkilər də öylə bilməli... Çünki şəhrimizdə 
casus bulunur da tədbirimiz boşa çıqar. 
Or x a n . Yıldırım sözlərimə inanmazsa? 
T e y m u r. Hiç məraq etmə, inanır; çünki o çoq məğrurdur. Məğrurlar isə həqiqəti 
görəməzlər. Diyorlar, o, gözdən pək zəifdir, məgərsə qəlbi və düşüncəsi də kor imiş... 
(Kəskin.) Əsla düşünmə, get, yarın için hazırlan, Dəmirqaya da səninlə bərabər bulunsun. 
Or x a n . Lakin o, pək sadə adam... İşlərimə əngəl olur deyə ehtiyat ediyorum. 
260 
 
T e y m u r. Ehtiyat lazım deyil. O, təcrübədən çıqmış sadiq bir əskərdir. Haydı, 
oğlum! Vəzifə və ciddiyyət! 
Or x a n . Böyük xaqanın əmri hər şeydən yüksəkdir. (Əyilir, çıqar.) 
Q a r a q u ş (gəlir, əyilir). Divan bəyi, şair Kirmani, sərdar Aqbuğa hüzura izn 
istiyorlar. 
T e y m u r. Buyursunlar. (Qaraquş gəldiyi tərəfə ehtiramkar bir işarət edər. Hər üçü 
gəlir, əyilirlər. Teymur nəvazişkar bir tevr ilə.) Divan bəyinin əhvalı? 
D i v a n b ə y i. Təşəkkür edərim. 
T e y m u r. Şair Kirmani nasıl? 
Ş a i r. Əskik olmayın. 
T e y m u r. Ordumuzun qəhrəman sərdarı Aqbuğa nə halda? 
A q b u ğ a. Aqbuğa hər an yılmaz ordu ilə bərabər sarsılmaz xaqanın əmrini bəklər. 
T e y m u r. Pək gözəl, oturun. (Otururlar). Aylarca Bingül dərəsində böyük şənliklər 
yapdıq, epeycə zevq və səfayə daldıq, bir qadar da müharibə şənliyi yapsaq eyi olmazmı? 
A q b u ğ a. Bəncə müharibə meydanı dügün dərnəklərindən, eyşü-nuş məclislərindən 
daha xoş, daha ruhaşinadır. 
T e y m u r. Buna sən nə dersin, şair? Bu gün gözümə pək nəş’əli görünüyorsun. 
Ş a i r. (laübali və yarımsərxoş bir qəhqəhəylə). Şənlik... o da şənlik, bu da şənlik... 
Qavğa... o da qavğa, bu da qavğa... Yalnız, əvət yalnız arada bir fərq var ki, siz 
cəngavərlər insan qanına hərissiniz, biz şairlər gülgün şərabə... Onda vəhşət və dəhşət var, 
bunda zevq və şətarət. Sizin hərb nə’rələriniz yürəkləri qoparır, insanları parçalatır, 
anaları ağlatır. Şairlərin eyş-nuş təranələri isə kinləri, kədərləri öldürür. Yüzləri, gönülləri 
güldürür. Siz insan qafalarını qırarkən, biz də o qafalardan yapılma qədəhləri bir-birinə 
vururuz. Siz hərb və dəhşət qalibi, biz eşq və məhəbbət məğlubu. Fəqət bizim şu 
məğlubiyyətimiz o qalibiyyətdən daha üstündür. 
T e y m u r. Bəxtiyar şair! Səni sərməst edən tatlı xəyal, yalnız xoş bir təsəllidir. 
Bununla bərabər sən pək böyüksün, əvət, sənin kibi dəyərli simaların qədr və qiyməti 
anlaşılsaydı, bənim kibi topallar soldakı sıfır qadar mə’nasız qalırdı. Siz yarasalar 
ölkəsində, korlar məmləkətində parlayan bir günəşsiniz. Əfsus ki, insan adını daşıyan 
ikiayaqlı həşərat pək qaba və pək səfil bir şey... Iştə şu qaba və miskin  
261 
 
həşəratı uslandırmaq için, onların pas tutmuş kirli vicdanlarını yıqamaq için yalnız 
Teymur qılıcı lazım... Əvət sevgili şair! Insanlar mərhəmət və məhəbbətdən ziyadə dəhşət 
və qüvvətə tapınırlar. (Aqbuğaya). Demək, ordu tamamilə hərbə hazır, öyləmi? 
A q b u ğ a. Əvət, həpsi bir fərd kibi əmrə müntəzirdir. 
T e y m u r. Iştə kafi... 
Ş a i r. Şimdi nerəyə, əcəba? 
T e y m u r. Mısır və Şam üzərinə. 
Ş a i r. Fəqət bu siyasəti əsla düşünəmiyorum. 
T e y m u r. Sən “Teymurnamə” müəllifi ikən bənim siyasətimə yabançı görünmək 
tuhaf deyilmi ya? (Həyəcanlı.) Ah, Savə!.. Fazil Şeyx Savənin qətli nə çabuq unutuldu. 
Bən onu Ərəbistana elçi göndərdim. Mısır hökmdarı alçaqcasına öldürtdü. Əcəba elçi də 
öldürülürmü? Xayır, xayır, Şeyx Savənin qanı yerdə qalmaz. 
Ş a i r. Fəqət azcıq istirahət də lazım. (Teymurun taxtı önünə sərilmiş qaplan dərisini 
göstərir.) İştə Hindistanda Qanq nəhri kənarında avladığın qaplanların dərisi hənuz 
qurumamış, Sultan Mahmud ölkəsində aqıtdığın qanların izi hənuz topraqdan 
silinməmiş... 
T e y m u r. Bən məğrurları əzmək için yaradılmış bir allah bəlasıyım. Tökdüyüm 
qanlar da yalnız haq və ədalət namınadır. 
Ş a i r. Açıq söyləmək lazım gəlirsə, bən qan tökülməkdə hiç bir haq və ədalət 
görəmiyorum. 
T e y m u r. (məğrur təbəssümlə). Əvət haqlısın, çünki... şairsin. 
A q b u ğ a. Şairlər də mənəvi həkimlərdir. Qan aqıtmaqdansa yara bağlamağı daha 
xoş görürlər. 
T e y m u r. Baqalım Divan bəyi nə diyor? 
D i v a n b ə y i. Bana qalırsa xeyir və şər ikizdir. Məhəbbətlə ədavət bir-birinə 
bağlıdır. Lüzumundan fəzlə məhəbbət nifrət doğurduğu kibi, həddən aşırı qan tökülməkdə 
də bir fəzilət yoq. 
T e y m u r. Divan bəyi daha başqa düşünüyor, o daha etidalçı. Fəqət unutmamalı ki, 
hər səciyyə və şəxsiyyət birər qanun deməkdir. İştə bu gün şəxsiyyətim bana nə əmr 
edərsə, onu yapmaqdan çəkinməm. Bununla bərabər bən şimdiyə qadar qurultaysız, 
şurasız bir şey yapmadım, çünki şurasız bir məmləkət cahil bir şəxsə bənzər ki, tutduğu 
işlər, söylədiyi sözlər həp nədamət və fəlakət doğurur. Bən daima həkim və aqil şəxsləri 
dinlədim, böyük sərdarlar ilə müşavirə yapdım. Yalnız hərb ilə mübarizəyi deyil, sülh 
mə’nafeyini də düşündüm.  
262 
 
Əvət, bən şu nihayətsiz ölkələri gah tədbir və siyasətlə, gah sülh və məhəbbətlə, gah 
təhdid və şiddətlə, gah əfv və mülayimətlə idarə etmək istərim. Bən hər işdə səbat və 
istiqaməti sevdiyim kibi, həzm və ehtiyatdan da xoşlanırım, lazım gəlirsə, bə’zən 
düşmanlarıma qarşı səbr və təhəmmül göstəririm, bə’zən də qafil və cahil görünməkdən 
zevq alırım. 
D i v a n b ə y i. Baqalım, şura nə qərarə gəlir. 
T e y m u r. Əminim ki, Ərəbistan səfərinə kimsə etiraz etməz. Çünki Bingül 
dərəsində devlət kişilərindən pək çoqunu dinlədim. Hər kəs bənim fikrimə iştirak ediyor. 
Bu xüsusda tərəddüd göstərən varsa, o da yalnız şair Kirmani ilə sənsin. Şübhəsiz ki, iki 
gün sonra siz də əksəriyyətə tabe olursunuz. 
Q a r a q u ş (gəlir, əyilir). Sobutay hüzura izin istiyor. 
T e y m u r. Hanki Sobutay? 
Q a r a q u ş (Aqbuğaya işarətlə). Böyük sərdarın küçük qardaşı, Yıldırım Bayazidə 
göndərilən elçi... 
T e y m u r. Gəlsin, baqalım nə cəvab gətirmiş. (Qaraquş kənara işarət edər. Sobutay 
gəlir, əyilir.) Xoş gəldin, oğlum, nasılsın? 
S o b u t a y. Böyük xaqanın kölgəsi əskik olmasın. 
T e y m u r. Osmanlı sultanından nə xəbər? 
S o b u t a y. İştə göndərdiyi cəvab... (Məktubu təqdim edər.) 
T e y m u r. (məktubu Divan bəyiyə verir, elçiyə.) Məktubu Divan bəyi oqur, söylə, 
baqalım qəhrəman Sobutay! Sən nə gördün, sən nə eşitdin? 
S o b u t a y. Yıldırım daima eyş-işrət düşkünü... Götürdüyüm məktuba qarşı acı 
qəhqəhələrlə güldü; həm də son dərəcə saymazlıq, soğuqluq göstərdi. 
T e y m u r. Demək bənim düşmanım Qaraqoyunlu əmiri Qara Yusifi yenə himayə 
etmək istiyor, öyləmi? 
S o b u t a y. Yalnız Qara Yusifi himayə etmiyor, hətta Bağdad Sultanı Əhməd 
Cəlayiri də ittihadə cəlb etmiş, həm də bizim əleyhimizə... 
T e y m u r. (acı qəhqəhəylə). Demək düşmanlarımız ilə itilaf yapıyor, bizi hiçə 
saymaq istiyor, öyləmi? (Başını məktubdan qaldıran Divan bəyiyə) Pəki nə yazıyor? 
D i v a n b ə y i. Təkrarə nə hacət?! Iştə Sobutayın söylədiyi kibi: saymazlıq və 
soğuqluq... Başqa laf yoq. 
263 
 
T e y m u r. (kinli). Saymazlıq və soğuqluq... Nə gülünc həqarət! (Hiddətlə yerindən 
qalqar.) Ah, saymazlıq və soğuqluq... Nə böyük cəsarət!.. Bən ondan qardaşca məhəbbət 
bəklərkən iştə aldığım cəvab! Qara Yusiflə Əhməd Cəlayir bəni gözəl tanıyorlar, fəqət 
Yıldırım!.. Yıldırım isə şərab düşkünü... Zərər yoq, o da ayıldıqdan sonra tanır. Bən İrana 
ayaq basdım, ən böyük cəngavərlər qarşımda duramayıb Mazandaran çaqqalları kibi 
ormanlara qaçdılar. Moskofa hücum etdim, rus knyazları qorqudan şimal ayıları kibi 
ürküşüb dağılmağa başladılar. Hindistana yürüdüm. Sultan Mahmud ordusu Qanj nəhri 
kənarındakı qaplanlar kibi oqlarıma şikar olub diz çökdülər. Əvət bir gün gəlir ki, məğrur 
Yıldırım da paytaxtı Bursada Topal Teymuru qarşılar və o zaman... iştə o zaman 
sərxoşluğun nəticəsini və bənim kim olduğumu haqqilə anlar. 
 
 
 
Pərdə 
 
 
İKİNCİ PƏRDƏ 
 
 
Gözəl bir köşk... Ortada fəvvarəli bir havuz, havuz kənarında Kişmir və İsfahan 
səccadələrilə ipək döşəklər, qədifə (məxmər) yasdıqlar və balışlar, masa və sandaliyələr... 
Bağça başdan-başa dürlü çiçəklərlə bəzənmiş, ta uzaqlarda sıra ilə ulu çinar ağacları 
nəzərləri oqşar. Kənardan eşidilən həzin bir kamança səsi ruhlara nəş’ə səpər. Bir tərəfdə 
şərabla dolu sürahi və bir qədəh, soyulmuş və soyulmamış alma və şaftalı, digər tərəfdə 
qələm, dəvat, bir taqım dəftər və kitablar bulunur. 
 
Ş a i r K i r m a n i yastığa yaslanaraq yazı ilə məşğul görünür. O l q a əlində böyük 
bir gül dəməti gəlir. Arqa tərəfdən qədəh içərisinə bir gül bıraqıb geri çəkilir. 
Ş a i r. (başını qaldırır, dolu qədəhi alıb içmək istərkən heyrətlə.) Əcəba bu gül 
nerdən? (Ətrafa baqar, Olqayı görüncə qələmi bıraqır.) Ah, nə böyük səadət!.. (Ahəngi-
məxsus ilə.) Badə, gül, bir də gül bənizli mələk!.. (Yerindən qalqıb sandaliyəyə oturur.) 
O l q a. Sizi rahatsız etdim, deyilmi? 
Ş a i r. Bil’əkis, şairləri rahatsız və müztərib edən bir şey varsa, o da gözəllərdən uzaq 
bulunmaqdır. 
O l q a. (əlindəki dəməti təqdim ilə). Iştə şu gülləri yalnız şair için topladım. 
Ş a i r. (alır). O halda şair son dərəcə bəxtiyardır. (Olqaya işarətlə.) Müsaidənizlə şu 
qədəhi təbiətin ən canlı şe’ri şərəfinə içmək istərim. (İçər). 
264 
 
O l q a. Nuş olsun! Şu dəftərlər nə? Yoqsa yeni bir ilhammı var? 
Ş a i r. Xayır, “Teymurnamə” yazıyorum. 
O l q a. Pək gözəl. Böyük xaqanın tarixini yazmaq şərəfi hər kəsə nəsib olmaz. 
Ş a i r. Halbuki, eşq və gözəllik tarixi yazan şairlər daha yüksəkdir. 
O l q a. (gedəcək olur). Müsaidənizlə... 
Ş a i r. Gediyormusunuz? 
O l q a. Əvət. 
Ş a i r. Nədənsə bu gün sizi pək düşüncəli görüyorum. Səbəbini sora bilərmiyim? 
O l q a. Səbəbi böyük bir haqsızlıq. 
Ş a i r. Nasıl haqsızlıq!? 
O l q a. Allah eşqinə, söyləyin, Orxan gerçəkdənmi Yıldırım mühibbi? Sizcə o, 
Teymura xəyanət edərmi? 
Ş a i r. Hiç ümid etməm. 
O l q a. Iştə Orxanın xəyanəti hər ağızda söyləniyor. Ah, nə qadar böyük bir iftira, nə 
qadar fəna yanlış... Aman, əfəndim, Teymur sizə qarşı böyük hörmət bəslər. Lütfən 
Orxanı müdafiə ediniz. 
Ş a i r. Hiç təlaş etməyin, əlimdən gəldiyi qadar çalışırım. 
O l q a. Əskik olmayınız. (Xəfif baş əyintisilə çəkilir). 
Ş a i r. İzzət və şərəflə... (Ətrafa). Bəxtiyar Orxan! Səadət pərisi üzərində qanat 
çalıyor da əsla xəbəri yoq. (Qədəhi şərabla doldurur. Bu sırada Teymurla Divan bəyi 
gəlir). 
T e y m u r. Yenəmi şərab, möhtərəm şair? Yenəmi şərab? 
Ş a i r. Böyük cihangirin qanlı müharibələri ancaq qanlı şərabla yazıla bilir. 
T e y m u r. Kinayəmi, yenə kinayəmi? Əylənmək istədiyin cihangirin qəzəbi səni 
qorqutmuyormu? 
Ş a i r. (laübali və tatlı təbəssümlə). Hökmdarların hiddət və qəzəbi böyük bir 
məmləkəti alt-üst edər, fəqət küçük bir şairi qorqutamaz. Əvət, bən yalnız gözəllərin itab 
və sərzənişlərindən mütəəssir olurum. Bəncə işvəkar bir qaşın çatılması, parlaq bir qılıcın 
çəkilməsindən daha mə’nalı, daha kəskindir. 
T e y m u r. Sən çoq içiyorsun, halbuki məmləkət qanunu və türk adəti bunu şiddətlə 
mə’n edər. 
Ş a i r. Şairlər isə, adət və qanun çərçivəsini qırıb parçalamaqdan daha çoq zevq 
alırlar. 
265 
 
T e y m u r. (məmnun qəhqəhəylə). İştə səni bana sevdirən də şu rindanə xislət, şu 
qürur və əzəmətdir. 
D i v a n b ə y i. Şair Kirmani böyük ruhşinasdır. O, pək gözəl biliyor ki, Teymur 
hökumətləri yıqar, məmləkətləri yaqar; ən məğrur hökmdarları əzər, ən şücaətli 
qəhrəmanları qəhr edər, fəqət dəyərli şair və ədiblərə, alim və fazil şəxslərə qarşı da o 
nisbətdə hörmət və məhəbbət bəslər. Iştə Səmərqəndin evləri, misafirxanələri deyil, şəhər 
ətrafındakı köşklər və bağçalar belə uzaqdan gələn fən və sənayeyinəfisə ərbabına kafi 
gəlmiyor. Yalnız Şərq devlətləri deyil, hətta Qərb hökumətləri də elçi və ticarət 
nümayəndələri göndərməkdən geri durmuyorlar. 
T e y m u r. Tüccar və sənətkarlara daha çoq sühulət və hörmət göstərməli. Çünki 
cihan, ancaq ticarət və sənaət sayəsində rifah bulur. 
D i v a n b ə y i. Əvət dün Ispaniya səfiri də bu nöqtəni qeyd ediyordu və böyük 
xaqanın fəzilət və məharətlərini saydıqca dili ağzına sığmıyordu. 
T e y m u r. Avropalıların dilləri başqa, yürəkləri daha başqadır. Hər halda 
məmləkətimiz arslanlar yurdu, qartallar yuvası olaraq qalmamalı. Bəlkə dünyada ən 
parlaq maarif və mədəniyyət ocağı, ən zəngin sənaye və ticarət mərkəzi olmalıdır. Əvət, 
qoy düşmanlarımız görsünlər ki, türk evladı yalnız basıb-kəsməkdən deyil, yaşamaq və 
yaşatmaqdan da zevq alır. Yalnız yaqıb-yıqmaq deyil, yapmaq və yaratmaq da bilir. 
Bununla bərabər yapdıqlarımız hiç bir şey deyil. Bu, yalnız mədəniyyətə doğru bir adım, 
gələcək için bir başlanğıcdır. Bizim başladıqlarımızı gələcək nəsil ikmal etməli. Yalnız 
beş-on şəhər deyil, bütün məmləkət tərəqqi və gözəlliklər için birər nümunə olmalı. Əvət, 
biz təməl daşı atıyoruz. İştə bu təməl üzərində möhtəşəm binalar qurmaq və bu şüarı 
çiçəkləndirmək... ancaq yeni nəslə, ancaq sarsılmaz gəncliyə aiddir. 
D i v a n b ə y i. (yazılan dəftərə baqaraq). Əcəba şair imdi hanki vəq’əni qələmə 
alıyor? 
Ş a i r. İştə son səfərlər... Türküstan ordusunun Kişmir səhrasındakı müvəffəqiyyətləri 
və sarsılmaz xaqanın Hindistanı fəth etməsi... 
T e y m u r. Ümidvaram, bu gün-yarın Mısır və Şam zəfərlərimiz də yazdığın tarixin 
ilavələri sırasına keçər. Məğrur Yıldırım inadında dəvam edərsə, o da tariximizə yeni bir 
fəsil artırmış olur. 
266 
 
D i v a n b ə y i. Fəqət bən bil’əkis, Yıldırım məsələsinə əsla tərəfdar olmaq istəməm. 
Çünki hər ikiniz Turan aləminin birər qütbüsünüz. Şu iki qütb bir-birilə çarpışırsa, ortada 
fəlakətli bir uçurum açılmış olur. Və bu nifaqdan istifadə edərək ətrafı saran əcnəbi 
devlətlər türk dünyasına saldırmağa fürsət bulur. Bir də ordumuz bütün cihanı saracaq 
deyil a... Alınan ölkələri haqqilə idarə etsək daha böyük müvəffəqiyyətdir. 
T e y m u r. (məğrur qəhqəhəylə). Allah bir olduğu kibi, padşah da bir olmalı, şan və 
şöhrət izləyən bir hökmdar qarşısında cihan... nədir? 
E l m a s (müztərib adımlarla gəlir). Böyük xaqan! Sana şikayətim var. 
T e y m u r. Kimdən? 
E l m a s. Ədalətdən dəm vuran Teymurdan. 
T e y m u r. Niçin, yavrum, Teymur bir xətamı işləmiş? 
E l m a s. Əvət! Teymurun xətası kəndisi qadar böyükdür. 
T e y m u r. Nə imiş əcəba? 
E l m a s. Sən qəhrəman bir mücahidi məhv ediyorsun. 
D i v a n b ə y i. (Elmasın qolundan tutaraq). Şaşırdınmı, qızım, nə söylüyorsun? 
T e y m u r. Söylə, Elmas, hiç çəkinmə, o qəhrəman kimdir? 
E l m a s. Bəni söylətməkmi istiyorsunuz? Əcəba Orxan nə yapmış ki, Səmərqənddən 
sürgün ediliyor. 
T e y m u r. O asılmalıydı, yalnız sənin ərin olduğu için sürgünə qərar verildi. 
E l m a s (həyəcanlı). Niçin, ah, niçin? 
T e y m u r. Çünki hökumətə xaindir. Yıldırıma qarşı məhəbbət bəsliyormuş... 
E l m a s. Yalan, iftira!.. 
D i v a n b ə y i. Elmas! 
T e y m u r. (Elmasa). Bən qürur və cəsarəti pək sevərim, hər halda hörmətə layiqsin. 
E l m a s. Xayır, bən hiç bir nəvaziş istəməm. Yalnız ədalət istərim, ədalət! 
Ş a i r. (acı təbəssümlə, ətrafa). Mə’sum bir maral yırtıcı qaplandan ədalət umuyor. 
(Teymura). Əfəndim, Elmas bəyimə mərhəmət ediniz. Orxan xain olamaz. 
267 
 
T e y m u r. Siyasət başqa, mərhəmət daha başqa bir şeydir. Siyasətdə mərhəmət yoq! 
Əvət, Orxan sürgün edilməli. 
E l m a s. Ya bən! Ya qucağımdakı yavrucığaz nə olur? Ah, qəlbiniz daşdanmı 
yapılmış? 
D i v a n b ə y i. (qolundan tutaraq). Qızım, sus! 
T e y m u r. (kəskin). Orxan asılmalıdır. 
E l m a s (çılğınca). O halda bəni də asdır, bəni də... (Bihal olurcasına Divan bəyiyə 
sarılır). Ah, babacığım!.. 
D i v a n b ə y i. Üzülmə, yavrum, Əmir əfv edər. 
D i l ş a d (gəlir. Mənzərəyi görüncə, heyrətlə). Elmas! Bu nə hal? Ah, səni pək 
müztərib görüyorum. 
E l m a s (mə’yus). Xayır, hiç bir şey yoq... 
T e y m u r. Dilşad! Elmas təsəlliyə möhtacdır. 
E l m a s. Təsəllilərin ən gözəli ölümdür. 
Q a r a q u ş sür’ətlə gəlir, əyilir. 
T e y m u r. Nə xəbər? 
Q a r a q u ş. Sərdar Aqbuğa orduya rəsm-keçid yapdırıyor. Bütün ə’yan, əşraf hazır. 
Əcnəbi elçi və nümayəndələri də təşrifinizə müntəzirdir. 
T e y m u r. (Divan bəyi ilə şair Kirmaniyə). Əvət, gedəlim, beş dəqiqə bulunsaq, kafi. 
Ş a i r. Qaraquş! Bunları topla, kütübxanəmə götür. Qaraquş kitab və dəftərləri toplar, 
onları izlər. 
D i l ş a d . Elmas! Çocuqmu oldun, niçin kəndini üzüyorsun? 
E l m a s. Ah, Orxan məhv oluyor, ona xain deniliyor... 
D i l ş a d . Xayır, o xain deyil. Ona hiç bir şey olmaz. Burada yalnız bir anlaşılmaz 
bir səbəb var. 
E l m a s. Iştə bu anlaşılmaz səbəblər bəni bəhr ediyor. 
D i l ş a d . İnan, burada bir sirr var. Bən Teymuru eyi tanıyorum, o böylə qaranlıq 
bilməcələrdən pək xoşlanıyor. Sən Orxandan əmin ol və əsla düşünmə!.. 
E l m a s (ona sarılaraq). Ah, nəcib ruhlu Dilşad! Bən yalnız sana inanıyorum. 
268 
 
Bu sırada “Yaşasın Teymur! Yaşasın Teymur!” deyə Teymur uzaqlaşdığı tərəfdən gurultu 
və alqış sədaları eşidilir. O l q a qarşıdakı evdən çıqar. Dilşada doğru gəlir. 
 
E l m a s (onu görüncə sarsılır, sinirli bir tevr ilə) İştə!.. İştə bütün fəlakətlərə səbəb 
şu aşüftə prenses, şu xain afətdir. 
D i l ş a d . Elmas! Onu bıraq. 
E l m a s. Rica edərim bəni qınama. Ah, keçən gün Qaraquşun söylədiklərini 
unutdunmu? (Olqaya yaqlaşır, çılğınca). Bana baq, Olqa! Sən bizdən nə istiyorsun? Artıq 
yetişir, dəf’ ol! Türküstan ovalarında, Səmərqənd bağçalarında yabancılara yer yoq... 
Eşidiyormusun? (Daha kinli). Ah, bən bu sayğısız fitnəyi kəndi əlimlə boğmaq istiyorum. 
(Boğazına sarılmaq istər). 
D i l ş a d (mane olur). Elmas, düşün ki, bu hal Əmirin sönməmiş qəzəbini daha 
ziyadə alevləndirir. 
E l m a s. Alevləndirsin, kimsədən qorqum yoq... 
O l q a. Rica edərim, Elmas, bəni təhqir etmə! Bən də sənin kibi əsil bir ailəyə 
mənsubim. Həm də buraya kəndi ixtiyarımla gəlmədim, sevgili ərin gətirdi. Bu sözləri 
bana söyləməkdənsə ona və Əmir Teymura söylə. 
E l m a s. Ah, sən getdikcə şımarıyorsun. (Sinirli və qızğın). Xayır, bən kimsəyə söz 
söyləməm. Sən Teymurun da, Orxanın da əqlini çalmışsın. Bən sana kəndim cəza veririm, 
kəndim... Bana baq, ya ana yurduna getməlisin, ya məzaristana... Eşitdinmi? Ah, sərsəri 
məxluq! 
D i l ş a d . Elmas! Artıq yetişir, gedəlim. (Qolundan tutub götürür). 
O l q a. (yalnız). Gedərim, əvət gedərim, fəqət yürəyində sağalmaz bir yara açıb da 
öylə gedərim. (Sinirli adımlarla köşkə doğru yürür. Bu sırada Orxan qarşısına çıqar.) 
Or x a n . Olqa! 
O l q a. Ah! 
Or x a n . Nə oldun, səni qorqutdummu? 
O l q a. Xayır, qorqutmadın. Sən bəni öldürdün, bəni məhv etdin... 
Or x a n . Olqa! Nə demək istiyorsun? 
O l q a. Ah, Elmas bəni rüsvay etdi, o bəni rəzil etdi. 
Or x a n . Fəqət niçin? 
O l q a. Səni sevdiyim için... 
D i l ş a d ağaclar arasında görünür, dinlər. 
269 
 
Or x a n . Olqa! Bən şimdi Səmərqəndi tərk ediyorum. İstərsən hazırlan bərabər 
gedəlim. 
O l q a. Xayır, istəməm. 
Or x a n . Niçin? 
O l q a. Çünki sən də məhv olursun, bən də... 
Or x a n . Teymurdanmı ehtiyat ediyorsun. 
O l q a. Ah, əvət. 
Or x a n . Təlaş istəməz, sən bəni dinlə; Gürcüstandan gətirdiyim ağ əlbisəyi geyərsin, 
kim görürsə erkək zənn edər. Daha durma. Şimdi gəlirim, bərabər çıqarız. 
D i l ş a d (ətrafa). İştə ən gözəl fürsət! (çəkilir) 
O l q a. (mütərəddid). Ah, Teymurun qəzəbi bəni pək qorqutuyor. Yenə kənardan 
gurultu və alqış sədaları eşidilir. 
Or x a n . Hiç məraq etmə, qiyafətini dəyişdir də, ötəsi qolay... 
D ə m i r q a y a (gəlir). Əmir təşrif ediyor. 
Orxan (Olqanın qulağına). Daha durma, çabuq ol. 
O l q a. (müztərib). Ah, Orxan! 
Or x a n . Haydı, çəkil... Bəkliyorum. (Olqa çəkilir. Dəmirqayaya). 
D ə m i r q a y a! Yol hazırlığı nasıl? 
D ə m i r q a y a (alnının tərini silərək). Hər şey yolunda... Bu saət çıqa biləriz. 
Or x a n . Gündüz pək sıcaq. Bəncə mehtablı gecədə səfər etmək daha xoş. Çünki 
hava bir qadar sərinləmiş olur. 
D ə m i r q a y a. Nasıl istərsən öylə yaparız. 
Orxan (yola baqar). Haydı, sən azcıq kənarda dur. 
D ə m i r q a y a. “Dur” dersin dururum, nəmə lazım... (Çəkilir). 
 
T e y m u r l a      D i v a n b ə y i    gəlir. 
 
T e y m u r. Oğlum, sən buradamısın, işlər nə halda? Orxan (tə’zim ilə). Bir az sonra 
çıqmaq istiyorum. 
T e y m u r. Saqın xəbərlər gecikməsin. Para lazım olduqca bildir və Yıldırım 
ölkəsinin hər tərəfində casuslar bulundur. Haydı, eyi yol, uğurlar olsun! 
Or x a n . Hər xüsusda əmin olunuz. (Tə’zim ilə çəkilir). 
D i v a n b ə y i. Sağlıqla, oğlum, Elmas için məraq etmə! 
270 
 
T e y m u r. (Divan bəyiyə). Yıldırıma bir məktub daha yaz, yarın Sobutay götürsün. 
Fəqət onun məktubu nə qadar qaba isə, bizimki də bir o qadar nəzakətli olsun. 
D i v a n b ə y i. Bən də öylə düşünüyorum. (Yola baqar). İştə Sobutay kəndisi də 
gəliyor. 
Ş a i r K i r m a n i, A q b u ğ a və S o b u t a y gəlir, əyilirlər. 
T e y m u r. Qəhrəman Sobutay! Yarın bir məktub daha götürməlisin. Qoy Yıldırım 
anlasın ki, biz hər şeydən əvvəl barışıq və məhəbbət tərəfdarıyız. 
S o b u t a y. Xayır, o pək məğrur, pək inadçı adam. 
T e y m u r. Bizim borcumuz itmami höcətdir. İnad edərsə, kəndisi zərər görür. Şimdi 
get, hazırlan, yarın həm məktubu, həm də lazım gələn tə’limatı Divan bəyidən alırsın. 
S o b u t a y. (tə’zim ilə). Itaət, xaqanım! (Gedər). 
T e y m u r. (Aqbuğaya). Cəsur Aqbuğa! Ordudan pək məmnun oldum. Biz də bir qaç 
gün sonra Mısıra doğru hərəkətə başlarız. Oğullarımızdan Pir Məhəmməd Mirza 
Hindistanı, Şahrux Mirza Xarəzm və Türküstanı, Miranşah isə Azərbaycan və Gürcüstanı 
idarə edər. Digər sərdarlar da hökumətimizə tabe olan başqa ölkələrə baqar. 
 
Sandaliyəyə otururlar. 
 
Q a r a q u ş (gəlir, əyilir). Azərbaycandan, oğlunuz Miranşahdan Divan bəyiyə 
məktub. 
T e y m u r. Pəki, kəndisinə ver. 
 
Məktubu verir çıqar. Divan bəyi açar oqur. 
 
A q b u ğ a (şairə). Bu məktubda bir sirr var. 
Ş a i r. Şübhəsiz. 
T e y m u r. (ətrafa). Xayır, bu məktub uğurlu bir şeyə bənzəmiyor. Kim bilir yenə nə 
uyğunsuzluq var. 
D i v a n b ə y i. Məktubun məalını ərz etməyə müsaidlə buyurulurmu? 
T e y m u r. Söylə! 
D i v a n b ə y i. Yenə isyan!.. Yenə azərbaycanlılar oğlunuz Miranşaha qarşı isyan 
etmişlər. 
T e y m u r. Səbəb!? 
271 
 
D i v a n b ə y i. Səbəb Miranşahın gevşəkliyi... idarəsizliyi. 
T e y m u r. (qızğınca). Ah, Miranşah, Miranşah! Əvət, onda azcıq tədbir və siyasət 
bulunsaydı, kimsə izindən çıqmazdı. Orasını idarə edəcək sağlam və düşüncəli bir baş 
lazım. Heyhat ki, Miranşah kibi şaşqınlar o düşüncədən pək uzaqdırlar. 
Ş a i r. Azərbaycan eşsiz bir cənnət bucağı, tükənməz bir sərvət ocağıdır. Lakin əfsus, 
binlərcə əfsus ki, Miranşahlar oyuncağıdır. 
D i v a n b ə y i. Bəncə Azərbaycan xalqı yabancılara kölgə olmaqdan pək zevq alır və 
xarici tə’sirə daha çabuq qapılırlar. 
T e y m u r. Pəki, burada xarici tə’sir nə ola bilir? 
D i v a n b ə y i. Bir taqım qara qüvvələr... 
T e y m u r. Məsəla, nə kibi? 
D i v a n b ə y i. Qaraqoyunlu əmiri Qara Yusif kibi... 
T e y m u r. Nədən bəlli? 
D i v a n b ə y i. Məktubda örtülü işarətlər var. Ətrafdan gələn bə’zi casuslar orada 
Teymur nüfuzunu qırmağa çalışıyor və xalqı Yıldırım dostu Qara Yusif tərəfinə çəkmək 
istiyormuş. Hətta bu da kafi deyilmiş kibi Qara Yusif çeteləri Türküstan ilə Ərəbistan 
arasındakı karvanların gediş-gəlişinə və ticarət işinə əngəllər çıxarırmış... 
 
Teymur hiddətlə yerindən qalqır, yanındakılar da ona tabe olur. 
 
T e y m u r. Ah, öyləmi, öyləmi!? Hiç zərər yoq, biz səfər üstündəyiz. Er-gec həpsinin 
halı sorulur, hər kəs kəndi azğınlığına görə cəza bulur. Xayır, Qara Yusifdə bir tilki qadar 
cəsarət yoq. Şübhəsiz ki, o həp Yıldırıma güvəndiyi için şu fitnələri qaldırıyor. (Divan 
bəyiyə). İkinci məktubu gecikdirmə. Hər halda Yıldırım onu bizə təslim etməli. (Qızğın). 
Ah, Yıldırım! Yıldırım! Bən səninlə xoş keçinmək istərkən, sən çaqqalları, tilkiləri bənim 
üzərimə şımartıyorsun. Yoq, bən hər sərsəriyə qarşı əyləncə olamam. Qara Yusif təslim 
edilməlidir, təslim! Yoqsa ikinci məktubunda da saymazlıq və soğuqluq göstərirsə, o 
halda Yıldırımın kəndisilə hesablaşmalıyım. (Bir-iki adım yürür, təkrar dönər: kəskin və 
atəşli). Əvət, Topal Teymuru saymayanlar, kəndi əllərilə kəndilərinə məzar qazmış 
olurlar. (Gedər, onunla bərabər səhnədəkilər də çəkilir. Havanın ışığı bir qadar azalır). 
D i l ş a d (Elmasla bərabər gəlir. Onun omuzunu oqşayaraq). Elmas! Sən uslu və 
düşüncəli bir qadınsın. Fəqət pək gənc, pək sinirlisin.  
272 
 
İnan ki, çoq sürməz yenə Orxanı Bingül dərəsində zevqi səfa məclislərində görürsün. 
E l m a s. Ah, bu gediş nə içinmiş? Yalnız onu bilsəydim. 
D i l ş a d . Xayır, sən onu hiç bilmə! Hökumət sirrini bilənlər, 
yaxud bilib də açanlar Teymurun qəzəbindən əsla qurtulamazlar. 
E l m a s. Orxan ləkələnməsin də, bən hər şeyə razıyım. 
D i l ş a d . Hiç məraq etmə, sən Orxanı bəndən istə! 
E l m a s (ona sarılaraq). Ah, nə qadar alicənab və böyük ruhlusunuz. Orxan (gəlir. 
Dilşada qarşı əyilir). Manemi oldum? 
D i l ş a d . Xayır. 
Or x a n . Elmas! Ümid edərim ki, bənim şu səfərimdən sıqılmazsın... Orxan xain 
deyil. 
E l m a s. Xayır, artıq sıqılmam. Nəcib Dilşadın iki sözü bənim iztirablarımı susdurdu. 
Orxan (Dilşada işarətlə, ehtiramkar). O, daima pərəstişə layiq bir fəzilət heykəlidir. 
D i l ş a d . Elmas da, sən də bənim gözümdə qardaş qadar əzizsiniz. 
H ə r i k i s i (əyilir). Təşəkkür edəriz. 
D i l ş a d . Saqın, çoq gecikmə. (Mə’nalı təbəssümlə). Həm də səndən bir şey istəriz. 
Or x a n . Nə arzu buyurulur? 
D i l ş a d . Elmas yalnızdır. Gönlünü ona bıraqıb da öylə getməlisin. 
Or x a n . Onun əksini düşünsəniz, Orxanı təhqir etmiş olursunuz. 
D i l ş a d (ətrafa). Nə yaldızlı yalan. (Orxana). Baqalım, təcrübə həqiqətlərin 
həqiqətidir. 
Or x a n . Hər halda vücud ayrılığı gönül ayrılığı demək deyildir. Artıq bana 
müsaidə... 
D i l ş a d . Yalnız Elmas içinmi gəldin, minimini oğlunu görməyəcəkmisin? 
Or x a n . Hiç onsuz olurmu? Buyurun gedəlim. 
D i l ş a d . Gerçəkdən pək sevimli çocuq. Bənim də görəcəyim gəldi. 
Gedərlər. Gün batar, ay ışığı ətrafı sarmağa başlar. 
D ə m i r q a y a (gəlir; onların uzaqlaşdığım görüncə). Yahu, şu Orxan da hiç yol 
adamı deyil, sanki Elması hiç görməmiş. (Dışarı çıqıb da təkrar içəri girən O l q a y ı 
görür, heyrətlə). O kim? Nə gözəl də 
273 
 
geyinmiş. Sanki gürcü knyazıdır, kim bilir, bəlkə Gürcüstandan Teymura yeni misafir 
gəlmiş. Nəmə lazım, kim olursa-olsun bən qarışmam. 
O r x a n (çabuq geri dönər). Dəmirqaya! 
D ə m i r q a y a. Buyur. 
O r x a n . Burada erkək qiyafətində bir dəliqanlı görmədinmi? 
D ə m i r q a y a. Əcayib şey! Dəliqanlı qadın qiyafətində olmaz a!.. Təbii erkək 
qiyafətində olur. 
O r x a n . Nə isə şaşırdım. Gürcü qiyafətli bir şəxs görmədinmi? 
D ə m i r q a y a. Əvət, şimdi buradan çıqdı. 
O r x a n . Atlar hazırmı? 
D ə m i r q a y a. Əlbəttə, hazır. 
O r x a n . Haydı sən get, bən də gəliyorum. 
D ə m i r q a y a. Pəki (Bir-iki adım yürür, ətrafa). Görünür yenə Elması bəkliyor. 
(Omuzlarını ataraq). Bəkləsin, nəmə lazım. (Gedər). 
O l q a. (çıqar). Orxan! Getmiyəlimmi? 
Or x a n . Əvət, gedəlim. (Mütərəddid bir düşüncədən sonra, onun əlini yaqalar). Bana 
baq, Olqa! Sən qal... İstərsən qal... 
O l q a. Peşimanmı oldun? 
Orxan. Xayır. 
O l q a. Pəki, bu tərəddüd niçin? 
Or x a n . Çünki yol pək uzaq, həm də təhlikəsiz deyil... 
O l q a. Xayır bən nə yoldan qorquyorum, nə də sənin düşündüyün təhlikələrdən. 
Artıq qərar verdim, geçdi. Parça-parça doğrasalar da geri dönməm. Dilşad ağaclar 
arasında görünür. 
Or x a n . O halda gedəlim. 
O l q a. Ah, əvət, gedəlim. Sür’ətli adımlarla uzaqlaşırlar. 
D i l ş a d (məğrur və məmnun). Zavallı Olqa! Kəndi əlinlə kəndini fəlakət 
uçurumlarına yuvarladın, iştə bənim aradığım da bu idi. (Şiddət və həyəcan ilə). Əvət get, 
get də, dəf’ ol! Fəqət heyhat, çoq sürməz ki, tatlı arzuların gözündə qalır. Qoca Teymurun 
dəmir pəncəsi köksünü didər, hiylə və xəyanətlə çarpan qəlbini Türküstan qartallarına 
yedirir. 
 
 
Pərdə 
274 
 
ÜÇÜNCÜ PƏRDƏ 
 
 
Bursada Yıldırım Bayazid sarayında süslü bir salon. Gecə... hər tərəf mumlarla 
donatılmış... Bir guşədə çini saqsıda... hənuz açmamış hərdəmbahar 1 gülü gözə çarpar. 
Yeni doğmuş ayla yıldızlar da uzaqdan görünərək şairanə bir mənzərə ərz edər. 
Yucaboylu hərəm ağası qara ərəb N a z i m əllərini köksündə çapraz edərək düşünüb 
durur... Sultanın nədimlərindən qısaboylu, ufaq cüssəli bir masqara Cücə Əmir Teymur 
qiyafətində daxil olur. Səssiz adımlarla arqa tərəfdən hərəm ağasına yaqlaşır. Ayaqlarını 
yerə vuraraq hoplar, ta ənsəsinə (peysərinə) tatlı bir sillə eşq edər. 
 
N a z i m (diksinir, qızar, Cücəyi yaqalamaq istər). Ah, azğın Cücə! Sapqın Cücə! 
C ü c ə (qaçar, bir guşədə istehzalı qəhqəhələrlə hoplayaraq). Əfv edərsin, Nazim ağa! 
Bən Cücə, sən qara qurbağa... 
N a z i m (daima sözləri ərəb şivəsinə uyğun bir tərzdə çəkərək, qızğın bir tevr ilə). 
Allah, allah! Sən artıq hədyan ediyorsun. 
C ü c ə. Rica edərim ağzını bozma! Qarşındakı Cücə deyil, bəlkə cihangir bir 
xaqandır. 
N a z i m. İstər xaqan ol, istər şeytan. Ancaq həddini aşma, anladınmı? 
C ü c ə (sırıtaraq). Bağışla, Nazim ağa, azcıq sapıtdım. 
N a z i m. Allah, allah! Bir boyuna baq da, utan, adəta mətbəx davşanlarına 
bənziyorsun. 
C ü c ə. Əfəndimiz həzrətləri də tam mə’nasilə kəlisa mərdivəni... Qamətinə qurban 
olayım, bir az da uzansan Allahdan xəbər gətirəcəksin. 
N a z i m. Allah, allah! Sən nə zəvzək hərifsin, hiç Məhəmməd ümməti də kəlisa 
mərdivəninə bənzətilirmi? 
C ü c ə. Bağışla, bilmədim. Sən müsəlman bir ərəbsin, minarəyə daha çoq bənzərsin; 
çünki başının boşluğu, boyunun yucalığı, qəlbinin əyriliyi minarədən seçilməz. 
N a z i m. Allah, allah! Sən kafir oldun, dinə sataşdın. 
C ü c ə (eyni ahənglə). Vallah-billah, ey ərəb qardaş, sən də pək şaşdın. 
N a z i m. Vay, sərsəm hərif, vay, dur bir səni yaqalayım. (Yaqalamaq istər). 
C ü c ə (qaçıb bir tərəfdə durur, qəhqəhəylə). O sənin işin deyil, çünki səni yaratırkən 
Tanrı əqlini boyunun üstünə qoymuş. Əvət, sən əqli topuğunda bir qazsın, qaz... 
                                                            
1 Həmişəbahar 
 
275 
 
N a z i m. Sən nəsin, sən? Çoq bildiyindən yastılaşıb qalmış bir tilkiyə bənziyorsun. 
C ü c ə (sırıtaraq). Bağışla, daha səninlə alay etməm. Ver əlini, barışalım. (Yaqlaşıb 
əlini uzatır). 
N a z i m. İstəməm, rədd ol! (Ətrafa baqır, təlaş ilə). Ah, iştə Sultan əfəndimizlə 
hərəmi Meliça!.. 
C ü c ə (baqar, istehzalı gülüşlə). Əvət, Serb kralının həmşirəsilə itaətli qulu Yıldırım 
Bayazid! 
N a z i m (şaşqın və qızğın). Allah, allah! Hiç Sultan əfəndimizə qul denirmi? Halbuki 
o, yer yüzündə zilli-allah sayılır. 
C ü c ə. Əvət, sənin kibi uzunqulaqların bərəkətindən...  
 
İstehzalı qəhqəhələrlə çəkilir. Nazim arqasınca heyrətlə baqıb durur. Şu halda Y ı l d ı 
r ı m l a M e l i ç a gəlir. Nazim əyilir. 
 
M e l i ç a. Aman əfəndim, yenə nə olmuş? Pək rahatsız görünüyorsun? 
Y ı l d ı r ı m. Bu gün yemək yeyirkən fəzlə şərab içdim də qafam bir dağ qadar 
ağırlaşmış... 
M e l i ç a. Başdakı şərab ağrısını yenə şərab çıqarır. (Ərəbə). Nazim ağa! Bir az şərab 
gətir. Hanı ya, Serbistandan bənim adıma göndərilmiş şərablardan olsun. 
Y ı l d ı r ı m. Bir də sədri-əzəm paşa gəlmişsə, xəbər ver! 
N a z i m. Baş üstünə. (Əyilir çıqar). 
Y ı l d ı r ı m. Bən Serbistan şərabını pək sevərim, çünki səni bəsləyən abü hava ona 
da başqa bir lətafət vermiş. 
M e l i ç a. Serbistan bana ana qucağı isə, Yıldırım məmləkəti də mə’şuq ağuşu qadar 
munis və ruhaşinadır. 
Y ı l d ı r ı m. Sevgili Meliça! Sözlərin də vücudun kibi lətif və zərifdir. 
N a z i m (gəlir). Sədri-ə’zəm Əli paşa hazır. Əmri-hümayuna müntəzir. 
Y ı l d ı r ı m. Söylə, buyursunlar. (Nazim çıqar). Əli paşa gerçəkdən dəyərli bir zat. 
Həm dindar bir hökumət adamı, həm də bir ailə ə’zası kibi saraya məhrəm və bizimlə 
həmpiyalə... 
M e l i ç a. Əvət, o pək eyi adam. Ona qarşı bir qardaş kibi hörmət bəslərim. 
Ə l i p a ş a (gəlir, nəş’əli birp tevr ilə təmənna edərək). Səlam və ərzi-ehtiram! 
276 
 
Y ı l d ı r ı m. Əleykümsəlam! Buyurun, baqalım niçin gecikdiniz? 
Ə l i p a ş a. Topal Teymurun dünkü məktubuna cavab yazıyordum. 
Y ı l d ı r ı m. Nasıl yazdınız? 
Ə l i p a ş a. Əmr etdiyiniz kibi. Əvvəlki məktubumuza nisbətlə daha soyuq, daha 
qızğın. (Qoltuq cibindən çıqarır, təqdim edər). Mütaliəsi arzu buyurulursa, iştə! 
Y ı l d ı r ı m. (məktubu açır, aşırı dərəcədə gözlərinə yaqlaşdırır). Əvət, pək gözəl. 
Ə l i p a ş a (ətrafa). Hərif gerçəkdən kor. Az qalır ki, məktubu gözlərinə yapışdırsın. 
(Yıldırıma). İnsaf eyi bir şeydir, əfəndim, gör bizdən kimi istiyor. Hiç Qaraqoyunlu əmiri 
kibi xeyirxah bir şəxs ona təslim edilirmi? Halbuki Qara Yusif, yaxud Sultan Əhməd 
Cəlayir bizim ən yaqın dostlarımızdır. 
M e l i ç a (heyrətlə). Aman, ya rəbbi! Şu Teymur da pək şımarıq hərif. 
Y ı l d ı r ı m. (mütaliəyə dəvam ilə). Zərər yoq, nə qadar şımarırsa o qadar ağır 
cavablar alır. 
M e l i ç a (ətrafa). Zavallı Yıldırım! Kor olduğunu bütün cihana e’lan edəcək. 
(Yıldırıma). Aman, əfəndim, gözlərinizi mə’nasız şeylərlə yormayınız. 
Y ı l d ı r ı m. (Əli paşaya). Pək xoşuma getdi, əvət Teymura layiq bir cəvab. 
 
Bu sırada N a z i m digər bir xidmətçiylə bərabər üzəri şərab, məzə və gül dəməti ilə 
süslü bir masa gətirir. Xidmətçi çıqar. 
 
Ə l i p a ş a. Rica edərim Teymuru bıraqınız, bunları buraya niçin gətirdilər? 
Y ı l d ı r ı m. Təbii, içilmək için. 
Ə l i p a ş a (qədəhləri doldurur, Meliçaya). Müsaidənizlə, yarım sərxoş isəm də, 
şövkətli Sultanımın ən sevgili hərəmi şərəfinə bir qədəh içmək istərim. Var olsun Meliça 
həzrətləri! 
 
İçərlər. 
 
M e l i ç a. Doğrusu səmimiyyət və nəzakətiniz bəni heyran ediyor. 
Y ı l d ı r ı m. Əvət, Əli paşa əmsalsız bir vücuddur. (Əli paşaya). İşrət xüsusunda 
sevgili Meliça bana ilk rəhbər isə, sən də ikinci müəllimsin.  
277 
 
Nə yapalım, şərab dinimizcə günah isə də, amma nəş’əli bir günahdır. 
Ə l i p a ş a. Bəncə ibadət də lazım, işrət də. Tövbə qapısı daima açıqdır. (Təkrar 
qədəhləri doldurur). 
M e l i ç a. Siz diplomatlar şərabı da şəriətə uydurub öylə içərsiniz.. Bana qalırsa 
şərabda hiç bir günah yoq; baxüsus Serbistan şərabı olursa! 
Ə l i p a ş a (nəş’əli və mə’nalı bir tevr ilə). Əvət, baxüsus Serbistan şərabı olursa. 
(Qədəhi qaldırır). Yaşasın şanlı Yıldırım Bayazid!.. 
Y ı l d ı r ı m. Var ol, paşa həzrətləri! 
(İçərlər. Meliça bir yutum içər, qədəh dolu qalır). 
Ə l i p a şa. Hanı ya, bizim Cücə nerdə? O hər aqşam məşhur bir hökmdar qiyafətində 
çıqardı. 
Y ı l d ı r ı m. Nazim ağa! Cücə nerdə? 
N a z i m. Bu saət. (Əyilir, çıqar). 
Y ı l d ı r ı m. Gəlsin, baqalım, nə oyun çıqarır. 
Ə l i p a ş a. Bən istərdim ki, İspaniya kralı Üçüncü Genrix1 qiyafətində gəlsin, çünki 
o Teymura qarşı pək yaltaqlıq ediyor. Hətta elçilər göndəriyor, onunla ticarət müahidələri 
yapıyor. 
Y ı l d ı r ı m. Zənnimcə Teymurun kəndisini yansılarsa daha xoş, daha məqbul... 
 
C ü c ə kəndisini izləyən iki m i s q a r a q i y a f ə t li a r q a d a ş i l ə bərabər 
Teymur qiyafətində daxil olur. Ağır və komikcə adımlarla aqsayaraq onlara doğru ilərilər 
və bir heykəl kibi qarşılarında dikilib durur. 
 
M e l i ç a (gülməkdən kəndini alamıyaraq, heyrətlə). Ah, qorqdum, nə əcayib şey! 
Əcəba bu kim, bu nə qiyafətdir? 
Y ı l d ı r ı m. Dur, kəndisinə soralım. 
Ə l i p a ş a. Topal Cücə? Sən kimsin və nəçisin? 
C ü c ə (məğrur və əzəmətli). Bana xaqanlar xaqanı, Turğay oğlu Teymur derlər. Bən 
Yeşil şəhərdə dünyaya atıldım, Səmərqənddə nəşvü nüma buldum. Babam Barlas 
qəbiləsinin hökmranı, kəndim Gürkan nəslinin baş qəhrəmanı... (Yanındakı masqaralarda 
sürəkli qəhqəhələr...) 
 
                                                            
1 Yaxud Hanri 
278 
 
Y ı l d ı r ı m. (istehzalı təbəssümlə). Eşq olsun, eşq olsun! 
C ü c ə. Bən on iki yaşında ikən kəndimdə bir fərasət və böyüklük duymağa başladım. 
Bənimlə görüşənləri ciddi bir vəqar və hörmətlə qəbul edərdim. On səkiz yaşımda 
binicilik və avçılığa həvəs etdim. Vəqtimin çoqunu Qur’an oqumaqda, şahmat oynamaqda 
və at oynatmaqda keçirdim. Sonra Əmir Qazana yanaşdım, Hüseyn Kürd ilə savaşdım. 
İlyas Xocaya qoşdum, vəzirilə pozuşdum. Oradan uzaqlaşdım, türkmanlara əsir 
düşdüm. Sonra bir çoq arqadaşla buluşdum. Bəlucistanla vuruşdum. Gah qalib gəldim, 
gah məğlub oldum. Ayaqdan bir yara aldım, iştə böylə aqsaq qaldım. (Aqsayaraq yürür, 
kəskin bir ahənglə) Əvət bənim yaralı arslan, bənim Topal Qaplan. 
 
Yanındakı masqaralar istehzalı, narın və sürəkli qəhqəhələrlə gülər. 
 
N a z i m (heyrətlə, sözləri çəkərək, ətrafa). Allah, allah!.. 
M e l i ç a. Aman, nə gözəl natiq!.. 
Ə l i p a ş a. Əvət, dəhşət, dəhşət! 
Y ı l d ı r ı m. Sonra nə oldu? Söylə, baqalım, sonra? 
C ü c ə. Sonra Cetləri boğdum, Cığatay elini Mavəraünnəhrdən qovdum, Səmərqəndə 
girdim, xalqdan hörmət gördüm. Qurultay çağırdım, sözümü keçirdim. Bəlx şəhrinə 
vardım, Əmir Hüseynin işini bitirdim. Təkrar Səmərqəndə döndüm. Əmir e’lan olundum. 
Qəmərəddinlə çarpışıb qalib gəldim; qızı Dilşad ağayı aldım. Xarəzmə girdim, qələlərini 
devirdim. Azərbaycan qucağıma atıldı, Kürdüstan təslim olaraq qurtuldu. Ermənistan və 
Gürcüstan xəracgüzarım oldu. Qaraqoyunlular isyan etdi, ayaq altında əzildi. Şah Mənsur 
tüğyan etdi, bir anda başı kəsildi. (Son dərəcə məğrur). Əvət bənim cihangiri dahi!.. 
Bənim hərb allahi!.. 
 
Masqaralarda istehzalı qəhqəhələr. 
 
N a z i m (şaşqın, ətrafa). Allah, allah! 
Y ı l d ı r ı m. Əvət, iştə Cücə bir dahi! 
Ə l i p a ş a. Daha doğrusu dahi bir Cücə. 
Y ı l d ı r ı m. Sonra... Daha sonra? 
C ü c ə. Bən devlətimi təhəmmül və mürüvvətlə idarə etdim. Xəlqi ümid ilə qorqu 
arasında tutdum. Bir çoq nifaqlara rast gəldim, əziyyət və möhnətlər çəkdim, acı sözlər və 
töhmətlər eşitdim. Fəqət bəni  
279 
 
tənqid edən şımarıq, qəlbi kor cahillərə əhəmiyyət belə vermədim. Yalnız çalışdım, 
təşəbbüs və fəaliyyətimlə hər kəsi susdurmağa müvəffəq oldum. Hər işdə vətəndaşlarımla 
müşavirə etdim. Xain və fitnəçi vükəlayı yanıma uğratmadım. Daima məiyyətimdə əsalət 
və nəcabət, əqil və kəyasət aradım. Daima ordu və rəiyyətin əhvalını eyiləşdirməyə 
çalışdım. 
Y ı l d ı r ı m. Ya şu tökdüyün qanlara, şu qopardığın tufanlara nə mə’na verəlim? 
C ü c ə. Bən həqq və ədalət nümayəndəsiyim. Əgər bir məmləkətdə zülm və istibdad 
güclənirsə, kənardan baqıb duramam. Xəlqin əmniyyəti için zülmün kökünü qazımaq və o 
məmləkəti uslandırmaq istərim. Iştə buna görədir ki, Xorasana girdim, bütün Iranı 
devirdim, Moskof tərəflərini sardım, Hindistana vardım. Əvət, bənim böyük Teymur... 
Bənim sarsılmaz imperator!.. 
 
Masqaralarda istehzalı qəhqəhələr. 
 
N a z i m (ətrafa). Allah, allah! 
Ə l i p a ş a. Dəhşət, dəhşət! 
M e l i ç a (qalqar). Artıq bən gediyorum. 
Y ı l d ı r ı m. Niçin? Cücənin sözləri səni qorqutdumu? 
M e l i ç a. Xayır! Lakin bu masqaralıqlardan içimə fənalıq gəliyor. Saydıqları yalan 
olsa belə, acı və dikənlidir. 
Y ı l d ı r ı m. (Cücəyə). Haydı, rədd ol, həmən şu biçimdə qiyafətini də dəyişdir. 
 
Cücə və arqadaşları məclisi tərk edərlər. 
 
Ə l i p a ş a. Aman, əfəndim! Cücə bu aqşam dəhşətdir, dəhşət! 
M e l i ç a (oturur). Bıraq, dəf’ olsun, insanın sinirlərinə doqunuyor. 
Y ı l d ı r ı m. Pəki, şimdi nə istərsiniz? 
Ə l i p a ş a. Müsaidə edilirsə, Şamdan gələn ərəb qızını, gözəl rəqqasəyi seyr edəlim. 
M e l i ç a. Bən də eşitdim, hənuz görmədim. 
Y ı l d ı r ı m. Nazim ağa! Şamlı qızı... 
N a z i m. Hazır! (Əyilir, çıqar). 
Ə l i p a ş a. Pək mədh ediyorlar. Ərəblərin rəqsləri də iqlimləri kibi atəşlidir. 
Y ı l d ı r ı m. Əvət, gerçəkdən pək atəşli. 
280 
 
M e l i ç a (istehzalı təbəssümlə). Saqın, Paşa həzrətlərini yaqmasın! Doğrusu, pək 
şaşırıyorum. Sarayda serb və macar, rum və bolqar rəqqasələri dururkən bir də şamlı 
qızına nə ehtiyac vardı? 
Y ı l d ı r ı m. Sənət və gözəllik hər kəsin kəndi zevqilə ölçülür. Saray rəqqasələri 
başqa, şamlı qızı isə daha başqadır. 
Ə l i p a ş a. Əvət, gönül nəyi sevərsə, o, gözəldir. (Ərəb musiqisilə ərəb rəqsi 
başlanır, şamlı qızının gəldiyini görüncə.) İştə atəşli baqışlar! 
N a z i m (rəqs bitdikdə rəqqasənin süzülüb getdiyini görüncə kəndini alamıyaraq 
şaşqın və coşqun bir səslə.) Allah, allah! Bu nə məlahət! Bu nə lətafət! 
Y ı l d ı r ı m. (mültəfit olaraq gülər). Nə oluyorsun, yahu! Pəkmi xoşuna getdi? 
N a z i m (niyazkar). Aman, sultanım, qüsurə baqmayınız. 
M e l i ç a (yarımqəhqəhəylə). Zavallı adəta kəndindən keçmiş. 
Ə l i p a ş a. Nə yapsın? Iştə ərəb ruhu, ərəb zevqi! Yalnız o deyil, bən belə bayıldım. 
M e l i ç a. Ya, öyləmi? (Incə və nəş’əli qəhqəhədən sonra). Aman, doktor çağıralım. 
Y ı l d ı r ı m. Xayır, doktora hacət yoq, o getdiyi kibi Paşa həzrətləri ayıldı. 
Ə l i p a ş a. Əvət, gerçəkdən öylədir. (Meliça qalqır.) Nə oldu, niçin qalqdınız? 
M e l i ç a. Artıq gedirim. 
Y ı l d ı r ı m. Əli paşa da yeməkdə bərabər bulunacaq. 
M e l i ç a. Pək məmnun olurum. (Gedir). 
Ə l i p a ş a. Əfəndimizin şu dərin səmimiyyətləri, bana bəxtiyarlıqdan daha yüksək 
bir nəş’ə verir. 
 
Bu sırada C ü c ə hoplayaraq, mayallaq vuraraq əsil masqara qiyafətində girər. 
 
Y ı l d ı r ı m. Yenəmi sən? 
C ü c ə. Nə yapayım, məclis boş qalmaz a... Bu yerdən mələk çəkilincə şeytan girməli. 
Ə l i p a ş a. Əhsən, əhsən! Cücə bu aqşam dəhşətdir, dəhşət! 
Y ı l d ı r ı m. Haydı, al, mələyin içdiyi şu qədəhi yuvarla! 
C ü c ə (qədəhi alır). Yaşasın həşmətli Serb kralının həmşirəsi Meliça! (Şərabı 
burnunun üzərindən dökü verir.) 
281 
 
Y ı l d ı r ı m. Nə yapıyorsun şaşqın hərif! Sən hənuz şərab içməsinidəmi 
öyrənəmədin? 
C ü c ə (Yıldırımı mə’nalı baqışlarla süzərək). Bən əşirətdən yetişmə bir çoban 
oğluyum. Nə etməli, şimdiyə qadar ancaq qımız və ayran içməsini öyrənə bildim. 
Y ı l d ı r ı m. (ətrafa). Acı bir kinayə! 
C ü c ə. Şu yaqınlarda bir serb qızı alacayım, iştə o zaman şərab içməsini də ondan 
öyrənirim. (Əli paşayı mə’nalı bir baqışla gözdən keçirir.) Hətta bir taqım siyasilər kibi, 
namaz qılarkən belə sərxoşluqdan vaz keçməm. 
Ə l i p a ş a (ətrafa). Ah, bəni təhqir ha? (Cücəyə, sinirli) Şımarıq hərif, sən artıq 
həddini aşıyorsun. 
Y ı l d ı r ı m. Zərər yoq, o bu gün pək nəş’əlidir, xatirini qırma! Yalnız səninlə deyil, 
bənimlə də əyləniyor (Cücəyə.) Bana baq, Cücə! Bənmi eyi hökmdarım, Teymurmu? 
C ü c ə. Aman verilirmi? 
Y ı l d ı r ı m. Söylə! 
C ü c ə (sırıtaraq Yıldırımın qucağına). O, dəlidir, sən də abdal! (Qəhqəhəylə gülər). 
Y ı l d ı r ı m. Sus, ədəbsiz! O halda sən nə olursun? 
C ü c ə (sədri-ə’zəmə işarətlə). Bən də sənin quyruğunun quyruğu... 
 
(Qəhqəhə) 
 
Y ı l d ı r ı m. Pəki, sənin quyruğun? 
C ü cə (Nazimi göstərir). Iştə! Seyr edə bilirsiniz. 
 
(Qəhqəhə) 
 
N a z i m (ətrafa). Allah, allah! Şu hərif çıldırmış. (Salonu tərk edər.) 
Y ı l d ı r ı m. Haydı, yetişir, dəf’ ol! Sən bu aqşam zəhərli bir dikən, sərsəm bir eşək 
arısı, quduz bir köpəksin. 
C ü c ə (bayılırcasına qəhqəhələr qoparır, əlilə qarşıdakı pərdəyi göstərir və açar). 
Əvət, bən zəhərli bir dikənim, iştə mayıs çiçəkləri! Bən bir eşək arısıyım, iştə serb və 
macar kələbəkləri! Bən quduz bir köpəyim, iştə rum və bolqar mələkləri!  
 
 
Qəhqəhələrlə çəkilir. Alafranqa musiqi başlanır. Rəqqasələr oynarlar. Rəqs bitdiyi 
sırada N a z i m a ğ a sür’ətli adımlarla gəlir, Yıldırımın qulağına bir-iki söz söylər. 
282 
 
Y ı l d ı r ı m. (rəqqasələrə, hiddətlə). Kafi! (Qızlar çəkilir. Nazim ağaya). Bunları al 
da, söylə, hər üçünü gətirsinlər. 
 
Nazim kəndisini bəkləyən xidmətçilə bərabər dərhal işrət masasını alıb götürür. 
 
Ə l i p a ş a. Gələn kimdir əcəba? 
Y ı l d ı r ı m. Teymurun adamlarından üç nəfər casus yaqalamışlar. 
Ə l i p a ş a. Kim bilir, bəlkə casus deyil də əhli-namusdur. 
Y ı l d ı r ı m. Zənn etməm, hiç zənn etməm. (Qızğın.) Ah, azğın hərif, bir tərəfdən 
elçi göndəriyor, bir tərəfdən casus... 
 
Bu sırada iki silahlı y e n i ç ə r i mühafizəsi altında Orxan, O l q a və D ə m i r q a y a 
daxil olur. 
 
Y ı l d ı r ı m. Teymur casusları sizmisiniz? 
Or x a n . Əvət, öylə diyorlar. 
Y ı l d ı r ı m. Buraya niçin göndərildiniz? 
Or x a n . Göndərilmədik, kəndi arzumuzla gəldik. 
Y ı l d ı r ı m. Bu gəlişdən məqsəd? 
Or x a n . Məqsəd Topal Teymuru atmaq, ulu cultanı tutmaq. 
Y ı l d ı r ı m. Unutma ki, yalançıların cəzası ölümdür. 
Or x a n . Bizcə yalançılıq ləkəsi ölümdən daha çirkindir. 
Y ı l d ı r ı m. (Olqaya). Pəki, sən söylə, yavrum, Teymurdan niçin qaçdınız? 
Or x a n . Çünki Teymur xudkamdır. 
Y ı l d ı r ı m. Bıraq kəndisi söyləsin. 
Or x a n . O, dilsizdir. 
Y ı l d ı r ı m. (D ə m i r q a y aya). Adın nədir? 
D ə m i r q a y a (qalın səslə). D ə m i r q a y a. 
Y ı l d ı r ı m. Sən söylə baqalım, niçin gəldiniz? 
D ə m i r q a y a (laübali, Orxana işarətlə). Orxan gəl, dedi, gəldik. 
Y ı l d ı r ı m. Bir səbəb yoqmu ya? 
D ə m i r q a y a. Əlbəttə var, fəqət gizli bir səbəbdir. 
Y ı l d ı r ı m. (məraqlı). Gizli səbəbmi? O nə imiş? 
D ə m i r q a y a. Onu Orxan bilir. Nəmə lazım, bən qarışmam. 
Y ı l d ı r ı m. Ya! Qarışmazsın, öyləmi? Artıq anlaşıldı, əvət xəyanət. Cəllad, cəllad! 
(Nazim çıqarkən). Dün Teymurdan gələn elçi də hazır olsun, onun da boynu vurulmalı! 
Ə l i p a ş a. Aman, Sultanım, əcələ ediyorsunuz? 
283 
 
Y ı l d ı r ı m. Xayır, həpsinin boynu vurulmalı! Artıq Topal həddini keçiyor. 
Ə l i p a ş a. Rica edərim, hiç elçi boynu vurulurmu? 
Y ı l d ı r ı m. (qızğın). Əvət vurulur, bən əmr edərsəm vurulur. 
Ə l i p a ş a. Hiç olmasa bu hökmün icrasını yarına bıraqmal. 
Y ı l d ı r ı m. (daha qızğın). Yetişir, iltimasa hacət yoq... 
 
Bu sırada N a z i m gəlir, c ə l l a d və i k i y e n i ç ə r i l ə bərabər  S o b u t a y daxil 
olur. 
 
Y ı l d ı r ı m. (Sobutaya). Bana baq, bunları tanıyormusun? Doğru söylə, yoqsa ən 
yüngül cəza ölümdür. 
S o b u t a y. Sobutay nə yalan söylər, nə də ölümdən qorqar. 
Y ı l d ı r ı m. (sinirli və qızğın). Sözümə cəvab ver, bunları tanıyormusun? 
S o b u t a y. (kinli və əzəmətli bir baqışla Orxanı süzərək). Türküstanda tanırdım, 
fəqət osmanlı paytaxtında xayır... 
Y ı l d ı r ı m. Niçin? 
S o b u t a y. (Orxana işarətlə). Çünki şu hərif vətən xaini. Bunlar da onun kölgəsi... 
O l q a. (qalpağını qaldırır, saçları dağılır). Aman, Sultanım! Mərhəmət! Orxan xain 
deyil, yalnız Teymur gözündə ləkəlidir; çünki sizə qarşı məhəbbət bəslərdi, onunçün də 
Türküstanı tərk etdi. 
Or x a n . Olqa! Sən sus! 
Y ı l d ı r ı m. Şu qadın kimdir? 
Or x a n . Moskof tərəflərinə hücum edərkən ölümdən qurtardığım bir qızcığaz. 
S o b u t a y. (acı və istehzalı təbəssümlə). Daha doğrusu Teymur sarayını süsləyən bir 
çiçək və sənin qandırıb da uçurduğun şux bir kələbək... (Kəskin.) Lakin nerdə olursa-
olsun xəyanət cəzasız qalmaz. 
Y ı l d ı r ı m. (Sobutaya). Sən sus! (Yeniçərilərə.) Şunu kəndi odasına götürün. (Əli 
paşaya.) Dəminki məktubu da ver, Teymura götürsün. 
 
Sobutay verilən məktubu alır, yeniçərilərlə bərabər çıqar. 
 
Ə l i p a ş a. Artıq məsələ aydınlaşdı. 
Y ı l d ı r ı m. Xayır, daha var. (D ə m i r q a y aya.) Sən söylə! Dəmin gizli səbəb 
diyordun, o nə imiş? 
284 
 
D ə m i r q a y a. Daha gizli bir şey qaldımı ya? (Olqaya işarətlə.) Zatən həpsini açıb 
dökdü. 
Y ı l d ı r ı m. Gizli səbəb yalnız onun dediklərimi? 
D ə m i r q a y a. Daha nə olacaq, hiç qadınla səfərə çıqılırmı? Nəmə lazım, kəndi 
işləri... 
Y ı l d ı r ı m. (qızğın). Nəmə lazım, nəmə lazım! Südəmər çocuqlar kibi iki sözdən 
fəzlə bir şey bilməz. (Cəllada.) Haydı, ilk öncə bunu dəf’ et. (Cəllad hazırlanır.) 
O l q a. Ah!.. 
Orxan (kəskin). Xayır. Bu həqsizlikdir. O dilsiz və düşüncəsiz bir zavallıdır. Əsil 
e’dam ediləcək bənim, bən... 
Y ı l d ı r ı m. Cəsarət səni məğrur ediyor (Cəllada.) Pəki, əvvəl onu susdur. 
O l q a. Aman, əfəndim, mərhəmət, mərhəmət! (Şiddətli ıçqırıqlarla ağlar, Sultanın 
ayaqlarına qapanır.) 
O r x a n (şiddətli və istehzalı qəhqəhələrlə gülərək). Zavallı qızcığaz! Sən həqli 
imişsin. Ah, Teymur, Teymur!.. 
Y ı l d ı r ı m. (vəzifəsini bitirmək istəyən cəllada). Dur, əl saqla! (Orxana). Niçin 
güldün, niçin Teymuru xatırladın? 
O r x a n . O bənim biləcəyim iş, sən yalnız e’dam etdirə bilirsin. 
Ə l i p a ş a. Xayır, bu səbəbsiz deyil. 
O l q a. (başını qaldırır. Göz yaşını silərək.) Ah, səbəbini bən söylərim. 
O r x a n Qalq! Hiç bir şeyə ehtiyac yoq. Söyləmək lazımsa kəndim söylərim. (Olqa 
qalqar). 
Y ı l d ı r ı m. Pəki, kəndin söylə! Şu qəhqəhələr niçindir, əcəba? 
O r x a n . Şu qəhqəhələr acı bir fəryaddan başqa bir şey deyil. Bütün dünya dəli 
Teymura səcdə edərkən, yalnız bən isyan etdim. Halbuki onun küçük bir təhqirinə 
dayansaydım, şimdi e’dama layiq görülməzdim. 
 
 
Sükut... 
 
Y ı l d ı r ı m. (mülayim). Bu sözlərin nə dərəcə doğru olduğunu bilmək istəməm. Bən 
hər ikinizi şu qızın göz yaşlarına bağışladım. 
O l q a. Ah, kölgəniz əskik olmasın. 
Ə l i p a ş a. Əvət, göz yaşları mə’sumiyyəti isbat için ən parlaq şahiddir... 
285 
 
Or x a n . Lakin, bir rica etmək istərdik. 
Y ı l d ı r ı m. Söylə. 
Or x a n . Məsələ yalnız bağışlanmaqla bitmir. Biz artıq Teymur məmləkətinə 
dönəməyiz, sədaqətimizə qarşı şübhə edildiyindən təbii burada qalacağımız da şübhəli. 
Əgər müsaidə buyurulursa Mısır-Şam tərəflərinə keçəriz. Orda bizi himayə edənlər 
bulunur. 
Y ı l d ı r ı m. (məmnun təbəssümlərlə yerindən qalqar). Xayır, hiç bir yerə 
getməyəcəksiniz. Siz bənim oğlum, bu da qızımdır. Hər üçünüzün sədaqətinə şübhəm 
qalmadı. Haydı, Nazim ağa! Söylə, bir dairə ayırsınlar, misafirlərə ehtiram lazım.  
 
Nazim cəllad ilə bərabər çıqar.  
 
O r x a n (arqadaşlarilə bərabər əyilir). Təşəkkür edəriz. 
Y ı l d ı r ı m. Sədaqətiniz dərəcəsində mükafat görəcəksiniz. (Əli paşa ilə məclisi tərk 
edir). 
O r x a n (ətrafa). İştə ilk fəlakəti atladıq. 
O l q a. Ah, pək qorquyorum. Sobutay Səmərqənddə işlərin üstünü açacaq. Teymurun 
qəhrü qəzəbi bəla yıldırımı kibi üzərimizdə patlayacaq. Ah, o bəni niçin gördü? 
O r x a n . Hiç məraq etmə, bən Sobutayı görürüm.. O pək nəcib qəhrəman. Kimsəyə 
bir şey söyləməz. Hətta Teymur duysa belə əhəmiyyət verməz. 
D ə m i r q a y a (bir tərəfdə). Nəmə lazım, bən qarışmam. Ölürlər ölürüm, qalırlar 
qalırım. 
O l q a. (Saqsıda gördüyü yeşil fidancığazı göstərir). Ah, o nə xoş, nə təravətli gül 
fidanı. 
Or x a n . İştə həmişəbahar gülü, baq, hənuz yeni-yeni qönçə verməyə başlıyor. 
O l q a. Əvət, pək gözəl... 
O r x a n . Bir gün gəlir ki, şu yeni qönçələr açar, bizim arzularımız da onunla bərabər 
çiçəklənməyə başlar. 
N a z i m (gəlir, əyilir). Buyursunlar. (Önlərincə gedər). 
O r x a n . Gedəlim. (Nazimi göstərir.) İştə bu gecə qiyafətli məxluq bizi uğurlu və 
parlaq bir sabaha də’vət edir. (Gedirlər). 
 
 
Pərdə 
286 
 
DÖRDÜNCÜ PƏRDƏ 
 
Eyni səhnə... Gündüz... Qarşıki böyük pəncərədən saray bağçasını süsləyən yeşil 
ağaclar, rəngarəng çiçəklər nəzərləri oqşar. Salona qonmuş saqsıdakı fidanın dal 
budaqları əvvəlkinə görə daha böyümüş və tam mə’nasilə açılmış gülləri aradan bir xeyli 
zaman keçdiyini xatırlatır. Orxan bir tərəfdə əski osmanlı yavərləri qıyafətində olaraq əli 
alnında düşünür. 
 
O l q a. (saray xanımlarına məxsus bir qiyafədə gəlir. Orxanı bir qədər süzərək). 
Orxan! 
O r x a n . Sənmisin, Olqa? 
O l q a. Nə düşünüyorsun, mane oldum, deyilmi? 
O r x a n . Xayır... 
O l q a. Niçin böylə dalıb gediyorsun? 
O r x a n (gül fidanını göstərir). İştə hər tərəfə gözəl qoqu və nur saçan şu gülləri 
görüyormusun? Baq, nə qadar dəyişmiş. Bunlar bir zaman yemyeşil tumurcuq halında 
idilər. 
O l q a. Əvət, xatırlıyorum, casus deyə tam bizi yaqaladıqları gecəydi. 
O r x a n . Bən o gecə, açmamış qönçələri gönlümüzdəki arzulara bənzətmişdim, 
deyilmi? İştə bu gün bütün istədiklərimiz yerini buluyor, onlar kibi çiçəklənməyə 
başlıyor. 
O l q a. Pəki, o halda bu düşüncələr nə? 
O r x a n . Olqa! Biz artıq burayı tərk etməliyiz. 
O l q a. Niçin? Halbuki burada səadət var. 
O r x a n . Xayır, bil’əkis səadət bizi başqa aləmdə gözlüyor. 
O l q a. Fikrini hiç anlıyamıyorum. Sən Yıldırım kibi böyük bir padşah sarayında... 
Kəndin də ən sevgili yavərlərdən birisin. Daha nə istiyorsun? (Gül fidanına yaqlaşır, 
qoqlamağa başlar.) 
O r x a n (ətrafa). Ah, Teymur ordusu tərəfindən Sivas qələsi altüst edilmiş, 
Yıldırımın oğlu öldürülmüş... Daha burda durulurmu? 
O l q a. Orxan! Səndə bir sirr var; hər ay gizli məktublar yazıyorsun, əcəba onlar kimə 
və nerəyə? 
O r x a n . Sonra anlarsın, şimdi çabuq hazırlan! Nə olursa-olsun buradan çıqmalıyız. 
O l q a. (təlaş ilə). Allah eşqinə, nə olmuş, Yıldırımdan bir fənalıqmı gördün? 
O r x a n . Xayır. Fəqət bir taqım padşahlar, hələ Yıldırım kibi sərxoşlar o dərəcə 
qorqunc ki, əsla inanılmaz. Əvət, kəndi qardaşını 
287 
 
vəhşicə parçalatan bir hökmdar, yarın ufaq bir bəhanə ilə bizə də qızar, bizim də qanımızı 
döktürür. 
O l q a. Bən şu şübhələrə hiç bir mə’na verəmiyorum. 
Or x a n . Dedim ya, sonra anlarsın. Hazırlan, ehtiyat için bir çarşaf da al, yolda lazım 
olur. 
O l q a. Pəki, lakin... 
O r x a n . Sus, iştə gələn var. 
O l q a. (baqar). Əvət, sultanın hərəmi Meliça. (Məmnun təbəssümlərlə o gələn tərəfə 
doğru yürür.) 
O r x a n (yalnız). Vəzifə hər şeydən müqəddəsdir. Artıq sırası gəldi, Teymur mütləq 
hücuma başlayacaq. 
M e l i ç a (Olqa ilə bərabər gəlir). Ah, Olqa, Olqa! Sizin bana munis olmanız, bilsən 
nə qadar gönlümü açıyor. 
O l q a. Fəqət bən... Bənim gönlümdəki sevinc daha böyük, daha dərindir. 
M e l i ç a. Sən nə qadar nəcib isən (Orxana işarətlə), yoldaşın da bir o qadar 
qəhrəman və nəzakətlidir. 
O r x a n . Təşəkkür edərim. 
M e l i ç a (ətrafa diqqətlə). Iştə Yıldırım. Aman nə qadar halı pərişan... 
O l q a. Əvət, bu günlər əfəndimiz pək düşünüyor. 
O r x a n . Nasıl düşünməsin?! Hiç Teymur ordusunun qabalığı çəkilir şeymi? 
Y ı l d ı r ı m. (gəlir, tə’zim edərlər. Yanındakı Nazim ağaya). Əli paşa nerdə? Çabuq 
buraya çağır. (Nazim əyilir çıqar. Yıldırım sinirli). Ah, Teymur! Teymur! Bən sənin bu 
dərəcə sayğısız olduğuna inanmazdım. (Daha qızğın). Lağımlar vasitəsilə kərastələri 
tutuşdurmaq, Sivas kibi bir qələyi yandırıb havaya savurmaq sənin həddinmi? Ah, 
əsirlərin, qələ mühafizələrinin qafasını kəsdirməkmi? Ərtoğrul kibi bir evladı əlimdən 
almaqmı? Nə böyük cəsarət! Xayır, xayır... Bu dikənli zərbə, bu acı təhqir əsla unutulmaz. 
Ah, duyğusuz cəllad. 
O r x a n . Ehtimal ki, bu hərəkət onu saymadığın için bir ixtar, tə’bir caizsə bir 
guşmaldır. 
 
Bu sırada uzaqda aşiqanə bir ahənglə çoban qavalı-düdüyü çalınmağa başlar. 
 
Y ı l d ı r ı m. (çılğın). Nasıl? Bir ixtarmı, bir guşmalmı? Ah, nələr, eşidiyorum! 
288 
 
O r x a n . Əvət, ixlas və sədaqətim şu acı həqiqəti söyləməyə bəni məcbur ediyor. 
Y ı l d ı r ı m. Bən üzərimə gələn qocaman Səlib ordularını qəhr etdim. Fransa və 
Almaniya cəngavərlərini püskürtdüm. Lehistan, Avstriya və Italiya əskərlərini bir 
hücumda əzdim. Hətta qorqusuz Jan kibi məşhur bir qəhrəmanı belə hiçə saydım. Şimdi 
Teymur kibi bir sərsərimi bəni qorqutacaq? Ah, kor olsun fələyin gözləri. Gör kimlər bana 
meydan oquyor. 
M e l i ç a. Aman, xaqanım! Kəndinizi pək üzüyorsunuz, vücudunuz bir qadar 
istirahətə möhtac. 
Y ı l d ı r ı m. İstirahətmi!? Zəhərli dırnaqlar qəlbimi parçalarkən istirahətmi? 
(Çılğın). Ah, canavar! (Meliçaya.) Bizi yalnız bıraq. (Meliça Olqa ilə bərabər çəkilmək 
istərkən.) Söylə o çobanı susdursunlar. 
M e l i ç a. Pəki. (Getmək istər.) 
Y ı l d ı r ı m. İstəməz, bıraq çalsın. 
M e l i ç a. Pəki... (Salonu tərk edərlər.) 
Y ı l d ı r ı m. (pəncərəyə yaqlaşır, çobanı dinlər. Həzin və yaralı bir ah çəkərək.) 
Çal!.. Çal!.. Əvət, bəxtiyar çoban, çal!.. Nə Sivas kibi şəhrin əlindən getmiş, nə də 
Ərtoğrul kibi oğlun... 
 
Əlipaşa gəlir, düdük susar. 
 
Ə l i p a ş a (yapma bir təlaş ilə). Əfəndimizi bir qadar kefsiz görüyorum... 
Y ı l d ı r ı m. (acı təbəssümlə). Əvət, kefli vəzirlərin sultanı daima kefsiz olur. 
Ə l i p a ş a. Hər halda şevkətli xaqanın mərhəməti çakərlərinin qüsurundan daha 
böyükdür. 
Y ı l d ı r ı m. Bana baq, sən Sivas vəq’əsinə nə dersin? 
Ə l i p a ş a. Yalnız çocuqca bir təcrübə. Mə’nasız bir təcrübə... 
Y ı l d ı r ı m. (qızğın.) Açıq söylə, nasıl mə’nasız?.. 
Ə l i p a ş a. Çünki Teymur Sivas qələsinə təcavüz etməklə bərabər müharibəyi 
uzatmaqdan çəkinmiş... Görünür ki, əskərlərimizin şücaətini görmüş, eyicə bir dərs almış. 
Cəsarəti olsaydı, Sivası bıraqıb da Mısır-Şam tərəflərinə keçməzdi. 
Y ı l d ı r ı m. Sən sərxoşsun, bu gün-yarın Mısırı da alt-üst edər, Şamı da. 
289 
 
O r x a n . Zatən etmiş. 
Y ı l d ı r ı m. Ah, nə söylüyorsun? 
O r x a n . Hətta geri belə dönmüş və Aras çayını keçib Azərbaycana daxil olmuş. 
Əvət, o şimdi Qarabağın sərin yaylalarında, otluçiçəkli ovalarında istirahət və şənliyə 
məşğuldur. 
Ə l i p a ş a (müztərib, ətrafa). Ah, dəhşət, dəhşət!.. 
Y ı l d ı r ı m. (Əli paşaya). Pəki, bu xəbəri sən niçin şimdiyə qadar bana söyləmədin? 
Ə l i p a ş a. Çünki həm xəstəsiniz, həm də əhəmiyyətsiz bir şey... 
Y ı l d ı r ı m. (pək həyəcanlı və qızğın). Nasıl!? Əhəmiyyətsizmi?! Xayır-xayır. Hiç 
də öylə deyil. Sən Teymura qarşı Mısır-Şam hökumətlərilə ittifaq yapacağına, Bursa 
meyxanəçilərinə şərab ısmarlamağa məşğul olmuşsun. 
N a z i m (gəlir, əyilir). Şeyx Buxari həzrətləri. 
Y ı l d ı r ı m. Gəlsin. (Nazim çıqar, Yıldırım ətrafa). Şeyx fazil və möhtərəm bir zat. 
Onun bu gəlişi hiç də mə’nasız deyil. 
Ş e y x B u x a r i (köylü bir qadınla daxil olur. Tə’zimdən sonra). Əfv edərsiniz, 
əfəndim, cəsarət ediyorum. Lütfən şu köylü qadını dinləyin. Anadolunun şu yoqsul 
anasına qulaq verin də, görün nələr söylüyor. 
Y ı l d ı r ı m. (qadına). Söylə! 
Q a d ı n. Qocamla oğlum xaç qavğasında öldü, ah, ölürkən yüzlərini görmədim, 
məzarlarına belə həsrət qaldım. Bəni yaşatan ancaq bir təsəlliydi; onlar vətən uğrunda 
şəhid olmuşlardı. 
Y ı l d ı r ı m. Dərdin nədir, onu söylə?! 
Q a d ı n. Yetişmiş bir qızım vardı, adı Lalə idi, onu yaşatmaq için hər zəhmətə 
qatlanırdım. Tarlamızı sürərkən bir tərəfdən alaca öküzü, bir tərəfdən də kəndimi qoşaraq 
heyvanla bərabər çalışıyordum. Laləciyimə, bir danəcik yavruma yeyəcək-geyəcək tədarik 
ediyordum. 
Y ı l d ı r ı m. (azacıq sərt). Sonra? 
Q a d ı n (həyəcanlı). Sonra azğın yeniçərilər, sənin o qaba və sərxoş əskərlərin 
öküzümü aldılar. Bıraqmaq istəmədim, incitdilər. 
Yalvardım, döydülər. Bən hiç... Əvət bən hiç... (Yaralı fəryad ilə.) Qızım! Ah, 
yavrum! Canavarlar yardımsız bir quzuya hücum edər kibi onu sardılar, ağlamasına, 
çırpınmasına baqmadılar, cəllad kibi alıb götürdülər. (Çılğınca.) Ah, Laləciyim! Ah, 
yavrum. (Yıldırımın ayaqlarına qapanır). 
290 
 
Y ı l d ı r ı m. (son dərəcə qızğın). Cəvab ver, Əli paşa cəvab ver! 
Q a d ı n (çılğın). Ah, sərxoşlar! Canavarlar! 
Ş e y x B u x a r i (ətrafa). Sərxoş bir amirin məmurları da ancaq sərxoş olur. 
Y ı l d ı r ı m. (kəskin). Bulunsun, şu qadının qızı bu saət bulunsun! 
Or x a n . Gəliniz, validə. 
Q a d ı n (göz yaşını silərək). Ah, yavrum... mələk yavrum! (Təkrar hıçqırıqlarla 
ağlar). 
Or x a n . Gəliniz, xəyanət cəzasız qalmaz. (Qadınla bərabər çıqar). 
Ş e y x B u x a r i (ətrafa). Zavallı qadın! Bilməz ki, yalvardığı padşahın içdiyi 
şərablar, yalnız yoqsul köylünün dökülən al qanlarından, qanlı göz yaşlarından tədarik 
olunur. 
N a z i m (gəlir, əyilir). Teymur elçisi! 
Y ı l d ı r ı m. Gəlsin! (Sinirli). Yenəmi elçi! Yenəmi Teymur elçisi! 
S o b u t a y. (yazlıq əlbisədə gəlir, əyilir, məktubu verir). 
Y ı l d ı r ı m. (Əli paşaya). Al, oqu! (Sobutaya) Bu məktub nerdə yazılmış? 
S o b u t a y. Azərbaycanda, Qarabağ yaylasında... 
Y ı l d ı r ı m. Çıq bəklə, cəvabını şimdi alırsın. 
S o b u t a y. İtaət! (Əyilir, çıqar). 
Ə l i p a ş a (qısa bir mütaliədən sonra, heyrətlə ətrafa). Dəhşət, dəhşət! 
Y ı l d ı r ı m. Nə yazyor, şimdi nə yazıyor? 
Ə l i p a ş a (oqur). Tanrı qulu Teymurdan Sultani-Rum Yıldırım Bayazidə. 
Y ı l d ı r ı m. Uzun laf istəməm, yalnız məktubun məalını söylə! 
Ə l i p a ş a. Yazıyor ki, bən sizi bir türk xaqanı olaraq sayarım və zatınıza qarşı 
hörmət bəslərim, fəqət siz bəni saymazsanız aramız soğuyar və bu soğuqluğun nəticəsi 
pək acı olur. 
 
Orxan gəlir. 
 
Y ı l d ı r ı m. Sonra? Sonra? 
Ə l i p a ş a (yarımbaqışla məktubu süzərək). İştə bu bənim son məktubum və son 
təklifimdir. Qaraqoyunlu əmiri Qara Yusif ordan uzaqlaşmalı... Şahzadələrinizdən biri 
mə’murən yanıma göndərilməli. Bən ona evlad kibi baqacağımı şimdidən və’d eylərim, 
fəqət 
291 
 
məktubuma müvafiq cəvab gəlməzsə, hücum edəcəyim şübhəsizdir. Ona görə də 
hazırlanmanızı ixtar edərim. 
Y ı l d ı r ı m. Müharibəmi? Ah, müharibəmi? (Acı qəhqəhəylə.) Gör bizi nə ilə 
qorqutuyor. Zavallı Topal! Görünüyor ki, qarşısındakını unutuyor. (Pək qızğın). Xayır, 
onun cəvabı müharibədən başqa bir şey deyil. 
Ş e y x B u x a r i. Zənnimcə qəzəb və hiddət əfəndimizi yanlış mühakimələrə sevq 
ediyor. Teymur da sizin qadar qəhrəman, sizing qadar cəsur və sarsılmaz bir hökmdar... 
Boş yerə türk evladının qanını dökdürməyin və ətrafınızı saran düşmanları kəndi 
fəlakətinizə güldürməyin. 
Y ı l d ı r ı m. Xayır, mirim! Bən şimdiyə qadar sənin acı nəsihətlərini dinlədim. Əfsus 
ki, bundan sonra dinləmiyəcəyim, çünki şu məktubun məalı təhqirlərin ən acısıdır. 
Ş e y x B u x a r i. Əvət, biliyorum acıdır, hətta bənim sözlərim ondan da acıdır. Fəqət 
onunla çarpışacağına, kəndi nəfsinlə mübarizə et. Cəsarət ediyorum, mümkünsə 
rəqqasələrə uyma! Serbistan prensesi nüfuzuna qapılma! Və sərxoş vəzirlərə alət olma! 
Ə l i p a ş a (ətrafa). Ah, bu nə həzyan? 
Y ı l d ı r ı m. Əvət, şeyxim! Acı da olsa, sözlərində bir həqiqət var. Lakin Teymura 
qarşı susmaq əsla əlimdən gəlməz. Çünki o bəni tanımıyor, yaxud tanımaq istəmiyor. Hər 
halda bən kəndimi ona tanıtmalıyım. Əli paşa cəvab yaz. 
 
Əli paşa kağız-qələm hazırlar. 
 
Orxan (tə’zim ilə). Müsaidə buyurulursa, bən də iki söz söyləmək istərim. 
Y ı l d ı r ı m. Söylə! 
Or x a n . Əfəndimizin iradəsi əlbəttə bir həqiqətdir. Şeyx həzrətlərinin tevsiyəsi isə 
daha xeyirxahanə bir məsləhətdir. 
Y ı l d ı r ı m. Bən həpsini düşünüyorum, artıq bizimki məsləhətdən keçmiş. (Qızğın). 
Cəvab yaz! 
Ə l i p a ş a. Əmrinizə müntəzirim. 
Y ı l d ı r ı m. Yıldırım Bayaziddən kəlbi-əqur Teymura! 
M ə c l i s d ə k i l ə r (heyrət və dəhşətlə ətrafa). Nasıl? Kəlbiəqurmu?! 
292 
 
Y ı l d ı r ı m. Yazdınmı? Kəlbi-əqur Teymura. 
Ə l i p a ş a. Əvət, kəlbi-əqur Teymura. 
Y ı l d ı r ı m. Yaz, müharibəmiz müharibədir. Hər kim sözündən qaçarsa, qadını üç 
təlaq ilə boş olsun. 
Ə l i p a ş a (yazır, ətrafa). Ah, fəlakət! Dəhşət! 
Y ı l d ı r ı m. Ötəsini kəndin bilirsin, iştə bənim deyəcəyim şu! 
Ş e y x B u x a r i (müztərib və həyəcanlı). Əfəndim! Əfəndim, müsaidə buyurun. Bu 
cəvab adabi-münazirəyə əsla müvafiq deyil. Həm də hiç bir hüsni-tə’vil qəbul etməz. 
Əvət, bu bir xəta, bu bir təcavüz ki, hiç bir hökmdarın şanına yaqışmaz. 
Y ı l d ı r ı m. Artıq yetişir, rica edərim, kimsə qarışmasın. 
Ş e y x B u x a r i (yerindən qalqar, getmək istər). Pəki, sultanım, qarışmam, lakin şu 
cəvabınızla böyük bir məs’uliyyəti-tarixiyyə altında qalacaqsınız. Bana müsaidə... 
Y ı l d ı r ı m. Buyura bilirsiniz. (Şeyx Buxari çıqar. Yıldırım istehzalı təbəssümlə 
qafasını oynatır.) Əvət, bu məktubla Yıldırım böyük bir məs’uliyyət bir məs’uliyyəti-
tarixiyyə altında qalacaqmış!.. 
O r x a n . Hər halda Şeyx bədxah bir şəxs deyil. 
Y ı l d ı r ı m. Nə olursa-olsun, bənim iradəm qətidir. (Qalqar). Bana baq, Orxan! Sən 
bu vəqtə qadar bizdən hörmət və məhəbbət gördün... və o sayədə Anadoluda yaşayan 
tatar-türkmən qəbilələrinə böyük nüfuzun var. 
O r x a n . Əfəndimizin lütfündən. 
Y ı l d ı r ı m. Iştə onlara icrayi-tə’sir etməli. Yarın orduya səfərbərlik əmr edəcəyim. 
Baqalım Teymur bizə qarşı nə yapar? Fəqət saqın, vəzifəndə müsamihə etmə! (Çıqmaq 
üzrə bir neçə adım yürür). 
O r x a n . Bəncə vəzifə hər şeydən müqəddəsdir. Amirim uğrunda başdan keçməyə 
hazırım. 
Y ı l d ı r ı m. Haydı, arslanım, iş başına! Unutma ki, səni daha böyük rütbələr 
bəkliyor. Əli paşa! Sən də məktubu elçiyə ver, bəndən son hədiyyə olaraq Teymura 
götürsün. 
Ə l i p a ş a. Baş üstünə! 
 
Ç ı q a r l a r. 
 
O r x a n (yalnız). Ah, Teymur, kəlbi-əqur! (Acı və istehzalı qəhqəhəylə). Əvət, daima 
sərxoşların təsəllisi həzyan, aciz və zəiflərin silahı 
293 
 
isə söyüş və qarğışdır. (Yıldırımın getdiyi tərəfə kinli və qızğın). Fəqət, ey məğrur və 
əyyaş sultan! Əmin ol ki, yarın, əvət yarın o qoca qəhrəmanın dəmir pəncəsində bir yılan 
kibi qıvrılacaqsın. Həm də umulmaz bir məğlubiyyətlə zəbun və pərişan olacaqsın. 
 
 
Pərdə 
 
 
BEŞİNCİ PƏRDƏ 
 
Anqara ovası, Teymur çadırı... Gündüz. Çadırın önündə qalın gevdəli, gürbüz, 
yaylıoqluiki nəfər növbət bəkliyərək qonuşurlar. 
 
B i r i n c i n ö v b ə t ç i . Yahu bütün dünya çarpışıb vuruşmaqdan yoruldu da, şu 
Topal bir dürlü yorulmaq bilmiyor. 
İ k i n c i n ö v b ə t ç i . Yenə şikayətmi? Nə çabuq usandın, əzizim?! 
B i r i n c i n ö v b ə t ç i . Mısır və Şamda dökdüyümüz qanlar hənuz qurumamış. 
Şimdi də Anqara qavğası, Anqara bəlası!.. Nə demək? Beş gün rahatlanmaq yoqmu ya? 
İ k i n c i n ö v b ə t ç i . Pəki, Qarabağın çiçəkli ovalarında, Azərbaycanın o cənnət 
qadar gözəl ruhlu bir guşəsində sürdüyün zevq və səfalar yetişmədimi? 
B i r i n c i n ö v b ə t ç i . Nə demək! Biri üç ay yaşayışdan zevq alırsa, altı ay da hərb 
etməlimi? 
İ k i n c i n ö v b ə t ç i . Şuna baq, müharibə kəndisi də bir zevq deyilmi ya? 
B i r i n c i n ö v b ə t ç i . Bıraq Allahı sevərsin. (Bir neçə adım aqsayaraq yürür.) 
Şam ətrafında vuruşurkən ayağıma bir ox dəydi də hala aqsıyorum, hala gecələr ağrıdan 
uyuyamıyorum. 
İ k i n c i n ö v b ə t ç i (gülərək). Zərər yoq, saf mal sahibinə bənzər. Teymur da 
aqsaqdır, sən də... Yalnız aranızda bir fərq var ki, sən qarğasan, o qaraquş... 
B i r i n c i n ö v b ə t ç i (qızğın). Sus bə, sərsəm hərif! 
İ k i n c i n ö v b ə t ç i . Pək gözəl, o qarğa olsun, sən qaraquş. 
B i r i n c i n ö v b ə t ç i . Xayır, onu da istəməm. 
İ k i n c i n ö v b ə t ç i . Pəki, o halda nə istərsin? 
B i r i n c i n ö v b ə t ç i . Nə istəyəcəyim, baq şu Anqara müharibəsi bənim hiç 
xoşuma getmiyor. Nə var, nə yoq, Teymur Yıldırımı yenəcəkmiş... Pəki, bənim xeyrim nə 
olur? Mısırda, Şamda hiç olmazsa  
294 
 
əlimizə paradan-maldan bir şey keçdi. Burda qalib gəlirsək. (Əlini avucuna vuraraq.) 
Söylə, baqayım, şu avcuma nə girəcək? Anqaranın quru, boş səhrasımı? 
İ k i n c i n ö v b ə t ç i (istehzalı qəhqəhəylə). Vay, yəhudi dəllalı, vay! Sən 
müharibəyə yəğma içinmi gəldin? 
B i r i n c i n ö v b ə t ç i . Nə demək! Topal ad qazansın da arada bənim canım getsin, 
öyləmi? 
İ k i n c i n ö v b ə t ç i . Sus, artıq yetişir; şu sözlər bir türkə yaraşmadığı kibi, bir 
əskərə hiç yaraşmaz. 
B i r i n c i n ö v b ə t ç i . Nə demək? Sanki əskər insan deyilmi ya? (Sinirli). Əvət, nə 
demək! Ölüb-öldürən biz, gülüb-əylənən onlar! Çarpışıb-vuruşan biz, ad-san qazanan 
onlar! Ac-çıplaq qalan biz, zevqü səfayə dalan yenə onlar! 
İ k i n c i n ö v b ə t ç i (gülərək). Yahu, sayıqlıyormusun, onlar kimdir, əcəba? 
B i r i n c i n ö v b ə t ç i . Onlar, iştə saraylarda keyf sürən azğın padşahlar, dəli 
xaqanlar... Sərvət və səadət içində gülümsəyən qurnaz vəzirlər, yaramaz vəkillər... Eyşü 
nuş ilə vəqt keçirən hoppa şahzadələr, çılğın dərəbəylər... 
İ k i n c i n ö v b ə t ç i (məğrur qəhqəhəylə). Anlaşıldı, əvət anlaşıldı. Bu düşüncələr 
həp qorqaqlıqdan iləri gəliyor. (Əlilə onun omuzuna vuraraq.) Bana baq, hiç məraq etmə, 
bu gün-yarın Yıldırım basılır, yenə Səmərqəndə dönəriz. 
B i r i n c i n ö v b ə t ç i . Xayır, bu qavğadan gözüm hiç su içmiyor. Yıldırımı pək 
qəhrəman diyorlar. 
İ k i n c i n ö v b ə t ç i . Əcəba, onun nəsi qəhrəman imiş? 
B i r i n c i n ö v b ə t ç i . Nə demək! İştə qaç gündür yüz-yüzə duruyoruz. Hərif 
müharibəyi bıraqıb da şikara çıqmış. Pəki, bundan nə çıqar? Demək o qadar məğrur ki, 
bizi saymaq belə istəmiyor. 
İ k i n c i n ö v b ə t ç i . Zərər yoq, o bizi saymazsa biz onu sayarız. (Boru səsi 
eşidilir.) İştə Əmir gəliyor. (Baqar, heyrətlə). O nə? Sanki yüz-gözündən atəş saçılıyor. 
 
T e y m u r müharibəyə məxsus qiyafətdə gəlir. D i v a n b ə y i, ş a i r  K i r m a n i  və 
A q b u ğ a onu izlər. 
 
T e y m u r. (son dərəcə kinli və qızğın bir ahənglə). Teymur - kəlbi-əqur! Teymur - 
kəlbi-əqur! Öyləmi, ah, öyləmi? 
295 
 
Ş a i r. Ehtimal sərxoş imiş. Yoqsa qoca bir sultanın ağzından öylə söz çıqmaz. 
D i v a n b ə y i. Əvət, ehtimal ki, sərsəm və xasta imiş, yoqsa şu hədyan əqli başında 
olan bir zata yaraşmaz. 
T e y m u r. (çılğın). Əvət, ehtimal ki! Ehtimal ki?! Lakin bana da Turğay oğlu 
Teymur derlər. Onu sərxoşluqdan ayıltmaq, sayğısız qafasını uslandırmaq pək qolay... Ah, 
Yıldırım, Yıldırım! Nə qadar dəhşətli olsan, Hindistanda avladığım qaplanlardan müdhiş 
deyilsin. 
Ş a i r. (ətrafa). Əvət, qaplan yırtıcıların ən vəhşisidir, fəqət qaplanları parçalayacaq 
daha böyük vəhşilər var ki, o da insanlardır. 
T e y m u r. Qaraqoyunlu əşirəti Isfahan civarında bizə şəbxun yapdılar, 
əskərlərimdən üç bin kişi öldürdülər. Kəllələrdən qüllələr yapdırdım. Zərər yoq, bir az 
sonra Yıldırım da bəni tanır. (Pək kinli və sinirli).. Ah, kəlbi-əqur! Kəlbi-əqur! Nə 
həzyan... nə cəsarət!.. 
Ş a i r. Əfsus ki, cəsurların həzyanı, həzyançıların cəsarəti qadar gülünc və 
mə’nasızdır. 
T e y m u r. O həzyanlar hiç... hərifdəki azğınlığa baq ki, şimdi də bəni saymıyor, 
hərbə girişəcəyinə şikarə çıqıyor. 
A q b u ğ a (istehzalı təbəssümlə). Əvət, gerçəkdən pək sayğısız... pək məğrur... 
Ş a i r. Fəqət məğrurlar pək çabuq sərnigun olur. 
 
S o b u t a y sür’ətli adımlarla gəlir, əyilir. 
 
T e y m u r. Nə var, Sobutay? 
S o b u t a y. Böyük xaqanın əmrilə ava çıxan on beş min nəfər Yıldırım əskəri 
bizimkilər tərəfindən ortaya alınmış və bir saldırışda həpsi əzilib dağılmış. 
T e y m u r. Yıldırımdan nə xəbər? 
S o b u t a y. Yalnız Yıldırım qəhrəmanca bir çevikliklə aradan çıqmış və beş-on nəfər 
məiyyətilə qaçıb qurtulmuş. 
T e y m u r. Bən qəhrəmanları pək sevərim. 
S o b u t a y. Bir də Yıldırım şikarda ikən su yollarını da kəsdik, təbii ordu susuz 
qalınca daha çabuq təslim olur. 
T e y m u r. Pək gözəl tədbir. Bunu kim düşündü? 
S o b u t a y. (Aqbuğayı göstərir). Böyük sərdar Aqbuğa. 
T e y m u r. Zatən hərb zamanı hiylə də müvəffəqiyyət vasitələrindən biridir. 
296 
 
Ş a i r. (ətrafa). Bən yalnız Kərbəladakı ərəb Şimirini tanırdım, məgərsə türkdən də 
Şimir çıqarmış! 
T e y m u r. Aqbuğa! Daha durmaq lazım deyil, ordu hücuma keçməli. Saqın 
Yıldırımı yaralamasınlar. Ona söyləyəcək sözlərim var. Yigid Sobutay! Sən də qafil olma! 
Hər kim onu diri yaqalarsa, kəndisini böyük mükafat bəkliyor. 
A q b u ğ a. Xətti-hərəkətimiz nə yolda olacaq? 
T e y m u r. Onların sağ cinahı açıqdır. İştə oradan bizim sol cinah mərkəzi əhatə 
etməli. Onların sol cinahı isə pək zəif. Əminəm ki, bizə qarşı duramayıb çabuq pozulur. 
Haydı, arslanım! Cəsarət və mətanət!.. Aqbuğa və Sobutay əskərcə təmənna edər, sür’ətli 
adımlarla gedərlər. 
Ş a i r. (ətrafa). Qardaş qardaş qanı içiyor. Iştə siyasət və rəyasət bəlası! 
T e y m u r. Orxan gəlmədi, bu bəni pək düşündürüyor. Hər halda o, bu gün bizim 
tərəfə keçməliydi. 
D i v a n b ə y i. Kim bilir, bəlkə keçmiş də bizimkilər tərəfindən yaqalanmış... 
T e y m u r. Hər tərəfə buyruq ver, ona ilişməsinlər. (Şair Kirmaniyə). Gəl, baqalım, 
şair! Sən də bir tərəfdə seyr et, müharibəyi yaqından tamaşa etmənin zevqi daha başqadır. 
(Gedərlər.) 
E l m a s şaşqın və müztərib adımlarla gəlir. Teymur getdiyi tərəfə baqar. 
E l m a s (ətrafa). Orxan, ax, Orxan! Sən Elması unutdun, fəqət Elmas səni görmək 
için hərb səhnələrində dolaşır. (Teymur getdiyi yolu izlər). 
B i r i n c i n ö v b ə t ç i (arqadaşına). Bu Divan bəyi qızı da pək tuhaf. Səmərqəndin 
gözəl köşklərini bıraqıb da Anqara çöllərindən nə istiyor, bilməm ki? 
İ k i n c i n ö v b ə t ç i . Səncə qavğa meydanı yalnız erkəklərə məxsusmu? 
B i r i n c i n ö v b ə t ç i (istehzalı qəhqəhəylə). Nə demək! O da mı qavğa etməyə 
gəlmiş? 
İ k i n c i n ö v b ə t ç i . Gülərsən ya... Hiç atalardan eşitmədinmi?! Çingizin anası bir 
qadın ola-ola at belinə bindi. Bütün qomşu ölkələri sıqışdırdı və qocaman bir səltənət 
qurdu. 
297 
 
B i r i n c i n ö v b ə t ç i . Nə demək, bu da Çingizin anasımı? 
İ k i n c i n ö v b ə t ç i . Nə fərqi var, qadın qadındır. Bu da o cinsdən, bu da o 
nəsildən. Arslanın erkəyi, dişisi olur? 
B i r i n c i n ö v b ə t ç i . Fəqət bana qalırsa, öydüyün şu dişi arslan müharibə için 
deyil, başqa bir av için gəlmiş olmalı... (Yola baqar.) Gözün aydın, iştə D ə m i r q a y a 
gəliyor. 
İ k i n c i n ö v b ə t ç i . O ki, Orxanla bərabər Yıldırım yanına qaçmışdı. 
B i r i n c i n ö v b ə t ç i . Nə demək! Orada yaşamamışlar da geri dönmüşlər. 
E l m a s (Dəmirqaya ilə gəlir). Allah eşqinə söylə, Orxan nə oldu? Nerdə qaldı? 
D ə m i r q a y a (qalın və yonulmamış səslə). Onun yanında... 
E l m a s. O kimdir? 
D ə m i r q a y a. Kim olur-olsun, nəmə lazım, bən qarışmam. 
E l m a s. Ah, nasıl?! Orxan gəlmədimi? Səninlə bərabər deyilmi? 
D ə m i r q a y a. Hiç Teymurun qorqusundan gələ bilirmi? Moskof qızını qaçırıb da 
Topala görünə bilirmi? 
E l m a s. Yoq, Teymur onu bağışlar. 
D ə m i r q a y a. Zənn etməm, hiç zənn etməm. 
E l m a s. Sus, Allah eşqinə sus! Bütün qanım başıma toplanıyor, beynim alevlər 
içində yanıyor. Demək o buraya gəlmiyəcək, öyləmi? 
D ə m i r q a y a. Bən ki onun qəyyumu deyilim, istər gəlsin, istər gəlməsin. Nəmə 
lazım, bən qarışmam. 
E l m a s. Nasıl olursa-olsun bəni Orxanın yanına götür. 
D ə m i r q a y a. Dedim ya, bən qarışmam. 
E l m a s (ətrafa). Aman, ya Rəbbi. Şu hərifin qəlbi daşdanmı yapılmış. 
(Dəmirqayaya) Bən buraya yalnız Orxan için gəldim. Nerdə olsa onu bulmalıyım. 
D ə m i r q a y a. Acım, bir az yemək yeyəlim də, sonra... 
E l m a s. Zərər yoq, gəl ye-iç, saqın, yaqanı bıraqacaq deyilim. 
D ə m i r q a y a. Nəmə lazım, hiç bıraqma! (Gedərlər). Bu sırada kənardan boru və 
çarpışma səsləri eşidilir. 
B i r i n c i n ö v b ə t ç i . Demək müharibə qızışdı, iştə çarpışıb vuruşuyorlar. 
İ k i n c i n ö v b ə t ç i . Əvət, gurultu getdikcə artıyor. 
298 
 
B i r i n c i n ö v b ə t ç i . Iştə, Orxan da Əmir ilə bərabər gəliyor. 
İ k i n c i n ö v b ə t ç i . Görünür D ə m i r q a y a Elması aldatıyormuş. 
 
Kənardan eşidilən gürültü, çarpışma səsi azalır. T e y m u r , D i v a n b ə y i , ş a i r 
Kirmani və O r x a n gəlirlər. 
 
T e y m u r. Söylə, Orxan, nə yapdın? 
Or x a n . Bənim ilk yapdığım böyük bir qəbahətdir. 
T e y m u r. Hanki qəbahət? 
Or x a n . Olqayı Türküstandan qaçırdım, ona görə boynum vurulmalıdır. 
T e y m u r. Onu sonra mühakimə edəriz. Bana Yıldırımdan, Yıldırım ordusundan 
xəbər ver! 
Or x a n . Bursadakı işlər mə’lum. Hər ay xəbər yazıb göndərmişəm. Son həftələrdə 
isə Anadoludakı bəylərə gözəl rütbələr və’d etdim, həpsini tərəfimizə keçirdim. Oradakı 
tatar və türkmənlərin başçılarını çağırdım, məhəbbətlərini qazandım. Bütün Anadolu 
əskəri bizim tərəfdə, şimdicə təslim olurlar. Yalnız Rumeli sancak bəyləri, yeniçərilər və 
serb əskərləri Yıldırım itaətində. Fəqət, orduda pozuqluq olunca, onlar da bir şey 
yapamazlar, çabuq şaşırırlar. 
E l m a s (D ə m i r q a y a ilə bərabər gəlir. Orxanı görüncə, şaşqın bir sevinclə). Ah, 
Orxan!.. Divan bəyi əlilə sükut işarəti verir. Elmas çəkilib bir tərəfdə durur. 
T e y m u r. (Orxana). Pək məmnun oldum; şimdi söylə baqalım, gözəl prenses nerdə? 
Or x a n . Iştə qarşıda bəkliyor. Fəqət dəmin hüdudu keçərkən bizimkilər tərəfindən 
yaralanmış. 
E l m a s (ətrafa). Əvət, bu da yeni bir hiylə. 
T e y m u r. Orxan! Sən bir əskərsin, fəqət işlədiyin xəyanət bir əskərə yaqışmaz. 
Əcəba xəbərsiz olaraq qızı qaçırmaq və bəni saymamaq böyük bir nankorluq deyilmi? 
Bunu yaparkən Teymurun hiddət və qəzəbini düşünmədinmi? 
 
Orxan susur. 
 
Niçin susdun, söylə? 
 
Or x a n . Böyük xaqanın mərhəməti bənim qəbahətimdən daha böyükdür. 
299 
 
T e y m u r. (sərt). Xayır, qəbahəti mə’zur görmək, fənalığı tərvic etməkdir. 
B i r i n c i n ö v b ə t ç i (arqadaşına). Iştə Topal yenə çıldırıyor. 
D i v a n b ə y i. (Teymura). Orxan gəncdir, yigitdir. 
T e y m u r. (kəskin). Xayır, böylə bir qəbahət için ən böyük cəza ölümdür. 
E l m a s. Ah, ölümmü? 
T e y m u r. Əvət, Orxan yalnız e’dama layiqdir. 
E l m a s. Mərhəmət, ah, mərhəmət!.. (Teymura yaqlaşır). 
T e y m u r. (çılğın). Çəkil! 
D i v a n b ə y i. Ah, gerçəkdənmi e’dam? 
T e y m u r. Əvət, e’dam, e’dam..! Bıraq, hər kəs için ibrət olsun!  
 
Ətrafda böyük şaşqınlıq və qorqunc bir sükut... 
 
Or x a n . Xayır, xaqanım, xayır... Ölüm hər kəsi qorqutsa da Orxanı qorqutmaz. Bən 
vəzifə uğrunda bin dəfə ölüb-dirildim. Yıldırım bəni öldürtmək istərkən belə qəhqəhələrlə 
güldüm. Şimdi isə gülmək deyil, yalnız heyrət edərim. Həm də başqa əlləri qanımla 
ləkələndirmək istəməm. (Belindəki xəncəri çıqarır. Kəndini vurmaq istər). Ah, sən bəni 
alçaltdın, fəqət bən... iştə! 
T e y m u r. (gur və kəskin səslə). Orxan! Əcələ ediyorsun, bən səni alçaltmaq deyil, 
yalnız imtihan etmək istədim. (Şən qəhqəhəylə). Unutma ki, Teymur şahmat oynarkən 
belə, taxtadan yapılmış küçük bir piyadayı qeyb etmək istəməz. Halbuki sən cəsur və 
eşsiz bir qəhrəmansın. (Yaqlaşıb Orxanın omuzunu oqşar). Əvət, sənin məharət və 
cəsarətin işlədiyin qəbahətdən daha böyükdür. Olqayı, o dəyərli yadigarı mükafat olaraq 
sana bağışladım. Fəqət qəlbin onun, düşüncə və biləklərin bizim olsun.  
 
Bu sırada O l q a gəlir və örtündüyü çarşaf omuzlarına sarqaraq baqıb durur. 
 
E l m a s (çılğın bir tevr ilə Teymurun qarşısına keçərək). Xayır, xayır! Sən bunu əsla 
yapamazsın. Əvət, sən böyüksün, bütün dünyaya hökm edə bilirsin; fəqət Orxanın qəlbinə 
deyil! Unutma ki, bən anayam. 
Ş a i r. (ətrafa). Əvət, ana qəlbi hər şeydən güclü və məhabətlidir. 
O l q a. (köksünü sıqaraq, ətrafa). Ah, bu oq yarası bəni məhv edəcək... 
300 
 
T e y m u r. Elmas! Səbr və mətanət lazım. 
E l m a s. Xayır, xayır. (Olqayı göstərir). Sən ona bütün aldığın ölkələri bağışlaya 
bilirsin, fəqət bana verilən bir qəlbi əsla! Əsla! (Orxana). Niçin susdun, Orxan, cəvab 
ver?! 
Or x a n . Xaqan hüzurunda ədəb gözətiyorum. 
E l m a s. Halbuki həyat yoldaşına xəyanət eyləmək daha böyük ədəbsizlikdir. 
O l q a. (Teymur qarşısında diz çökərək). Böyük xaqan! Bənim varlığım bir çoqlarının 
hissiyyatını zəhərliyor, bəni öldür də, hər kəs iztirabdan qurtulsun. 
T e y m u r. (onun qolundan tutub qaldırır). Xayır Moskof çiçəyi, xayır... Bən yalnız 
qızğın arslanları, azğın qaplanları şikar edərim. Bənim oqum yalnız vəhşi qartalların 
qanilə boyanır. Sən şətarətli bir güvərçinsin, halbuki Teymur əsla güvərçin qanı tökmədi. 
E l m a s. Güvərçinləri də şahinlər parçalar. (Qoynundan ufaq bir xəncər çıqarıb 
vurmaq istər). 
D i v a n b ə y i. Elmas!  
 
Orxan Elmasın biləklərini yaqalar, xəncər düşər. 
 
O l q a. (qırıq səslə, acı təbəssümlə). Hiç təlaş etmə... Elmas!.. (Qanlı köksünü 
açaraq). Bən... iştə yaralanmışım... Artıq kimsəyə... zəhmət vermiyəcəyim. Ah, ah, ahh... 
(Bayılıb düşər). 
T e y m u r. (növbətçilərə). Yardım edin! 
 
Olqayı qaldırırlar. Elmas çəkilir. Ətrafda gurultu və çarpışma səsləri yüksəlir. 
Teymur Divan bəyiyə. 
 
Baq gör nə var? 
D i v a n b ə y i. (yola baqar). Iştə, Sobutay gəliyor. 
S o b u t a y. (gəlir, əyilir). Böyük xaqana müжdələr. 
T e y m u r. Nə olmuş? 
S o b u t a y. Yıldırım ordusu bozuldu. 
T e y m u r. Nasıl? Ətraflı söylə! 
S o b u t a y. Onların sol cinahı az bir zaman bizə qarşı dura bildi. Sonra birdən-birə 
şaşırıb dağıldı. Şahzadə Məhəmməd də kəndi ehtiyat firqəsilə Amasya yolunu tutmuş. 
T e y m u r. Yıldırım kəndisi nə halda? 
301 
 
S o b u t a y. Onu hiç sormayınız! Yıldırım gerçəkdən böyük qəhrəman. Hər kəsdən 
ziyadə çarpışıb vuruşdu. Ətrafındakı sipahilər və yeniçərilər də son dərəcə yigit... Bununla 
bərabər həpsi əsir. Həpsi təslimə məcbur oldu. 
T e y m u r. (Divan bəyiyə). Əmr et, qaçanları qovmasınlar. Saqın, Yıldırıma bir şey 
olmasın. Həm də ehtiramda qüsur edilməsin. 
D i v a n b ə y i. Itaət, xaqanım. (Sobutayla bərabər gedər). 
Ş a i r. (ətrafa). Qəhrəmanlardakı fəzilət dəhşətləri qadar böyükdür. 
T e y m u r. (volta vurur, qızğın və sinirli). Kəlbi-əqur!.. Kəlbiəqur! Nə böyük cəsarət! 
Ah, məğrur!.. Idraksız! Teymurun təhəmmül və nəzakəti sənin kibi çoqlarını aldatmış. 
Lakin atəşli bir toqat həpsini sərxoşluqdan ayıltmış. (Çılğın). Yıldırım, ah, Yıldırım! 
Kəndini dev aynasında görüb də şımardın. Fəqət düşünmədin ki, sirkə nə qadar tünd 
olursa, qabı daha çabuq çatlar. 
Ş a i r. Əcəba böyük xaqanın bir-iki sözlə əsəbiləşməsi tuhaf deyilmi? 
T e y m u r. İki sözmü? Iki sözmü? Ah, şu həzyan zəhərli bir oq kibi rö’yada da 
beynimi dəliyor. Kəlbi-əqur! Kəlbi-əqur! Ah, nə sayğısızlıq! Xayır, böyük nəhrləri 
yataqlarından çıqaran, sarsılmaz və keçilməz dağları yaran Teymur hər acıyı unutur da, 
fəqət şu iki sözü əsla! Əsla! 
Ş a i r. Hər-halda Yıldırım sənin can qardaşın, qan qardaşındır. 
T e y m u r. Əfsus ki, qardaş yarası daha acı, daha qorqunc olur. 
S o b u t a y. (gəlir, əyilir). Yıldırım hüzurunuza gəliyor. 
T e y m u r. Buyursunlar. 
 
Y ı l d ı r ı m iki nəfər Teymur əskəriylə gəlir. A q b u ğ a i l ə D i v a n b ə y i də 
bərabər bulunur. 
 
D i v a n b ə y i. İştə, Osmanlı sultanı Yıldırım Bayazid! 
A q b u ğ a. Yalnız sultan deyil, həm də cəsur bir komandan! 
T e y m u r. (yer göstərir, təvazölə). Buyurun, şevkətli Sultanım! 
Tanrı qulu Teymurdan daima ikram və ehtiram görəcəksiniz. Yorğunsunuz, rica 
edərim oturun. (Oturmaz, Teymur ona cibindən bir kağız çıqarıb verir). Lütfən şu 
məktubu oqurmusunuz? 
Y ı l d ı r ı m. (məktubu alır, aşırı dərəcədə gözlərinə yaqlaşdırır və Teymura iadə 
edər). Zatən yazıldığı zaman oqunmuş. 
302 
 
T e y m u r. İştə, bən şu məktubdakı sözlərinizi unutdum və sizi əfv etdim. Yalnız əfv 
etmək deyil, hətta məhəbbətinizi də qazanmaq istərim. Əvət, məhəbbətinizi də qazanmaq 
istərim. (Mə’nalı və məğrur bir tevr ilə şair Kirmaniyə baqar). Əcəba, buna şair nə 
söylər? 
Ş a i r. (səmimi və coşqun bir ahənglə). Məhəbbət! Məhəbbət!.. Əvət, bütün 
bəşəriyyəti xilas edəcək yalnız məhəbbətdir. Məhəbbətlə çırpınan bir çoban qəlbi, kin və 
ədavət püskürən bir sultan qafasından daha şərəflidir. Əgər dünyanın şanlı çarpışmaları, 
qanlı vuruşmaları nəticədə bir məhəbbət, fövqəlbəşər bir məhəbbət doğurmayacaqsa... 
bütün həyata, bütün kainata nifrətlər olsun. 
T e y m u r. Əcəba, məğrur Yıldırım nə düşünüyor? 
Y ı l d ı r ı m. Düşünəcək bir şey yoq. Əvət, sən qalibsin. Lakin bu qələbə türk 
əqvamını deyil, yalnız fürsət bəkləyən qomşu hökumətləri məmnun etdi. (Acı bir köküs 
keçirdikdən sonra, çoq mütəəssir və şiddətli). Ah, daha doğrusu, Islam aləmini başsız 
qoydu. 
T e y m u r. (iki-üç adım aqsayaraq Yıldırıma doğru yürür, məğrur və gur bir səslə). 
Hiç məraq etmə, xaqanım! Sən kor bir abdal, bən də dəli bir topal! Əgər dünyanın zərrə 
qadar dəyəri olsaydı, yığın-yığın insanlara, ucu-bucağı yoq məmləkətlərə... sənin kibi bir 
kor, bənim kimi bir topal müsəllət olmazdı. 
 
 
 
Pərdə 
 
 
 
SON 
303 
 
MÜNDƏRİCAT 
 
 
 
İblis…………………………………………………………………………………….7 
 
Afət………………………………………………………………………………….105 
 
Peyğəmbər…………………………………………………………………………..141 
 
Topal Teymur……………………………………………………………………….252 
304 
 
 
 
 
 
 
Buraxılışa məsul:     Əziz Güləliyev 
 
Texniki redaktor:     Rövşən Ağayev 
 
Tərtibatçı-rəssam:     Nərgiz Əliyeva 
 
Kompyuter səhifələyicisi:    Rəşad Həmidov 
 
Korrektor:      Pərvanə Məmmədova 
 
 
 
 
 
 
 
 
 
 
 
 
 
 
 
 
Yığılmağa verilmişdir 04.08.2004. Çapa imzalanmışdır 15.02.2005. 
Formatı 60x90 1/16. Fiziki çap vərəqi 19. Ofset çap üsulu. 
Tirajı 25000. Sifariş 25. 
 
 
 
 
Kitab “PROMAT” mətbəəsində çap olunmuşdur. 
