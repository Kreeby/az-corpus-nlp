Bağırov Əlisalam
AH, BU UZUN 
SEVDA YOLU...
Redaktor:  
Fəxrəddin Ağazadə, 
fəlsəfə elmləri doktoru 
Bağırov Əlisalam Məmi oğlu 
AH, BU UZUN SEVDA YOLU... (roman)
Bakı, Qanun Nəşriyyatı, 2016, 464 səh., 300 nüsxə
Çapa imzalanmışdır: 04.06.2016
Qanun Nəşriyyatı
Bakı, AZ 1102, Tbilisi pros., 76
Tel: (+994 12) 431-16-62; 431-38-18
Mobil: (+994 55) 212 42 37
e-mail: info@qanun.az
www.qanun.az
www.fb.com/Qanunpublishing
www.instagram.com/Qanunpublishing
ISBN 978-9952-36-231-2
© Bağırov Əlisalam, 2016 
© Qanun Nəşriyyatı, 2016 
Romanda Fəxriyyə adlı bir qızın ülvi sevgisindən və bu sevgi uğrunda 
apardığı mübarizədən bəhs olunur. Məhəbbət və həyat reallığı, qanunlar, 
adətlər və əxlaq normaları, mənəviyyat məsələləri o qədər bədii ustalıqla 
təsvir edilir ki, müəllifin dünyagörüşünə, fəlsəfi düşüncələrinə heyran ol-
maya bilmirsən. Əsərdə ər-arvad, ana-övlad, ailə və məhəbbət, nənə-nəvə, 
dostluq münasibətləri necə olmalıdır, həyatın mənası nədir və sair suallar 
ətrafında düşüncələr qırmızı bir xətt təşkil edir. Bir sözlə, əsər maraqlı sü-
jet xətləri, təsəvvüredilməz hadisələrlə o qədər zəngindir ki, istər-istəməz 
oxucuların diqqətini cəlb edəcək. 
Oxuyun, peşman olmazsınız, həyatdan ibrət alın, insanların daxili 
aləminə nüfuz etməyi bacarın! 
4
I HİSSƏ
İZTİRABLI SƏADƏT
Səmada tək-tək ulduzlar sayrışır. Sanki öz gözəlliyinə əmin olan 
ay kiminsə məftun qəlbini titrədərək, topa-topa buludların arasında 
gizlənpaç oynaya-oynaya dünyanın sirli gecələrindən birini daha da 
füsunkar edir. Müxtəlif reklam işıqlarının əlvan çalarlıqları altında 
şütüyən avtomobillər öz sahiblərini harasa aparır. İnsan xarakterində 
olan müəyyən çalarlı ifadələr bu avtomobillərin hərəkətlərində 
qismən hiss edilir. Küçədən ara-sıra piyadalar da keçir. Dünyanın 
təkrarolunmaz mənzərələri anbaan bir-birini əvəz edir... Süsən bütün 
bunları çoxmərtəbəli binanın üçüncü mərtəbəsində yerləşən otağının 
küçəyə olan pəncərəsinin gözlüyündən seyr edir. O öz-özünə düşünür: 
– Narahat şəhərin də öz gözəlliyi var. Görəsən həyat nə üçün 
belə gözəl və cəlbedicidir? İnsan ömrü sona yaxınlaşdıqca həyat 
niyə şirinləşir? Aman Allah, mən bu gözəl, cəlbedici həyatı bu cür 
yaşayıb başa vuracağammı? 
O, dərindən köksünü ötürüb öz səliqəsindən başqa kimsənin poz-
madığı, gecə lampasının işıqlandıra biləcəyi yarıqaranlıq otağa nəzər 
saldı. Qoşa çarpayıdan yalnız biri açılmışdı, o da Süsənin ilıq qadın 
xumarı ilə bir az bundan qabaq isitdiyi öz yeri idi. İkinci çarpayı düz 
iyirmi il idi ki, kişi qoxusuna həsrət idi. O vaxt Süsən öz ərini ölü-
mün amansız pəncəsindən ala bilməmişdi. Otaqda bir beşik də var 
5
idi. Süsən kimi onun da qucağı süd qoxulu körpə görməmişdi. Süsən 
gecə köynəyində bədənnüma güzgünün qarşısında dayandı. Bir az-
dan kişi baxışları ilə qarşılaşa biləcək bir qadın gözləri ilə özünə 
nəzər saldı. O, qırxı haqlayan yaş dövrünün öz gözəlliyini açıq-aydın 
hiss etdi və bu gözəl həyatın amansız anlarına nifrət edə-edə soyu-
muş yatağında uzandı. Çarpayısının yanında üstünə gecə lampası qo-
yulmuş kiçik stolun üstündəki jurnallardan birini götürdü. Təsadüfi 
açdığı səhifədən oxumağa başladı. Lakin bu çox çəkmədi. Deyəsən 
o nə isə daxili bir narahatlıq keçirirdi. Jurnalı örtüb yerinə qoydu. 
Gecə lampasının işığında onun sifəti alov rəngində idi. Yanaqlarında 
parlayan yaş damlaları bu üzə gözəlliklə yanaşı, təmizlik və saflıq 
da verirdi. Bu göz yaşları öz sahibinin ləyaqəti qədər qiymətli idi. 
Süsən bu pak göz yaşlarını zərif əllərinin arxası ilə sildi. Deyəsən bu 
zəriflik ona xoş gəldi. Ona görə də bir müddət öz əllərinə tamaşa etdi. 
Və bu andan hiss etdi ki, öz gözəlliyini duyduqca istək və arzuları 
daha da artır. Görəsən bu nədən irəli gəlir? Yoxsa insanın həyatdan 
zövq almaq arzusunamı tabeliyidi bu? – Bir daha geriyə qayıtma-
yacaq günlər artıq yaşanmışdır, bəs gələcək? – deyə Süsən pıçıltı 
ilə səsləndi. Və öz pıçıltısının səsindən səksənən kimi olub kirpiyini 
bir qədər yuxarı qaldırdı. Onun qara gözlərində sonsuz bir həsrətin 
izi duyulurdu. Süsən ömrünün yarıdan çoxunu şəhərdə keçirmişdi. 
O, fabrikdə işləyirdi. Gözəl tikişçi idi. Sadəliyi və təvazökarlığı ilə 
onu tanıyanların arasında dərin hörmət qazanmışdı. Həyat yoldaşı 
evləndiklərinin ikinci ili maşın qəzasında həlak olmuşdu. Bu zərbə 
Süsənin qəlbinə sağalmaz yara vurmuşdu. Onun kədəri ilə sevinci 
vəhdət təşkil edirdi. Və bu, Süsənin qəlbində yeni bir duyğu yarat-
mışdı. O özünü başqalarının hesab etdiyi qədər də bədbəxt hesab 
etmirdi. Çünki ömrünün düz iki ilini yaşamağın nə demək olduğunu 
duymuşdu. O öz ərini sevmişdi. Bircə ona təəssüflənirdi ki, bu sev-
6
ginin canlı bir yadigarı qalmamışdı. Süsən keçən o illər ərzindən bəri 
öz qadınlıq ləyaqətini qorumağı bacarmışdı. Onsuz onun haqqında 
söhbət düşəndə belə bir əlavə çox vaxt edilirdi: – O, namuslu qa-
dındır. Şəhərdə heç bir qohumu yox idi. Yeganə qardaşı və uzaq qo-
humları rayonda yaşayırdılar. Ancaq şəhərdə xeyli tanışı və istəkli 
bir rəfiqəsi var idi.
Süsən yuxudan ayılanda dünənin füsunkar gecəsinin çiskinli 
bir payız səhəri ilə əvəz olunduğunu gördü. Özündən asılı olmaya-
raq qəlbinin dərinliklərində belə bir duyğu baş qaldırdı. Bugünkü 
istirahət günümü necə keçirəcəyəm? Sonra öz-özünə gülümsünüb 
əlavə etdi: – əvvəlki kimi. Gələcək onu çox düşündürürdü. Nə qədər 
hiss etdirməməyə çalışsa da bunu müəyyən hissi ifadələrindən duy-
maq mümkün idi. Bəzən insan öz hiss və duyğularını gizlətməyə 
çalışsa da bacarmır. Bu, xüsusilə öz vicdanı qarşısında günahkar ol-
mayanlarda daha çox hiss edilir. Süsən də belələrindən idi. Onun 
ifadələri ilə düşüncə tərzi arasındakı fərq bir çoxlarınınkına nisbətən 
daha yaxın idi. Belə bir dünyagörüş bəlkə də sadəliyin əzəmətidir. 
Lakin heç də hamı tərəfindən eyni cür qiymətləndirilmir. Çün-
ki həyatda hər kəs öz xarakterinə uyğun düşüncə tərzinə malikdir. 
Süsən düşüncələr içərisində bu fikri bir daha təkrarladı: – Qayğı 
hamıya lazım olduğu kimi hər kəs də kimlərəsə qayğı göstərmək 
istəyir. İndi mən də belə bir vəziyyətdəyəm. Tale məni çox imta-
hanlara çəkmişdir, lakin mən heç də həmişə taleyin oyunları ilə ra-
zılaşa bilmərəm. Elə duyğular var ki, bu duyğuların oyanması və 
bu duyğular uğrunda mübarizə insan qəlbinə sakitlik və rövnəqlik 
gətirir. Elə insanın əsl siması da bu vaxt özünü göstərir və bu hisslər 
uğrunda mübarizədə fəaliyyətindən asılı olaraq insani keyfiyyətlər 
üçün ölçü yaranır. – Mən öz düşüncələrimi həyata keçirməyə çalış-
malıyam, – deyə Süsən dilləndi. Səadətə yol açan fikirlər kiçiklik 
7
və böyüklüyündən asılı olmayaraq insan ürəyinə fərəh gətirir. Bu 
fərəhdir insanı yaşadan. 
Süsən elə istəyirdi ki, onu da bir əzizləyən olsun. Süsən elə 
istəyirdi ki, günahı olmasa da onu heç olmasa bir danlayan olsun. 
Süsən elə istəyirdi ki... Ax bu istəklər, istəklər. Süsənin rahatlığını 
niyə əlindən alırlar, axı? İnsan yaranan gündən özü üçün bir həmdəm 
axtarmaq istəyindənmi irəli gəlir bu. Yoxsa insanın hisslərinin axı-
nının boşluğa üz tutduqca başqa bir hissi müqavimətlə rastlaşma-
masının təsirindən doğur bu? Süsən haqlıdırmı, haqsızdırmı onu 
bilmirəm, lakin mənə belə gəlir ki, öz düşüncələrinlə uzun müddət 
tək qalmaq əzabdır, başdan ayağa iztirabdır. Adəmlə Həvva olmasay-
dı artım olmazdı, bu aydındır. Bəs qarşılıqlı hisslər? Əgər bunlar ol-
masaydı həyat necə olardı? Öz yeknəsəkliyi, darıxdırıcılığı bir yükə 
çevrilməzdimi? Süsən yaşayış üçün lazım olan zəruri nemətlərlə 
təmin olunub, bəs niyə əzab çəkir? Demək insanlarda mərhəm bir 
duyğuya meyl var. Bu yaxınlıqdır ömrü, günü zinətləndirən. Bəlkə 
də mehri ülfət olmasaydı, o zaman yaşayış da olmazdı.
Süsən bu düşüncələr içərisində itib batmışdı. Adicə bir çiçək 
ətri, çəmən qoxusu onu həyacanlandıra bilirdi. Bəlkə də bu, 
Süsənin hədsiz kövrək olması ilə bağlı idi. Bu nədən irəli gələ 
bilərdi? Duyum qabiliyyətinin çoxluğundanmı, yoxsa başlıca 
istəyinin ümidsizliyindənmi? Bəlkə də daha başqa güclü emosiya-
nın təsirindən yaranırdı bu. Lakin bütün bunları Süsən qəlbini əridə-
əridə yaşadırdı. Bəlkə də yaşamağın elə ən başlıca xüsusiyyəti bun-
dadır ki, səadətini də, iztirabını da daxilən sevəsən və bu sevgi də 
səni yaşada. Duyulmamaq olar, ancaq duymağı hökmən bacarmaq 
lazımdır. Süsən belə bir qəlb sahibi idi. Bəlkə də taleyin ağır sınaq-
ları insan dözümünü kütləşdirə bilər. Lakin yaşamağı bacaranlar-
da bu dözüm də var. Onlar taleyin sərt oyunlarına həyata sevgiləri 
8
ilə istehza ilə gülürlər. Həyat budur. Sən həyatın hər üzünü oldu-
ğu kimi duyursan və bu duyğuları yaranma səbəbləri ilə birlikdə 
qəbul etməyi bacarırsan. Süsən bunu bacarırdı. Və ona görə də həyat 
onun sevinci və kədəri ilə birlikdə mənəvi kamilliyini də artırırdı. 
Məhz bu səbəbdən Süsən qürurla yaşamağa haqlı idi. Əgər insan öz 
həyatına özgənin gözü ilə baxmağı bacararsa və öz daxili hisslərini 
bu görünüşün müsbət tərəflərinin inkişafına doğru yönəldərsə, bəlkə 
də xoşbəxt olmaya bilər, lakin cəmiyyət içərisində hökmən hörmət 
qazanar. Həyatı, insanları, kimsəni sevmək üçün hüdud yoxdur. 
Lakin sevginin böyüklüyü, kiçikliyi sevən qəlb sahibinin düşüncə 
dairəsindən asılıdır. Daha çox mənəvi kamilliyə malik olan kəsin 
sevgisi də kədəri qədər böyük olur. Hisslər axını insanı hər tərəfdən 
əhatə edir. İnsan özü öz hisslər axınının mərkəzində dayanır. Və bu 
hisslər axınının insan beynində yaratdığı düşüncə dairəsinin hüdud-
ları insanın mənəvi kamillik dərəcəsi ilə çərçivəyə salınır. Müxtəlif 
insanlarda isə bu genişlik dairəsi bir-birinə bənzəmir və insanları bir-
birindən fərqləndirən xüsusiyyətə çevrilir. Həyatın acılı-şirinli anları 
və bu anlara münasibət də elə bu fərqlərdən yaranır. Süsəni müsbət 
mənada fərqləndirən cəhət elə bu idi. 
Həm də əsil insani xüsusiyyətlərdən biri də ondan ibarətdir ki, 
daxili təzadlar içərisində keçən həyatında öz mənlik və ləyaqətini 
qorumağı bacarasan. Sevincdən kədərə, kədərdən sevincə keçid hal-
larında insan başqaları ilə təmasda olarkən öz həddini və münasibət 
dairəsini qorumağı bacarmalıdır. Əks təqdirdə, öz daxili hissləri 
üzərində sahiblik edə bilməyən kəsin cəzası başqalarının yanında 
mənən alçalmaq ilə nəticələnər. Süsən bacardığı qədər yeri gələndə 
bu hədd ölçüsünü saxlamağa çalışmışdı. Bu onun qəlbinin tələbatı 
idi. Bəlkə də ilkin tərbiyənin təsiri ilə yaranır bu hiss. Çünki insan 
həyatının sonrakı inkişafına ən çox bünövrədən verilən tərbiyə üsulu-
9
nun istiqaməti təsir göstərir. İnsan həyatının ayrı-ayrı yaş dövrlərində 
onun mövcud düşüncəsinə müəyyən qədər təsir göstərmək olar. 
Əlbəttə ki, yaş artdıqca bu təsir dairəsi də tədricən azalır. Lakin il-
kin tərbiyənin qıraq təsirlərə müqavimət gücü sonrakılardan daha 
çox olur. Bununla belə, hər halda xarici mühitin təsirindən heç vaxt 
kənarda qalmaq olmaz. Və həm də insan həyatda yaşadıqca hiss 
edir ki, özü kimsəyə qayğı göstərə bildiyi sonrakı hallarda belə yenə 
də kimdənsə qayğı umur, qayğıya möhtacdır. Bu həyat bir az da o 
vaxt çətinləşir ki, özün də kimsəyə qayğı göstərə bilməyəsən. Daha 
doğrusu qayğı göstərməli bir kəsin olmaya. Bax Süsən də belə bir 
vəziyyətdə idi. Onun geniş qəlbinin qapıları açıq olsa da mərhəm 
bir kəsin qoxusuna möhtac olan sığallı, tumarlı, nəvazişli baxışla-
rı, hətta qısqanclığı, ərkyana danlağı belə orada yığılıb qalmışdı. 
Süsən yalnız bu hisslərin xaricə təzahürünü, çox darıxdığı hallarda 
göz yaşlarına qatıb çıxara bilirdi. Doğrudur, bu hal daxili narahatlığı 
bir qədər azaldırdı, lakin ümumiyyətlə götürdükdə, bu, insanın ox-
şar xüsusiyyətli hisslərinin bir-birini əvəz etməsindən başqa bir şey 
deyildir. Son nəticəsi isə bu, insanın öz-özünü aldatması deməkdir. 
Bəs nə etmək lazım idi? Ömrün son aqibətini gözləyə-gözləyə ya-
şamaqmı? Yoxsa həyati fəaliyyətdə hər hansı bir dəyişiklik etmək? 
Süsən kimi qəlb sahibləri gec-tez ikinci yolu seçməlidirlər. Süsən 
də belə etməyi qərara aldı. O, yaşamaq xatirinə inamsız yaşayanlara 
bəlkə də əldə edə biləcəkləri öz gələcək səadətlərinə xəyanət edənlər 
kimi baxırdı. Belə yaşayış heç vaxt Süsəni təmin edə bilməzdi. Öz 
gələcək səadətini əldə etmək ümidi ilə mübarizə aparmamaq isə 
onun fikrincə, ən son nəticədə insan kimi yaşamağı bacarmamaq 
deməkdir. Fəaliyyətsizlik anlarının cəzasını isə zaman həmişə bu 
anların qiymətini ömürdən qətrə-qətrə qoparmaqla verir, zamanın 
hökmü həmişə qəti olur.
10
Bu düşüncələr içərisində vaxtın nə qədər keçdiyinin fərqinə var-
mayan Süsəni qapının zəng səsi fikirdən ayırdı. Süsən asta addımlar-
la, ötəri bədənnüma güzgüyə baxıb qapıya sarı getdi. Düşüncəsindən 
ani olaraq bu fikir keçdi: 
– Görəsən kim olar? Süsən gözlükdən baxıb qapını açdı. Ən yaxın 
rəfiqəsi Gülüş təbəssümlə kandarda dayanmışdı. O, zərif əndamına 
yaraşan incə səslə: 
– Yatmışdın bəyəm? – deyə, onun bir qədər pərişan saçlarına 
işarə etdi. Süsən qolunu onun boynuna salıb: 
– Xoş gəlmisən, Gülüş! – deyə dilləndi və içəri keçə-keçə əlavə 
etdi: – Bu vaxtı da yatmaq olar? Gülüş əl çantasını asılqana keçirib 
kresloda əyləşdi. Süsən də bir vaz meyvə gətirib stolun üstünə qoydu 
və onunla üzbəüz əyləşdi. Gülüş qarayanız, qıvrım saçlı, suyu şirin bir 
qadın idi. Xarici görkəminə görə ona 36-37 yaş vermək olardı. Sadə, 
bəzəksiz, lakin zövqlə geyimi onun saf baxışları ilə bir eynilik yaradır-
dı. Və bu eynilik onun düşüncələrində də bəlkə də özünü göstərməli 
idi. Çünki bəzən hər hansı bir kəsin zahiri görkəminə görə həmin şəxs 
haqqında müəyyən qədər düzgün mühakimə yürütmək olar. Gülüş 
rəfiqəsi Süsəni bir daha diqqətlə süzüb mərhəm bir hiss ilə soruşdu: 
– Əzizim gözümə bir qədər fikirli dəyirsən, bəlkə səni narahat 
edən bir hadisə baş verib. Sonra zarafatla əlavə etdi: – Belə pərişan 
görkəm səni lap orta əsr madonnalarına bənzədir. Yenidən bir 
qədər ciddi görkəmlə: – Yoxsa xəstələnmisən? Süsənin qara gözləri 
rəfiqəsinin məsum baxışları ilə rastlaşdı və bu an Süsən hiss etdi ki, 
bütün daxili iztirablarını hökmən Gülüş ilə bölməyə möhtacdır. Son-
ra kədərli bir səslə dilləndi: 
– Tənhalıq məni üzür, Gülüş, çox üzür. Daha dözə bilmirəm. Elə 
bil ki, boş otaqlar üstümə gəlir. Nə qədər öz düşüncələrinə qapılıb 
qalmaq olar, nə qədər televizora baxmaq olar? – deyə hönkürüb əlləri 
11
ilə üzünü tutdu. Gülüş ürəkdən gələn bir təəssüf hissi ilə rəfiqəsinin 
boynunu qucaqlayıb dedi: 
– Darıxma, əzizim, darıxma, səbirli ol. Neyləmək olar, həyatın 
işi beləymiş, hər gecənin bir səhəri var, dözmək lazımdır, yenə də 
səbr lazımdır. Süsənin aram-aram hıçqırıqları eşidilirdi. O, tədricən 
özünü ələ aldı. Görünür, göz yaşları onun dolmuş ürəyini bir qədər 
sakitləşdirdi. Bəzən belə hallar baş verir, uzun müddət öz darıx-
dırıcı düşüncələri ilə tək qalmış bir şəxs öz ürəyinə mərhəm bir 
kəslə görüşəndə göz yaşlarını saxlaya bilmir. İndi Süsən də belə bir 
vəziyyətdə idi. Gülüş onun ürək dostu idi. Süsən nəmli gözləri ilə 
gülümsünüb Gülüşə baxdı. Onun bu baxışlarından çox şey oxunur-
du. Gülüşsə bu baxışları duymağa qadir idi. Gülüş hiss edirdi ki, 
Süsən tənhalıqdan sox əzab çəkir. Ona bir mərhəm nəfəs lazımdır 
ki, hərarətiylə yaşasın, saflığıyla qızınsın. Gülüş bir qədər düşüncəli 
tərzdə Süsənə baxıb dilləndi: 
– Mən səni həmişə öz ürəyimə yaxın bilmişəm. Ən yaxın rəfiqəyə 
deyiləsi mümkün olan sözləri səndən gizlətməmişəm. Sənin də mənə 
qarşı olan hisslərində bir səmimiyyət duyuram. Mən sənin təklikdən 
nə qədər əzab çəkdiyini başa düşürəm. Belə bir həyat tərzi səni heç 
vaxt təmin edə bilməz. Sən bunu indiyə qədər hiss etdirməsən də, 
mən bunu duyuram. Namuslu, qəşəng, işgüzar bir qadın kimi, axı, 
sən bu əzabı çəkməyə layiq deyilsən. Səni bu vaxta qədər istəyənlər 
də çox olub. Sən onlardan birini seçə bilməzdinmi? Başa düşürəm, 
sən ərinin ölümündən sonra həmişə onun xatirəsini əziz saxlamısan. 
Bu ən dərin bir sevginin ümidsiz təcəssümüdür. Lakin... Bəlkə mən 
də belə edərdim. Ancaq hiss edirsənmi, sənin həyatının hələ xeyli 
hissəsi qabaqdadır. Sən başqa bir yol da seçə bilməzdinmi? 
Onlar bir xeyli susdular. Hər birisi öz aləminə qapılmışdı. Həyat 
bəzən insanı çətin sınaqlara salır. Bəlkə də bu sınaqlardır insanın 
12
insana xas xüsusiyyətlərini sübut edən. Həyatdır, istədiyin kimi 
yol seçib yaşaya bilərsən, ancaq əsil bir insan kimi yaşamaq üçün 
çox şeydən imtina etmək lazımdır, yeri gələndə həyatın çoxlu nəşə 
zövqlərindən. Bir də bu yaşayışa hər kəsin öz xarakterinə uyğun 
xüsusiyyətlər də əlavə olunur. İndi Süsən də belə bir hal içində, öz 
xəyal aləmində idi. O, heç vaxt öz sevgisini unuda bilmirdi. Bu sevgi 
artıq torpağa qoyulsa da onun odlu, həm də kövrək xatirələri Süsənin 
qəlbinin əbədi sakininə çevrilmişdi. Bəlkə bu sevgini unutduğu üçün 
Süsənə irad tutan da olmazdı. Lakin Süsən başqa bir yol seçsəydi, 
bunu həm özü-özünə qarşı bir xəyanət sanardı, həm də nə qədər ça-
lışsa belə bu sevgini unuda bilməzdi. Ona görə də Süsən onun halına 
yanan öz sadiq rəfiqəsinin sualına belə cavab verdi: 
– Gülüş, mənim halıma ürəkdən yandığına görə düşdüyüm bu 
hal üçün qarşında günahkaram. Neyləyim, özümlə bacara bilmədim. 
Səni də daxilən narahat etdim. Ancaq özün də yaxşı bilirsən ki, 
verdiyin suala cavab, qəlbimin qərarı nədir. Sən bunu indiyə qədər 
duymaya bilməzsən? Mən heç bir kəsə o sevgini qurban verə 
bilmərəm. Mən bu sevgini hələ gənc ikən qurban verməmişəm. İn-
diki vəziyyətdə isə yaş həddim o yaş deyil ki, hissimi ağlıma tabe 
edim. Gülüş, yaş həddinin də həyati fəaliyyətə müəyyən qədər təsiri 
var. İnanırsanmı ki, mən öz hisslərimi əzabla da olsa boğmuşam, öz 
sədaqətimdən dönə bilmədiyim üçün onu boğmuşam. Bəlkə də mən 
düzgün hərəkət etmirəm, bəlkə də mən belə bir bədbəxtəm. Amma 
neyləyim, öz qəlbimlə bacara bilmirəm. Öz başıbəlalı ürəyimə hökm 
edə bilmirəm. Bəlkə də bu mənim zəifliyimdir. Bəlkə də bu mənim 
həyatda yaşamağı bacarmamağımdır. Ancaq belədir. Mən başqa cür 
yaşaya bilmirəm. 
Gülüş onu kövrək bir hiss ilə dinləyirdi. O, daxilən Süsənin 
qəlbinə qibtə edirdi. Belə bir yolu o, seçə bilərdimi, deyə bilməzdi. 
13
Lakin Süsən artıq belə bir yolun yolçusu idi. Gülüş Süsənin bu ca-
vabı qarşısında ona heç bir söz demədi, lakin daxildən gələn səmimi 
bir hissin təsirindən onun qara gözlərindən təmiz bir istəklə öpdü, 
öpdü və astadan dedi: – Fikir insanın ən yaxın dostu olsa da, onu tez 
qocaldır, Süsən. Özünə çox əzab vermə. Taleyin amansız oyunları 
insan ömrünün qayçısı, qəlbinin dağıdır. Özünü üzmə, Süsən.
Payız günəşinin ilıq şüaları pəncərədən içəri süzülürdü. Çöldəki 
qaynar həyat insanı yaşamağa səsləyirdi. Şəhərin füsunkar gözəlliyi 
insanların səs-küyündə bir daha xatırlanırdı. Seyr edilən topa-to-
pa buludlar səmaya cəlbedicilik gətirirdi. Həyat bütün gözəlliyi və 
cazibədarlığı ilə göz qabağında idi. Süsən bütün düşüncələri ilə birlikdə 
bu cazibədarlığı da hiss edirdi. Lakin gündəlik həyatını darıxdırıcı edən 
hissləri ona əzab verməkdə idi. Bu hisslər nə üçün onu belə əzirdi? 
Nə üçün Süsən ümidlə ümidsizlik arasında dayanmışdı? Bu sualların 
məngənə kimi sıxdığı duyğular Süsənə əzab verirdi. O, əsmər üzünü 
Gülüşə tutub düşüncəli simasını bəzəyən kədərlə dilləndi: 
– Nə üçün yaşadığını insan bilməlidir. İnsan bilməlidir ki, sabah 
onu nə gözləyir? Həyatı duymadan hissiyyatla yaşamaq mümkündür, 
lakin əsil bir insan kimi yaşamaq üçün bu təminat vermir. Əsil in-
san, uğrunda mübarizə apardığı hər hansı bir işin həyata keçməsində 
maraqlıdır. İnsanların əlindən bu maraq dairəsinin alınmasına təsir 
göstərən amillər həmin şəxsin məhvə yuvarlanması üçün atılan ad-
dımlardır. Mən heç vaxt istəmərəm ki, həyatda kim üçün, nə üçün 
yaşadığımı bilməyim. Əgər belə bir vəziyyət məndən asılı olmaya-
raq baş verərsə, mən o zaman ölümü üstün tutardım. Ölümün üstün 
tutulması isə yaşamağın insan məziyyəti üçün gətirə biləcəyi səadəti 
duymamaqdan irəli gəlir. Mən belə bir yolu seçə bilmərəm. 
Gülüş Süsənin həyəcanlı simasına diqqətlə nəzər salıb, onun düş-
düyü vəziyyətə bir də acıdı. Çünki əsil dost ürəyi öz sevimli həmdərdi 
14
üçün kor-koranə də olsa yanmağı bacarmalıdır. Əks təqdirdə nə o 
ürəkdə, nə də o ürək sahibində dostuna qarşı mehri ülfət yoxdur. 
Bütün bu duyğulara müvafiq hərəkət edən Gülüş Süsənə yanğı ilə 
belə dedi: 
– Yaşamaq üçün ölçü hüdudu varsa, o da fəaliyyətsizlikdən 
uzaqdır. Həyatda mübarizə aparmaq üçün göstərilən cəhd, insanın 
ilkin fəaliyyətindən asılıdır. Bu isə insanın daxili tələbatından irəli 
gəlir. Əgər insanda bu daxili tələbat varsa, onda o kəs tale qarşı-
sında məğlubiyyəti ilə razılaşmamalıdır. Əks təqdirdə, həyat in-
sanı ona öz xüsusi baxışlarına görə istədiyi kimi cəzalandırar. Və 
bu cəzanın amansızlığı heç bir ölçü ilə müqayisəyə gəlməz. Öz 
gələcək məqsədinə çatmaq üçün insanın hökmən həyata qarşı öz 
şəxsi müqaviməti lazımdır. Bu hökmən lazımdır. Şəxsən fəaliyyət 
göstərmədən öz arzu və istəklərinə çatmaq olmaz. Arzu və istəklər 
uğrunda mübarizə isə yaşamağın mənasıdır. Həyat yalnız yaşamaq, 
özü də yaxşı yaşamaq uğrunda mübarizə aparanlar üçün gözəldir. 
Bu mübarizə bir növ insanın gündəlik devizinə çevrilməlidir. Yoxsa 
həyat insanların gözündə mənasızlaşa bilər, Süsən. 
Süsən bütün bu deyilənlərə ürək ağrısı ilə qulaq asırdı. O bu 
sözləri tənha qaldığı anlarda öz düşüncələrində çox ölçüb-biçmişdi, 
lakin neyləmək olardı? Xəyalla həqiqət arasındakı ölçü çox hallar-
da insan taleyini həll edir. Xəyaldan, düşüncədən həqiqətə keçmək 
üçün isə çox hallarda böyük qüvvə və bacarıq tələb olunur. Ən başlı-
cası isə bu mübarizədə mətin insan iradəsi tələb olunur. Elə bir iradə 
ki, polad kimi möhkəm olsun. Süsən bütün bunları duyurdu. O, həm 
də duyurdu ki, son aqibəti əvvəlcədən düşünmək, həyati fəaliyyətə 
sövq edir. Lakin nə etmək olardı, həyat da öz sərt imtahanları ilə 
daim insanı izləyir. İnsan öz iradəsini həmişə gərgin vəziyyətdə sax-
laya bilərmi? Bu insanın psixoloji vəziyyətinə təsir etməzmi? Bütün 
15
bunları da nəzərə almaq lazımdır. Düşünmədən atılan addım geriyə 
dönməyi mümkün olmayan bir haldır. Belə bir vəziyyəti də qabaqca-
dan qiymətləndirmək lazımdır. Odur ki, Süsən Gülüşün qəlbini duya 
bildiyini zühur etdirən bir tərzdə cavab verdi: 
– Mən hər şeyi başa düşürəm, Gülüş. Lakin insan hər halda bir 
ümid nöqtəsinə istinad etməlidir, ya yox. Mən öz gələcək həyatımın 
acınacaqlı halları ilə qarşılaşmamaq üçün bütün həyati qüvvəmi sərf 
etməyə hazıram. Təki öz gələcək rahatlığımı təmin edə bilim. Təki 
əsil bir insan kimi yaşamağın sevincli hallarından həzz alım. Kim 
istəməz ki, həyatın bəxtəvər anları onu daim izləsin. Lakin düşünmək 
lazımdır, ey insan, sən bu bəxtəvər anları yaşamağa layiqsənmi? Bax 
budur həyata əsil münasibət. Bax budur yaşayışı mənalandıran. Gü-
lüş, sən başa düşürsənmi həyatda rahat yaşamaq üçün hökmən öz 
istəyincə yol seçməlisən. Bu yol sənin iztirabını vüsala çevirməlidir. 
Başa düşürsənmi məni, mən sonsuzluq əlindən əzab çəkirəm. Mən 
kiməsə qayğı göstərmək istəyirəm. İnan mənə, bəlkə də məndəki 
bu istək olmasaydı, həyatda yaşamaq haqqımı da danardım. Bəlkə 
məndə bu istək olmasaydı son mənzilə də rahat getməyəcəyimi 
indidən hiss edərdim. İnsanamsa qayğıya möhtac olduğum kimi, 
demək qayğı göstərməyə də möhtacam. İnsanamsa, deməli, xoş arzu 
və ümidlərlə yaşamağa haqqım var. Mən sonsuzluq əlindən əzab 
çəkirəm, Gülüş, əzab çəkirəm. Mənə bir yol göstər, yaşat məni, ya-
şat məni. Gülüş qərarsızlıq içində itib batmışdı. O, Süsənin imdad 
diləyən qara gözləri qarşısında daşa dönmüşdü.
Dünyada bundan kədərli hal ola bilməz, qəlbinə ən yaxın, sənə 
ən mərhəm bir kəsə kömək edə bilməyəsən. Buna imkanın olmaya. 
Gülüş bütün bunları duyduqca heyrətdən donub qalmışdı. Yaşa dö-
nüb gözlərində gilələnən qəlb ağrıları da onun əzab çəkdiyinə dəlalət 
edirdi. İnsanın sevinci ilə kədəri arasında olan sərhəd heç vaxt düz 
16
xətdən ibarət ola bilməz. Bu xəttin hər hansı bir tərəfə meyl edən 
dönüşü isə insan qəlbinin duyumluluğu və gündəlik həyat hadisələri 
ilə bağlıdır. İndi Gülüş də belə bir hal keçirirdi. O öz rəfiqəsinin 
kədərinə şərik idi. Hər iki rəfiqə yenidən düşüncələr aləminə qapıl-
mışdı. Aralıqda kədərli bir sükut hökm sürürdü. Sükutun buz kimi 
soyuqluğunu yenə də Gülüş üçün əziz və tanış olan Süsənin ürəyə 
yatımlı səsi pozdu: 
– Ağlıma bir fikir gəlib, Gülüş. Onun gözlərində bir anlıq ümid 
parıltısının süzüb keçdiyi hiss olundu. Doğrudan da insan qəribə 
məxluqdur. Onun qəlbində illərlə yurd salmış kədəri, arzu və 
istəklərini təmin edib qəlb rahatlığı yaratmaqla bir anda süpürüb at-
maq olar. Gülüş rəfiqəsinin daxilində baş verən təbəddülatı sezdi. 
Bu dəyişikliyin həyəcanı ona da sirayət etdi. Ona görə də maraq və 
həyəcanını gizlətmədən soruşdu: 
– O nə fikirdi Süsən, danış, mən səni dinləyirəm. Təki sən xoşbəxt 
anların üçün yol tapmış olasan. Süsən qardaş varlığından doğan bir 
qürur hissi ilə dilləndi: 
– Axı mənim qardaşımın övladı çoxdur. Onun lap kiçik qızının 
isə heç bir yaşı da yoxdur. Bəlkə qardaşımdan bu qız üçün ağız açım. 
Bilirəm, o mənim arzumu yerinə yetirər. Ancaq körpəni öz doğmala-
rından ayırmaq düzgündürmü? Lakin Fəxriyyə mənim olsa, mən onu 
qəlbimin bütün hərarəti ilə böyüdəcəyimə inanıram. İnanıram ki, bü-
tün varlığımla ona bağlanacağam. Mən onu sevəcəyəm, onun üçün 
yaşayacağam. Bu sözləri deyərkən onun gözləri yaşardı. Bu qardaş 
məhəbbəti ilə övladlıq duyğusunun təsirindən yaranan bir hal idi. 
Gülüş Süsənin fikri ilə həmrəy olduğunu birinci olaraq çöhrəsində 
baş verən dəyişikliklə sezdirdi. Onun simasına körpə qoxusundan 
yaranan məsum bir təbəssüm qonmuşdu. Elə bir təbəssüm ki, o, dün-
yanın bütün gərdişlərini insana unutdururdu. Və bu halı bütün dol-
17
ğunluğu ilə yalnız ana olanlar keçirə bilər. Bu bəxtiyarlıq içərisində 
Gülüş rəfiqəsinə dedi: 
– Bundan yaxşı bir yol ağlıma gətirə bilmirəm, Süsən. Bu 
mümkündürsə, sənin xoşbəxt olacağına inanıram. Qardaş bacının 
dar gündə dayağı olmalıdır, yeri gələndə bacı öz səadətindən qar-
daşı üçün keçdiyi kimi. Əlbəttə ki, bu hal əsil insani keyfiyyətlərə 
malik olan kəslər arasında baş verə bilər. Mən sən və qardaşını bu 
qəbildən hesab edirəm. Mən Asəf qardaşı elə əsil bir insani simaya 
malik olduğundan öz qardaşımdan ayırmıram. İnanıram ki, o sənin 
sözünü yerə salmaz. Onsuz, o özü də sənin təkliyindən əzab çəkir. 
Neçə dəfə səni öz yanında qalmağa dəvət edib. Sən özün şəhərdə ya-
şamağı üstün tutmusan. Düşündüyümüz kimi olsa bir növ o da rahat 
olar. Yeganə bacısı olduğun üçün o səni çox sevir. Zarafatla: 
– Öz aramızdır, sən də bu sevgiyə layiqsən ha, – deyə Süsəni 
yüngülcə silkələdi. Onlar vazdakı meyvələrdən götürüb bir-biri-
ni xoşbəxtcəsinə süzə-süzə dilimləyib yeməyə başladılar. Arada 
Süsən ayağa qalxıb iki fincan da çay gətirdi. Süsənin özünəməxsus 
dəmlədiyi çayın ətri otağı bürüdü. Ətirli çay onlara bir qədər güm-
rahlıq gətirdi. Lakin bu gümrahlığı təkcə çayla əlaqələndirmək ol-
mazdı. Bəzən insan qəlbində oyanmış xoş ümidlər ona hər hansı bir 
maddi vasitədən daha çox təsir edir. Süsən xəyalında Fəxriyyə ilə 
danışırdı. O, hələ danışmaq bilməyən körpəni xəyalən öz dilində 
dindirir, onun qara məsum gözlərini doğma bir şıltaqlıqla öpürdü. 
O, başa düşürdü ki, əgər Süsənin bu fikri baş tutsa, onda həyat ona 
darıxdırıcı olmayacaqdı. Həm də belə olan təqdirdə Süsən kim üçün 
yaşadığını bilərdi. Həyatda insanın nə üçün və kim üçün yaşadığını 
bilməkdən isə böyük xoşbəxtlik ola bilməz. Bu zaman insan həm 
də həyata vurğun olur. Vurğun qəlb isə səadət töhfəlidir. Süsən öz 
düşüncələrinə o qədər aludə olmuşdu ki, rəfiqəsi Gülüşün onu necə 
18
heyranlıqla süzməsindən xəbəri olmadı. Süsəni belə bir vəziyyətdə 
gördüyü üçün, Gülüş də şad idi. Gülüşün də Süsən kimi bacısı yox 
idi. Lakin onların arasındakı mərhəmlik duyğusu o dərəcəyə çatmış-
dı ki, iki bacı arasında olan münasibət də bəzən belə həddi keçə bil-
mir. Çünki Gülüşlə Süsən bacılıq duyğusu keçirməkdən əlavə, həm 
də rəfiqə idilər. Gülüş üçün çox sevindirici hal idi ki, Süsən qəlbinin 
rahatlıq tapa biləcək bir ümid nöqtəsini əldə edə bilmişdi. Bu ümid 
isə gələcəyin xoşbəxt anlarından daha çox soraqlar verirdi. Ömürdən 
keçən günlər hamısı yaddaqalan olmur. Lakin elə yaşanmış anlar var 
ki, o anların xatirəsi onun üçün həmişə əziz olacaq. Çünki bəlkə də 
gələcək xoşbəxtliyi üçün çıxış yolunu o, məhz bu anlarda tapmışdı. 
Taleyin oyunları da bax budur. Sanki o, insan qəlbi ilə oynamaqdan 
əylənərək insanı gah sevindirir, gah da məyus edir. Bəlkə də elə həyat 
budur. Əgər normal halda qoyulmuş bir qaydada yaşamaq mümkün 
olsaydı o zaman yeknəsəq həyat insanı təngə gətirərdi. Sevincin də, 
kədərin də insan qəlbi üçün yarandığı məlumdur. Daha doğrusu, öz 
duyumu və həyati düşüncəsi ilə onları şüurlu hissiyyat formalaşdı-
rır. İstəsə də, istəməsə də duyum qabiliyyətindən asılı olaraq həmişə 
insan bu şüurlu hissiyyatın qulu olur. Və bütün qarşılaşdıqları bu 
hadisələri insanlar taleyin əməlləri hesab edirlər. İndi Süsən də, Gü-
lüş də tale oyunlarının sevincli anlarını yaşayırdılar. Əyləşdikləri 
vəziyyətdə, kədərli anlarındakı kimi, artıq onlar düşüncənin ən böh-
ranlı anlarının yaratdığı xəyalı deyil, canlı bir varlığın füsunkarlığını 
əks etdirirdilər. İnsani duyğuların fövqəl təmizliyi Süsəni də, Gülüşü 
də əhatə etmişdi. Bəzən insan düşüncəsində elə hallar olur ki, həmin 
anlarda onun hissləri ancaq xeyirxahlıq üçün istiqamətlənmiş olur. 
İndi onlar da belə bir vəziyyətdə idilər.
Gülüşü ötürdükdən sonra Süsən üç-dörd günlük K... rayonunda 
yaşayan qardaşıgilə getmək üçün yır-yığış etdi. Səhəri gün fabrikə 
19
gedib müdiriyyətdən öz hesabına beş günlük icazə aldı və elə həmin 
gün də qatarla yola düşdü. Yumşaq kupenin pəncərəsindən görünən 
mənzərələr bir-birini sürətlə əvəz edirdi. Yol boyunca yerləşən ya-
şayış məskənləri insanın baxışlarını özünə cəlb edirdi. Cərgə ilə 
tikilmiş yaraşıqlı evlər, gözəl bağ-bağat firavan bir yaşayışdan 
xəbər verirdi. Lakin bəzən bu firavanlıq arxasında zəhmətdən qeyri 
vasitələrlə toplanmış sərvətə də rast gəlmək olardı. İnsan təbiəti ipək 
kimi zərif olsa da, quduz düşüncələrdən də xali deyildi. Yaşamaq uğ-
runda gedən mübarizədə bəzən o öz həmcinsini didib, parçalamağa 
belə hazırdır. Əlbəttə ki, bu öz hisslərini ağıla tabe etməyən kəslərə 
aiddir, lakin tək-tək də olsa, cəmiyyətimiz içərisində belələri yaşayır. 
Məhsul yığımı vaxtı olduğu üçün tez-tez yol kənarlarındakı tarla və 
zəmilərdə işləyən əməkçilər nəzərə çarpırdı. Onlar xoşbəxt idilər. 
Çünki halal zəhmət yolu seçdiklərindən yəqin ki, axşamlar öz sadə 
çarpayılarında rahat yatırdılar.
Süsən gördüyü mənzərələri mexaniki olaraq seyr etsə də, xəyalı 
Fəxriyyəli düşüncələrlə yüklənmişdi. Qıvrım saçlı, iri qara gözlü 
«şeytan qızın» surəti gözləri önündən çəkilmirdi. O, xəyalən gələcəyə 
nəzər salır, Fəxriyyətli günlərindən həzz alırdı. Öz ürəyində qardaşı 
Asəflə nə cür danışacağını bir daha götür-qoy edirdi, taleyin aman-
sızlıqlarına nifrət edə-edə Fəxriyyəli anlarını yaşayırdı. Qəlbinin 
hərarəti qədər qaynar olan düşüncələri ilə təkbətək qalmaq ona ruhən 
xoş gəlirdi. O, bu xoşbəxt anları yaşadıqca yaşamaq istəyirdi. Bəli, 
Süsən belə bir hal keçirirdi.
Doğrudan da ancaq ürək qızan yerə pənah aparıb ümid diləmək 
olar. Süsən bunu qardaşının həyətinə qədəm basanda bir daha özü-
öz ürəyində təsdiqlədi. Hər şey ona doğma göründü. Çünki Süsənin 
hissləri doğma hisslərlə qarşılaşmışdı. Uşaqlar öz yanaqlarından 
«bibi payı» verib, şəhərdən gəlmiş bililərindən də pay alıb hərəsi də 
20
öz yaşına və zövqünə uyğun oluncaq, şirni-noğulla yüklənib qaçıb 
dağılışdılar. Süsən gəlinləri Nilufərlə tək qaldı. Asəf hələ işdə idi.
Nilufər, bu dolu bədənli, ağ bənizli, sakit baxışlı gəlin, Süsənin 
sərin su ilə yuyunub rahatlanmasından xüsusi bir həzz ala-ala ona 
yemək və çay tədarükündə idi. Fəxriyyə isə öz beşiyində mışıl-mışıl 
yatmışdı. Süsən beşiyə yaxınlaşıb ona bir qədər tamaşa etdi və əyilib 
övlad şirinliyi ilə gözlərindən öpdü. Fəxriyyə tərpənən kimi oldu, 
dərindən nəfəs alıb yenə də öz yuxusunu davam etdirdi. Uşaqlı ev 
nə gözəl olurmuş, İlahi! Süsən, öz sakit, səssizlikdən adamın qu-
laqları guruldayan öz otağı ilə bu səsli-küylü həyəti müqayisə etdi. 
Fərqin böyüklüyü onun ürəyini sıxdı. Uşaqların səs-küyü həyəti 
başına götürmüşdü. Onlar əlvan kəpənəklər kimi bir-birini qarışıb 
aralana-aralana oynaşırdılar. Yaşamağın ağır yükünün nədər ibarət 
olduğunu hələ bilməyən, kədərləri yalnız kuklalarının itməsindən 
alınan məyusluq qədər olan bu uşaqlara adam baxdıqca baxmaq 
istəyirdi. Belə bir vəziyyətdə Süsən iki hissin emosional təsir gücünə 
məruz qalmışdı. Birincisi, qardaşının xoşbəxt həyatından aldığı se-
vinc, ikincisi öz sonsuz həyatının ona verdiyi acı düşüncələr – kədər. 
Süsən bu hisslər yığınının yaratdığı orta vəziyyətdə yaşayırdı. Süsən 
bunu hiss edirdi. Artıq Süsən bir neçə gün idi ki, qardaşıgildə idi. Bu 
müddət ərzində o, bir çox məsələlər barədə ətraflı söhbət etmiş, bir 
çoxlarının taleyi ilə maraqlanmış, bir sözlə aranı dağa, dağı arana 
vurub çatmış, lakin Fəxriyyə barədə hələ qardaşı ilə danışmağa ürək 
etməmişdi. Vaxt isə keçirdi. O, məsələni hökmən bu gün həll etməli 
idi. Axı səhər yola düşəcəkdi. Uşaqlar həyətdə oynayırdılar. Evdə 
Asəf, Süsən və Nilufər çay içə-içə söhbət edirdilər. Süsən hiss edirdi 
ki, sinəsində ürəyi yerindən çıxmaq dərəcəsinə gəlib. O, gözlərini 
dolandırıb qardaşına və gəlinlərinə əlacsızlıqdan dilənən bir istəklə 
baxdı və yanaqlarından süzülən göz yaşlarının qarşısını almağı ba-
21
carmadı. Nə tez yaşararmış dərdli ürək sahibinin gözləri. Baxışlar-
da nə böyük qüdrət varmış, ay aman. Süsənin baxışları ilə rastla-
şan Asəf, onun gözlərinin ifadəsindənmi, instinktin gücündənmi, 
nədənsə, bəlkə də insanların hələlik səbəbini bilmədikləri hər han-
sı bir qüvvənin təsirindənmi, hiss etdi ki, Süsən ondan bir istək 
diləyəcək, özü də çox böyük bir istək. Bu hissin təsiri altına düşən 
Asəf Süsənə mərhəm və doğma olan bir səslə dedi: 
– Niyə ağlayırsan, bacı? Ürəyini mənə aç, mən sənin xoşbəxtliyin 
üçün bacardığımı etməyə hazıram. Süsən ona doğma olan bu səsdə 
səmimiyyətlə yanaşı kədəri də sezməyə bilməzdi. Bu kədər onun 
ürəyini parçaladı. Öz doğması və özünün belə bir vəziyyətdə olması 
onun əsəblərinin son gərginlik anı oldu. Və o, hiss etdi ki, ürəyini bo-
şaltmasa bəlkə də bu həyatda bir daha yaşamayacaqdır. Odur ki, öz 
həyatınamı, zamanamı, yaxud nəyə isə üsyan edirmiş kimi dilləndi: 
– Yox, yox, yox. Mənim yaşamağımın mənası yoxdur qardaş, 
yoxdur. Boyuna qurban olşum, məni yaşat qardaşım, yaşat. Əlacım 
sizin əlinizdədir. Məni tənhalıqdan qurtarın. Verin mənə Fəxriyyəni. 
Süsən bu sözləri həyəcan içərisində, yaş boğa-boğa dedi və başı-
nı ən böyük günahkarlar kimi sinəsinə endirdi. Aralığa lal bir sükut 
çökdü. Asəflə Nilufər düşüncəli halda bir-birinə baxdılar. Bəlkə də 
həyatda ən xoşbəxt ər-arvad onlardır ki, bir-birlərini başa düşürlər. 
Nilufər Asəfin baxışlarını belə oxudu. Fəxriyyə ciyərimin bir par-
çasıdır, Nilufər. Ondan ayrılmaq mənim üçün çətindir, çox çətindir. 
Ancaq Süsən də yeganə bacımdır. Onun çəkdiyi əzablara da dözə 
bilmirəm. Başa düşürsən məni? Asəfsə Nilufərin baxışlarından bu 
sözləri oxuyurdu. Səni başa düşürəm, Asəf. Ana ürəyi kövrək olur, 
dözümsüz olur. Buna dözə biləcəyəmmi bilmirəm? Fəxriyyəni bir 
şeydən qorumaq lazım olsaydı, həyatımla qurban olardım ona. 
Ancaq sənin və bacının sözünü yerə sala bilmərəm. Sənin Süsən 
22
tərəfindən daxili rahatlığın xətrinə mən dözərəm. Asəf baxışlarıyla 
ona öz minnətdarlığını bildirdi. Bu vaxt Fəxriyyə beşikdə çırpınıb 
ağladı. Onların hər üçü səksəndi. Bu bir anlıq oldu. Asəf qəti bir 
səslə Süsənə dedi: 
– Dur qızını oynat, axı o ağlayır, deyib həyətə çıxdı. Süsən 
Nilufərə baxdı. Nilufər daxili həyəcanını boğub sakit görkəmdə: 
– O səninkidir, dedi. Süsən dəli bir sevinclə Nilufəri qucaqladı. 
Artıq o körpə anası idi. Onun xoşbəxt anlarının sevinci belə başladı. 
Fəxriyyə də daha ağlamırdı. O, sadə bir uşaq marağı ilə bir-birini 
qucaqlamış qadınlara baxırdı. Deyəsən onların bu hərəkəti ona xoş 
gəldi. Fəxriyyə qayğısız-qayğısız gülümsəyirdi.
Valideyinlərinin razılığı ilə Fəxriyyəni dövlət tərəfindən 
rəsmiləşdirilmiş qayda-qanunla qəyyumluğa götürən Süsənin qayğı-
lı günləri başlamışdı. İllərdən bəri nadir hallarda sükutu pozulan evin 
qaynar həyatı özünü göstərirdi. Sahibi kimi sonsuz olan beşik də 
süd qoxulu körpə hənirindən hərarətlənmişdi. Gecələr ana laylasının 
yuxu və məstlik gətirən avazı eşidilirdi. Süsənin ürək dünyası indi 
bir qədər də genişlənmişdi. Fəxriyyə idi bu dünyanı genişləndirən. 
Səadət tapıldığı gündən yaranır. Ömrün hansı çağında olsa da onun 
gəlişi gec deyildir. Təki insan öz səadətini qiymətləndirməyi ba-
carsın. Təki insan səadətin bəxş etdiyi bəxtəvər anları yaşama-
ğı bacarsın. Süsən öz səadətini qiymətləndirməyi bacarırdı. İllərlə 
həsrətini çəkdiyi bu anlar onun ömür karvanının ən qiymətli yükü 
idi. Fəxriyyə onun üçün hər şey demək idi. Çünki Süsən öz qəlbinin 
insanlara məxsus olan bir çox sevgi və istəklər toplusunu Fəxriyyə 
üzərində cəmləşdirmişdi. İndi Süsən daha darıxmırdı, Fəxriyyəni 
uşaq dili ilə danışdırır, onu müxtəlif vasitələrlə əyləndirməklə özü 
də əylənirdi. Ev cürbəcür uşaq oyuncaqları ilə dolu idi. Bunlar 
Fəxriyyənin Süsəngildəki ilk əyləncə vasitələri idi. Qayğı tələb edən 
23
günlərin şirinliyi Süsənə xüsusi bir zövq verirdi. Bu zövqü yaradan 
mənbə isə Süsənin canı-ciyəri Fəxriyyə idi. Fəxriyyə hərdən kürlük 
edib ağlayanda və ya qayğılı görünəndə Süsənin daxili narahatlığını 
o dəqiqə hiss etmək olardı. Bəzən Fəxriyyə ağlamsınanda Süsən də 
özünü saxlaya bilməyib ağlayır, Fəxriyyə güləndə isə Süsənin se-
vincinin həddi-hüdudu olmazdı. O, az qala qışqırıb bütün aləmə car 
çəkmək istəyirdi, mənim də körpəm var, mən də anayam, mən də 
körpə qayğısı ilə yüklənmiş anları yaşayıram.
Süsən Fəxriyyəni gətirdikdən sonra çox götür-qoy etmişdi, onu 
necə bəsləsin, necə böyütsün. Bunun üçün birinci olaraq Süsən 
hələlik beş-altı aylıq, uşağa görə və özünə aid olan məzuniyyət gö-
türdü. Doğrudur, uzun illərdən bəri üz-gözü öyrəşdiyi iş yerindən, 
demək olar ki, sevincləri, kədərləri bir olan iş yoldaşlarından 
müvəqqəti də olsa ayrılmaq Süsən üçün çox çətin idi. Lakin o, bu 
müvəqqəti ayrılığa Fəxriyyə üçün dözdüyünü düşüncükcə daxili na-
rahatlığı bir qədər azalırdı. Həm də rəfiqələri də Süsəni tək qalma-
ğa qoymurdular. Xüsusilə Gülüşün qoxusu otaqdan əskik olmurdu. 
Fəxriyyə də ona öyrəşmişdi. Gülüşün səsi gələndə baxışlarıyla onu 
axtarırdı. Gülüş də gəlib onun goppuş dodaqlarından öpür, qara qıv-
rım saçını sığallayırdı. Belə anlarda Fəxriyyənin iri qara gözlərindəki 
sevinc yerə-göyə sığmazdı. Sonra rəfiqələr əyləşib söhbət edərdilər. 
Fəxriyyə də onların hərəkətlərini maraqla izləyərdi. Belə söhbətlərin 
birində Gülüş Süsəndən soruşdu: 
– Bizim üçün darıxmırsan? Qayıt gəl də! Səndən ötrü qızlar lap 
darıxıb. Süsən qeyri-iradi Fəxriyyəyə nəzər salıb sevinclə dilləndi: 
– Görürsən də xalası «şeytan» nə qədər böyüyüb. İndi onu bağ-
çaya qoymaq olar. O, zərif ağ əllərinin iki barmağı ilə Fəxriyyənin 
burnunu yavaşdan sıxıb uşaq dili ilə dedi: 
– Hə... icazə velilsən? Fəxriyyə hər iki əli ilə onun biləyindən 
tutub gülümsündü. Süsən Gülüşə dostanə bir nəzər salıb dilləndi: 
24
– Qızlar üçün mən də darıxmışam Gülüş. Fəxriyyə də maşallah 
bir qədər böyüyüb. İndi onu rahat bağçaya qoyub işə gedə bilərəm. 
Gülüş onlara baxıb mehriban-mehriban gülümsədi. Süsən əlavə etdi: 
– Deyəsən arzularım yavaş-yavaş yerinə yetir axı. Mən körpə 
anasıyam, pərvazlanmış balamı bağçaya qoymağa hazırlaşıram. Gü-
lüş Fəxriyyəyə göz vurub hiyləgər bir təbəssümlə: 
– Hələ harasıdır, ay ana, sənin çox arzuların həyata keçəcək. 
Süsənin bir ana qayğıkeşliyi ilə gözləri yol çəkdi. 
Bu söhbətdən xeyli vaxt keçmişdi. Süsən hər gün işdən sonra 
Fəxriyyəni bağçadan götürüb dənizin sahilinə gətirirdi. Beləcə sa-
hil boyu bir xeyli gəzinir, qızın orqanizmini dənizin saf havası ilə 
möhkəmləndirirdi. Artıq Fəxriyyə bu gəzintiyə adət etmişdi. Hər 
hansı bir səbəb üzündən bu gəzinti təxirə salınanda Fəxriyyə sadə 
uşaq ciddiliyi ilə soruşardı: 
– Ana, bəs bu gün məni gəzməyə aparmayacaqsan? Süsən ana 
qüruru ilə ona baxıb belə cavab verərdi: 
– Mənim gül balam, bu gün ananın işi var, sabah səni daha 
çox gəzdirəcəm. Fəxriyyə bu sözlərdənmi təskinlik tapardı, yoxsa 
Süsənin səsindəki nəvazişləmi razılaşardı, daha dinməzdi. Süsən də 
onun başını sığıllayıb deyərdi: – Mənim balam ağıllıdır və hər şeyi 
başa düşür. Beləliklə, ana və bala arasında bir növ bir-birindən xüsu-
si bir razılıq əmələ gələrdi. Elə bir razılıq ki, bu, bir çox ailələrdə hiss 
olunmur. İnsanlar arasında münasibətlərin də sahmana salınmasın-
da bəzən müəyyən hədd və çərçivə daxilində hərəkət etmək lazım-
dır. Əks təqdirdə, həqiqətə uyğun olmayan fərqlər bu münasibətlər 
arasındakı səmimiyyət pərdəsini aradan götürə bilər. Hər bir kəslə 
isə arada olan bu pərdəni hökmən qorumaq lazımdır. Yoxsa inam-
sızlıqdan yaranan külək bir vaxt tufana çevrilə bilər. Bu isə dağıntı 
deməkdir, ailə dağıntısı, münasibətlər dağıntısı. Fəxriyyə Süsənin 
25
həm ilki, həm də sonbeşiyi idi. Lakin Süsən bir şeyi heç vaxt unut-
murdu, Fəxriyyə onun üçün nə qədər əziz olsa da, tərbiyəsi ondan 
da əziz olmalıdır. O, yeri gələndə bəzən Fəxriyyənin sadə uşaq 
ərköyünlüyünü onu başa düşə biləcəyi vasitələrlə izah edib sahman-
layırdı. Süsənin tərbiyə üsulu sahəsində ən böyük silahı söz idi. O, 
sözün qüdrətinə inanırdı və bunu dəfələrlə sınaqdan keçirmişdi. İna-
nırdı ki, vaxtında deyilmiş söz ən doğru yolun seçilməsində birinci 
vasitədir. Fəxriyyə isə Süsənin qayğı və cəhdlərinin sahəsində öz 
yaş səviyyəsinə görə gözəl mədəniyyətə malik idi. O öz yaşıdlarının 
bir çoxunun etdiyi hərəkətlərdə irad tutula biləcək nöqsanlara heç 
vaxt yol verməzdi. Bu tərif Süsənə daha çox aiddir. Çünki uşaqların 
öz hərəkətlərində etdiyi nöqsanlar, valideyinlərinin hardasa onların 
tərbiyəsində buraxdığı səhvlərin nəticəsində baş verir. O, hərdən 
hissə qapılaraq ilahi düşüncələrə qərq olur və öz-özünə deyirdi: 
– Fəxriyyənin taleyini xoşbəxt elə, İlahi! Qoy o, həmişə mənim 
fəxrim, sevinc mənbəyim olsun. Məni Fəxriyyəli bəxtəvər günlərim 
üçün yaşat, İlahi! Bəzən elə hallar olur ki, ananın övlad üçün keçirdi-
yi daxili narahatlığı heç bir sözlər toplusu ilə ifadə etmək olmur. İndi 
Süsən də belə bir vəziyyətdə idi. Onu Fəxriyyənin gələcək taleyi dü-
şündürürdü. Fəxriyyə isə sadə uşaq marağı ilə düşüncələr içərisində 
özünü unudan anaya baxır, yalnız özünün duya biləcəyi hissləri ya-
şayırdı. Mahir bir rəssam lazım idi ki, bu anın ana duyğusunu və 
körpə marağını olduğu kimi əks etdirə bilsin…
Süsənin bu həyəcanlı anlarından düz 23 il keçib. Bəlkə də onun 
fikrindən belə keçməzd ki, bir vaxt Fəxriyyənin gələcək taleyi üçün 
özündən asılı olmayaraq işlətdiyi sözləri bir daha təkrar edəcəkdir. 
Özü də düz 23 ildən sonra. Otaqda ağsaçlı, zərif ağbənizli bir qadın 
dayanmışdı. Bu zərif ağbəniz, əvvəllərdə olduğu kimi, ona gözəllik 
deyil, nuranilik gətirirdi. O öz düşüncələrinə qapılaraq bu sözləri 
ürəkdən gələn bir həyəcanla yavaşdan pıçıldayırdı: 
26
– Fəxriyyənin taleyini xoşbəxt elə, İlahi! Qoy həmişə o mənim 
fəxrim, sevinc mənbəyim olsun. Məni Fəxriyyəli bəxtəvər günlər 
üçün yaşat, İlahi! Fəxriyyəli düşüncələr içərisində özünü unudan 
anaya düz 23 il bundan qabaqkı kimi yenə lal bir maraqla bir qız 
baxırdı. Lakin o vaxtdakından fərqli olaraq, bu qız daha uşaq deyil, 
24 yaşlı yeniyetmə bir gəncdir. Onun iri qara gözləri diqqəti xüsusilə 
cəlb edirdi. Bəstə boyuna yaraşan münasib əndamı ağbənizinə 
tökülən qıvram telləri ilə tamamlanırdı. Aman allah onun gözlərini, 
uzun qara kipriklərlə əhatə olunmuş o gözləri sözlə ifadə etmək 
mümkündürmü? Mahir bir rəssam lazım idi ki, bu anın ağsaçlı qay-
ğıkeş ana duyğusunu və öz gözəlliyinin əzəmətini hiss edən gənc 
bir qızın marağını olduğu kimi əks etdirə. Əgər bu səhnəni olduğu 
kimi əks etdirmək mümkün olsaydı, Rafaelin Cakondasındakı surət 
və hissi ifadələrlə müqayisə olunan bir səhnə yaranardı. Süsən qay-
ğılar içərisində itib batmışdı. Bu qayğıların nə demək olduğunu dol-
ğunluğu ilə yalnız yeniyetmə qız anaları hiss edə bilər. İndi Süsən də 
belə bir hal keçirirdi. Fəxriyyə onu, Süsənin öz istədiyi kimi, bol-bol 
qayğılar içərisində yaşadırdı.
Görəsən Fəxriyyənin qayğıları Süsəni təmin edirdimi? Ulduzlu 
bir yay axşamı idi. Belə axşamlarda şəhərin seyrinə dalmaq ada-
mı valeh edir. Yaşamağın, həyatın, dünyanın gözəlliyi məhz belə 
gecələrdə bütün dolğunluğu ilə hiss olunur. Fəxriyyə öz rəfiqələri 
Dilşad və Rəna ilə birlikdə balkonda söhbət edə-edə şəhəri seyr 
edirdilər. Dilşad bir qədər dalğın görkəmdə: 
– Görəsən həyat ömrün bütün pillələrində belə gözəl və şirin olur-
mu? Yoxsa, zaman yaş ötdükcə insanın gözəlliyi ilə yanaşı, həyatın 
bütün incəliklərini duymaq qabiliyyətinidə mi əlindən alır? Ax... 
necə gözəl olardı, gənclik həvəsi insanı heç vaxt tərk etməyəydi. 
Fəxriyyə ona ötəri bir nəzər salıb yenə də baxışlarını rəngarəng rek-
lam işıqları sayrışan şəhərə dikdi və ürəyəyatımlı bir səslə dedi: 
27
– Hər yaş dövrünün özünəməxsus gözəlliyi var Dilşad. Körpəliyi 
məsumluq, gəncliyi təravət, orta yaşlını əzəmət bəzədiyi kimi, qo-
calığı da nuranilik bəzəyir. Lakin duyum qabiliyyətinə gəldikdə, 
insanlar hərəkətlərini yaş dövrlərinə uyğun nizamlamalıdırlar. Əks 
təqdirdə, gəncin qocaya verdiyi nəsihət qədər, qocanın da gənc bir 
kəsə vurğunluğu, sevgisi gülünc görünər. Rəna üzünü ona tutub su-
aledici bir görkəmlə dedi: 
– Yəni daha ağıllı bir gənc məsləhətə ehtiyacı olan bir qocaya 
nəsihət verə bilməz? Fəxriyyə ciddi bir görkəmlə dilləndi: 
– Düzgür, Rəna, həqiqət heç vaxt öz dəyərini itirmir. Məsləhətə 
ehtiyacı olanlara nəsihət vermək olar. Lakin unutmamalısan ki, in-
san yaşadıqca duyğu və düşüncələrindən, həyata baxışından, dünya 
görüşündən asılı olaraq tədricən mənəvi cəhətdən kamilliyə doğru 
gedir. Əgər bir qoca mənəvi cəhətcə kamillik dərəcəsinə görə hər 
hansı bir gənclə müqayisədə aşağıdırsa, o öz həyatını mənalı keçirib-
mi? Hər hansı bir gəncin verə biləcəyi məsləhəti, nadir hallar istisna 
olmaqla, həyatda görüb, eşitməyibmi? Gəncliyində onun xarakterini 
dəyişə bilməyən sözlər qocalığında ona təsir edərmi? Ancaq hər hal-
da, əgər şəxs özü istəyirsə, yalnız onda məsləhət vermək olar. Dilşad 
yarı ciddi, yarı zarafat: 
– Bəs qocanın gəncə vurğunluğuna necə baxmaq olar? Fəxriyyə 
təbəssümlə: 
– Bu da nadir hallarda zühur etdirilən və nadir hallarda vüsalla 
nəticələnən macəradır. Çünki insanlar hökmən zamanla da hesab-
laşmalıdırlar. Düzdür, elə duyğular var ki, ömrün kiçik bir hissəsini 
o duyğularla yaşamaq üçün yerdə qalan böyük hissəsini bəzən qur-
ban verirlər. Sevgini də bura aid etmək olar. Lakin sakit və normal 
həyatdan uzaq olan belə bir hal düzgündürmü? Bunu yalnız ilahi bir 
qüdrətlə sevənlər bilər. Sən sevgi hissi keçirmisənmi, Fəxriyyə, – 
deyə yenə də Dilşad dilləndi. Fəxriyyə suala birbaşa cavab vermədi: 
28
– Hər ötəri hissi sevgi adlandırmaq olmaz, Dilşad. Mən indiyə 
qədər heç kəsi sevmədiyimə əminəm. Çünki mən ürəkdən sevsəydim 
tənha anlarımda da onun xəyalı ilə yaşayardım. Lakin indiyə qədər 
mən belə bir hal keçirməmişəm. Bir də ki, sevgi məncə qarşılıqlı 
olsa insan tam mənası ilə özünü xoşbəxt hesab etmiş olar. Birtərəfli 
sevgi birqanadlı quşa bənzər. Rəna dərindən ah çəkib kədərlə köksü-
nü ötürdü və dedi: 
– Düz deyirsən, Fəxriyyə, qarşılıqlı olmayan sevgi başdan ayağa 
əzabdır, ömürlük əzab. Deyəsən Rənanın gözləri də yaşarmışdı, la-
kin yarıqaranlıqda yoldaşları bunu sezmədilər. Bu vaxt Dilşad ayağa 
qalxıb ərkyanalıqla dilləndi: 
– Bəsdir filosofluq etdiyimiz, getmək lazımdır Fəxriyyə. O, 
Rənanın əlindən tutub ayağa qaldırdı və əlavə etdi: 
– Qalx, birtərəfli sevgi əzabkeşi, daha gecdir. Onlar şən-şən 
gülümsədilər. Rəfiqələr elə şad idilər ki. Gəncliyin qayğısızlığı bu-
rada özünü göstərirdi. Onlar xoş duyğularla bir-birindən ayrıldılar. 
Fəxriyyə qapını bağlayıb yataq otağına keçdi. Anası soyunub yerinə 
girmişdi. Fəxriyyə gecə lampasının işığında ona nəzər saldı. Süsənin 
göz qapaqları yumulu idi. O, yəqin ki, yatmışdı. Fəxriyyə də soyunub 
yatağına uzandı və bir azdan şirin yuxuya getdi. Süsənsə hələ yatma-
mışdı. Onun fikirləri kələf kimi dolaşmışdı. Qız böyümüşdü. Artıq 
ərə getmək vaxtı idi, bir ay bundan qabaq dövlət imtahanlarını təzəcə 
qurtardığı vaxt Süsən Fəxriyyə ilə bu barədə danışmaq istəmişdi, 
lakin Fəxriyyə sözü yayındırmışdı. Süsən bunun səbəbini aydınlaş-
dıra bilmirdi. O zaman o demişdi ki, hələ mən heç kəsi istəmirəm. 
Nə vaxt qabağıma beləsi çıxsa... Lakin Süsən qəlbi ana qəlbi idi, o, 
Fəxriyyəni xoşbəxt görmək istəyirdi. Lakin neyləmək olardı, hələlik 
gözləməkdən başqa çarəsi qalmamışdı. Süsənin ağzını arayanlar da 
çox idi. Lakin Süsən Fəxriyyənin öz istəyinə əməl etmək istəyirdi. 
29
Deyəsən, bir neçəsinin də cavabını elə Fəxriyyə çöldən-çölə verib 
yola salmışdı. Bir dəfə bunu Dilşad ağzından qaçırdı. O yarızarafat, 
yarı ciddi demişdi: 
– Heç bizə düz əməlli elçi düşən yoxdur, Fəxriyyədən ötrü isə 
günümüzü qara ediblər. O da hamısına yox deyir. Görəsən nə vaxt 
birini sevəcək ki, bizim də canımız qurtarsın.
İnsanların xarakteri o qədər rəngarəng və müxtəlifdir ki, bu 
xarakterlər toplusunu müəyyən bir ölçü daxilində yerləşdirmək 
çox çətindir. Məhz ona görə də insanlar içərisində müxtəlif təzadlı 
duyğu və düşüncə sahiblərinin üzə çıxması heç də təsadüfi deyil-
dir. Təbiidir ki, insanın hiss və düşüncələri iki əsas qrupa bölünür, 
müsbət və mənfi. Və heç də insanlar bir-biri ilə münasibətdə olarkən 
tamamilə xeyirxahlıq məqsədi güdmürlər. Çox hallarda az ya çox 
şəxsi mənafe hissləri üstünlük təşkil edir. Belə hallarda çalışırlar ki, 
onlara xeyir gətirə biləcək hər hansı bir şeyi əldə etsinlər. Belə hal-
larda isə insanlıq siması ilə sərvət üz-üzə gəlir və onunla dəyişdirilir. 
Sərvət insanlıq simasını itirmişlərin hisslərinin və duyğularının 
ölçüsünə çevrilir. Bəzən elə hallar olur ki, insanlar ən müqəddəs saf 
hisslərinin məsumluğunu ləkələyəcəkləri üçün vicdan əzabından 
qorxmayaraq, mənsəbpərəstlikləri üçün bu hisslərin qurbanlıqlarına 
heyfislənmirlər. Bəzən belə kəslərdə sevgi adı altında mənsəbpərəstlik 
meylləri inkişaf etdirilir. Bu meyl sahiblərinin gələcək inkişafından, 
cəmiyyət üçün xeyrindən isə danışmağa dəyməz. Belə bir yol se-
çib öz hiss və ehtiraslarını ustalıqla maskalayanları tapıb üzə çıxar-
maq da asan deyildir. Çünki müəyyən bir məqsədə meyilli olan kəs 
həmin məqsədin həyata keçirilməsi üçün bütün səy və bacarığından 
istifadə edir. Həyatda həmişə belələrindən qorunmaq lazımdır. On-
lar həmişə zərbəni gözlənilməyən istiqamətdən vururlar. Belə zərbə 
sahibləri insanların çox qorxulu düşmənləridir. Süsən belə birisinin 
30
qəfil zərbəsindən qorxurdu. Fəxriyyə üçün düşən elçilər çox idi. An-
caq Süsən haradan bilə idi ki, bu elçilikdə onların məqsədləri nədən 
ibarətdir. Yalanı doğrudan ayırmaq üçün hökmən düzgün mühakimə 
lazımdır. İnsanların dünya görüşlərinə, əxlaqi münasibətlərinə, 
həyata baxışlarına aid isə düzgün mühakimə yürütmək heç də asan 
deyildir. Süsən bütün bunları duyduğu üçün də qayğı və əzab çəkirdi. 
Aman allah, bu analar nə qədər qayğıkeş olarmış. Onlar öz övladla-
rına qarşı nə qədər xeyirxah və alicənabdırlar. Bu xeyirxahlığın və 
alicənablığın arxasında isə yalnız bir məqsəd dayanır, öz övladlarını 
xoşbəxt görmək. Bu xoşbəxtliyi qətrə-qətrə hiss edən analar övlad yo-
lunda çəkdiyi bütün əzab-əziyyətləri unudur, səadətdən məst olurlar. 
Süsən də belə bir anın yaxınlaşdığını hiss edirdi. Lakin bu həlledici 
anda ən düzgün yolu seçmək lazım idi. Əks təqdirdə, düşünülməmiş 
atılan addım gələcək bədbəxtliyin əsasını qoya bilərdi. Səbəbsiz ol-
mayan nəticələr isə artıq həll olunmuş bir haldır. Süsən Fəxriyyəyə 
inanırdı. O inanırdı ki, Fəxriyyə ilə onun mühakimələrində bir uy-
ğunluq olmalıdır. Çünki Fəxriyyənin tərbiyəsində onun hiss və 
düşüncələri mütəmadi rol oynamışdı. Ona görə də Fəxriyyənin 
qəlbini öz qəlbi kimi hiss edir, bir çox hadisələrə Fəxriyyənin gözü 
ilə baxmağı bacarırdı. Süsəni narahat edən bir məsələ idi, görəsən 
bu gələn elçilərdən hansını seçsin, Fəxriyyənin istəyi özünü nə vaxt 
göstərəcəkdir. Kaş o öz sevgisinə inamı olan bir yol seçmiş olaydı. 
Bəzən kimsəyə qarşı olan həvəs öz aldadıcılığı ilə insanı çaşdırır, 
onun hiss və düşüncələrinə sevgi hissi kimi daxil olur. Düşüncələrdə 
və hisslərdə hökmranlıq edən belə bir hal isə uzunmüddətli proses 
olmur. Məhz yalnız o zaman bu hissin həvəs olduğu aydınlaşır. Belə 
bir hissin qurbanı olmaq isə ağılsızlıqdır. Çünki həmin hissin sahi-
bi həm daxilən, həm də kimsə tərəfindən əyləncəyə çevrildiyi üçün 
əzab çəkir. Süsən inanırdı ki, Fəxriyyə belə bir aldadıcı hissə uymaz, 
31
ancaq hər halda onunla ana-balalıqdan əlavə bir dost kimi söhbət 
etməyi qərara aldı. Fəxriyyə günü-gündən gözəlləşirdi. Onun zahiri 
görkəmində gənclik təravəti ilə fiziki sağlamlıq bir-biri ilə uzlaşırdı. 
O, yeni tikdirdiyi saya mavi rəngli ipək donda xəyali bir varlığı xa-
tırladırdı. Süsən onun bu görünüşünə baxıb fərəhlə dilləndi: 
– Balam nə qəşəngdir, ay Allah! Elə bil göydən yerə en-
miş bir mələkdir, seyri-aləm səyahətinə çıxıb. Fəxriyyə nazlı bir 
ərköyünlüklə: 
– Bəsdir ay ana, təriflərin qızının başını dumanlandırar ha. Süsən 
bir qədər ciddi görkəmlə: 
– Mən elə qız böyütməmişəm ki, hər tərif onun başını dumanlan-
dırsın. Fəxriyyə də ciddiyyətlə: 
– Zarafat edirəm, anacan, mənim səndən gizli sözüm, sirrim ol-
mamışdır. Süsən Fəxriyyənin yanında divanda əyləşib onun saçlarını 
sığallaya-sığallaya dedi: 
– Gözəllik də ötəridir, var-dövlət də mənim balam, insanın 
mənəvi kamilliyi isə həyatının mənasıdır. Gözəlliyə, var-dövlətə 
uyub mənəvi kamillik dərəcəsini nəzərə almamaq olmaz. Axı, insa-
nın şəxsiyyəti yalnız mənəvi kamillik dərəcəsi ilə ölçülür. Var-dövlət 
sənin təminatlı həyatını təmin edə bilər, ancaq xoşbəxtliyini yox. 
Bilirəm, bütün bunlar sənin üçün aydındır, lakin bir daha xatırlatdım 
ki, ömrünün sonuna qədər yadda saxlayasan. Fəxriyyə uşaq kimi 
Süsənə sığındı və asta-asta pıçıldadı: 
– Mənim gözəl anam, mən sənin bütün məsləhətlərini həmişə 
yadımda saxlamağa çalışmışam. Hiss etmişəm ki, sənin göstərdiyin 
yolla hərəkət edəndə heç vaxt ziyan çəkməmişəm. Görəsən mən 
sənin övladlıq borcunu qaytara biləcəyəmmi? Buna mənim gü-
cüm çatacaqmı? O, anasına sığınmış halda susdu. Süsən kövrək 
düşüncələrə qapılmışdı. O, Fəxriyyəni nə qədər dərindən sevsə 
32
belə, yenə də əvvəl-axır ondan ayrılmalı idi. Gələn elçilərin də 
məqsədi budur. İstəklər müxtəlif olsa da, məqsəd birdir, Fəxriyyə 
Süsəni tərk etməlidir. Çünki olsun ki, onu daha xoşbəxt gələcək ər 
evində gözləyir. Bu xoşbəxtlik üçün Süsən mövcud xoşbəxtliyindən 
keçməlidir. Fəxriyyə istəsə də, istəməsə də bu hökmən belə olmalı-
dır. Bu da taleyin bir oyunu. Quş öz balasını pərvazlandırıb yuvasın-
dan uçuran kimi, ana da öz qız övladını ər evinə köçürəndə bir qədər 
rahatlanır. Süsən düşünməkdə davam edərkən onun fikrinə belə bir 
məsələ də gəldi. Elçilərin içərisindən eləsi tapılmazmı ki, razılıq 
versin ki, gec-tez burada təkliyini nəzərə alıb, Fəxriyyəni alandan 
sonra şəhərə gəlib mənim yanımda qalsınlar. Əgər belə bir vəziyyət 
yaranardısa, mən bundan çox şad olardım. Özüm də artıq qocalmı-
şam, bu gün sabahlığam, övladım, nəvələrim gözümün qabağında 
böyüyərdi. Fəxriyyədən başqa kimim var ki? Nəyim varsa hamısı 
onlarınkıdı. Fəxriyyə xəyallar aləmində olan anasının əllərini ehmal-
ehmal sığalladı və dedi: 
– Nə yaman fikrə getmisən, ana. Sənin nə dərdin var ki, belə 
qayğılı görünürsən. Allaha şükür, hər işimiz qaydasınca gedir. Qı-
zın da ki, ali təhsilli jurnalist. Bu gün sabah təzə iş yerimi də təyin 
edəcəklər. Bir qədər kövrək hiss ilə: 
– Mən bütün həyatımı sənə həsr etməyə hazıram ana! Qurban 
olum belə pərişan dayanma. Gülümsə, anacan, gülümsə. Süsən 
Fəxriyyənin ona qarşı nəvazişindənmi, yoxsa doğrudan da qızını da-
rıxdıra biləcəyindən ehtiyat etdiyindənmi, nədənsə dodaqları qaçdı. 
Fəxriyyə onu qucaqladı.
Hər il olduğu kimi Süsəngil bu il də bağa köçmüşdülər. Şəhərin 
bürküsü və səs-küyü, dəniz havasının təmizliyi və həzin bir sakitliklə 
əvəz olunmuşdu. Hərdənbir bu sakitliyi dənizin boğuq uğultusu və 
tək-tək hallarda hərəkət edən maşınların matorlarının səsi pozurdu. 
33
İnsan burada özünü təbiətə daha yaxın hesab etdiyindən təbiət ona 
bir az da sevimli görünürdü və insan özü də sanki təbiət üçün bir 
az doğmalaşırdı. Süsəngilin bağından baxanda dəniz də üfüq kimi 
görünürdü. Bu mənzərədən belə anılırdı ki, sahil iki üfüqün geniş 
bucağı arasında yerləşir. İki qonşu bağı bir-birindən ayıran barmaq-
barmaq taxta çəpərə baxanda adam daş hasarlara nifrət edir. San-
ki burada insanın duyğu və hissləri də bir qədər təmizləşir, saflaşır. 
Süsəngilin bağında buz kimi sərin suyu olan bir quyu var idi. Vaxtı 
ilə bu quyunu Süsənin mərhum əri qazdırmışdı. Bağda xeyli əncir, 
şatut və bir neçə tənək ağacı var idi. Bu ağaclar da onun yadigarı idi. 
Bəlkə də Süsənə bu bağı sevdirənlər də elə bu yadigarlar idi. Ona 
görə də Süsən istilər düşən kimi birincilər sırasında bağa köçürdü. 
Doğrudan da sevgi hüdudsuz olurmuş. Süsənin yaşlı qəlbi öz gənclik 
illərinin unudulmaz sevgisinin kövrək xatirələri ilə dolu idi. Vaxtı öt-
müş gül ləçəkləri kimi bu xatirələrə toxunmaq olmazdı. Yoxsa bahar 
leysanları kimi qəfil göz yaşları Süsənin bənizi solmuş yanaqların-
da cığırlar açmalıydı. Yaş ötdükcə belə kövrək xatirələrin mürgülü 
qalması daha xoşdur. Çünki bu mürgülülük insana bir növ məstlik 
gətirir. Həyatın sınaqlarından sınıq çıxmış bir qəlb üçün uzun qış 
gecələrində tək-tənha öz aləminə qapılıb bu xatirələr içərisində ya-
şamaq nə qədər şirindir. Günəş qüruba tərəf hərəkət edirdi. Sahildən 
bağa tərəf üç nəfər gəlirdi. Süsən uzaqdan Fəxriyyə və onun rəfiqələrini 
tanıdı. Onlar deyib gülə-gülə bağa yaxınlaşırdılar. Fəxriyyənin qara qıv-
rım telləri alnına yapışmışdı. Zərif qolsuz donda o, daha cəzbedici gö-
rünürdü. Qıraqdan baxanda bu şaqraq gülüş sahiblərinin həyatlarında 
dünyanın bütün səadətlərinin toplandığına inanmamaq mümkün deyil-
di. Süsən onları elə bağın giriş qapısında qarşıladı və canıyananlıqla: 
– Ay balalarım, acından öldünüz ki, keçin, keçin əyləşin, hər 
şey hazırdır. Bayaqdan gözüm yolunuza dikilib, sizi gözləyirəm. 
Fəxriyyə anasını qucaqlayıb bərk-bərk öpdü və dedi: 
34
– Sənsiz mən neyləyərdim, ay ana, elə bil lap ürəyimizi oxu-
yursan, bərk acmışdıq. Onlar çardağa götürülmüş üzüm tənəyinin 
altında, üstünə səliqə ilə ağ salınıb yemək düzülmüş stolun arxasında 
əyləşdilər. Örtüyü götürüb iştahla yeməyə başladılar. Doğrudan da 
hər şey vaxtında olanda daha gözəl olur. Gülməyin də, ağlamağın 
da, kədərin də, sevincin də öz yeri, öz vaxtı var. Çox zaman bizdən 
asılı olmayaraq yetişən bu zaman kateqoriyası ilə hesablaşmalıyıq. 
Çünki çox hallarda insanın əhvali-ruhiyyəsini elə bu məxsusi za-
man ölçüləri müəyyən edir. Fəxriyyəgil nahar etdikdən sonra süfrəni 
səliqə ilə yığışdırdılar. Fəxriyyə əla bir çay dəmlədi. Rəfiqələr 
yenidən ətirli çay stolunun arxasında əyləşdilər. Süsən öz həmyaşıdı 
olan bağ qonşusu Gülzarla söhbət edirdi. Yavaş-yavaş hava da bir 
qədər sərinləşmişdi. Deyəsən çay içməklə məşğul olan rəfiqələrin 
söhbəti yaman qızışmışdı. Yenə də Dilşadın nazik dodaqları az qala 
titrəyirdi. Onda belə bir xasiyyət var idi. Ya ona etiraz ediləndə, ya 
da bildiyini ifadə etmək üçün hər hansı bir sözü tapmaqda çətinlik 
çəkəndə belə bir vəziyyətə düşürdü. Deyəsən, bu dəfə rəfiqələrdən 
hansısa onu cırnatmaq üçün onun dediyinə bir neçə dəfə etiraz et-
mişdi. Dilşad bir az həyəcanla deyirdi: 
– Məgər var-dövlətə hərisliklə sevgi bir araya sığışar? Yeri 
gələndə həmin şəxs öz sevgisini bu hərisliyə qurban verməzmi? İn-
san düşüncəsinin belə bir xüsusiyyəti də var, o özünün hiss və duy-
ğularının hər hansı birisininsə istəyincə hərəkət edəndə yerdə qalan 
hiss və duyğular hökmən ani də olsa unudulur. Rəna yarı zarafat, 
yarı gercək dilləndi: 
– Əzizim Dilşad xanım, bu çox da vacib deyildir ki, insan hökmən 
hər hansı bir hissi tələbatının ardınca getsin və yerdə qalanlar bir 
anlıq da olsa unudulsun. Onsuz da insanın hiss və duyğular komp-
lekti bir-birini əvəz edə-edə onun bir ömür daxilində hüdudlaşan 
35
həyatını təyin edir. Məhz ona görə də hər hansı pak və təmiz bir his-
sin müvəqqəti də olsa unudulması təbiidir. Lakin bu unutqanlıq yal-
nız müvəqqətidirmi? Bax məsələ də elə bundadır. Əgər doğrudanda 
bu müvəqqətidirsə, onda həmin təmiz hisslər yalnız insan qəlbində 
ömürlük kövrək xatirə kimi yaşamalıdır. Fəxriyyə onların hər ikisinə 
ani nəzər salıb, sakit tərzdə dedi: 
– Elə əsil düşündürücülük də bundadır. Əgər insan doğru-
dan da belə təmiz, kövrək xatirələri qəlbində yaşadırsa, hərdənbir 
istər-istəməz bu xatirələrin xəyallar aləminə qapılacaqdır. Məhz 
onda o anları da yada salacaqdır ki, bəzən bu xatirələri unutduğu 
vaxtlarda bu xatirələrə xəyanət edən hissləri yaşayıbmı? Sevgi də 
elə bu qəbildəndir. Hər hansı həyati fəaliyyətin zamanı o, unudu-
la bilər, lakin həmin unudulmuş anlarda öz sevginə xəyanət etmək, 
sədaqətsizlikdir. Öz təmiz hisslərinə xəyanət edənlərə isə etibar 
etmək olmaz. Bu etibarsızlığın arxasında isə hər cür mənfi duyğu-
ların inkişafı dayanır. Bu etibarsızlığı törədən səbəblərdən biri də 
var-dövlətə hərislikdir. Məhəbbətdə isə süniliyə yol vermək olmaz, 
sevən ruhən və qəlbən sevdiyinin olmalıdır. Sərvətsiz səadət tapmaq 
olar, sevgisiz yox. Dilşad da, Rəna da ona diqqətlə qulaq asırdılar. 
Sanki bu sözləri onlara həmyaş olduğu rəfiqələri Fəxriyyə yox, on-
lardan yaşca çox-çox böyük, bu sahədə geniş həyat təcrübəsi olan 
bir şəxs söyləyirdi. Və özü də taleyin sərt sınaqları bu kəsi daim öz 
qovğaları ilə izləmişdi. Fəxriyyə onların ona diqqətlə baxdıqlarını 
görüb gülümsədi və dedi: 
– Məni görməmisiniz nədir, belə diqqətlə baxırsınız? Fəxriyyəyəm 
də. Rəfiqələr sanki yuxudan ayıldılar. Onlar da Fəxriyyəyə qoşulub 
gülümsündülər. Sonra Rəna əlavə etdi: 
– Doğrusu elə danışdın ki, adam lap valeh olurdu. Fəxriyyə 
təvazökarlıqla dilləndi: 
36
– Sən də yaxşı görək də. Mən nə danışdım ki, adicə həyat 
həqiqətlərini. Dilşad təmiz bir ürəklə rəfiqəsini süzüb həzin bir səslə 
dedi: 
– Adicə həyat həqiqətləri ilə gündəlik həyati fəaliyyəti zamanı 
hamı rastlaşır. Lakin hamı onlardan düzgün nəticə çıxara bilmir. 
Düzgün nəticə isə bəzi hallarda insanların təkrar həyati fəaliyyəti 
üçün lazımdır, hökmən lazımdır. 
Günəş artıq tam qüruba enməkdə idi. Bir azdan şəhərlə gediş-
gəliş çətinləşəcəkdi. Ona görə də rəfiqələr ayrılmalı idilər. Dilşad da, 
Rəna da Fəxriyyənin qrup yoldaşları idilər. Hər ikisi şəhərdə yaşa-
yırdı. Onlar da Fəxriyyə kimi hələ ərə getməmişdilər. Ancaq deyəsən 
bu yaxınlarda onların da toyu olacaqdı. Çünki Fəxriyyə kimi onla-
rın da elçiləri çox idi. Deyəsən, vaxtın keçdiyini hiss edən Süsən 
də Gülzarla söhbətdən əl çəkmişdi. O, Dilşadla Rənanın getməyə 
hazırlaşdıqlarını görüb onlarla xudahafizləşdi. Fəxriyyə rəfiqələrini 
avtobus dayanacağına qədər ötürdü. O, geri qayıdanda artıq toran 
çökmüşdü. Bozumtul buludların arasından ay oğrun-oğrun boylanır-
dı. Sanki o, gizli bir sevgi ilə Fəxriyyəni izləyirdi.
Bu ilıq yay axşamında şəhərdən xeyli uzaqda yerləşən rayonda 
da Elçin adında bir nəfər oğlan düşüncələr içərisində səmanı seyr 
edirdi. Sanki ulduzları sayrışan səma onu nağıllar aləminə çəkib 
aparmışdı. Elçin təbiəti sevirdi. Təbiətdən zövq almaq onun başlı-
ca sevinc mənbəyi idi. Belə füsunkar gecələrdə o, saatlarla təbiətin 
seyrinə dalırdı. Onda xəyalpərəstlik var idi. Bu xəyalpərəstlik onun 
dalğın simasına yaraşırdı. Onun yeganə, ən böyük arzusu bundan 
ibarət idi: gələcək həyatını öz istədiyi səviyyədə qursun. Bəs onun 
istəyi nədən ibarət idi? O öz istəklərini həyata keçirməkdən ötrü 
mübarizə aparırdımı? Elçinin istəyi birinci növbədə ondan ibarət idi 
ki, özü üçün təmin olunmuş bir həyat tərzi yarada bilsin. Nə cür 
37
olur-olsun bu həyat tərzini yaratmağı qərarlaşdırmışdı o. Bəlkə də 
kimsələrin məhv olmuş səadəti üstündə qurulardı bu. Lakin hər 
halda Elçin bu şəraiti yaratmalıydı. Həm də axı nə üçün yaratma-
sın? Kim yaxşı yaşamaq istəmir ki? İnsan dünyaya gəlibsə və bir 
vaxt da bu dünyadan köçəcəyini bilirsə, ona verilmiş bir yaşamlıq 
ömür payı çərçivəsi daxilində öz maddi yaşayışını təmin etmək üçün 
hökmən mübarizə aparmalıdır. İnsanlar arasında bu məqsəd uğrunda 
mübarizə apararkən fərq ondan ibarət ola bilər ki, bu mübarizə insa-
nın hansı hiss və duyğularının həyata keçməsi ilə aparılır. Bu fərq isə 
çoxları üçün düşündürücü deyildir. Təki onlar lazımi şəraitlə təmin 
olunsunlar. Elçin də belə bir düşüncəyə malik idi. O, Fəxriyyənin 
uzaq qohumlarından idi. Bəzən müəyyən yığıncaqlarda Asəfgildə 
iştirak edəndə təkdənbir Fəxriyyə ilə də rastlaşırdı. Əlbəttə, bu rast-
laşmalar laqeyd bir tanışlıqdan ibarət idi. Bəlkə də olsun ki, onlar 
heç bir-birlərini təzədən bir daha rastlaşana qədər heç xatırlamırdılar 
da. Amma indi Elçin nədənsə birdən-birə Fəxriyyəni xatırladı və bu 
xatirə onu yeni düşüncələr aləminə qərq etdi.
Bu düşüncələr aləminin sonu Elçinli, Fəxriyyəli bir ailədə 
birləşirdi. Və özü də bu ailə hər cür maddi vəziyyətlə təmin olunmuş 
bir halda olmalı idi. Elçin Fəxriyyəni sevirdimi? Ümumiyyətlə, Elçi-
nin qəlbi belə bir ilahi hissi yaşayıbmı? Bu suala cavab vermək çox 
çətin idi. Bəlkə heç Elçin özü də bu suala düzgün cavab verə bilməzdi. 
Onun Fəxriyyədən xoşu gəlirdi. Bu bir həqiqət idi. Lakin belə bir 
halı sevgi adlandırmağa onun hüququ var idimi? Axı belə bir halı o, 
xoşagəlimli zahiri görünüşü olan qadınlara qarşı da keçirirdi. Bəlkə 
də insan qəlbində təmiz hisslərin parçalanmasıdır bu qəlbin keçirə 
biləcəyi halın qüdrətini azaldan. Bəlkə də insanların düşdüyü həyat 
şəraitinin, verilən tərbiyənin də bura xeyli dəxli var. Hər halda Elçin 
Fəxriyyəni ilahi bir qüdrətlə sevirəm deyə bilməzdi. Lakin şirin bir 
38
qadın kimi onunla həyat sürə bilərdi. Bu şirinliyin onun ömrünün so-
nuna qədər bəs edəcəyi də məlum deyildi. Lakin xeyli düşündükdən 
sonra o, birdəfəlik qət etdi, Fəxriyyə üçün elçi göndərmək lazımdır. 
Hər halda pis ailədən deyiləm, zahiri görkəmimdə bir qüsur yox, 
yaşamaq üçün evimiz, təhsilim, Asəf də ki, uzaq da olsa qohumum. 
Bütün yaxşı göstəricilər mənim tərəfimdə var. Deməli, bir qədər 
hərəkət etmək lazımdır. O, Fəxriyyəni bir daha xəyalında canlandır-
dı. O, gözəl idi. Elçin dodağının altında öz-özünə pıçıldadı: 
– O mənim olmalıdır, yalnız mənim. Sevginin də, məhəbbətin də 
öz həddi-hüdudu var. Evlənərik, ailə qurarıq, uşaqlarımız olar, bir-
birimizə daha çox isinişərik, həyatda belələri məgər azdırmı? Bütün 
evlənənlər bir-biri ilə «Leyli-Məcnun» olmayacaqlar ki. Bəzən in-
sanların bir-birinə olan xoş münasibəti onların müəyyən müddət bir 
şəraitdə yaşamasından da irəli gəlir. Biz də belə bir hal keçirə bilərik. 
Beləliklə, o öz fikrini Süsəngilə çatdırdı. Bəs Fəxriyyənin ona qarşı 
münasibəti necə idi? O, belə bir qəlb sahibi üçün həyat yoldaşı ola 
bilərdimi? Fəxriyyə də Elçini uzaqdan uzağa tanıyırdı. Onun zahi-
ri görkəmi heç də pis deyildi. Lakin zahiri görkəmə görə insanın 
daxili aləmini təyin etmək olmur, axı? Əgər belə bir hal mümkün 
olsaydı, hər kəs cəsarət edib süni hisslərlə kimsələrinsə qarşısında öz 
mənafeyinə uyğun hərəkət etməzdi. Fəxriyyə Elçinin daxili aləminə 
bələd deyildi. Onların həyat haqqındakı fikirləri bir-biri ilə düz 
gələrdimi, gəlməzdimi, bu da məlum deyildi. Çünki yaxından bələd 
olmadığın bir adam haqqında mühakimə yürütmək ən azı səviyyə 
azlığından irəli gələ bilər. Lakin həyatda hər kəsin öz fəlsəfəsi var. 
İnsan həyati fəaliyyətini elə nizamlamalıdır ki, tutduğu əməlləri 
hər hansı bir kəsin qarşısında ona başıaşağılıq gətirməsin. Əgər in-
san öz hərəkətlərini belə bir istiqamətdə nizamlaya bilsə cəmiyyət 
içərisində hörmət və ehtirama layiq görülər. Fəxriyyə Elçini yaxın-
39
dan tanımasa da, bir fikir onu bərk narahat edirdi. Yaxından tanı-
madığı bir qıza evlənməyi təklif edən bir şəxsin ürəyində ona qarşı 
sevgi olarmı? Əlbəttə ki, yox. Əsil sevgi insanın zahiri görkəminin 
yox, onun qəlbinin sevilməyindən irəli gəlir. Nə üçün insanın bir 
çox arzu və istəkləri gözdə hiss olunur? Çünki gözlər qəlbin aça-
rıdır. İnsanların hiss və düşüncələri həmişə gözlərində əks olunur. 
Yaxşı bəs bu sevgisiz, Fəxriyyə Elçinin nəyinə lazımdır? Bütün bu 
qarmaqarışıq suallar içərisində çaşıb qalmışdı o. Bəlkə də bu sualları 
yaradan səbəblər Fəxriyyənin gələcək taleyini həll edəcəkdi. Ax bu 
bəlkələr, bəlkələr... insanı nə qədər çətin suallarla üzləşdirir. Taleyin 
insanlara qarşı olan amansız oyunlarından biri də elə bu bəlkələrdən 
ibarət olan suallardır. İnsan həqiqəti dərk etməyə çalışdıqca həmişə 
bu bəlkəli suallarla üzləşir. Həqiqəti aydınlaşdırmaq isə insanla-
ra həmişə lazımdır. Bəs Elçin məsələsinə Süsən necə baxır? Onun 
Süsən üçün başqalarından fərqləndirici cəhəti varmı?
Süsən xəyalında Fəxriyyə ilə Elçini qoşa canlandırdı. Onlar bir-
birinə yaraşırdılar. Süsən çox arzu edərdi ki, onlar qəlbən də bir-
birinə belə yaxın olsunlar. Süsənə qalsa o, Fəxriyyəni Elçinə verməyə 
razılıq verərdi. Çünki Elçin onların uzaq da olsa qohumu idi və 
gələcəkdə məhz bu qohumluq xatirinə onlar gəlib Süsənlə birlikdə 
yaşayardılar. Süsənin isə Fəxriyyənin xoşbəxtliyindən sonra ikinci 
ən böyük arzusu bu idi. Bu arzunun həyata keçməsi Süsənin üçüncü 
ömrünü yaşaması demək idi. Nəvə qayğılı bir nənə həyatı keçirmək. 
Allah, necə də xoş olardı bu Süsən üçün. Nəvələrini oynatmaq, onla-
ra nağıllar danışmaq. Bəzən xoş xəyallar aləmi o qədər şirin olur ki, 
insan uzun müddət bu xəyallar aləmindən ayrılmaq istəmir. Belə hal-
larda həqiqətlə xəyal arasındakı sərhəd hüdudları çox keçilməz olur. 
İnsan bir çox hallarda arzuladığı və ya həyata keçirə bilmədiyi istək 
və arzuları yaşadır xəyallarında. Bəlkə də xəyallar insanın əlçatmaz 
40
istəklərindən yarandığı üçün şirin olur. Süsən xəyallar aləmindən 
ayrıldı. Fəxriyyə onun qarşısında dayanmışdı. O, məsum-məsum 
gülümsəyirdi. Süsən bu duruşda, bu gülüşdə öz gəncliyini xatırladı. 
Gəncliyində o da belə şux, şaqraq idi. Və tez də ürəyindən keçirdi. 
Fəxriyyənin özü mənə oxşasa da, taleyi mənə oxşamasın, İlahi, ox-
şamasın! Fəxriyyə bir addım da yaxın gəlib anasını ərklə danladı: 
– Bir də səni belə pərişan görkəmdə görməyim. Son zamanlar 
lap körpə uşaq kimi olmusan. Özünü tamam unudub, düşüncələr 
içərisində itib-batırsan, hər şeyin həddi var. 
Ölçüsüz hisslər insanı məhvə də apara bilər. Tutulmuş üfüq 
bəzən insanı darıxdırır. Buna səbəb bəlkə də insanların təmizlik, saf-
lıq həvəsinin daha çox üstünlük təşkil etməsindən irəli gəlir. Lakin 
həyatın özü qədər qarışıq olan insan qəlbində bu hiss və duyğuları 
araşdırmaq mümkündürmü? Həyat insanlar arasında ayrı-seçkilik 
yaratmamışdır. O özünün bütün duyumluluğu ilə insanların qarşı-
sındadır. Ancaq bütün insanlar həyatı eyni cür duyurmu? Və onların 
müəyyən bir hadisəyə münasibəti eynidirmi? Bu sualların cavabı in-
sanların özləri qədər xarakterə malik olmalarını göstərir. Elə həyatı 
duymaq qabiliyyətinə görə insan cəmiyyət içərisində öz yerini 
möhkəmləndirir. 
Elçinlə dostu və həmyaşıdı Qüdrətin söhbəti də çox vaxt bu 
mövzu ətrafında gedirdi. 27-28 yaş dairəsində bəzən insan həyata 
münasibətində öz daxili tamlığını təmin etməyə çalışır. Elçingil də 
belə bir vəziyyətdə idi. Həyat onlara olduğu kimi görünməyə başla-
yırdı. Gənclik dövrünün ilk çağlarında adam öz hisslərinə o qədər 
aludə olur ki, hər şeydə bir möcüzə, ecazkarlıq görür. Lakin sonra 
zaman keçdikcə həyat yavaş-yavaş belə kəslərin gözündə illyuzi-
yadan həqiqətə çevrilir. Həqiqətsə çox sərtdir, onun acısı da şirini 
də dəyişməz olur. Qüdrət söhbəti hərləyib dostanə tərzdə belə bir 
dönüşlə Elçinə sual verdi: 
41
– Eşitdim evlənmək istəyirsən, bu doğrudurmu? 
– Bəli, – deyə Elçin qısa cavab verdi. 
Dostlar bir müddət dinməz dayandılar. Belə anların lal sükutu 
darıxdırıcı olmur. Çünki belə anlarda insan ya şirin xəyallara, ya da 
xoş xatirəyə dalır. Ürəyində Qüdrət Elçinə qibtə etdi. Bunun hansı 
duyğudan irəli gəldiyini Qüdrət aydınlaşdıra bilmədi, lakin ona qibtə 
etdi. Sükutu yenə də Qüdrət pozdu: 
– Səadəti tapmaq heç vaxt gec deyil, lakin əsas məsələ onda-
dır ki, onu qoruyub saxlamağı bacarasan. Əgər bunu bacarırsansa, 
deməli xoşbəxtsən. Ailə səadəti isə daha gözəl olur. Çünki o, iki 
ürəyin xoşbəxtliyindən yaranır.
Xoşbəxtlik vurğusu altında döyünən ürək qibtəyə layiqdir. Belə 
ürək sahiblərini səadət yolçuları adlandırmaq olar. O, köksünü ötü-
rüb dayandı. Qalın qaşları altında parlayan qartal baxışlarında gizli 
bir həsrətin kədəri duyulurdu. Bu həsrətin sirri yalnız onun özünə 
məlum idi. Elçin onun baxışlarına biganə qala bilməzdi. Odur ki, 
səmimi bir duyğunun təsiri altında, inam tələb edən bir ahənglə 
dilləndi: 
– Həyata keçəsi mümkün olan arzular mübarizə tələb edir Qüdrət. 
Qarşına müəyyən bir məqsəd qoy, ona çatmağa cəhd göstər. Sənin 
üçün çətinlik törədən hər bir maneəni keçməyə çalış. Bütün hisslərini 
bir istiqamətdə cəmləşdirməyə səy et. Yalnız o zaman məqsədə çat-
maq olar. Həyatın belə bir qanunu var, sənin əlindən çıxan səadət 
kimsələrinsə xoşbəxtliyinə çevrilə bilər. Mübarizə apar, o səadət 
məhz niyə sənin olmasın. 
Qüdrət düşüncələr içərisində Elçini dinləyirdi. Onun düşüncələri 
ilə Elçinin düşüncələri arasında bir təzad olsa da o dinləyirdi. Elçin 
yəqin ki, öz məqsədinə çatacaq, – deyə Qüdrət düşündü. Çünki o 
öz ürəyinin hökmünü öz mənafeyinə uyğun olaraq hisslərinə tabe 
42
etməyi bacarır. Bu bacarıq hər kəsdə olan bir qabiliyyət deyildir. 
Bu bacarığın arxasında yaşanmamış bir çox duyğular yol gözləyir. 
Qüdrət bunu mənfi, yaxud da müsbət bir cəhət kimi qiymətləndirmək 
fikrində deyildi. Lakin hiss edirdi ki, düşüncələri tamam başqa 
istiqamətin yolçusudur. Onlar Elçingilin bağlarında söhbət edirdilər. 
Elçingilin bağlarının əsasını nar ağacları təşkil edirdi. Üstündə 
qıpqırmızı çiçəkləri olan nar ağaclarının da xüsusi bir gözəlliyi var. 
Hər bir çiçəkləmiş nar ağacının ümumi görünüşünə nəzər salanda 
bayramda atılmış fişənglər topasını xatırladır. Ona görə də nar ağacı 
mənim gözlərimdə səadət rəmzidir. 
Onlar bu ağaclar üçün qazılmış su bəndinin ensiz tirəsi üstündə 
əyləşmişdilər. Bəndin içərisini və qıraqlarını su çayırı əhatə etmiş-
di. Elə bil bənd boyunca yaşıl bir xalı sərilmişdi. Ağ bir kəpənək 
tənbəl-tənbəl bu çayırların uclarında əmələ gəlmiş qara xırda baş-
lıqlara qona-qona bənd boyunca irəliləyirdi. Qüdrət yaxınlaşmaqda 
olan kəpənəyə baxa-baxa sanki öz-özünə etiraf edərək dilləndi: 
– Həyatı nə cür tutsan, elə gə gedər. Ancaq deyəsən məsələ də 
elə nə cür tutmaqdadır. Yaxşı ilə pis arasındakı fərq ölçüsü insan 
qəlbində azaldıqca sadə bir hikmətin böyük nəticəsi göz qabağın-
da olur. Ey insan, sən özün-özünü aldadırsan. Deməli, insan həyat 
yolunun istiqamətini müəyyənləşdirərkən vicdan onu duzgün istiqamət 
seçməyə səsləyir. Əgər hər hansı bir kəs düzgün yoldan kənardadırsa, 
demək o kəsin vicdanı əzab içərisində susmalıdır. Öz əlinlə ləkələdiyin 
vicdanının dilsiz fəryadlarına cavab verməməkdən böyük dərd ola 
bilməz. Elçin bir qədər əsəbi halda onun sözünü kəsdi: 
– Bəsdir, Qüdrət, bəsdir. Sənin fikirlərin insan psixologiyasını qı-
cıqlandıra biləcək bir qüvvəyə malikdir. Bu mənə pis təsir edir. Mən 
sənin fikirlərin qarşısında öz əsəblərimin necə tarıma çəkildiyini 
hiss edirəm. Lakin mən möhkəm iradə sahibiyəm, onunçün də bu 
43
gərginlik məni qorxutmur. Ancaq bir şeyi unutmaq olmaz, insanın 
bütün hiss və duyğuları ona xidmət etmək üçün yaranmışdır. Bir 
halda ki, belədir, bu xilmətin nəticələrini araşdırmağa dəyərmi? 
Axı insan öz şəxsi məqsədlərini həyata keçirmək üçün öz hiss və 
düşüncələrinin xidmətindən istifadə edir. 
Onlar hər ikisi susdular. Həqiqət dərk edilənə qədər yalan ad-
landırıla bilər. Lakin bu yalanın özü də onu dərk edənlər üçün bir 
həqiqətdir. Həyatı zövq mənbəyinə çevirmək olar, ancaq kimsələrə 
ziyan gətirmədən. Əks təqdirdə, sənə qarşı edilən belə bir halı 
qiymətləndir, gör o sənə xoş gəlirmi? Əlbəttə ki, yox. Onda payız qı-
rovu kimi bir azdan suya çevriləcəyini bilə-bilə, həddini aşma. Çünki 
insan həmişə həqiqət qarşısında öz bəd əməlləri üçün əvvəl-axır ca-
vab verməli olmuşdur. Elçinin fikirləri Fəxriyyənin yanına uçmuşdu. 
O, nədənsə Fəxriyyəni öz gələcək taleyinin qərarlaşmasında mühüm 
bir kəs kimi qiymətləndirirdi. Fəxriyyəli anlar ona çox şeylər vəd 
edirdi. Asəf kimi adlı-sanlı bir kəsə daha da yaxınlaşmaq, Süsən kimi 
şəhərdə evi olan yeganə övladlı qadının kürəkəni olmaq, Fəxriyyə 
kimi şirin bir qadına sahib olmaq. Bütün bunlar Elçinin gələcək inki-
şafına təkanverici təsir göstərməyə bilməzdi. Bu təsirin gücü Elçini 
hərtərəfli təmin etməli idi. Elçinə də məhz bu lazım idi. Bütün bu 
deyilənlərin əldə olunması üçün isə birinci növbədə, Fəxriyyəni əldə 
etmək lazım idi. Duman kimi çalpaşıq düşüncə və xəyallar aləmi 
Elçini öz ağuşuna almışdı. Şirinlik gətirən bu düşüncələr, məsumluq 
qarşısında başı aşağı idi. Lakin həqiqətdə Elçini qınamaq da olmazdı. 
hazırki şəraitdə başqa qadınlardan Fəxriyyə ona daha çox xoş gəlirdi. 
Deməli, o, istər-istəməz Fəxriyyəni seçməli idi. Elçinin istəkləri 
üçün onun müvəffəqiyyəti hökmən lazımdır. Fəxriyyəli düşüncələr 
üçün ilk atılan addımlardan Elçinin fikri belə idi. Nəhayət ki, Qüdrət 
ayağa qalxdı və dedi: 
44
– Oturmaqdan bədənim süstləşdi. Doğrudan da hərəkət orqaniz-
min müsbət fəaliyyəti üçün ən yaxşı vasitədir. Heyif ki, bir çoxla-
rı bu vasitənin dəyərini düzgün qiymətləndirmirlər. Sonra o, əlini 
uzadıb Elçinin əlindən tutdu və bir təkanla onu da durğuzdu. Onlar 
yavaş-yavaş qapıya doğru yönəldilər. Qüdrət üzünü dostuna tutub 
incik səslə dedi: 
– Çoxdandır bizə gəlmirsən ha, inciyərəm səndən. Bir müddət 
idi ki, aramızda əlaqə zəifləmişdi, görürəm fikirlərimiz də bir-biri 
ilə o qədər uyğunlaşmır. Hansımızın fikirləri həqiqətə daha yaxındır, 
deyə bilmərəm. Lakin həyata münasibətimizdə fərq nəzərə çarpır. 
Onlar xudahafizləşib ayrıldılar. Bugünkü gün onlar üçün belə 
yaddaqalan oldu. Bəzən çox sərt dönüşləri olan həyatın sınaqların-
dan üzüağ çıxmaq üçün ehtiyatla atılan hər bir addım müəyyən bir 
dəyərə malik olur. Lakin sənə mərhəm olan hər bir adam üçün belə 
bir addımı atmaq və onun hansı bir dəyərə malik olduğunu fikrən də 
olsa hesablamaq düzgündürmü? 
Süsən bəlkə də ömründə ilk dəfə belə bir sualla rastlaşdı və 
qəlbində qəti bir hökm verdi. Asəflə olan münasibətində belə bir 
sual haqqında onun düşünməyə haqqı yoxdur. Bu bacı-qardaşlıq 
münasibətlərinə xələl gətirə bilər. Axı bacı ürəyi də geniş olur. Bu 
hal Süsən üçün yad duyğu deyildi. Odur ki, Fəxriyyə məsələsində 
Asəflə hökmən eyni fikirdə olmağı qət etmişdi. Çünki qardaş vax-
tında ürəyigenişlik edib öz övladını Süsənə güzəştə getmişdi. İndi 
də Süsən bu öz övladının taleyini qardaşına həll etdirməklə bu 
güzəştin bir növ müəyyən qədər əvəzini çıxmaq istəyirdi. Bu bacı 
ürəkgenişliyi idi. O, qardaş-bacı münasibətlərinin sərhədini saxla-
mağı bacarırdı. Həm də bir tərəfdən baxanda Asəf öz dayı rolu ilə 
atalıq haqqını hədsiz dərəcədə qoruyub saxlaya bilmişdi. Fəxriyyə 
atası olmadığını fikrən bilsə də, atasız olduğu üçün rastlaşa biləcəyi 
45
bir çox çətinliklərlə rastlaşmamışdı. Bu, əlbəttə ki, Asəfin dayı ro-
lunda olan fəaliyyətinin nəticəsində idi. İndi Süsən bir-bir bütün bu 
halların hamısını xəyalından keçirir, Fəxriyyənin atasından ibarət ol-
maqdan əlavə, bir qardaş kimi bu məsələnin həllində onun köməyinə 
ehtiyac duymaqdan bir növ belə bir vəziyyətin yaranması üçün hətta 
ürəyində sevindi də. Çünki belə olan təqdirdə övlad münasibətinin 
həlli ilə yanaşı, bacı-qardaşlıq münasibətləri də bir daha yaxşı 
tərəfdən özünü göstərirdi.
Süsən bu duyğular içərisində qardaşının şəhərə gəlməsi üçün sifa-
riş göndərdi. Məsələnin təxmini istiqamətini bilən Asəfin ürəyi dağa 
dönmüşdü. Səhəri gün artıq Nilufərlə Asəf Süsəngildə idilər. Nilufər 
qübardan həyəcanlanmış ana ürəyi içərisində həyəcandan titrəyirdi. 
O, sanki uzun ayrılıqdan sonra bir-biri ilə görüşən həsrətlilər kimi 
ana-bala öpüşündən özünü güclə saxlayırdı. Fəxriyyə necə də se-
vimli idi. Asəf üçün də, Süsən üçün də, Nülufər üçün də. Görəsən 
həyatda daha kimin üçün həyatı qədər sevimli olacaqdı Fəxriyyə? 
Bunu heç özü də bilmirdi. Bu gün isə artıq onun taleyinin ən bö-
yük dönüşlərindən birinin istiqaməti müəyyənləşdiriləcəkdi. Bunun 
üçün onun ən əziz üç nəfəri bir yerə toplaşmışdı. Süsənin uçmağa 
qanadı yox idi. O, sevindiyindən özünə yer tapa bilmirdi. Belə bir se-
vincli günü o, neçə illər idi ki, gözləyirdi. Lakin bütün bunlara bax-
mayaraq, ani də olsa onun qaşları kədərdən sınırdı. Bunu Fəxriyyə 
gəlin köçdükdən sonra tək qalacağı barədə düşüncələrinin duyğusu 
yaradırdı. Lakin bu ani idi. İndi onun şad günü idi. Bu günün bəzəfi 
Fəxriyyə idi. Süsən Fəxriyyəyə gələn elçilər barədə bir-bir ətraflı 
məlumat verirdi Asəflə Nilufərə. Onlar da diqqətlə dinləyir, hərdən 
hansı birininsə haqqında bəzi şeylər soruşurdular. Elçilərin bir neçəsi 
şəhərdən, bir neçəsi də rayondan idi. Nilufər Süsəndən Fəxriyyənin 
belə bir halı ilə maraqlandı: 
46
– O sevirmi? Süsən Fəxriyyənin ürəyinə ən yaxın olan bir kəs 
kimi cavab verdi: 
– O, hələ heç kəsi sevmir, heç kəsi. Buna görə də hələlik heç ərə 
də getmək istəmir. Görünür indiyə qədər bəzi ötəri hisslər keçirmişsə 
də, bu, ancaq həvəsdən ibarət olub. İndi isə deyir: 
– Öz sevimli bəxtimi gözləyəcəm. Ancaq qız üçün müəyyən yaş 
həddi də var axı. Bu yaş həddini ötürənlərin qismət qurbanları az ol-
mayıb. Taleyin əməllərinə etibar yoxdur. Həyat gözlənilməz hadisələrlə 
doludur. Allaha şükür ki, istəyəni də çoxdur. Elə ən yaxşısı budur ki, 
bu istəyənlərdən birinə verək getsin. O, üzünü alnında tək-tək qırışlar 
aydınlığı ilə nəzərə çarpmağa başlayan Nilufərə tutub əlavə etdi: 
– Bu barədə sən nə fikirdəsən, Nilufər? Məsləhətli don gen olar, 
deyiblər. Hər halda bu sahədə sənin həyat təcrübən daha çoxdur. 
Çünki sən artıq bir neçə dəfə belə bir halı keçirmisən. Nilufər canı-
yanan bir qadın danışıq tərzi ilə belə cavab verdi: 
– Yetişmiş qız uşağını çox saxlamağın nə adı var, Süsən? Özün 
demişkən hər gün böyürdən bir hadisə çıxır. Məncə istəyənlərdən 
birinə vermək daha məsləhətdir. İndi son söz Asəfin idi. Son qəti 
qərarı Asəf verməli idi. Bu şərəfli olduğu qədər də məsuliyyətli bir 
iş idi. Asəf ürəyində bacısına bir daha öz minnətdarlığını bildirdi. 
Öz ciyərparasının taleyini həll etməyi onun özünə tapşırdığı üçün. 
Bacı qardaş üçün sevimli olurmuş. Asəfin bacısı Süsən isə onun 
üçün həmişə sevimli olmuşdur. Bu Süsənin yeganəliyindən əlavə, 
bir də qəlbən bir-birini daha yaxından duymalarından irəli gəlirdi. 
Asəf üçün də, Süsən üçün də bu hər vaxt aydın idi. Odur ki, bacısı-
nın belə bir hərəkət tərzi onu sevindirirdi. Fəxriyyə gəlib gözlərinin 
qarşısında dayandı. Elə bil ki, o dilsiz baxışlarla ona söyləyirdi: 
– Dayı, axı bilirsən ki, mən onların heç birini sevmirəm. Məni bu 
sevgisiz ürəklə onlara sığınmağa nə cür rəva görürsən? Əminsənmi 
ki, mən belə bir nikahla heç olmasa bədbəxt olmayacağam. 
47
Bu amansız daxili suallar Asəfin ürəyini həyəcandan titrədirdi. 
Bu həyəcanlı ürək bir gəncin taleyi məsələsini həll etməli idi. Sanki 
o heç nə eşitmir, heç nə görmürdü. Düşüncələr aləminə elə qapılmış-
dı ki, deyirdin, bir də bu aləmdən ayrıla bilməz. Tale məsələsini həll 
etmək nə çətinmiş, İlahi! İnsanın öz taleyini özünün həll etməsi daha 
təqdirəlayiqdir. Lakin unutmaq olmaz ki, gənclikdə atılan addımın 
düzgün olması üçün yaşlıların dəyərli məsləhəti istiqamətverici rol 
oynayır. Asəf hiss edirdi ki, bu məsələnin həllində o, dayı rolunda 
çıxış etsə də atalıq hissi öz məziyyətlərini dəyişə bilmir. Fəxriyyə 
onu özünə sarı cəlb edir. Və bu cazibənin gücü Fəxriyyəni ona 
yaxın istiqamətə gətirib çıxara bilər. Bir də Asəf Nilufərdən çox razı 
idi. Asəfin Fəxriyyəni Süsənə verdiyi o vaxtdan bəri indiyə qədər 
Nilufər bu haqda Asəflə gileyli bir tərzdə danışmamışdı. Asəf bi-
lirdi ki, Fəxriyyə Nilufərin ürəyinin bir parçasıdır. Asəf bilirdi ki, 
Nilufər Fəxriyyəni hər görəndə bu həsrətli görüş və ayrılıq üçün 
amansız əzab çəkir. Çünki ürəyindən keçən hissləri bu görüş və 
ayrılıq anlarında Nilufər olduğu kimi hiss etdirmirdi. Bütün bunlar 
Asəfin xətrinə edilirdi. «Yad» qızı olan Nilufər bütün bu əzablara 
yalnız onun xatirinə dözürdü. Asəf təmənnasız olan bu dözümü 
qiymətləndirməyə bilməzdi. Asəf uzun illərdən bəri xoşbəxtliyi 
qərarlaşmış ailə səadətinin əsas yaradıcılarından biri olan bu dözüm 
sahibinin – Nilufərin bircə kəlməsi üçün həyatından belə keçərdi. 
Çünki Asəf bilirdi ki, bu bir kəlməni Nilufər söyləyibsə, onu yüz 
dəfə ölçülüb-biçilibdir. İndi Nilufər də Süsən kimi bütün məsələni 
Asəfin üstünə atmışdı. Deməli, məsələ yalnız onun tərəfindən həll 
edilməli idi. 
Dənizin təmiz havası ciyərlərdən yağ kimi süzülürdü. Yaxşı 
ki, şəhərlilərin bəzilərinin dəniz kənarında bağı olur. Yoxsa yayda 
48
nəfəsindən od püskürən şəhərin bürkülü havası ən azı insanın əhvali-
ruhiyyəsinə mənfi təsir göstərir. Sahil bağlarının isə öz gözəlliyi var. 
Göz oxşayan yaşıllıqla mavi dəniz insanlarda müəyyən xoş duy-
ğu və hisslərin yaranması üçün arzuolunan şərait yaradır. Belə bir 
şəraitdə həyat insanların gözündə daha da gözəlləşir. Dünyanın fü-
sunkarlığı ilə yanaşı, yaşamağın mənası da artır. İnsan daxilən şirin 
həyəcanlarla rahatlaşır. İndi Süsəngilin bağında Asəf təxminən belə 
bir hal keçirirdi. O öz ürəyində artıq Fəxriyyə məsələsinə qərar ver-
mişdi. Fəxriyyə rayona ərə verilməlidir. Bunun isə Asəfin ürəyində 
bir neçə səbəbi var idi. Bu səbəblərdən birincisi ondan ibarət idi ki, 
uzun ayrılıqdan sonra Fəxriyyə həsrətli kəs kimi hələlik Asəfə bir 
qədər yaxın olsun. İkincisi, Asəflə birlikdə bu yaxınlığın həsrətindən 
Nilufərə də pay çatırdı. Üçüncüsü, burada Süsənin də taleyi nəzərə 
alınmışdı. Fəxriyyə üçün rayon elçilərindən eləçi seçilməli idi ki, 
bir müddətdən sonra Fəxriyyəgil Süsənin yanına gəlib onunla birgə 
yaşasınlar. Süsənin təklik əzabına son qoyulsun. Dördüncüsü, 
Fəxriyyənin ərə gedəcəyi kəs Fəxriyyəni əzizləsin. Belə bir kəsi isə 
Asəf ürəyində uzaq qohumları olan Elçinin simasında nəzərdə tut-
muşdu. O Elçin ki, Fəxriyyənin ona həyat yoldaşı olmasına bir növ 
maraqlı idi. Belə bir düşüncədən sonra Asəf rahat idi. O, Süsənin 
dəmlədiyi çaydan həzz ala-ala içirdi. Süsənlə Nilufər isə bağçada-
kı tərəvəzləri nəzərdən keçirirdilər. Doğrudan da insan öz əlinin 
qüdrətli əməyi sayəsində hər şeyə qadirdir. Bu qumsal yerdə məhsul 
əldə etmək üçün gərək müəyyən çətinliklərə qatlaşasan. Ancaq gö-
rünür, məsələ heç də çətinliklərə dözməkdən ibarət deyildir. Məsələ 
insanın öz səmərəli əməyindən, onun bəhrəsindən zövq almasından 
ibarətdir. Əmək insan üçün zövq mənbəyinə çevrilərsə, o əmək sa-
hibi xoşbəxt, çəkilən zəhmət isə bəhrəli olar. Tədaüdçü bir qadın 
49
kimi yaz-yay aylarında bağda işləmək Süsən üçün bir növ əyləncə 
vasitəsi idi. O özünün bu əyləncəsindən xüsusi bir zövq alırdı.
Asəf Elçini lap körpəlikdən tanıyırdı. Bu tanışlıq heç də zəmanət 
vermirdi ki, Elçin öz taleyini Fəxriyyənin taleyi ilə bağlayarkən 
müəyyən bir məqsəd güdmür. Lakin bu məqsədin həlledici rol oy-
naya biləcək fikri ilə Asəf qətiyyən razılaşa bilməzdi. Birincisi, ona 
görə ki, Elçin zatən pis nəsilin yetirməsi deyildi. İkincisi isə, ali 
təhsilli bir şəxsin ailə qurarkən müəyyən, özü də ciddi bir məqsəd 
güdməsi ən azı təhsil ocaqlarımızın səviyyə azlığını göstərə bilərdi, 
dövlətimiz isə bu sahədə beynəlxalq miqyasda belə müəyyən müsbət 
nəticələri ilə qeyd edilir. Ona görə də Asəf bu barədə heç də na-
rahat deyildi. Elə-belə öz-özlüyündə də fikirləşəndə məqsəd nədən 
ibarət ola bilər axı Elçinin qəlbində, ən çoxu sərvət üçün, buna da 
özlüyündə bəlkə elə də əhəmiyyət vermək olmaz.
Çünki bu sərvət son nəticədə Elçinli, Fəxriyyəli bir ailənin ümu-
mi malına çevrilməli idi. Həm də yeri gələndə Asəfin Elçin üçün 
bir söz deməyə ərki çatardı. Çünki bir az da qohumluğu çatan El-
çin Asəfin lap uşaqlıqdan bir sözünü iki eləməmişdi. Bu isə Asəf 
üçün müəyyən əhəmiyyətə malik idi. Çünki Asəf Süsənin tək qal-
maması üçün bəlkə də vaxt olacaqdı Elçinə şəhərə köçmələri üçün 
ağız açacaqdı. Və bu halda Elçin də Asəfi eşitməliydi. Belə görünür 
ki, Fəxriyyənin Elçinə verilməsi Asəf tərəfindən məqsədlidir. La-
kin yenə də son nəticə Fəxriyyəgilə maddi cəhətcə xeyir gətirməli 
idi. Ona görə də bütün bunlar Fəxriyyəgilin təminatlı həyatı üçün 
göstərilən fəaliyyət kimi qiymətləndirilməlidir. Asəf yalnız və yal-
nız Fəxriyyənin xoşbəxtliyini istəyirdi. Lakin bu istək Asəfin özü də 
bilmədən bir cəhətdən məhdudlaşdırılırdı. Fəxriyyə qəlbinin hökmü 
burada nəzərə alınmırdı. Qəlbini isə ər evinə aparmayan gəlinlə qu-
rulan ailənin xoşbəxtliyi təmin edilə bilməz. 
50
Dəniz sahili boyunca nəm qumsallıq üzərində üç nəfər axşa-
mın sərinində sakit-sakitt gəzinirdi. Külək sahilə toxunan dalğala-
rın toz kimi su hissəciklərini sahilə qovurdu. Rütubətli dəniz havası 
bədənə bir qədər soyuqluq gətirirdi. İnsan belə məqamlarda özünü 
kainatla təkbətək hesab edir. Bir tərəfdən, öz xüsusilikləri ilə bura-
da yalnız dəniz olduğunu bildirən bir uğultu sakitliyi pozur, ayaq 
altında getdikcə qurtarmaq bilməyən nəm qumsal torpaq, yuxarıda 
isə ulduzlu göy qübbəsi adamın qəlbinə rahatlıq gətirir. Göz vurub 
sayrışan ulduzlar, uğultulu dəniz, nəm qumsallıq və sən. Ətrafda 
başqa bir danışıq, işıq, ümumiyyətlə, duyğumuza təsir edən əlavə 
bir qüvvə olmasa, özünün xəyal və ya həqiqət olduğunu dərk edə 
bilməzsən. Bu anlarda zaman məfhumu da insan düşüncəsində öz 
ölçüsünü itirir. Belə bir duyğulu vəziyyətin təsiri altında onlar üçü 
də lal bir sükutla gəzinirdilər. Bu sükutun ağırlığı, təkliyi Nilufəri 
üşəndirən kimi oldu. Ona görə də o, hər üçünün təsəvvürlərində ya-
ratdığı əsrarəngiz xəyallar aləmini uçurub dağıtdı. O Asəfə dedi: 
– Fəxriyyə məsələsində nə qərara gəldin? Görürəm bir qədər 
sakitsən, görünür müəyyən qərara gəlmisən. Süsən də bu danışı-
ğı xüsusi bir dəqqətlə izləyirdi. O, Asəfin cavabını gözləmək üçün 
öz səbrini güclə saxlamışdı. Ürəyi nanə yarpağı kimi titrəyirdi. 
Ürəyindən tez-tez keçirirdi: 
– Görəsən Fəxriyyə balam xoşbəxt olacaqmı? Asəf hər iki qadı-
nın səbirsiz dinləyişini başa düşüb tez dilləndi: 
– Qərara gəldim. Necə bilirsiniz, onu Elçinə vermək münasib 
olmazmı? Hər iki qadının çiyinlərindən elə bil dağ götürüldü. Görü-
nür, onlar da öz ürəklərində Elçini nəzərdə tutmuşdular. Asəfin də bu 
qərarda olduğunu bildikdə sevinclərini gizlədə bilmədilər. Hər ikisi 
bir ağızdan: 
– Allah xoşbəxt eləsin, dedilər. Yalnız bir məsələ qalırdı, bu fikri 
Fəxriyyəyə bildirmək. Asəf üçün isə bir fikir tamam aydınlığı ilə 
51
dərk olundu. Övlad məhəbbəti qəlbə hökm edə biləcək qədər təsir 
qüvvəsinə malikdir. Bu təsir qüvvəsinin gücünü Asəf Fəxriyyəli 
düşüncələrdə öz qəlbində hiss etdi. Hiss etdi ki, Fəxriyyə ilə qeyri-
müəyyən bir müddətdə bir qədər yaxın olmaq fikri belə onun üçün 
nə qədər xoşdur. Hiss etdi ki, Fəxriyyənin taleyini onun həll etməsi 
üçün verilən hüquq onu nə qədər sevindirdi.
Ətrafda olan hər şey, hər şey ona olduqca xoş gəlirdi. Dəniz 
də, səma da, sahil də. Bəlkə də Süsənlə Nilufər də belə bir hal 
keçirirdilər. Çünki onların da sevincinin həddi-hüdudu yox idi. 
Quşlar da öz balalarını pərvazlandırıb uçuranda öz sevinclərini 
müəyyən vasitələrlə bildirirlər. Bəlkə də uzun illər ərzində canlı 
aləmdə təkamülün nəticəsində instinktə çevrilən bir haldır bu sevinc. 
Ümumiyyətlə götürdükdə, hər halda bu halı keçirməyə dəyər. Çünki 
hardasa canlılar aləminin nəsil artımının davamı kimi də baxmaq la-
zımdır bu hala. Daimi təkrarlanmaqla baş verən bu hal planetimizin 
həm də yaşaması, inkişafı deməkdir. Bu duyum insanların qəlbində 
sevincə çevrilməyə bilərmi? Onlar hər üçü belə bir hissin təsiri al-
tında bağa qayıdırdılar. Yenə də sakit-sakit, şirin xəyallar içərisində, 
öz düşüncələrinə qapılaraq. Bağda isə onları Fəxriyyə adında bir 
qız gözləyirdi. O da xəyalən nağıllar aləmində idi. İri, qara, badamı 
gözlərinin nə vaxtsa bir qəlbi lərzəyə salacağını heç özü də bilmədən, 
gözləyirdi. Hələlik taleyin oyunlarını gözləyə-gözləyə. Gözləyirdi 
yaşamaq həvəsiylə... 
Sakitlikdir. Gecənin sükutunu dənizin uğultusu ilə cırcırama-
ların yeknəsəq səsləri pozur. Bu yeknəsəqliyin özü belə sakit qəlb 
sahibləri üçün darıxdırıcılığa çevrilə bilməz. Bəzi insanlarda belə 
bir xüsusiyyət nəzərə çarpır. Müəyyən müddət ərzində ayrılıqdan 
sonra görüşəndə, öz keçmişlərinin acılı-şirinli, bir-biri ilə bağlı olan 
xatirələrini yenidən yaşamaq həvəsi. İndi Süsəngil də belə bir hal-
52
da idilər. Süsən yaşca Asəfdən bir neçə yaş böyük idi. Ona görə də 
təsərrüfat həyatı ilə məşğul olan ailələri çox vaxt kiçik Asəfi oy-
natmağı ona tapşırırdılar. O vaxt onlar kənddə yaşayırdılar. Geniş 
həyətləri, bağları, evlərinin qabağındakı böyük düzəngahlıq on-
ların ixtiyarında idi. Bağlarında çoxlu meyvə ağacları var idi. İri 
armud ağacının altındakı yelləncək onların ən sevimli yeri idi. Bu 
yelləncəkdə yellənən Asəf həm qorxur, həm də sevinirdi. O, kiçik 
körpə əlləri ilə yelləncəyin iplərindən elə bərk-bərk tuturdu ki, sanki 
bu iplər onun son ümid nöqtəsi idi. Ancaq bir dəfə «şeytan onu aldat-
dı». Süsən Asəfə xitabən dedi: 
– Yadındadır, bir dəfə armud ağacından asılan yelləncəkdən yıxıl-
mağın. Sonra qorxudan bir xeyli vaxt yelləncəyə yaxın getmədin. 
Asəf gülümsəyərək dilləndi: 
– Uşaqlıq dövrünün xatirələrini heç unutmaq olarmı? 
– Bilirsən onda niyə yıxıldın? – deyə Süsən dilləndi: – Lap yuxa-
rı budaqdakı armudlardan biri saralıb o birilərdən seçilirdi. Sən də 
yelləncəkdə yellənəndə bunu gördün və yıxıla biləcəyini unudub, 
Süsən, Süsən, görürsən, – deyə əllərini yuxarı uzatdın, özün isə yum-
balanıb yerə dəydin. 
Nilufər ürəkdən uğunub getdi. Sonra bir qədər özünü ələ alıb 
gülə-gülə dedi: 
– Demək armudun tamahından yıxılıb da Süsən, elə deyil. Süsən 
də gülə-gülə, hə deyib təsdiqlədi. Asəf də, Fəxriyyə də gülüşdülər. 
Uşaqlığın özgə aləmi var, – deyə Asəf köksünü ötürdü.
Bu elə bir sehirli aləmdir ki, xatirələrinin sehiri də özü kimi şi-
rin olur. Ancaq zaman öz gedişindən dayanmır, həyat inkişafdadır. 
Bu inkişaf nəinki uşaqlarımızı, gəncliyimizi arxada qoymuşdur, 
hətta bir vaxt qocalığımızı da əlimizdən alacaqdır. Bir də həyatın 
qəribəliklərindən biri ondan ibarətdir ki, ya zaman keçdikcə kimsələri 
53
sənə yaxınlaşdırır, ya da kimsələri səndən uzaqlaşdırır. Heç özü də 
bilmədən zamanın əlində oyuncağa çevrilir insan. Bəzən özü üçün 
yox, yaxın olan adamların üzünə həsrət qalır illər boyu. İllərin lal 
sükutu arxasından yalnız bu illər ərzində itib-batmamış yadda qa-
lan duyğular boylanır həmin şəxsin. Ya da bir-birinin heç bir dəfə 
də üzünü görmədiyi yadları doğmalaşdırır həyat. Elə bir doğmalıq 
yaradır ki, bu doğmalığın yadlığından başladığına inana bilmirsən. 
İnana bilmirsən ki, sən o kəssiz yaşaya bilərsən. Bir vaxt o kəssiz 
həyatını sən təsəvvür edə bilmirsən. Nə üçün, nədən ötrü yaşadığın 
da yalnız bu zaman sənə bəlli olur. Əvvəlki duyğuların sənə cılız, 
çox-çox cılız gəlir. Belə bir düşüncəylə bir vaxt həyatda yaşadığına 
təəssüflənirsən. Belə bir sərhədi keçmək insan üçün həmişə xoşdur, 
lakin bu heç də hamıya müəyəssər olmur. İndi Süsəngil də belə bir halı 
yaşayırdılar. Onlar üçün həyat getdikcə şirin olduğu qədər də yaşa-
malı idi. Süsənsiz, Nilüfərsiz, Fəxriyyəsiz bugünkü, bu ankı yaşayış 
Asəfin ürəyini aça bilərdimi? Asəfin qəlbi özü üçün bu doğmalarsız 
sakitlik içində uyuyardımı? Əlbəttə ki, yox. Asəf bütün bunları hiss 
etsə də daxilən sakit idi. Çünki o öz doğma və əzizləri ilə bir yerdə 
idi. Daxili rahatlıq üçün bundan gözəl şərait ola bilməz. Xatirələr 
aləmində yaşamaq özü də bir xatirədir. Nədənsə Süsənin keçmişi 
xatırlaması onların düşüncələrinin istiqamətinə təsir göstərmişdir. 
Hər biri üçün əziz olan xatirələr toplusu köhnəlmiş bir kitabın 
köhnəlməyən sözləri kimi, sanki onların bir müddət bu günlərini 
keçmişlərindən ayıra bilməmələri üçün keçmişdəki kimi yaşamaq 
qüdrətini onların təsəvvürlərində özlərinə qaytarmışdılar. Bəlkə də 
insan qəlbini xatirəsiz təsəvvür etmək mümkün deyildir. Bəlkə də 
keçmişi bir daha xatırlamaq mümkün olmasaydı, insan hissləri, duy-
ğuları cılızlaşar, onlar bir sıra pak əməllərdən məhrum olardılar. Ona 
görə də insan duyuma daxil ola biləcək hər bir vasitə üçün həyata 
54
minnətdar olmalıdır. Lakin insanların əməllərindən asılı olaraq on-
ların xatirələri arasında da fərqlər meydana çıxır. Xoş xatirələrdən 
bəhrələnmək və bu xatirələrdən ömrü boyu yeri gəldikcə həzz ala-
ala, özü də sakit bir vicdanla həzz ala-ala yaşamaq üçün hökmən 
saf əməl sahibi olmaq lazımdır. Unutmaq lazım deyildir ki, saf əməl 
sahibləri nəinki müəyyən bir sahədə, ümumiyyətlə, həyatın bütün sı-
naqlarından həmişə üzüağ çıxırlar. Bu isə həqiqətin yalan pərdəsi ilə 
örtülməməsinin nəticəsində əmələ gəlir. Lap müəyyən bir qəbahətli 
hadisəni hamının gözündən yayınıb etmək olar. Həmin hadisənin 
nəticəsində öz zövqünə uyğun həzz də almaq olar. Bəs sənin öz vic-
danın? O sənin daxili sakitliyinin bərpasına imkan verərmi? Sən öz 
daxili çirkinliyini bilə-bilə xoş əhval-ruhiyyəylə yaşaya bilərsənmi? 
Sədaqətdən, məhəbbətdən, təmizlikdən danışanda gözlərin saf bir 
baxışla rastlaşanda yerə dikilməzmi? Ən nəhayət, bəd əməllərinin 
xatirəsi sənin rahatlığına xələl gətirməzmi? İnsan gərək həmişə öz 
əməllərinə cavabdeh olmağı bacarsın. Əks təqdirdə, onun qəlbi qü-
surlarla dolu olan bir mücrünü xatırladar. Təmiz əməl sahibi olmaq 
sənin daxilən sakit həyatını təmin etmək deməkdir. Daxili sakitlik isə 
heç bir sərvətlə əvəz oluna bilməyən bir nemətdir. İnsan bu nemətin 
bəhrəsini öz təmiz əməlləri müqabilində görə bilər. Sakit qəlb sahibləri 
şirin yuxu mükafatlıdırlar. Onları gecənin hər hansı aləmində qəflətən 
yuxudan oyatsan, yenə də öz sərbəstliklərini itirməyəcəklər. Çünki 
onların sərbəstliklərinin arxasında təmiz əməlləri dayanır. Süsəngil 
də belə əməl sahiblərindən idi. Elə buna görə də onlar bu bağ yeri-
nin o qədər də təmtəraqlı olmayan şəraitində öz sadə çarpayıların-
da rahat yatırdılar. Yuxu kimi şirin olan xatirələrlə yuxu arasındakı 
sərhəd çoxdan keçilmişdi. Bu sərhədi həmişə sakit keçmək isə çox-
larına müyəssər olan bir xoşbəxtlik deyildir. Bu xoşbəxtlik bəzən də 
indiki kimi, insan talelərinə münasibətdən yaranır. Gecə keçdikcə 
55
hava da sərinləşirdi. Hətta deyəsən bir qədər soyuqlamışdı da. Bu 
soyuqluğu gündüzlər iyul bürküsünün istisini öz üzərlərində hiss 
edənlər daha çox duyarlar. Doğrudan da şəhərlilər bəzən ölkəmizin 
bir sıra kurortlarına müalicəyə deyil, istirahətə gedirlər. Bu səyahətə 
daha sadə bir düşüncəylə qiymət versək, Xəzərin qumlu sahillərinin 
müqabilində onu əlavə bir xərc kimi qiymətləndirmərikmi? Belə 
günəş, təmiz hava, isti qum, insanın sağlamlığı və istirahəti üçün 
olan şəraitdən əlavə, bir sıra xəstəliklərin də dərmanı deyildirmi? 
Mənə qalsa Xəzərlə təmasdan doymazdım heç vaxt. Mənə qalsa baş 
vurardım Xəzərin mavi sularına, həmişə təmizləşdiyimi, saflaşdı-
ğımı etiraf edərdim. Atalar yaxşı deyib, hər quşun öz yuvası, hər 
kəsin öz evi. Bacısıgildə, öz doğmalarının yanında Asəf üçün heç də 
pis keçmirdi. Onu hətta bu yeni şərait bir qədər özünə cəlb edirdi. 
Şəhərdə müxtəlif xarakterli insanlar toplusu, gözəl binalar, yaraşıqlı 
fontanlar, ümumiyyətlə, insan əyləncəsi və zövqü üçün lazım olan 
bir çox şərait var idi. Bütün bu əlvan çalarlıqlar şəhəri rayondan xey-
li fərqləndirirdi. Lakin bir cəhət Asəfin diqqətini xüsusilə cəlb edir-
di. Burada rayondakından daha çox insanların hiss və düşüncələri 
bəzən süni etika ilə pərdələnib məsumluqdan çox-çox uzaq olurdu. 
Bu bəlkə də Asəfə belə görünürdü. Çünki uzun müddət eyni bir ya-
şayış məskəninə alışarkən insan bəzən yeni düşdüyü mühitin ümumi 
psixologiyasını bir müddət qəbul edə bilmir və bu psixologiya ona 
bir qədər yabançı görünür. Nə isə... 
Asəf artıq rayona qayıtmağa hazırlaşırdı. Onun ürəyi öz isti yu-
vasının hərarətinin həsrətində idi. O, hələlik Fəxriyyənin «hə»si 
verilənə qədər Süsənə bir sıra məsləhətlər verməyi unutmadı. Asəf 
Süsənə bir qardaş məhəbbəti ilə baxıb dedi: 
– Əzizim Süsən, çox sağ ol ki, məni bir qardaş kimi sayıb 
Fəxriyyə məsələsinin həllində mənim tam fikir söyləməyimə şərait 
56
yaratdın və mənim fikrimlə razılaşdın. Özünü də, Fəxriyyəni də qəlb 
sıxıntılarından qoru. Cehiz barəsində heç də narahat olma. Mənim 
öz köməyimi sizdən əsirgəməyəcəyimi bilirsən. Allaha şükür, im-
kanlarım genişdir. Fəxriyyəni də səbrlə, yavaş-yavaş, qaydasınca bu 
məsələ üçün hazırla. Elə et ki, o, Elçinə veriləcəyini biləndə etiraz 
etməsin. Onu başa sal ki, mən də Elçini lap körpəlikdən tanıyıram. 
Elçin inanıram ki, onun üçün pis həyat yoldaşı olmayacaqdır. Bəzən 
yerində və vaxtında verilən öyüd hər hansı bir qəlbin ələ alınmasında 
çox böyük təsiredici gücə malik olur. O bu sözləri deyib yan otaqda 
Nilufərlə söhbət edən Fəxriyyə ilə də görüşüb Nilufərlə birlikdə yola 
çıxdı. Qarşıdan gələn boş taksi, – onları qatar dayanacağına aparmaq 
üçün daha münasibdir, – deyə fikirləşən Asəfin işarəsilə dayandı. 
Süsənlə Fəxriyyə onların arxasınca qürur dolu bir ifadəylə baxırdılar.
Axşamüstü artıq Asəfgil öz evlərində idilər. Həyətdəki böyük tut 
ağacının altında günəşin qızmar şüalarından qorunmaq üçün qoyul-
muş stolun ətrafında əyləşmişdilər. Axşam sərini idi. Qüruba enən 
günəş məsum hisslərinin zühurundan pörtmüş bir gözəli xatırladır-
dı. Topa-topa sərçə karvanları civildəşə-civildəşə hündür, şaxəli, iri 
ağacların budaqlarına qonub nəfəslərini bir az dərib uzaqlaşırdılar. 
Görünür, qürub çağı olduğunu duyur, hara isə tələsirdilər. Tut ağa-
cının atlas yarpaqları günəşin çəpəki şüalarından zərli bir görkəmlə 
parıldayırdı. Asəflə Nilufər məxməri çay içə-içə yol yorğunluqlarını 
çıxarır, həm də söhbət edirdilər. Nilufər Fəxriyyəyə aid olan bir duy-
ğu ilə Asəfə dedi: 
– Gördün də, qız necə böyüyüb. Körpəliyi lap dünənki kimi ya-
dımdadır. Qıvram qara saçlı şeytan bir qız idi. Asəf çaydan bir qur-
tum da götürüb dilləndi: 
– Taleyin işidir də, Nilufər. Ancaq Süsən ona yaman öyrəşib ha, 
– deyə əlavə etdi. Bilmirəm heç onsuz necə dözəcək. Axı bir növü 
57
adət etmişdi Fəxriyyə ilə söhbət etməyə, onun nazını çəkməyə. Həm 
də hiss elədim ki, Fəxriyyə ilə Süsən bir ana-balalıqdan əlavə həm də 
rəfiqədirlər. Fəxriyyənin ürəyinin sirrləri Süsənin qəlbində qıfılla-
nır. Onlar bir-birinə həddindən artıq sevimlidirlər. Bu möhkəmliyin 
hədd ölçüsü demək olar ki, sonsuzdur. Nilufər Asəfə təmiz bir ürəklə 
belə dedi: 
– Mən Süsənlə Fəxriyyənin arasında belə bir münasibətin ol-
masına çox şadam. Çox şadam ki, onların arasında səmimiyyətdən 
kənar hisslər hökmranlıq edə bilmir. Belə bir hal ürəyimdə onlara 
qarşı qibtə hissi oyadır. Həm də Elçin məsələsi bizim lap ürəyimizcə 
oldu, Asəf. Çünki onu lap uşaqlıqdan tanıyırıq. Hər üzünə bələdik. 
Bu vaxt bir topa qara bulud batmaqda olan günəşin bir hissəsini ört-
dü. Elə bil ki, hava birdən-birə xeyli qaranlıqlaşdı. Qürub çağının in-
sanların ürəyində yaratdığı qəriblik hissi bu halı bir qədər də artırdı. 
Onlar stol ətrafından qalxdılar… 
Şəhərdə də Süsən öz düşüncələri ətrafında çırpınırdı. Asəfin 
qətiyyəti ona xoş gəlmişdi. Həm də Süsən üçün daha yaxşı hal idi 
ki, Fəxriyyə məsələsi onun ürəyincə həll olunmuşdu. Əvvəl-axır 
belə bir hal baş verməli idi. Fəxriyyə ər evinə köçməli idi. Lap yaxşı 
oldu ki, bu məsələni Asəf özü həll etdi. Ancaq heç Nilufərdən olmaz 
ha. Allah onu xoşbəxt eləsin, necə ki, eləyib. Hər şeyin yol-yolağa-
sını bilən qadındır. Yüksək mədəniyyətə və etikaya malikdir. Asəf 
xoşbəxtdir ki, belə bir həyat yoldaşı ilə rastlaşıb. Yəqin ki, Elçini 
də belə bir xoşbəxtlik gözləyir. Çünki axı Fəxriyyə də Nilufər kimi 
gözəl xasiyyətə malikdir. Bircə yalanla, ikiüzlülüklə arası yoxdur. 
Belə hala heç vaxt dözmür. Süniliyə nifrət edir. Əslinə qalsa, onun 
bu halından özüm də xoşlanıram. Çünki insan qüsurlara qarşı gərək 
laqeyd olmasın. Laqeydlik insan üçün böyük bəladır. Bu hətta 
cəmiyyətin inkişafına da öz təsir qüvvəsini göstərir. Mən Fəxriyyənin 
58
özünü sevdiyimdən daha çox onun qəlbinə vurulmuşam. Çünki in-
san qəlbinin hərarəti onun təmizliyindən doğur. Fəxriyyə də belə 
qəlb sahiblərindən idi. Süsən düşüncələr aləmindən ayrılanda artıq 
Fəxriyyə tək-tək dəyməyə başlayan üzüm salxımlarından yığıb, qu-
yunun buz kimi suyu ilə yuyaraq, bir qab stolun üstünə qoymuşdu. 
Süsən keçib üstünə qar kimi ağappaq örtük salınmış stolun arxasında 
əyləşdi. Fəxriyyə də onunla üzbəüz oturmuşdu. Süsən bağın bu ilki 
nübar üzümündən bir gilə qoparıb ağzına qoydu və dedi: 
– Nübara çatasan qızım. Nə şirin gilədir, lap sənin kimi bal da-
dır. Doğrudan da Azərbaycan torpağının yaratdığı nemətlərə söz ola 
bilməz. Xoşbəxtik ki, belə bir torpağın övladlarıyıq. Vətənimiz ol-
duğu üçün demirəm, təbiət doğrudan da Azərbaycandan bəxş edə 
biləcəyi bir çox gözəllikləri əsirgəməyib. Sonra o, üzünü bir az aralı-
da görünən beşik kimi yırğalanan dənizə tutub əlavə etdi: 
– Görürsənmi Fəxriyyə, görürsənmi nə gözəl bir aləmdə ya-
şayırıq. Göz işlədikcə uzanan qumlu sahil, mavi dəniz. Belə bir 
mənzərəyə baxanda insan özünü bütün qayğılardan uzaq, sakit və 
rahat hiss edir. 
Öz qəlbinin riqqəti ilə Fəxriyyəni də həyəcanlandırmış Süsən 
onun bu xoş mənzərəni birinci dəfə görürmüş kimi seyr etməsindən 
xüsusi bir ləzzət aldı. Bəzən insan hisslərinin bir istiqamətdə 
cəmləşməsində kənar bir fikrin çox böyük rolu olur. İndi Süsən öz 
sözləri ilə Fəxriyyənin hisslərinin belə bir istiqamətdə nizamlanma-
sında az rol oynamamışdı. Fəxriyyə fikrən təbiətin ənginliklərində 
idi. O nəm, həm də ilıq qum üzərində yalın ayaqla doyunca qaçmaq, 
dəlisov bir sövq təbi ilə mavi dənizin köpüklənən dalğalarına baş 
vurmaq, çılğın bir ehtirasla yaşamaq istəyirdi. Bəlkə də indi həyat 
olduğundan daha gözəl görünürdü. Bu sehirli düşüncələrin yaratdığı 
ehtiraslar tüğyanı Fəxriyyəni daha da gözəl göstərirdi. İndi də Süsən 
59
Fəxriyyəni birinci dəfə görürmüş kimi tamaşasından doymurdu. 
Fəxriyyənin qəlbinin hərarəti qədər ilıq olan baxışları onu xumarlan-
dırırdı. Bu xumarlıq bəlkə də bir daha təkrarlanması mümkün olma-
yan bir duyğunu yaşadırdı Süsənin qəlbində. O duyğunu ki, ancaq 
qəlbləri qədər istəkləri də bir-birinə yaxın olan kəslər keçirə bilərlər. 
Nəhayət ki, Süsən üzünü Fəxriyyəyə tutub, həyəcanını boğmağa ça-
lışan və bundan sıxılan ürək sahibi kimi dilləndi: 
– Fəxriyyə, fəxrim mənim, mənim səndən ayrı gizli bir duyğu ilə 
yaşamaq sənli günlərimdən mənə yaddır. Mən səni bir qədər yetiş-
miş düşüncələrimlə tanış etmək istəyirəm. Fəxriyyə, bilirsən ki, səni 
çoxlu istəyənlər var. Sən isə öz bəxtini gözləmək fikrindəsən. Kim 
deyə bilər ki, bu gələn elçilərdən biri elə sənin bəxtin deyil. Bu fikir 
məni üzürdü. Ona görə də qardaşımgili buraya dəvət etdim ki, on-
larla da bir məsləhət edim. Asəfin mənim boynumda çox haqqı var. 
Onun əvəzini necə çıxa biləcəyəmi təsəvvür edə bilmirəm. Bircə o 
mənim üçün aydındır ki, əgər o məndən öz canımı istəsə tərəddüd 
etmədən verərəm. O mənə həmişə bir dayaq olmuşdur. Qardaşdan 
əlavə ondan böyük olsam da bir ata gözü ilə baxmışam ona çox vaxt. 
Belə bir vaxtda mən onunla məsləhətləşməyə bilməzdim. O həm də 
geniş dünyagörüşə malikdir. Ona görə də bizim üçün ən doğru yol 
seçməyi daha yaxşı bacarardı. Mən onunla məsləhətləşdim. O, heç 
vaxt bizim pisliyimizi istəmədiyi kimi, mən inanıram ki, sən özün də 
onun göstərdiyi yolla hərəkət edərsən. Bir halda ki, səni sevən Süsən 
onun yolunu gözləmiş, bir sözünü iki eləməmişdir. 
Fəxriyyə qədim yunan heykəltaraşlarının yaratdığı nəfis sənət 
əsərinə bənzəyirdi. Süsənin bu sözləri qarşısında üzünün bir cizgisi 
belə tərpənmirdi. Lakin daxili gərginliyi bəlkə də son həddə çatmış-
dı. O ya sevmədiyi bir kəs üçün hə deməli, ya da ki... yox, yox, yox, 
bu ola bilməzdi. Onu sevən bir qadının, anasının sözünü yerə sal-
60
maq, yox. Bəs nə etməli? Axı o, cavab gözləyir. Hə yaxşı ki, həyat 
təsadüflərlə zəngindir. Bu təsadüflər bəzən yeri gələndə insan üçün 
dayaq nöqtəsinə çevrilə bilir. Belə təsadüflərdən biri Fəxriyyəni 
müvəqqəti də olsa bu çətin vəziyyətdən xilas etdi. Otağın zəngi 
səsləndi. Fəxriyyə tez qapıya sarı yüyürdü. Gələn Gülüş idi. Onlar 
səmimiyyətlə görüşdülər. Süsən ərkli bir danışıq tərzi ilə dedi: 
– Üzünü görək Gülüş, deyəsən tay bizi yaddan çıxarmısan. 
Görünmürsən balam. 
Gülüş ipək kimi yumşaq əli ilə Fəxriyyənin qıvrım tellərini sığal-
ladı və təbəssümlə dedi: 
– Razılaşmalıyıq ki, Süsən, qocalıq bizim üçün öz hökmünü ve-
rib. İndi dövran bunlarındır, bunların. 
O, Fəxriyyəni bir ana nəvazişi ilə silkələdi. Fəxriyyə bu 
nəvazişin müqabilində ona sığındı. Sanki o, Gülüşdən bir az əvvəlki 
vəziyyəti üçün bununla yardım istəyirdi. Lakin Gülüş ona kömək 
edə bilərdimi? Bu suala da cavab tapmaq Fəxriyyə üçün çətin idi. 
Birdən Gülüş elə bil ki, yuxudan ayıldı. O, Fəxriyyənin bir az tutqun 
simasına, Süsənin intizar gözlərinə baxıb, qayğıkeşliklə soruşdu: 
– Süsən, sizə nə olub? Və nə hiss etdisə əlavə etdi: 
– Yoxsa Fəxriyyəni təkləmisən. Süsən Gülüşə ondan gizli bir sir-
ri olmayan bir kəs kimi dedi: 
– Elçin məsələsini bilirsən də. Asəf bizim üçün onu münasib bil-
di. Fəxriyyə isə hələ susur. Axı o, niyə sussun? Özü də ona yaxşılıq 
etməyə çalışan kəslərin tutduqları işin müqabilində. 
Gülüş təəssüf doğuran bir səslə dilləndi: 
– Bilirsən nə var Süsən, ürəyə hökm etmək olmaz. Bu köhnəlikdən 
əlavə insanlıqdan da uzaq bir hal ola bilər. Mən bilirəm ki, sən belə 
bir vəziyyətə aparıb çıxara biləcək bir hökm sahibi olmazsan, la-
kin hər halda belə bir hökmü verməyə hazırlaşarkən düşünmək, özü 
61
də ciddi düşünmək lazımdır. Əgər o, başqasını sevirsə, bu hala heç 
əlavə söhbətin yeri yoxdur. 
Süsən ona bir qayğılı görkəmlə cavab verdi: 
– Mən Fəxriyyəni öz canımdan artıq sevirəm. Heç vaxt razı ola 
bilmərəm ki, o, başqa birisini sevdiyi halda bu sevginin qarşısın-
da bir maneəyə çevrilim. Bu əsla ola bilməz. Lakin o, hələ kimsəni 
sevmədiyini söyləyir. Mən ona inanıram. Çünki o, heç bir vaxt mənə 
yalan söyləməmişdir. Öz qəlbi ilə mənim aramda keçilməz bir sərhəd 
yaratmamışdır. Belə olan təqdirdə mən ondan soruşuram, bəs kimi 
gözləyirsən, deyir öz bəxtimi. Bu isə ağlabatan bir gözləyiş deyil-
dir. Vaxtı dəqiq məlum olmayan bir gəlişi gözləməyə dəyərmi? Sən 
söylə Gülüş, axı kimi gözləyir o, nəyi? Özünün bəlkə də gecikmiş 
məhəbbətinimi? 
Gülüş kövrək düşüncələr içərisində idi. Səmanın ənginlikləri 
qədər dərin olan insan qəlbinə nüfuz etmək mümkünmüdür? Bəlkə 
Fəxriyyə sevir. Bunu Süsəndən gizlədir. Yox, bu ola bilməz, çünki, 
onların arasında çox dərin bir səmimiyyət hökm sürür. Əgər belə ol-
saydı Fəxriyyə Süsənə etiraf edərdi. Ancaq heç sevmədiyin adamla 
yaşamaq da asan deyildir. Lakin Süsən demişkən, kimi gözləməli. 
Əminsənmi indiyə qədər heç kəsi sevmədiyin halda bundan sonra 
kimisə sevəcəksən. Yox, Süsən düz deyir, yaş da ötür axı, gözləməyin 
faydası yoxdur. Ərə gedər, uşaqları olar, sonra da bir-birlərinə yavaş-
yavaş öyrəşərlər. Həyatdır, həyatın işlərindən isə baş çıxarmaq çox 
çətindir, deyə o öz düşüncələrindən ayrıldı, üzünü Fəxriyyəyə tutdu 
və belə dedi: 
– Demək hələ ki, sən heç kəsi sevmirsən, mənim balam. Fəxriyyə 
başı ilə yox işarəsi verdi. Gülüş əlavə etdi: 
– Elə isə Süsənin fikirləşdiyi yol məqsədə uyğundur. Nizamlan-
mış, ölçülü bir yoldur. Həyatda isə normal bir həyat sürmək üçün 
62
hökmən belə bir yol seçmək lazımdır. Gənc olanda adam bir qədər 
çılğın olur, lakin yaşa dolduqca hiss edirsən ki, sakit həyat, gündəlik 
güzəran da arzu edilən bir həyat tərzidir. 
Süsən Gülüşün sözlərinə bir qədər də qüvvət verdi: 
– Ölçülü addımlar sakit həyatdır. İnsanlar isə həmişə sakit bir 
həyat uğrunda mübarizə aparmışlar. Həm də, ay mənim qəşəng qı-
zım, səadəti axtarmaqla tapmaq mümkün deyildir. O, adamı özü ta-
pır. Əgər onu axtarmaqla tapmaq mümkün olsaydı, çoxları xoşbəxt 
olardılar. 
Fəxriyyə susmuşdu, o, həyatı qədər sevdiyi anasına nə cavab 
verməliydi axı. Rəfiqələri də onu danlayırdılar ki, kimi gözləyirsən. 
Məgər o, gözləyə bilməzdi, buna onun haqqı yoxdur? Əlbəttə ki, var, 
lakin müəyyənliyi məlum olmayan nəyisə gözləyib onu sevənlərin 
ürəyini intizarda qoymaq düzgünmüdür? Onsuz da onun üçün nanə yar-
pağı kimi əsən Süsənin qəlbi incik bir kədərlə öz sahibinə əzab verir. Nə 
üçün onların hər bir istəklərini yerinə yetirməyə hazır olan Asəfin qəlbi 
üzdə hiss etdirməsə də, daxilən onlardan narazı qalsın Elçin? Görəsən, 
heç olmasa o məni sevirmi? Yoxsa o da kiminsə, nəyinsə xətri üçün belə 
bir yol seçib. Aman Allah, görəsən mən nə edim, – deyə Fəxriyyə öz 
ürəyindən keçirdi. Sonra üzünü anasına tutub dedi: 
– İncimə məndən ana, sənin bir sözünü iki eləmərəm, ancaq qoy 
bu axşam fikirləşim. Öz qəti qərarımı sabah bildirərəm. Süsənlə Gü-
lüş bir-birinə baxdılar. Süsən Fəxriyyənin davranışından razı qaldı-
ğını bildirdi. Gülüş də xoşhal idi. 
Çimərlikdə elə də çox adam yox idi. Çünki bu çimərlik, ümumi 
çimərliklərdən fərqli olaraq, ancaq bu sahil boyu bağlarda yaşayanla-
rın əsas gəliş yeri idi. Ona görə də burada qarşılaşanların əksəriyyəti 
bir-birini tanıyırdı. Çox təsadüfi hallarda buraya kənar şəxslərin 
gəldiyini müşahidə etmək olardı. Ümumiyyətlə götürdükdə, bu 
63
çimərlik Xəzərin bir sıra çimərliklərindən təmiz idi. Bu təmizlik isə 
bir növü gediş-gəlişin azlığından irəli gəlirdi. Günəşin qızmar şüa-
ları ilə hərarətləşmiş qumun üzərində, çimərlik geyimində Fəxriyyə, 
Dilşad və Rəna söhbət edirdilər. Onlar öz başlarını ümumi bir çətirin 
kölgələnəcəyində günəşin şüalarından qoruyurdular. Fəxriyyə öz 
vəziyyəti barədə rəfiqələrinə deyirdi: 
– Heç bilmirəm anama nə cavab verim. Bu günü onun necə bir 
intizarla gözlədiyini hiss etdikcə ürəyim ağrıyır. O mənim «hə», ya 
«yox» cavabımı gözləyir. Heç bilmirəm sevgisiz bir ürəklə Elçinlə 
necə yaşaya bilərəm. Görəsən, aramızdakı yaxınlıq bizi qəlbən 
də bir-birimizə yaxınlaşdıra bilərmi? Çox götür-qoy etmişəm. 
Ana qəlbi ilə oynamamağı qərara aldım. Bu hərəkətim düzdürmü, 
səhvdirmi bilmirəm. Lakin bircə o mənim üçün aydındır ki, mən 
öz qəlbimin hiss və duyğularını taleyin ixtiyarına buraxaraq Elçi-
nin istəyinə müsbət cavab verəcəyəm. Çalışacağam ki, onu sevim. 
Anamın xatirinə, gələcəyimiz xatirinə. Əgər bu sevgiyə nail ola 
bilsəm, özümü xoşbəxt hesab edərəm. Amma heç inana bilmirəm, 
inana bilmirəm ki, kimisə sevməyə özünü məcbur edə biləsən. Olsun 
ki, bu istək kiminsə sənə qarşı olan mehribanlığı, ülfəti, lütfkarlığı 
nəticəsində yarana bilər. Lakin birdən-birə kimsəni nə cür sevmək 
olar, axı? Mən bu işə razılıq verəcəyəm, ancaq heç özüm də bilmirəm 
ki, nəyə ümid bağlayıram. O susdu… 
Rəfiqələr öz düşüncələri ilə təkbətək qaldılar. Onlar Fəxriyyənin 
tamam rahatlığı üçün heç cür köməklik göstərə bilmədilər. Bəzən in-
sanlar arasında belə bir hal baş verir. Bu zaman onlar öz yaxınlarının 
halına qəlbən acımaqdan başqa bir çıxış yolu tapmırlar. Lakin insan 
düşüncəsinin qüdrəti ölçüyə gəlməzdir. Dilşad həssas bir qəlbin bu 
vəziyyət üçün bacara biləcəyi imkandan istifadə etdi. O, səmimi bir 
etirafla dilləndi: 
64
– Sənin vəziyyətini başa düşürük və bu halına ürəkdən acı-
yırıq, Fəxriyyə. Şəxsən mən də belə bir vəziyyətə düşsəydim və 
sənin yaşadığın həyat şəraitinə malik olsaydım, sənin seçdiyin yolu 
seçərdim. Doğrudur, gənclik duyğuları ehtiraslı və çılğındır. Lakin 
bu ehtiras və çılğınlıq üçün sənə qəlbən yaxın olan adamların bəlkə 
də sənin üçün seçdikləri ən məqsədəuyğun bir yolun düzgünlüyünə 
inanmayıb əksinə hərəkət etmək düzgün qərar olardımı? Sənin üçün 
qayğı ilə dolu ürəkləri kədərə məruz qoymaq əzab olmazdımı? Yox, 
Fəxriyyə, inanıram ki, sən başqa bir yol seçə bilməzdin. Sənə çox-
çox yaxın olan Süsənin qəlbini gəncliyin çılğın ehtirasları ilə, arzu-
larıyla üz-üzə qoymaq istəməzdin. Bu bəlkə də sənin ömrün boyu 
özünü ömürlük əzaba düçar etməyin deməkdir. Yeganə təsəllin isə 
sənin üçün ən yaxın olan bir qəlbin istəyini ürəyincə təmin etməyin 
olacaqdır. 
Fəxriyyə üzüntülü bir səslə dedi: 
– Bu gecə bütün bunları çox düşünmüşəm, Dilşad. Çox 
fikirləşmişəm. Ancaq başqa bir çıxış yolu tapa bilmədim. 
Dənizin mavi qoynuna nəzər salıb gözləri yol çəkən Rəna 
düşüncəli bir sima ilə belə dedi: 
– Bəlkə də sən daha çox geniş ürəklisən, Fəxriyyə. Əgər mən 
belə bir vəziyyətdə olsaydım, bu sınaqdan necə sıxacağımı deyə 
bilməzdim. Ömrümün belə böhranlı anlarında bəlkə də çaşıb qa-
lardım. Onun üçün də mən sənin qətiyyətinə qibtə edirəm. Çünki 
sən düz, ya səhv etməkdən asılı olmayaraq, belə bir vəziyyətin ara-
dan qaldırılması üçün qəti qərar qəbul etmisən. Öz ürəklərinə hökm 
eləməyi bacaranlar isə bəlkə də xoşbəxt olmasalar da, lakin əsil bir 
insana layiq olan qəlb sahibləridirlər. 
Rəfiqələrinin sözləri Fəxriyyəni məhz belə bir yol seçməsi üçün 
düşdüyü vəziyyətin ağırlığına dözə biləcəyinə inamını artırdı. İn-
65
san qəribə məxluqdur, bəzən onun kədəri də qəlb rahatlığı üstündə 
köklənmiş olur. Rahat bir qəlbin kədəri isə sənə əzab verən duyğu-
ların bəlkə də yarada biləcəyi hər hansı bir sevincdən gözəldir, çox-
çox gözəldir. Odur ki, Fəxriyyə qəlbində hökmranlıq edən belə gözəl 
bir kədərin təsiri altında dilləndi: 
– Öz övladlıq borcunu yerinə yetirmək heç də asan deyildir, 
Rəna. Xoşbəxt o valideyndir ki, öz övladını, onları və həyatı başa 
düşə biləcək bir səviyyədə tərbiyə etmişdir. Lakin övladlıq borcunu 
yerinə yetirməmək isə daha çətindir. Mən bu gecə öz düşüncələrim 
içərisində daxilən qovrularkən bu çətinliyin qorxunc siması ilə 
üzləşdim və qeyri-ixtiyari geri çəkildim. Bu qorxunun qarşısını al-
maq üçün cəsarətdən yaranan bir hünər deyil, nadanlıqdan yaranan 
bir cəsarət lazımdır. Mən belə bir cəsarəti özümdə tapa bilməzdim. 
Mənim təsəvvürümdə insan qəlbi elə bir qeyri-adi ölçüyə malikdir 
ki, ona düşə biləcək ləkə bəzən onun özündən böyük olur. Mən belə 
bir ləkəli qəlbi öz daxilimdə gəzdirə bilməzdim, heç vaxt gəzdirə 
bilməzdim. Fəxriyyə bütün səmanı qucaqlayırmış kimi günəşin nur-
lu şəfəqlərindən işım-işım işıldayan qumun üzərinə arxası üstə uzan-
dı və qollarını yana açdı. Yalnız daxili rahatlıq hallarından sonra belə 
təbii bir istəklə dünyaya tamaşa etmək olardı. O, doğrudan da qüsur-
suz bir gözəl idi. Bəlkə də sevən bir qəlb onu bu vəziyyətdə Xəzərin 
qumlu sahillərinə qısqanardı. Hər halda mən bu hissi keçirərdim. 
Onların günəşdən qaralıb qəhvəyiyə çalan qaynar odlu bədənləri 
sağlam bir vücuda ayrı-ayrılıqda nümunə ola bilərdilər. Öz baxışla-
rından od tökən günəş, bu mavi dənizlə və qumlu sahillə nə xoş bir 
xumarlıq yaratmışdı, İlahi. İnsan doymaq istəmir belə bir xumar-
lıqdan. Belə bir xumarlıqdan bütün iliklərinə qədər məst olmuşdu 
onların hər üçü. Hiss etmək olmurdu ki, bədəndə olan ağrı, acılar, 
yorğunluq yavaş-yavaş günəşin yandırıcı şüalarına və ya quma ho-
66
pur, yoxsa onlardan insan bədəninə bir yüngüllük, əfsunlu bir ilıqlıq 
yayılırdı. Hər halda belə bir anı yaşamaq xoş idi, çox xoş idi. Ye-
rin hərəkəti ilə əlaqədar olaraq kölgəlik bir qədər dləyişmişdi. Ona 
görə də Dilşad çətirin sala biləcəyi kölgəni yenidən nizamladı. Və 
Fəxriyyənin bayaq söylədiyi fikrin müqabilində belə dedi: 
– İnsanın istək və arzuları istər-istəməz müəyyən hədd və 
ölçülərlə hüdudlanır. Bəlkə də bu hədd və ölçülər olmasaydı, yaşayış 
da mənasızlaşardı. Çünki belə halda bütün bəşəriyyətin qəlbi eyni 
arzu və istəklər toplusu altında bir vurğu altında döyünərdi. Bu isə ən 
azı yeknəsəqliyə gətirib çıxarardı. Rəngarəglik isə həyatın bəzəyidir. 
Həm də bu hədd və ölçülər insanlar arasında bir çox hüquqları 
müəyyənləşdirir. Günəş getdikcə onları daha çox yandırmağa başla-
mışdı. Onlar bu istiyə dözə bilmədilər və hər üçü sözləşiblərmiş kimi 
birdən ayağa durub dənizə sarı qaçdılar. Köpüklü dəniz onları öz ağu-
şunda sərinlətdi. Sahilin bayaqkı əfsunlu xumarlığını indi də dəniz 
onlara bəxş etməyə başladı. Həyatda insan üçün zövq mənbələri 
çoxdur. Yalnız onlardan istifadə etməyi bacarmaq lazımdır. Dənizdən 
qayıdanda Süsən Fəxriyyənin üzünə baxan kimi hiss etdi ki, qəti 
qərar artıq qəbul olunub. Özü də Süsənin, Asəfin istəyinə müvafiq 
bir qərar. Qızlar isə birbaşa şəhərə getmişdilər. Görünür, onlar ana və 
balanı tək buraxmağı daha münasib bilmişdilər. Həm də Süsən üçün 
bir də o aydın oldu ki, belə bir qərarın qəbul olunması Fəxriyyəinn 
qəlbi üçün heç də asan başa gəlməmişdir. Süsən Fəxriyyənin hissiy-
yatındakı bu əlamətləri ilk baxışdan onun qəlbindən oxudu. Bəzən 
insanlar arasında belə bir hal baş verir. Uzun müddət bir-biri ilə 
təmasda olan kəslər hansısa bir duyğunun təsiriyləsə bir-birində baş 
verən dəyişikliyi istiqaməti ilə təyin edə bilirlər. İndi Süsən də belə 
bir halda idi. Odur ki, o heç bir söz demədən Fəxriyyəni qucaqladı və 
onun iri, qara, badamı gözlərindən öpdü. Fəxriyyə bu minnətdarlıq 
67
dolu öpüşlərə cavab olaraq Süsənin birçəklərini sığalladı. Süsən bu 
övlad sığalından aldığı duyğunu dünyanın heç bir başqa ləzzəti ilə 
dəyişməzdi. Fəxriyyə bu duyğunun təsir gücünü bir az da artırmaq 
istəyirmiş kimi dedi: 
– Mən hər şeyi qət etdim, ana. Sizin qəlbinizin istəyi mənim də 
istəyim olacaqdır. 
Süsən onu bir daha bağrına basıb sadəlöv düşüncədən doğan bir 
inamla dedi: 
– Mən bilirdim ki, sən heç vaxt bizim istəyimizin əleyhinə 
getməzsən. Başqa cürə də ola bilməzdi qızım. 
Fəxriyyə bir qədər peşiman duyğu ilə dilləndi: – Bir də məni ba-
ğışla ana, səni bir gün də olsa intizarda saxladığım üçün. Mən bunu 
özümə bağışlaya bilmirəm. Valideyn istəyi ilə övlad duyğusu arasın-
dakı intizarın bu müddətini mən çox görürəm. Və bu müddəti özüm 
üçün övlad xəyanəti kimi qiymətləndirirəm. 
Süsən onu nəvazişlə süzüb dedi: 
– Sən çox düzgün hərəkət etdin. Mən lap bir ay da bu intizar 
içərisində qalardım. Artıq sənin fikirləşib qəbul etdiyin qərar mənim 
üçün ani qəbul edilmiş qərardan çox-çox qiymətlidir. Çünki sən bu 
qərara yüz dəfə ölçüb-biçəndən sonra gəlmisən. Belə bir düşüncəli 
hərəkəti mən qiymətləndirməyə bilmərəm. Bəlkə də bu səpgidə olan 
hərəkət övladın valideynə qarşı olan ən böyük güzəştidir. 
Onlar bir-birini qəlbən razı saldıqdan sonra hər ikisi düşüncələr 
aləminə qərq olmuşdular. Ana məhəbbətinin və övlad şirinliyinin 
qarşısıalınmaz qüdrətini onlar bir daha hiss etdilər. Onlar bir daha 
hiss etdilər ki, həyatla ölüm arasındakı yolda elə duyğular var ki, 
bu duyğulara həyatı ölüm üçün qurban vermək olar. İndi Süsən 
də, Fəxriyyə də belə bir vəziyyətdə idilər. Onlar öz əməlləri üçün 
daxilən rahat olan bir ürəyin sahibləri idilər. Süsən Fəxriyyədən 
68
çox razı idi. O, qəlbən Fəxriyyəyə minnətdar idi. Bəlkə də bu 
minnətdarlıq hissinin ölçüsünü təyin edə bilməzdi Süsən, lakin bircə 
o aydın idi ki, o Fəxriyyə üçün həyatını lazım gəlsə qurban verməyə 
hazır idi. Fəxriyyə bol-bol qayğı ilə təmin etdiyi Süsənin qəlbinə 
həmişə lazım idi. O, xəyalən Fəxriyyənin gələcəyini təsəvvür edir-
di. Təminatlı bir ailənin xoşbəxt ev sahibəsini gözlərinin qarşısında 
canlandırırdı. Süsənin fikrincə, Fəxriyyənin gələcək taleyi hökmən 
onun düşündüyü kimi olmalı idi. Çünki Fəxriyyə öz hərəkətləri 
ilə öz övladı üçün şam kimi yanmağı bacaran bir ana qəlbinin 
minnətdarlıq dolu hörmətini qazana bilmişdi. Öz hərəkətləri ilə 
Fəxriyyə Süsənin düşüncəsində bu minnətdarlığa layiq idi. Səni 
sevən bir qəlbin ona münasibətinlə minnətdarlığını qazanmaqdan isə 
böyük səadət yoxdur. Fəxriyyə bəlkə də seçdiyi yolda haradasa itir-
diyi öz səadətinin müəyyən bir hissəsini bu minnətdarlıqla dolu ana 
baxışlarında tapırdı. Öz övladına qarşı minnətdarlıqla dolu olan ana 
baxışlarına isə dünyanı bağışlamaq olardı. Gənclik insan həyatının 
elə bir hissəsidir ki, bu hissəyə düşən ömür payı daha yaşamlı və 
daha qiymətli olur. Həyatda xoşbəxt o kəsdir ki, ömrün bu hissəsinin 
daha yaşamlı və daha qiymətli oldğunu həmin vaxtda duyur və hiss 
edir. Və bir də ömrün bu hissəsi ona görə qiymətlidir ki, ömrün bu 
çağında taleyində edilən dönüşlərə müəyyən hədd daxilində qismən 
də olsa uyğunlaşmaq olur. İndi Fəxriyyə də belə bir halda idi. O, 
Süsənin qəlbinin istəyini təmin etdikdən sonra yavaş-yavaş öz ta-
leyi ilə razılaşmağa başlayır və özünə haqq qazandırmağa çalışırdı. 
Axı nə üçün də razılaşmasın, bəlkə elə qisməti belə imiş, həyat onu 
bu cür qarşılayacaqmış. Çünki bu həyat xaosunda hər kəs müəyyən 
istiqamətli nöqtəyə çatmaq üçün fəaliyyət göstərir. Bu fəaliyyət in-
sanın əldə etmək istədiyi arzu və istəklərə çatmaq səyindən doğur. 
Və insan özü də hiss etmədən belə bir arzu ilə yaşayıb fəaliyyət 
69
göstərərkən hadisələrin axını bəzən insanın özünün heç də nəzərdə 
tutmadığı sahələrə gətirib çıxarır. Bu isə taleyin qisməti adlandı-
rılır. Taleyin qismətinə bel bağlayıb yaşamaq olmaz. Lakin sənin 
müəyyən arzu və istəklərə çatmaq üçün göstərdiyin fəaliyyət məhz 
səni taleyin qismətləri ilə mükafatlandırır. Yavaş-yavaş Fəxriyyənin 
qəlbində Elçin adlı bir varlıq da baş qaldırmaqda idi. Artıq bu varlı-
ğın Fəxriyyənin qəlbində yer tutmadığına inanmaq olmazdı. Lakin 
Fəxriyyə üçün bir şübhəli nəticə vardı: Elçinə meyl edən qəlbinin 
istəkləri məhəbbətdən, yoxsa ani bir həvəsin təsirindən doğurdu. 
Çünki yetkinlik yaşına qədəm qoymuş qızlarda bəzən gəlin olmaq 
həvəsi o qədər güclü olur ki, onlar kimsəyə qarşı olan münasibətini 
ərə getdikdən bir müddət sonraya qədər aydınlaşdıra bilmirlər. Bəzən 
gəncliyin ehtiras və duyğularının müəyyən bir istiqamətə doğru ni-
zamlanmış ordusu çox böyük qüdrətə malik olur. İndi Fəxriyyə də 
belə bir vəziyyətdə idi. O, Süsənin ana istəklərini yerinə yetirdikdən 
sonra onun daxilində öz gələcək həyatının xoşbəxtliyinə qarşı bir 
inam hissi yaranmışdı. Lakin yalnız inamın qüdrətinə inanmaq olar-
dımı? Bəs onun sevən qəlbi? Bu qəlbin hansı bir istəklə döyündü-
yü hələ Fəxriyyənin özünə də aydın deyildi. Lakin bütün bunlara 
baxmayaraq o, qəlbən rahat idi. O qəlbin rahatlığını Fəxriyyə yalnız 
övlad-ana münasibətlərinin saflığı ilə izah edə bilərdi. Doğrudan da 
övlad-ana münasibətlərinə Fəxriyyə-Süsən timsalı bir nümunədir. 
Fəxriyyənin Süsənli günləri Süsənin Fəxriyyəli günləri qədər bir-
biri üçün əziz idi. Fəxriyyə özünün bir çox arzu və istəklərini ana 
nəvazişi üçün qurban verərkən bəlkə də ana məhəbbətinin qüdrətinə 
ondan alacağı qəlb rahatlığının sakitliyinə əmin olduğu üçün belə bir 
yol seçmişdi. 
Ananın övlad üçün keçirdiyi həyəcanları ana heç vaxt övlad 
səadəti ilə üz-üzə qoymaz. Ancaq ananın bu ürəyi genişliyindən 
70
də istifadə edib öz səadətini onun əzabları üzərində qurmaq heç də 
düzgün deyildir. Yaxşı övlad öz səadətinin müəyyən hissəsini itirsə 
də ana duyğularına güzəşt üçün buna heyfslənməz. Analıq qüruru 
və əzəməti güzəşt qəbul etməyə qabil deyildir, lakin övladlıq bor-
cu və ləyaqəti valideynə hiss etdirmədən onlara güzəşt etməyə sövq 
etməlidir. İndi Fəxriyyə də belə bir vəziyyətdə idi. O, bəlkə də bu 
hissin təsirinə o qədər qapılmışdı ki, öz gələcək həyati baxışların-
da da bu hissin təsiri özünü göstərirdi. Elçin də bu hissin təsirindən 
onun qəlbində boy atıb böyüyürdü. Özü də bu həyata alışa-alışa, 
gələcəyə inamla yaşayırdı…
Asəf yuxudan ayılanda hələ gün çıxmamışdı. O, geyinib həyətə 
düşdü. Yarpaqların, otların, çiçəklərin üstündəki şeh damlaları süzü-
lüb müəyyən bir hədd daxilində hər yarpağın, otun, çiçəyin üstündə 
nisbətən iri damcıya çevrilmişdilər. Sanki təbiət səhərə qədər yuyu-
nub təmizlənmişdi. Dan yerinin qızartısı tədricən artmağa başlayırdı. 
Bir azdan günəşin ilk zərif şüaları göründü. Bununla da təbiətdə san-
ki canlanma başladı. Ən əvvəl nəzərə çarpan yenə də şeh damlaları 
oldu. Sanki onlardan hər birisi dənizdən yenicə çıxarılmış mirvari 
dənəsinə çevrildilər. Öz yuvalarından yuxulu-yuxulu çıxan quşların 
səs-küyü tədricən artmağa başladı. Görünür, onların bu səs-küyündə 
yem tapmaq həvəsi daha çox olduğundan musiqiyə bənzərliyi daha az 
idi. Dənizin üstündən boz dumanlıq da yavaş-yavaş çəkilməyə başla-
mışdı. Axşamın şehindən islanmış sahilin qumsallığı hələlik qaram-
tıla çalan bir görünüşdə idi. Günəşin çıxması ilə əlaqədar, təbiətdəki 
canlanma özünü göstərməkdə idi. Asəf bu mənzərələrin seyrindən 
doymurdu. Artıq Süsən də oyanmışdı. Onun quyudan əl-üzyuyana 
tökdüyü su ilə yuyunmaq Asəfə xüsusi bir ləzzət verirdi. Günün şaxı-
yan vaxtlarında buz kimi olan bu su indi səhərin bu bir qədər üşütgən 
havasında öz ilıqlığı ilə Asəfə xoş gəlirdi. Deyəsən, Süsən də bunu 
71
duydu. Onunçün də Asəfin yuyunmasından ləzzət aldığı aydın görü-
nürdü. Bəlkə də bu başqa bir duyğunun təsiri altında baş qaldırmışdı. 
Uzun illərdən bəri kişi nəfəsinə həsrət qalan bir həyətin verdiyi ağ-
rıları canından çıxarırdı Süsən. O, bu dəqiqə çox arzulayırdı ki, qo-
num-qonşu, yoldan keçən tanış-biliş onların həyətinə baxsın və gör-
sün ki, burada ovuclarındakı suyu püfüldədə-püfüldədə bir kişi yu-
yunur. Süsən həyətdəki bu kişi hənirindən qürurlanırdı. Qardaş var-
lığından yaranan qürur hissinin də bacı üçün özgə ləzzəti var. Artıq 
hər şey həll edilmişdi. Dünən Fəxriyyə üçün gəlmiş elçilərə də «hə» 
cavabını vermişdilər. Elçin bu xəbəri böyük səbirsizliklə gözləyirdi. 
O, bu hə xəbərini həyatda özünün müstəqil siyasətində birinci bö-
yük müvəffəqiyyəti kimi qiymətləndirdi. Bu müvəffəqiyyət onun 
üçün Fəxriyyəli bir aləmdən ibarət olan böyük bir xəzinənin açarını 
ona təqdim etmişdi. O, Fəxriyyəli gələcək həyatını xəyalən təsəvvür 
edir, bu həyatın ona verə biləcəyi zövq və nəşələrdən gözlərini yu-
maraq xumarlanırdı. Elçin şöhrətpərəst deyildi, lakin o, yaxşı yaşa-
maq üçün həyatda çox şeydən keçərdi. Zəhmətə qatlaşmağı bacarır-
dı. Lakin müəyyən bir şeyin əldə edilməsində daha asan, zəhmətdən 
kənar yollar biləndə belə yollarla gedirdi. Öz haqqını tələb etməyi 
bacarırdı. Yeri gələndə əli əyriliyə, rüşvətxorluğa qarşı mübarizədən 
də çəkinmirdi, lakin belə hallar ona qarşı işlədilsəydi. Fəxriyyə ona 
çox lazım idi, bir qadın kimi, o cümlədən həyatdakı mövqeyindən 
öz xeyrinə təsir edə biləcək bir qüvvə kimi. Elçinin dostları çox idi. 
O, hər kəslə öz psixologiyasına uyğun danışmağı bacarırdı. Lakin 
demək olmazdı ki, bu dostların hamısı Elçinə sadiqdir. O, qorxaq de-
yildi, lakin müəyyən ciddi məsələlərin həllində həddindən artıq eh-
tiyatlı idi. O, riski axmaqlıq sanırdı. Çünki onun fikrincə, risk bəlkə 
də hər hansı bir məsələnin həllində əldə edə biləcəyini daha çoxun 
tamahı ilə əldən verməyin deməkdir. Bütün bu məsələlərə münasibət 
72
onun öz daxili düşüncələrindən yaranırdı. Və bu düşüncələrin ümu-
mi toplusu içərisində Fəxriyyədən də xoşu gəldiyini etiraf etməyə 
bilməzdi. Bu xoşagəlimlilik sevgi həddində olmasa da ona yaxın 
bir səviyyədə idi. Bəs Fəxriyyə? Elçinə verildikdən sonra o, hansı 
hissləri keçirirdi. Ömrünü ömrünə bağladığı bir kəsdən o, nə umur-
du. Yoxsa gəncliyin yuxu kimi şirin olan arzuları onu yenə də öz 
qoynunda saxlamışdı. Fəxriyyə öz arzularının həyata keçəcəyinə 
əmin idimi? Bütün bunlar hələlik bir sual olaraq qalırdı. Fəxriyyə 
isə özgə aləmdə idi. O xəyalən gəlinlik örpəyi altında Elçingilə ge-
dir, gələcək barədə Elçinlə şirin-şirin söhbət edir, şəhərdən fərqli 
olaraq rayon yerinin təbiətə daha yaxınlığına tamaşa edirdi. Yalnız 
onu narahat edən bir şey vardı. Fəxriyyənin qəlbində Elçin nə qədər 
sevimli, gözəl görünsə də başqalarından öz adilikləri ilə o qədər də 
fərqlənmirdi. Nə üçün belə idi? Fəxriyyə bu suala cavab tapa bilmir-
di. Bəlkə də Fəxriyyənin qəlbində Elçin onun gəlinlik örpəyini ba-
şından götürəcək bir kişi timsalında yaşayırdı. Bəlkə də belə deyildi. 
Lakin Fəxriyyə xəyalən də olsa hər gün Elçinlə görüşürdü. «Hə»si 
verildikdən sonra Fəxriyyə bir də elə hiss etdi ki, sanki Elçin ona 
həddindən artıq doğmadır. Ona elə gəlirdi ki, indi hər atdığı addımda 
belə Elçinin nəzarəti var. Fəxriyyə məhz ömrünün ən xoş anlarını 
onun üçün yaşamalıdır. Sanki ona göz qoyulduğu düşüncəsiylə yaşa-
yan Fəxriyyə öz sərbəstliyini bir qədər itirən kimi olmuşdu. Əvvəlcə 
o, bunun səbəbini başa düşmürdü. Lakin sonradan hiss etdi ki, artıq 
o öz əvvəlki sərbəstliyini bir daha əldə edə bilməyəcəkdir. Çünki 
onun daxilində baş qaldıran bir çox hisslərin istiqaməti artıq dəqiq 
müəyyənləşdirilmişdir. 
Asəf şəhərdən qayıtdığı müddət ərzində Nilufərlə Fəxriyyənin 
bir sıra çatışmayan cehizlərini alıb toplamaqla məşğul idi. Süsən 
Fəxriyyə üçün lazım olan çox şeyi alıb hissə-hissə yığmışdı. Lakin 
73
Asəf yerdə qalan çatışmazlıqların siyahısını götürmüş və bu barədə 
Süsəni arxayın etmişdi. Çünki Asəf ürəyində qət etmişdi ki, gərək 
Fəxriyyə elə gəlin köçsün ki, onun cehizinə irad tutulmasın. Doğ-
rudan da ata olmaq çox çətindir. Atalıq hissini yerinə yetirmək isə 
ondan da çətindir. Daim atalıq qayğısını öz üzərində hiss etmiş olan 
övlad gözləri həmişə ata əlinə baxmış olar. Lap ataya möhtac olmasa 
belə. Çünki bu bir növ övladın atadan umduğu valideynlik borcu-
dur. Bu borcu yerinə yetirmək isə heç də asan deyildir. Süsən Asəf, 
Nilufərlə məsləhətləşmiş, toy məsələsini məhsul yığımından sonra-
ya, payızın axır aylarına saxlamışdılar. Doğrudan da payız toyları-
nın ayrı ləzzəti var. Sanki otlar da, yarpaqlar da hamısı xınalanırdı. 
Köç edən dəstə-dəstə quşların gedişindən qəribsəyən ürəkləri bir-
başa ürəyə axan doğma musiqiylə Azərbaycan musiqiçiləri bir anda 
sahmanlayır, quşların da bu köçüşünü bir evdən bir evə səadət apa-
ran əlləri, ayaqları xınalı gəlin kimi canlandırır adamın xəyalında. 
Sanki onlar bir eldən bir elə payız toylarının şən əhvali-ruhiyyəsini 
aparırlar öz qıylı-küylü uçuşlarıyla. Asəf öz ürəyində hər şeyi ölçüb-
biçmişdi. Fəxriyyənin də təyinat məsələsini öz rayonlarına almışdı. 
Bircə qalırdı ki, payızda onun toyunu etsin, Fəxriyyəni gəlin köçür-
sün. Bu həm də onun atalıq borcu idi. O bu borcun məsuliyyətini 
hiss edirdi. Hiss edirdi ki, ata olmaq heç də asan deyildir…
Fəxriyyənin Elçinli günləri başlanmışdı. O, artıq ər evində idi. 
Həyatda insanlar üçün müəyyən olunmuş həyat normalarının hər bi-
rinin öz xüsusiyyəti var. Ərlik dövrü də öz xüsusiyyətləri ilə fərqlənir. 
Fəxriyyə bu xüsusiliklərə yavaş-yavaş alışmağa başlamışdı. Ax in-
san, sən qayadan da, daşdan da möhkəmsən. Çünki səndə mühitə 
uyğunlaşmaq qabiliyyəti var. Bəlkə də insanlar bu qabiliyyətdən 
məhrum olsaydılar, həyat onlar üçün öz darıxdırıcılı ilə zindana 
çevrilmiş olardı. Fəxriyyə öz gəlinlik otağının pəncərəsindən çölə 
74
boylandı. Bu pəncərə birbaşa bağçaya açılırdı. Təbiət onu duymağı 
bacaranlara ilin hər fəslində gözəldir. Ağacların, xəzan yellərindən 
uçuşan saralmış, üstü çilli, qəhvəyiyə çalan yarpaqlarının titrəyişində 
belə hər hansı bir mahir rəssamın tablolarını bəzəyə biləcək qədər 
ecazkarlıq olur. Payızın gəlişi ilə yarpaqlarını daha tez tökən ağaclar 
öz çılpaqlıqlarından utanırmışlar kimi sükut içərisində dayanmış-
dılar. Havada halay vurub topa-topa uçuşan qarğalar qışın yaxın-
laşdığını xəbər verirdilər. Təbiətin bu təsvir olunan mənzərələri nə 
qədər duyumlu və öz xüsusiyyətləri ilə gözəl olsa da insan qəlbinə 
bir qədər də sıxıntı gətirmiş olur. Bəlkə də bu sıxıntı daha bir ili də 
tarixə çevirəcək bir fəslin son günlərinin yaşanmasından irəli gəlir. 
Fəxriyyə bu mənzərəyə və onun yarada biləcəyi hissiyyata o qədər 
qapılmışdı ki, Elçinin nə vaxt gəlib onun yanında dayanmasından 
xəbəri olmadı. Elçin bir müddət Fəxriyyəni belə bir vəziyyətdə seyr 
etdi və sonra onun saçlarını sığalladı. Fəxriyyə bu sığaldan diksinən 
kimi oldu, lakin bu sığal sahibinin Elçin olduğunu görüb sakitləşdi. 
Süsən də hərdən onun saçlarını sığallayardı. Lakin Süsənin sığalının 
bu sığaldan fərqi ondan ibarət idi ki, o sığalda ana məhəbbti var idi. 
Məhəbbətlə atılan hər addım isə xoşagəlimli olur. Lakin Fəxriyyədə 
bu sığaldan sonra da elə bir dəyişiklik olmadı. Elçin bunu hiss etdi. 
Odur ki, Fəxriyyədən mərhəm bir səslə soruşdu: 
– Olmaya bozumtul payız havası səni darıxdırır? Təbiətin tutqun 
anlarını da sevməyi bacarmaq lazımdır. Çünki hətta, belə tutqun 
görkəmdə də sən mənə xoş gəlirsən. 
Fəxriyyə sakit-sakit, bəlkə də bir qədər laqeydliklə cavab verdi: 
– Sevgi heç də onunla məhdudlaşmır ki, sevməyi bacarırsan. 
Sevdiyi hər hansı obyektin vəziyyəti ilə bir vurmalıdır sevənin qəlbi. 
Təbiəti mən də sevirəm, Elçin. Lakin öz gözəlliyi ilə yanaşı, indi o 
öz vəziyyəti ilə əlaqədar hər hansı bir duyan qəlbə kədər də bəxş 
75
edir. Bilirəm, günlər bir-birini əvəz edəcək, çiçəkli bahar da gələcək. 
Təbiət yenidən gözəlləşəcək, cavanlaşacaq. Lakin bu günlər bir daha 
təkrar olunmayacaq, heç bir vaxt. 
Elçin Fəxriyyənin başını sinəsinə sıxıb kövrək bir istəklə dedi: 
– Hər şeyə bu qədər ciddiyyətlə yanaşma, Fəxriyyə. Həyat yara-
nandan təbiət öz işini belə qurmuşdur. Və inanıram ki, o, beləcə də 
əbədi davam edəcəkdir. Biz insanlarsa həyatın bir yaşamlıq ömür 
payı olan qonaqlarıyıq. Çalışıb bu bir yaşamlıq ömür payımızdan öz 
xoşbəxtliyimizi təmin edəcək bir vəziyyətdə istifadə etməliyik. 
Onlar hər ikisi susmuşdular. Fikirləri isə bir sual ətrafında do-
lanırdı: ailə səadəti üçün nə lazımdır? Maddi cəhətdən təmin olun-
maqmı? Bu, hələ ki, onlarda var. İki qəlbin bir-birinə uyarlığımı? 
Bu da hələ ki, onlarda var. Daha nə lazımdır? Əgər başqa heç nə 
lazım deyildirsə və ailə səadəti budursa, bunu çox asanlıqla qazan-
maq olar. Bəlkə də insanlar hər hansı bir hadisənin yarada biləcəyi 
daha yüksək səviyyəni duymadıqda əldə etdikləri səviyyəni öz he-
sablarında ən yüksək bir ölçü sanırlar. İndi Elçin də, Fəxriyyə də 
belə bir vəziyyətdə idi. Onlar öz xoşbəxt həyatlarını yaşayırdılar. 
Bu yaşayışın onların gələcək həyatına nə bəxş edəcəyi hələ bəlli de-
yildi. Lakin bircə onu qeyd etmək lazımdır ki, yeni qurulan ailənin 
gələcək müqəddəratı onun ilkin təməl daşının qoyuluşundan çox 
asılıdır. Əgər bu daş öz yerinə düzgün, qayğı və məhəbbətlə qoyul-
sa, səadətin də, xoşbəxtliyin də səni izləyəcəyinə inanmaq olar. Ailə 
münasibətlərinin sahmanda saxlanılmasında ən böyük şərtlərdən 
biri də ərlə arvad arasında bu yaxınlığa uyğun pərdənin olmasıdır. 
İnsanlar bir-birlərinə nə qədər yaxın olsalar da onlar öz aralarında 
bu yaxınlıq dərəcəsindən asılı olaraq hədd ölçüsünü gözləməlidirlər. 
Ümumiyyətlə, hər bir kəslə münasibət çərçivəsindən asılı olaraq ara-
da pərdə olmalıdır. Bir dəstə sərçənin xəzəllikdə didişə-didişə bir-bi-
76
ri ilə süpürləşməsi onları öz düşüncələrindən ayırdı. Fəxriyyə tükləri 
didilmiş bir sərçənin qaçaraq uzaqlaşmasına doyunca güldü və əlavə 
etdi: 
– Görəsən nə günahın sahibidir ki, onu bu hala saldılar? 
Elçin də gülümsəyib zarafatla dedi: 
– Həyatda günahsız canlı var ki, görünür o da kimsələrdən gizli, 
ümumi mənafeyə zidd nə isə edibdir. İndi də cəzasına çatdı. 
Bayırda külək bir qədər şiddətlənmişdi. Havada uçuşan xəzəl 
yarpaqlar hərdənbir açıq pəncərəyə doğru yönəlirdi. Ona görə də 
Fəxriyyə pəncərəni örtdü. Otaq lal bir sükuta qərq oldu. Bu sükut 
onların iliklərinə qədər işləyirdi. Yaxşı ki, insanların düşünmək 
qabiliyyəti var. Bu vaxt qapının arxasından ayaq səsləri eşidildi. 
Elçinin anası Diləfruzun qapı dalından boğazını artlaması eşidildi. 
Fəxriyyə tez yüyürüb qapını açdı. Diləfruz içəri keçdi. O, ortaboy, 
xoşsima, ilk baxışdan sadəlöv görünən bir qadın idi. Diləfruz asta 
addımlarla irəliləyib divanda əyləşdi. Sonra üzünü Fəxriyyəyə tutub 
dedi: 
– Darıxmırsan ki, bala? 
Fəxriyyə razılıq ifadə edən bir baxışla: 
– Xeyr, anacan dedi. 
Bu razılıq bildirən baxışların minnətdarlıq ifadə edən ümumi gö-
rünüşü Diləfruza xoş gəldi. O, bir az da qayğılı görkəmlə dilləndi: 
– Bilirəm Süsən də sənin üçün darıxır. Qoy bir az keçsin, Elçinə 
deyərəm bizi aparar şəhərə. Həm eynin bir az açılar, həm də anan-
la görüşərsən. Doğrudur, şəhərlə aramızda olan fərqə uyğunlaşmaq 
sənin üçün bəlkə də bir az çətindir. Lakin hər şey keçib gedəcək. Za-
man çox şeyi həll edir, qızım. Bir də əsas məsələ ailə məhəbbətinin 
olmasından ibarətdir. Məhəbbətlə qurulan ailə sabit və möhkəm 
olar. Məhəbbət ailənin təməli olmalıdır. İndi Allaha şükür bizim 
77
keçmişdəki kimi dövr deyil ha, tanımadığın, görmədiyin adama səni 
zorla ərə verələr. Müasir dövrün gənclərinin üzünə çox qapılar açılıb. 
Mən inanıram ki, siz də öz səadətini tapmış ailələrdən olacaqsınız. 
O, Elçinlə Fəxriyyəyə nəzər saldı. Onlar oğrun-oğrun bir-
birinə baxıb gülümsəyirdilər. Belə bir gülüşün ömürləri boyu onları 
izləməsini istəyirdi Diləfruz. Lakin o nə edə bilərdi? Gələcəyi yalnız 
zaman göstərə bilər, yalnız zaman. Bu, Diləfruza aydın idi. Odur ki, 
o, köks ötürüb susdu. 
Elçin anasına baxıb zarafatyana dedi: – Narahat olma ana, mən 
sənə elə bir gəlin gətirməmişəm ki, o evdən səadət əskik olsun. 
Fəxriyyə Elçinə daxilən sevincini bildirən bir narazılıqla nəzər saldı. 
Bu baxışların mənası o demək idi ki: ananın yanında məni utandır-
ma. Elçin bunu hiss etdisə də əlavə etdi: 
– Düz demirəm, ana? 
Fəxriyyə bir qədər qızardı. Diləfruz mehribanlıqla gülümsəyib 
dilləndi: 
– Orası elədir Elçin, lakin bu ailə səadətinin qorunub saxlanıl-
ması hər ikinizdən çox asılıdır. Ailə səadətinin ən qatı düşməni onu 
sərvətlə ölçməkdir. Sərvətə bel bağlamaqsa düşüncəsizlikdir. Unut-
maq olmaz ki, itirilmiş səadəti sərvətlə geri almaq mümkün olmadığı 
kimi, səadəti sərvətlə yaratmaq da mümkün deyildir. Fəxriyyə qay-
nanasının mühakiməsindən daxilən razı idi. O, ilk baxışda sadəlöv 
görünən bu qadının geniş dünyagörüşünə malik olduğunu hiss etdi və 
bu duyum onu öz hərəkətlərinə nəzarəti bir qədər də gücləndirməyə 
sövq etdi. Çünki insan həmişə qarşısında dayanan kəsin dərin 
düşüncəyə malik olduğunu hiss etdikdə istər-istəməz özünü nədənsə 
bir qədər yığışdırır. Və Fəxriyyə onu da hiss etdi ki, anası ilə Elçinin 
mühakimələri arasında dərin fərq var. Fəxriyyə səmimi bir etirafla 
üzünü Diləfruza tutub dilləndi: 
78
– Mən sizin düşüncələrinizə heyran oldum. Xoşbəxtəm ki, belə 
bir ailənin üzvünə çevrilmişəm. Mən sizdən həmişə öyrənməyə çalı-
şacağam. Mən inanıram ki, siz mənim üçün ikinci ana rolunu oyna-
yacaqsınız. O, bu sözləri çəkinə-çəkinə deyib susdu. 
Diləfruz da, Elçin də, Fəxriyyə də bu vəziyyətdən razı idilər. 
Çünki həyatın belə bir inkişafı onların istəklərinə uyğun idi.
Süsən üçün gecələr yenə də uzanmağa başlamışdı. Gündüzləri 
hər halda birtəhər yola vermək olurdu. O, gah şəhərə çıxır, gah 
ev işləri ilə məşğul olur, gah da təzə qəzetlərə baxırdı. Fəxriyyə 
gedəndən bəri Süsən özünə yer tapa bilmirdi. Yaxşı ki, Gülüş və 
Fəxriyyənin rəfiqələri var imiş. Onlar Süsəni darıxmağa qoymur-
dular. Yoxsa Süsənin bağrı çatlayardı. O, Fəxriyyənin getməyinə 
çox şad idi. Çünki qızı ailə sahibi olmuşdu. Lakin təklik idi Süsəni 
üzən. O öz ürəyini bu halın müvəqqəti olacağına inandırmışdı. Belə 
güman edirdi ki, bir müddətdən sonra Fəxriyyəgil köçüb şəhərə 
gələrlər. Hələ üstəlik nəvə sevinci üçün alışıb-yanırdı Süsənin ürəyi. 
Nəvə sevincini duymağın da müəyyən yaş dövrü ilə əlaqəsi var. İndi 
Süsən də belə bir yaş dövrü həddində idi. O öz ürəyində otaqlarını 
Fəxriyyəgil üçün bölüşdürmüşdü də. Ən kiçik otağı gələcək nəvəsi 
ilə özünə götürmüşdü. Yerdə qalan otaqları isə Fəxriyyəgilin ixtiya-
rına buraxmışdı. Belə hisslərə qapılanda o, köksünü ötürərək doda-
ğının altında dua edirmiş kimi pıçıltı ilə dilləndi: 
– Təki o günlər bircə tez gəlib çataydı, İlahi. Bu sözləri deyəndə 
də həmişə göz qapaqları yumulu olardı. Sanki bu sözləri deyib qur-
tardıqdan sonra göz qapaqlarını açanda hər şey öz qaydasınca ola-
caqdı. Lakin həmişə bu inamla gözlərini açsa da heç nə dəyişmirdi. 
O, Fəxriyyəyə inanırdı. Bilirdi ki, bir vaxt Süsənin istəyi yerinə 
yetiriləcəkdir. Fəxriyyə hər şeyi nəzərə alan, başa düşən, ağıllı qız-
dır, – deyə Süsən düşünərdi. Ağılla atılan addım sahibinə isə eti-
79
bar etmək olar. Fəxriyyə belə bir etibara layiq idi. Fəxriyyənin ər 
evinə düşdüyü müddət bir ilə yaxınlaşmaq üzrə idi. Lakin hələlik 
bu müddətdə nə Süsənin istəyinə əməl edilmişdi, nə də Fəxriyyənin 
qəlbində Elçin adilikdən kənara çıxa bilmişdi. Həzzin də öz hüdu-
du var. Evləndikdən bir neçə ay sonra ailə qayğıları üstünlük təşkil 
etməyə başlayır. Bu vaxt hər şey çılpaqlığı ilə özünü göstərir. Bu 
vaxtdan Fəxriyyə hiss etdi ki, Elçin onun üçün bir ailə başçısı, bir 
kişi rolu oynamaqdan başqa heç bir şey deyildir. Onun öz qəlbində 
uydurmağa çalışdığı məhəbbət adlı dünyadan da bir əsər-əlamət yox 
idi. Fəxriyyə belə bir həyatın öz yeknəsəqliyi ilə onun üçün ağır bir 
yükə çevrildiyini duydu. Lakin o, peşiman deyildi. Çünki təxminən 
belə bir vəziyyətin alınacağını o, əvvəlcədən hiss edirdi. Hiss edirdi 
ki, bu müddət ərzində yalnız özü-özünü aldatmağa çalışmışdır. Bunu 
nə üçün etdiyini, nə üçün belə bir səhvə yol verdiyini o, xatırlamaq 
istəmirdi. Çünki elə duyğular var ki, o duyğuların mürgülü qalma-
sı daha xoşdur. Sanki bu duyğuların oyanması ilə insan ikinci bir 
səhvə yol verə bilər. Ona görə də Fəxriyyə hələlik keçmişi xatırla-
madan, gələcəyi düşünmədən taleyin ixtiyarına buraxılmış bir ömür 
yaşayırdı. Elə bir ömür ki, əgər lazım gəlsə daha yaxşı gələcəklə, 
daha yaxşı keçmiş arasındakı bu yaşanmış müddəti xatirəsindən si-
lib atmağa hazır idi o. Yaxşı ki, gündüzlər işdə başı bir az qatışırdı. 
Yoxsa belə bir həyat ona daha bezikdirici görünərdi. Həyatın qur-
banları həmişə özü-özlərini təqdim edirlər. Fəxriyyə də məhz belə 
bir vəziyyətdə olduğunu başa düşürdü. Ərlik dövrü ilə qızlıq dövrü 
arasındakı sərhəd ona uzaq, lap uzaq keçmişlə indini bir-birindən 
ayıran bir dövr kimi görünürdü. Nə üçün yaşadığı indi ona aydın 
deyildi. Belə bir suala öz daxilində cavab tapa bilməyən kəslər isə 
bədbəxtdirlər. Elçinin hərəkət və davranışlarında Fəxriyyə özünə 
qarşı bir sünilik hiss edirdi. Buna səbəb isə ondan irəli gəlirdi ki, El-
80
çin öz hərəkətləri ilə Fəxriyyənin qəlbində özünə qarşı bir inam hissi 
yarada bilməmişdi. İnamsız isə səadət olmaz. Fəxriyyə Elçindən na-
razılıq edə bilməzdi ki, onun hər hansı bir çatışmazlığı imkanı ola-
ola Elçin onu təmin etmir. Lakin bu qayğıkeşliyin hərarətinin azlığı 
təmin etmirdi Fəxriyyəni. Ona sevgi ilə uzadılan hərarəti bir əlin qay-
ğısı lazım idi. Elçin isə hələ ki, Fəxriyyə üçün belə bir hiss sahibi ola 
bilmirdi və heç bəlkə də olmayacaqdı da. Bu düşüncələr Fəxriyyənin 
qəlbini həm üşüdür, həm də sıxırdı. Bu əzaba tab gətirmək üçün isə 
dözüm lazım idi. Əgər hərdən Diləfruzun gələcəyə ümid yaradan 
söhbətləri olmasaydı, Fəxriyyə bəlkə də belə bir yaşayışa zahirən öz 
narazılığını bildirərdi. Lakin Diləfruzla söhbətləri, bayram günləri 
anasının yanında qalması onun qayğıkeş, saf, məhəbbətli, ilıq, doğ-
ma baxışlarını öz üzərində hiss etməsi sakitləşdirirdi Fəxriyyəni. Bir 
də ki, təbiətə vurğunluğuydu ona yeni qüvvə verən. O öz əlləri ilə 
həyətdə artırıb qulluq etdiyi qızılgül kollarına, cərgə ilə düzülüb hər 
birindən zövq aldığı dibçək güllərinə baxdıqca ürəyi açılırdı, kənar 
düşüncələrdən bir müddət uzaqlaşırdı. Bir də ona hərdən bətnində 
xoş bir gizilti verən bir varlığın olmasıydı yaşamaq ruhu verən. 
Fəxriyyə belə bir vəziyyətdə idi. 
Bahardır. Təbiət oyanmışdır. Yenicə dişərən otlar bağları, bağ-
çaları yaşıl örpəyə bürümüşdü. Torpaq bir az nəm idi. Çünki tez-tez 
göz yaşlarını axıdan bahar buludları təbiəti sulayırdı. Baharın gəlişi 
ilə əlaqədar olaraq quşların da sayı artmışdı. İndi tez-tez ağacların 
budaqlarında, koğuşlarında, evlərin damında özlərinə yuva qurmağa 
çalışan qaranquşa, şanapipiyə, alacəhrəyə, sarıköynəyə rast gəlmək 
olardı. Bir çox həyətlərdən xoş ətri gələn yasəmən çiçəkləri baharı 
ilkin qarşılayanlar sırasında idi. Elçingilin də həyətlərində yasəmən 
ağacları var idi. Bu ağaclar elə əkilmişdi ki, onların baş-başa vermiş 
çətirləri altında istirahət etmək üçün münasib yer yaranmışdı. Elçin-
81
gil də bundan istifadə etmiş, oraya bir stol və iki oturacaq qoymuşdu-
lar. Elçin və Qüdrət tez-tez burada əyləşib söhbət edirdilər. Kənardan 
baxan hər hansı bir diqqətli şəxs asanlıqla təyin edə bilərdi ki, on-
lar bir-birinə tutduqları iraddan incimirlər. Çünki onlar qəlbən bir-
birinə çox yaxın idilər və bir-birini başa düşürdülər. Qüdrət də Elçin 
kimi yenicə ailə qurmuşdu. Və buna görə də ailə qayğılarının ilkin 
istəkləri ona daha yaxından tanış idi. Lakin Qüdrət bu istəklərin bir 
çoxuna münasibətdə Elçində qeyri-reallıq, laqeydlik görürdü. Bu da 
onu bir dost kimi narahat etməyə bilməzdi. Elçin Qüdrətin iradlarını 
zarafatla qəbul edir, lakin qəlbən bu məsələlər onu düşündürməyə 
başlayırdı. Çünki son zamanlar Fəxriyyə də onun gözünə bir qədər 
tutqun görkəmdə dəyirdi. Elçin bu vaxta qədər bunun fərqinə var-
mamışdı. Qüdrətin danlağından sonra Fəxriyyənin bir çox sözlərinin 
mənası onun üçün indi bir qədər aydınlaşmağa başlayırdı. «Evdə son 
zamanlar çox az-az tapılırsan. Bu qədər də içmək olar, gələcəyimizi 
də bir düşün. Nə yaman laqeyd olmusan». Bu fikirlər ülgüc kimi 
Elçinin düşüncələri ilə xatirələri arasındakı pərdəni kəsib doğrayır 
və həqiqəti bütün çılpaqlığı ilə açıb göstərirdi. Qüdrət Elçinin bir 
qədər içkiyə meyilli olduğunu bilirdi və bunun nəticəsində onun ailə 
qayğılarına qarşı münasibətində də laqeydlik əmələ gəldiyini hiss 
etmişdi. Qüdrət Elçinə qarşı olan bu duyumunu ona bildirməklə, 
dostunu düz yola qaytarmaqdan əlavə özünü də vicdan əzabından 
xilas etmək istəyirdi. 
Fəxriyyə qar kimi ağ süfrə gətirib stolun üstünə sərdi. Sonra isə 
onlar üçün çay gətirdi. Təzəcə dəmlənmiş çayın ətri insanda xoş 
əhval-ruhiyyə oyadırdı. Qüdrət ilk baxışdan baxan kimi hiss etdi 
ki, Elçinlə Fəxriyyə arasındakı münasibətlərdə sevgi deyil, bir-bi-
rinin şəxsiyyətinə hörmət üstünlük təşkil edir. Sevgi ilə cilalanma-
yan hörmətin isə daimi eyni vəziyyətdə qalacağına etibar etmək 
82
olmaz. Ümumiyyətlə götürdükdə isə Elçin öz taleyindən razı idi. 
Hələlik heç də pis olmayan həyat şəraiti var idi. Arzu etdiyi mümkün 
istəklərini də yavaş-yavaş həyata keçirirdi. Lakin o, insan qəlbinin 
dərinliklərinə baş vurmağı o qədər də bacarmırdı. Bəlkə də bunu 
bacarsaydı Fəxriyyənin qəlbinə yol tapmaq onun üçün o qədər də 
çətin olmazdı. Çünki Fəxriyyənin qəlbi Elçinir hərarətlə arzuladı-
ğı hər hansı bir sevgi istəyinə cavab verməyə hazır idi. Lakin çox 
əfsuslar olsun ki, Elçin bunu bacarmırdı. Elə buna görə də öz əli 
ilə öz taleyinə zərbələr endirirdi. Bu zərbələr Fəxriyyə ilə onun ara-
sındakı bəlkə də yarana biləcək ünsiyyət tellərini qırıb atırdı. Arada 
yalnız bir-birinə qarşı cəmiyyətin əxlaq normalarından doğan, bəlkə 
də səmimiyyətdən uzaq quruca hörmət qalmışdı. Qüdrət Elçinlə vi-
dalaşıb gedərkən axırıncı sözləri bu oldu: 
– Hər şey laqeydlikdən yaranır, hər şey. Çalış ailə qayğılarında 
laqeydliyə yol verməyəsən. 
Qüdrət gedəndən sonra Elçin qayıdıb öz yerində əyləşdi. Bir-
birinə zidd fikirlər onu öz kamına çəkdi. Həyatın mürəkkəbliyi onun 
üçün bir daha aydınlaşdı. O, hiss etdi ki, Fəxriyyə ilə onun arasın-
dakı münasibətlərdə bu vaxta qədər əhəmiyyət vermədiyi nə isə bir 
çatışmazlıq var və bu çatışmazlığın zühuru onların arasındakı bir 
qədər soyuqluqda özünü göstərir. Elçin hiss etdi ki, belə bir vəziyyəti 
düşündükcə belə bir soyuqluğun sərt üzü iti bir xəncərə çevrilib 
onun ürəyini parçalayır. Bəlkə də Elçini qınamaq olmazdı. Çünki 
o, Fəxriyyədən savayı başqa bir qadını istəmirdi. Lakin nə etmək 
olar, bu istək dərəcəsi hələ ki, Fəxriyyəni təmin etmirdi. Elçinsə 
bunu özlüyündə aydınlaşdıra bilmirdi. O, ailəni maddi cəhətcə 
təmin etməklə hər şeyi bitmiş hesab edirdi. Belə başa düşürdü ki, 
ailə maddi cəhətcə təmin olunduqdan sonra xoşbəxtliyə xələl gətirə 
biləcək daha elə də böyük təsir gücünə malik ola biləcək maneə 
83
qalmır. Lakin Elçin yanılırdı. Bəlkə də belə getsəydi o, Fəxriyyəni 
birdəfəlik itirə bilərdi. Çünki Fəxriyyənin qəlbinin istəklərini yalnız 
maddi təminatla təmin etmək mümkün deyildi. Həyatın qəribəlikləri 
çoxdur. O, insanı müxtəlif vasitələrlə imtahana çəkir. Həyatın imta-
hanlarından saf çıxmaq heç də hamıya müyəssər olmur. Çünki həyat 
insanı həm maddi, həm də mənəvi cəhətcə sınaqdan keçirərkən, bi-
rinci növbədə, onun iradəsini sınaqdan keçirmiş olur. Yalnız möhkəm 
iradə sahibi olmaqla seçə bilmədiyin yolun axtarışını davam etdirib 
taleyini səadətə çatdıra biləcək istiqaməti təyin etmək üçün ən dəqiq 
yolu müəyyənləşdirə bilərsən. 
Elçin fikirlər içərisində qovrulurdu. O, əsasən, sakit təbiətli olsa 
da bir qədər həyəcanlı görünürdü. Fəxriyyəli düşüncələr idi Elçinin 
həyəcanlarına səbəb. Elçin Fəxriyyəli anlardan başlayan günlərini 
həyatının düyün nöqtəsi kimi, qiymətləndirirdi. Çünki bu nöqtədən 
başlayırdı demək olar ki, onun ikinci həyatı. Və özü də hiss edir-
di ki, bu ikinci həyat ona qayğılı bir zövq verdiyi kimi kimsəninsə 
xoşbəxt həyatına qibtə ilə baxmağı aşılamışdı. Bəlkə də özünü o, 
başqalarından xoşbəxt hesab etsəydi, bu qibtə hissi onun qəlbində 
özünə yer tapmazdı. Görünür onun da qəlbində Fəxriyyə sevgisinə 
həris hisslər öz cütünün yolunu gözləyə-gözləyə qalmışdı. Bəzən 
belə olur, kimsələrin qəlbində olan bir-birinə tamarzı hisslər öz cü-
tünün yolunu gözləyə-gözləyə qalır. Hər hansı bir səbəbdən bir-biri 
ilə qovuşa bilmir. İndi Elçinlə Fəxriyyə də belə bir vəziyyətdə idilər. 
Onların qəlb istəkləri hələlik bir-birinə tuş gəlmirdi. Bəlkə də bunun 
müxtəlif səbəbləri var idi. Lakin bəzən belə də olur, ürəyinin hökmü 
ilə olmadığı üçün hər hansı bir kəs öz hərəkətlərində qeyri-sabitliyə 
yol verir. Bu qeyri-sabitlik isə nəhayət, taleyin amansız oyunların-
dan birinə çevrilir. Ümumiyyətlə, insan təbiəti belədir ki, o, vəhşi bir 
ehtirasla həyatda qazanılmış vərdişi özündə birləşdirir. Və qəlb sahi-
84
binin düşüncə dairəsindən asılı olaraq öz təbiətində bu xarakterlərin 
özünəməxsus ardıcıllığını göstərir. Ancaq heç vaxt unutmaq olmaz 
ki, hər ürəyə bir sevgi, hər qəlbə bir yaxınlıq gərəkdir. Bu sevgi və 
yaxınlığı isə insan öz hərəkətləri ilə kimsələrdən qazana bilər. Həm 
də öz hərəkətləri ilə kimsələrə aşılaya bilər. Digər tərəfdən unutmaq 
olmaz ki, hər bir insan daxilən belə bir sevgiyə və yaxınlığa möhtac-
dır. Hər bir təşnə ürəyin yanğısını, ancaq təmiz, ilıq, xumar bir sevgi 
ilə yatırmaq olar. Dəniz həmişə təmizdir, dəniz həmişə əzəmətlidir, 
dəniz həmişə insanda intəhasız bir saflıq doğurur. 
Xəzərin qumlu sahilinə gələndə Fəxriyyə həmişə belə bir duyğu 
ilə təzələnir, həmişə də sahildən uzaqlaşanda sanki qəlbini ən təmiz 
duyğularla yükləyirdi. Fəxriyyə bir neçə gün idi ki, şəhərə gəlmişdi. 
Bu bir neçə gündə bəlkə də ömrünün ən gözəl çağlarını keçirdiyi 
Süsənli günlərə qayıtmışdı. Səs-küylü şəhər mühiti ona öz qayğısız 
qızlıq çağlarını tez-tez xatırladırdı. Bu çağların bir daha ələ düşməz 
günləri Fəxriyyəni kövrək xatirələr içərisində xəyal aləminə çəkib 
aparırdı. Fəxriyyə bu aləmin şirinliyinə uyub bəzən saatlarla belə 
düşüncələrə dalmaq istərdi. Lakin xəyal aləminin şirinliyinə uyub 
həqiqətdən uzaqlaşmaq ömrünün bəlkə də faydalı keçirə biləcəyin 
anlarını bada vermək deyildirmi? Şəhərə gələndən bəri Süsən 
Fəxriyyəyə göz qoyurdu. Onun hərəkətlərində və davranışlarında 
gizli narazılıq hiss olunurdu. Bu narazılığın Fəxriyyənin simasın-
dakı dumanlı kölgəsi bir ana kimi Süsəni narahat etməyə bilməzdi. 
Süsən hələlik susurdu. O, diqqətli bir müşahidəçi kimi, bu narazı-
lığın nədən irəli gəldiyini öz-özlüyündə aydınlaşdırmağa çalışırdı. 
Həm də ümid edirdi ki, Fəxriyyə öz sirrini bir gün Süsənə açacaqdır. 
Lakin o, burada yanılırdı, çox yanılırdı. Fəxriyyə Elçinli günlərin 
qəlbinə heç bir səadət gətirmədiyini Süsənə etiraf etməyəcəkdi. Çün-
ki Fəxriyyə istəməzdi ki, ana qəlbi qızının bu etirafından, bir gün 
85
onun üçün edilmiş güzəştin istəkli övladını hansı bir bəlaya düçar 
etdiyini hiss etsin. Bəli, Fəxriyyə öz qəlbində yaranan boşluğu bəla 
hesab edirdi, qarşısıalınmaz bir bəla. Elə bir bəla ki, Fəxriyyə Süsən 
üçün, cəmiyyətin əxlaq normaları üçün, ilıq bir tumara möhtac olan 
sıxıntılı bir qəlblə buna dözməli idi. Bəzən duyum qabiliyyətinin 
çoxluğundan insan əzab çəkir. Çünki daha duyumlu bir ürəyin yan-
ğısı da böyük olur. Fəxriyyə belə bir ürək sahibi idi. O, Süsənin 
vəziyyətini başa düşür, özünü sakit və həyəcansız göstərməyə ça-
lışırdı. Belə bir hədd səviyyəsini gözləmək isə onun üçün çox ağır 
idi. Ümumiyyətlə, insan çox vaxt olduğu kimi görünməyə adət et-
mişdir. Bu adətin əksinə hərəkət etmək çətindir, özü də təmiz əməl 
sahibi üçün daha çətindir. Çünki təmizliklə sünilik bir araya sığmır. 
Fəxriyyə belə bir vəziyyətin yaranmasında heç kəsi müqəssir bilmir-
di. Belə bir vəziyyət müxtəlif səbəblər toplusunun ümumi bir nəticədə 
yekunlaşması idi. Fəxriyyə bu halı taleyin səbəbini bilmədiyimiz 
təsadüflərinin yaratdığı zəruri bir vəziyyət kimi qiymətləndirirdi. 
Elçinlə Fəxriyyə isə bu hadisələrin mərkəzi fiqurları idilər. 
Süsənlə Fəxriyyə yenə də əvvəlki vaxtlarda olduğu kimi, ana-ba-
la üz-üzə əyləşmişdilər. Süsən həsrətli bir baxışla Fəxriyyəni süzüb 
dilləndi: 
– Nə yaxşı ki, gəldin. Sənsiz elə darıxmışdım ki, evə girə bilmir-
dim. Mənim əziz balam, sənsiz hər gecə yatanda sənli günlərimin 
xatirəsi ilə rahatlanırdım. Bəs şəhərə gəlmək fikriniz yoxdur? Məncə 
şəhərdə sizin üçün daha yaxşı keçər. 
Fəxriyyənin gözləri yol çəkdi. O, deyə bilmirdi ki, ay ana, sən 
nə qoyub nə axtarırsan, Elçinin laqeydliyi məni az qala dərddən öl-
dürür. Lakin yenə də qəlbindən keçənləri təmiz duyğularının titrək 
əlləri ilə tutub saxladı. Və özünü daxilinə nisbətən sakit göstərərək 
cavab verdi: 
86
– Darıxma, anacan, bir az da döz, hər şey yaxşı olacaq. Fəxriyyə 
öz fikrindən nədənsə vahimələnən kimi oldu Görəsən, o, bir az da 
döz deyəndə ürəyində nə tutmuşdu.
Sonralar da bu hal onu çox düşündürdü. Lakin Fəxriyyə onu 
vahiməyə salan o sözlərin hansı hissin təsiri altında yarandığını 
heç vaxt özü üçün aydınlaşdıra bilmədi. Ancaq bu fikir Fəxriyyəni 
dəhşətli dərəcədə sarsıtdı. Deyəsən, Süsən Fəxriyyənin bir anlıq da 
olsa rənginin avazımasını sezdi. Qızında baş verən bu dəyişiklik 
onun kövrək ana qəlbinə yanğılı bir təsir etdi. Və o elə başa düşdü 
ki, Fəxriyyəgil üçün şəhərə köçüb gəlmək nəsə bir az çətindir. Və 
onlar şəhərə gələ bilmədikləri üçün Fəxriyyə doğrudan da şəhərdə 
tək qalmış yaşlı, təqaüdçü anasının yanına birdəfəlik köçüb gələ 
bilmədikləri üçün əzab çəkirdi. Lakin bu məsələnin bir tərəfi idi. 
Məsələnin ikinci tərəfini isə Süsən bilmirdi. Süsən hardan biləydi 
ki, Fəxriyyənin qəlbinə Elçinin laqeydliyi əzab verir. Odur ki, 
səmimiyyət dolu bir ifadə ilə üzünü Fəxriyyəyə tutub dilləndi: 
– Fəxriyyə, əzizim, mənim üçün heç də narahat olmayın. Şəhərə 
köçmək məsələsini elə belə sözgəlişi dedim. Nə vaxt imkanınız 
olsa, o vaxt köçərsiniz. Onsuz da buradakı hər şey sizinkidir də. 
Heç fikir eləmə. İnsanın güzəranı harada yaxşı keçdi, orada da onun 
üçün günlər həmişə yaxşı keçər. Mən həmişə sənin xoşbəxtliyini 
istəmişəm, bala. İstəmişəm ki, mənim Fəxriyyəm həmişə səadət 
içərisində yaşasın. 
Fəxriyyənin gözləri yaşla doldu. Daha o özünü saxlaya bilmədi. 
Süsən narahatlıqla soruşdu: 
– Sənə nə olub, mənim balam? O, Fəxriyyənin başını sinəsinə 
sıxdı. Zərif əlləri ilə onun badamı qara gözlərindən axan göz yaşla-
rını sildi, qıvrım tellərini bir ana nəvazişi ilə tumarladı. Fəxriyyə ya-
vaş-yavaş sakitləşdi. O, anasına sığındığı belə bir vəziyyətdə özünü 
87
necə də xoşbəxt hesab edirdi, İlahi. Özünün də ana olmağına az qal-
mış bir qadının anasına sığınmış halda belə maddım-maddım bax-
mağı adamın ürəyinə xal salırdı. Həyat belədir, əvvəlki xoşbəxtliyin 
qiyməti çox vaxt insana düçar olduğu bədbəxtliyin içərisində bəlli 
olur. Və xatirədə də olsa bir anlıq öz əvvəlki vəziyyətinə qayıtmağı 
o kəs necə də arzulayır, İlahi. İndi Fəxriyyə də belə bir vəziyyətdə 
idi. O, körpə quzu ceyran kimi öz anasına sığınmışdı. Və belə bir 
vəziyyətdə istər-istəməz özünü gülümsəməyə məcbur edib anasının 
sualına cavab verdi: 
– Narahat olma, anacan, özümün burada keçirdiyim qızlıq cağla-
rı yadıma düşdü, ona görə də... 
Bu cavabdan sonra Süsən bir az dirçələn kimi oldu. Özü belə 
bir hal keçirməsə də eşitmişdi ki, hamilə qadınlar bəzən heç nəyin 
üstündə həyəcanlanır, göz yaşı axıdırlar. İndi Fəxriyyənin bu halını 
da Süsən belə bir vəziyyətlə əlaqədar yarandığını düşündü. Bu fi-
kir onu bir qədər sakitləşdirdi. Və o Fəxriyyəyə bir növü təskinlik 
vermək üçün dedi: 
– Qızlıq da yaxşıdır, gəlinlik də, lakin hansında xoşbəxtsənsə, 
o, daha yaxşıdır. Bu sözlərdən sonra Fəxriyyə bir daha fikrə getdi. 
Onun qəlbində baş qaldıran belə bir sual cavab gözləyirdi: 
– Bəs sən bunların hansına üstünlük verərdin, Fəxriyyə? Şəxsən 
öz həyatında. Fəxriyyə bu suala cavab verməkdən qorxurdu, çox 
qorxurdu. Sanki bu sualın cavabı onun daxilən əzab çəkdiyini öz-
özünə sübut edəcəkdi. Ona görə də hər hansı bir vasitə ilə bu sualdan 
yayışmağa çalışaraq tez dilləndi: 
– Məncə hər ikisi yaxşıdır, anacan, hər ikisi. Bu sözlərlə o öz 
ağrıyan qəlbini bir anlıq unudub Süsənə bir növ təskinlik vermək 
istədi. Və deyəsən onun bu sözləri yerinə düşdü. Süsən qızının ər 
evində də xoşbəxt yaşadığına inandı. Bundan əlavə o düşündü: 
88
– Əlbəttə ki, qızlıq dövrü qayğısız gəncliyin bir nişanəsi olsa 
da, onlar həmişə ərə getməyi arzulamışlar. Görünür, ailə xoşbəxtliyi 
daha cəzbedicidir. Fəxriyyə isə bu sözləri ürəyindən keçirdi: 
– Görəsən, anam indi nə fikirləşir? O məni xoşbəxt hesab 
edir mi? Könülsüz qurulan ailə özünü doğruldarmı? Fəxriyyə da-
xilən gərginlik gətirən belə suallarla yüklənmiş olsa da öz daxili 
gərginliyini büruzə verməməyə çalışırdı. Doğrudan da belədir, la-
zım gələndə insan öz daxili hissləri üzərində hökmranlıq etməyi ba-
carmalıdır. Əks təqdirdə, ağlına tabe olmayan hisslərin ucbatından 
bəlkə də əldə edə biləcəyim səadəti əbədilik itirmiş olarsan. Belə 
bir itki isə həmişə insan üçün sonrakı peşimançılığın bünövrəsini 
qoyur. Süsən Fəxriyyənin tez-tez həyəcanlandığını nəzərə alıb onu 
sahil gəzintisinə aparmağı qərara aldı.
Əlvan çalarlı sahil və dənizin saf havası onu bir qədər sakitləş-
dirməli idi. Fəxriyyə Süsənnin təklifi ilə razılaşdı. Mavi dəniz co-
şub çağlayırdı. Bir az aralıda dünyanın bir çox sirlərinin şahidi 
olmuş Qız Qalası səbr və təmkinlə yoğrulmüş əzəməti ilə sanki 
daha yüksəklərdən dənizə boylanırdı. Sahil adamla dolu idi. Bəlkə 
bayram günü olduğu üçün daha da izdihamlı idi sahil. Süsənlə 
Fəxriyyə boş oturacaq axtara-axtara irəliləyirdilər. Nəhayət ki, on-
lar öz istəklərinə çatdılar. Qarşıdakı oturacaqda bir nəfər yaşlı kişi 
bir uşaqla əyləşmişdi. Uşaq ondan həvəslə nə isə soruşurdu. Onların 
arasında baba-nəvə münasibəti hiss olunurdu. Süsəngil tanımadığı 
bu xoşsifət kişiyə salam verib boş yerdə əyləşdilər. Sahilin də öz 
xüsusiyyətləri var. Bəlkə də bu yaranan xüsusiyyət sahilin deyil, in-
sanların bir çoxunun dəniz sahilində yaranan xüsusiyyətidir. Onlar 
gözlərini dənizin uzaq maviliklərində sanki üfüqlə dənizin birləşdiyi 
nöqtəyə dikib xəyala dalmağı çox xoşlayırdılar. İndi Süsəngil də belə 
bir vəziyyətdə idi. Düzdür onları bir müddət dənizin əlvan çalarları 
89
əyləndirdi, lakin bu bir müddət oldu. Onlar özləri də hiss etmədən 
xəyal aləminə qapıldılar. Fəxriyyə öz-özünə düşündü: 
– Görəsən məni daxilən narahat edən nədir? Yalnız Elçin 
tərəfindən sevilməməyimmi? Yoxsa həm də sevməməyimmi? Axı bu 
kiçik ürəyimi nə əzib parçalamalıdır? Allaha şükür etməkdən ki, hər 
cür şəraitlə təmin olunmuşam, amma mən bədbəxt özümü bədbəxt 
hesab edirəm. Niyə? Nə üçün? Elçin mənə qarşı laqeyddir. Məgər 
mən Elçinə özümü sevdirə bilmərəmmi? Qəlbimin qadınlıq qüdrəti 
buna çatmazmı? Onda bəs özüm? Bəs mən onu necə sevim? Aman 
Allah, gör nə cür düşüncələrə qapılıram? Məgər özünü də məcburən 
sevdirmək olarmı? Sevgi insanların təbii duyğularının, özü də saf və 
təmiz duyğularının bir-birindən ayrılıqda yaşamasının çətinliyindən 
doğur Hər bir insan saf, təmiz duyğulardan xali deyildir. Lakin gö-
rünür, Elçinlə bizim aramızda olan münasibət ayrılıqda da heç bir 
çətinlik törətmir. Bax məni narahat edən də elə budur. 
Süsən Fəxriyyənin gözlərini dənizin uzaq maviliklərinə tutub 
dərin düşüncələrə daldığını hiss etdi. Və o, bir ana qəlbindən doğan 
istəklə onu öz düşüncələrindən ayıraraq sevinclə dilləndi: 
– Fəxriyyə, heç yadıma düşmür, axı sənin adına aldığım istiqraz-
lardan biri min manata düşüb. Ürəyin necə istəyirsə, o pulu o cür də 
xərcləyə bilərsən. Fəxriyyə ani olaraq sevinsə də, bu onun ürəyini 
o qədər də açmadı. Çünki onun qəlbinin istəkləri pulla təmin oluna 
bilməzdi. Lakin o, etika xatirinə: 
– Nə yaxşı, ay ana, deyib gülümsədi. 
Onlar bir müddət də sahildə qaldıqdan sonra evə qayıtdılar. El-
çin bir neçə gün idi ki, Fəxriyyəni anasıgilə yola saldığından evə 
gec qayıdırdı. Elə bil ki, ev onun üçün əvvəlki cəlbediciliyini bir 
qədər itirmişdi. Fəxriyyə evdə olanda otaqlarda bir canlanma hiss 
edərdi Elçin. İndi isə Fəxriyyənin bəzən gülə-gülə, bəzən sakit-sa-
90
kit gəzdiyi otaqlarda ancaq sükut hökm sürür, lal bir sükut. Evin 
buz kimi soyuqluğunu yalnız Fəxriyyəsiz anlarda hiss edirdi Elçin. 
Elçin bu gün də evə gec qayıtmışdı. O, divanda əyləşib televizorun 
düyməsini basdı. Ekranda diktor qız səhərki verilişlərin proqramı-
nı deyirdi. O, qalxıb televizoru keçirdi və yenidən divanda əyləşdi. 
Qollarını çarpazlayıb əllərini başının altına qoydu. Otağın lal sükutu 
onu öz evində qərib bir qonağa bənzədirdi. Birdən o, Fəxriyyə üçün 
elə darıxdı ki, bəlkə də yaxında olsaydı bir an da yubanmadan gedib 
onu gətirərdi. Elçin öz-özünə təəccüb qalmışdı. Niyə o, Fəxriyyə yal-
nız ondan uzaqda olanda onun üçün darıxır. Niyə bəs Fəxriyyə üçün 
həmişə belə həsrətli olmur? Bəlkə Fəxriyyənin həmişə onu evə qayı-
danda sakit bir təbəssümlə qarşılayacağına əmin olduğundanmı? O 
özünü əmin edə bilərmi ki, Fəxriyyə onu belə qarşılayarkən daxilən 
də sakitdir. Əlbəttə ki, bu mənim hərəkətlərimin hədd ölçüsündən 
çox asılıdır. Bəlkə də mən öz dostlarımla yeyib-içəndə evə gec 
gələrkən, hər hansı bir ailə məsələsini bəzən təkbaşına həll edərkən 
ona qarşı bir az laqeydlik göstərirəm. Yəqin ki, bu biganəliyim ona 
pis təsir edir. Yaxşı onda bəs sən niyə belə hərəkətlərə yol verirsən, 
Elçin? O öz-özünə bir az bərkdən verdiyi sualdan diksinən kimi oldu 
və öz halına acı-acı gülümsəyib əlavə etdi: 
– Yəqin ki, öz səadətini düzgün qiymətləndirməməkdən hə? O, 
Fəxriyyəni bir daha gözlərinin qabağına gətirdi. Fəxriyyə çoxla-
rından çox-çox yaxşı idi. Bəs onda mənə daha nə lazımdır? – deyə 
Elçin düşündü. Adamın başının üstündə Allah var, bir dəfə cavabı-
mı qaytarmayıb, bir dəfə mənimlə məsləhətləşməmiş bir iş tutma-
yıb, ümumiyyətlə, öz ləyaqətini gözləməyi bacarır. Yaxşı bəs belə 
qadının niyə qəlbinə yaxın olmağı bacarmıram? Hiss edirəm ki, 
o, cismən mənim olsa da qəlbən məndən çox-çox uzaqdır. Özü də 
bütün bunların hamısını özüm eləmişəm. O, bəlkə də əvvəllər belə 
91
deyildi. Xüsusilə mənim ona qarşı laqeydliyim onu qəlbən məndən 
döndərdi. Yaxşı, əgər mən bütün bunları başa düşürəmsə, niyə belə 
bir səhvə yol verirəm? Bəli, səhvə, özü də ən böyük səhvə. Çün-
ki ailə münasibətlərində ərlə arvad arasında yaranan anlaşılmazlıq 
böyük bir səhvin, bəlkə də gələcək ailə fəlakətinin başlanğıcıdır. 
Görünür, qadınlara həmişə qadın gözü ilə baxmaq onların bir sıra 
mənəvi ehtiyaclarını təmin etmir. Onların bir sıra mənəvi ehtiyac-
larına qarşı daim sənin qəlbində, hərəkətlərində, davranışlarında, 
münasibətlərində onlara qarşı cavab reaksiyası olmalıdır. Kişi qadını 
sevməyi və ona özünü sevdirməyi bacarmalıdır, həzzin hüdudu var, 
məhəbbət hüdudsuzdur. Birinci sənin daxili tələbatından irəli gəlirsə, 
ikinci səndən asılı olmayaraq sənin qəlbinin istəyi ilə olmalıdır. və 
yeri gələndə öz birinci hissini ağılla üstələyə bildiyin halda, ikinci 
hissinin qarşısında ağlın acız qala. Bax o zaman qadın üçün həyatda 
yeganə varlığa çevrilə bilərsən. Bütün bunların həyata keçməsi üçün 
isə insanda təbii istəklə yanaşı, möhkəm iradə də olmalıdır. Əgər 
bunları başa düşüb əməl etmirəmsə, görünür məndə möhkəm iradə 
yoxdur. 
Fəxriyyə artıq şəhərdən gəlmişdi. Bu bir neçə gündə onda az da 
olsa dəyişiklik əmələ gəlmişdi. Rəngi bir qədər avazımış, saçlarının 
səliqə-səhmanı bir qədər dəyişmişdi. Elə bil ki, daha da gözəlləşmiş, 
qəşəngləşmişdi Fəxriyyə. İndi Elçin evə tez qayıdırdı. Sanki 
Fəxriyyənin cazibəsi onu bir qədər də özünə çəkmişdi. Otağın lal 
sükutu da dəyişmişdi. İçəridən qadın əlinin səliqəsi hiss olunurdu. 
Bütün bu dəyişiklikləri Elçin duyurdu və hiss edirdi. Lakin bir neçə 
gündən sonra Elçin bütün bunların adi bir hala çevrildiyini hiss etdi. 
Özü etiraf etmək istəməsə də bu bir neçə gündə Fəxriyyə də yenidən 
onun gözlərində adiləşdi. Ancaq Elçin elə istəyirdi ki, Fəxriyyə onun 
gözlərində həmişə adilikdən uzaq olsun. Bir müddət sonra bu adili-
92
yin özü də onu darıxdırmağa başladı, o, dostlarının, yoldaşlarının 
yanında vaxtının onun üçün daha xoş keçdiyini hiss etdi və bu hiss 
Elçini yenidən narahat etməyə başladı. Əgər onlar bir-birindən ayrı 
olanda darıxırdısa, bəs bir yerdə olanda niyə darıxır? O öz-özünə 
düşündü: 
– Yox, görünür, tale məndən üz döndərmişdir. Ya mən həyatımı 
düzgün qurmağı bacarmıram, ya Fəxriyyə mənim qəlb istəyimə 
çevrilə bilmir. Hər halda tale məndən üz döndərmişdir. Elə qorxu-
ram, elə qorxuram ki, Fəxriyyəyə qarşı biganəliyimlə özüm öz 
əlimlə ailəmi dağıtmış olum. Heç birmirəm bu işdə günahkar kimdir, 
Fəxriyyəmi, ya mən özümmü? Axı bir-birlərinə məhəbbəti olmayan 
bu ürəkləri nə üçün birləşdirməyə çalışdıq? Çoxları belə məsləhət 
verirdi, evlənəndən sonra sevsən də, sevməsən də ailədə yalnız ümu-
mi bir hiss yaranır, bir-birini başa düşəsən, bu çox şeyi həll edir. Bu 
da axırı, biz ki, bir-birimizi çox gözəl başa düşürük. Bəlkə də bir-
birimizi başa düşməsəydik daha yaxşı olşardı. O zaman heç olmasa 
daxilən əzab çəkməzdik. İndi isə mən də əzab çəkirəm, hiss edirəm 
ki, o da əzab çəkir. Görəsən, bu əzabların axırı nə olacaqdır? Belə 
bir yaşayış çətin, ayrılıq isə ondan da çətindir. Ancaq mənə təsəlli 
verən yalnız bir şey var, Fəxriyyə mənim gözlərimdə heç də başqa 
qadınlardan pis deyildir. Axı, o qəşəngdir. Deyirəm bəlkə mən qa-
dınların qəlbini yaxşı duymağı bacarmıram. Əgər bunu bacarsaydım 
onda bir başqası Fəxriyyədən mənim üçün daha cəlbedici olardı. 
Bəlkə həyat bu cür olur. Hər hansı bir kəslə daha yaxından tanış 
olduqca o kəs sənin gözlərində adiləşir. Mənə qalsa belə bir yaxınlı-
ğı istəməzdim. Çünki adilik məni darıxdırır, lakin adilikdən kənara 
da çıxa bilmirəm. Görünür, özüm də adiyəm. Fəxriyyə qəlbində də 
beləcə adi vəziyyətdə yer tuturam. Yaxınlıq həmişə insana lazımdır, 
ancaq bu yaxınlığın arxasında istək və sevgi dayana. Mən indi hiss 
93
edirəm ki, sevgisiz ürəklə yaşamaq ömürdən-gündən deyildir. Heyif 
insana həyat yollarında atılan hər addım üçün yalnız bir imkan ve-
rilir. Əks təqdirdə, o, ikinci dəfə səhvə yol verməzdi. Görünür, bu 
da həyatın qadağalarından biridir, yalnız bir imkan. mənim atdığım 
addımın da axırı belə. Elçin düşüncələrdən ayrılanda Fəxriyyənin 
sakit-sakit ona baxdığını gördü. Elçin bu baxışlardan Fəxriyyənin 
onun halına acıdığını hiss etdi. Bu özlüyündə ona xoş gəldi. Fəxriyyə 
qayğılı bir görkəmlə soruşdu: 
– Elçin... 
O nəyi isə çılpaqlığı ilə etiraf etmək istədi. Elçinin halına yan-
dığınımı, öz vəziyyətinimi, nəyi isə, lakin nə fikirləşdisə sözünü 
dəyişdi və dedi: 
– Elçin, bəs nahar etmək istəmirsən? Elçin ondan başqa sual 
gözləyirmiş kimi bir az təəccüblənən kimi oldu və könülsüz-könül-
süz dilləndi: 
– Əgər hazırsa, gəlim. Fəxriyyə özünü məcbur edərək gülümsədi 
və əlini ona uzadıb: 
– Dur, xörək hazırdır, – dedi. 
Elçin bu təbəssümə təbəssümlə cavab verdi və sanki bu 
təbəssümün belə bir tumara möhtac duyğularına ilıq bir hərarət yay-
dı. O çox böyük bir iştahla nahar etdi. Onlar hər ikisi bir-birindən 
asılı olmayaraq bu məzmunda düşündü: 
– Ürəyə yatan nəvazişin hökmünə bir bax. Və beləcə bir ürəyə 
yatan təbəssümdən doğan xoş əhvali-ruhiyyə xeyli müddət onları 
izlədi. Fəxriyyə öz-özünə düşündü: 
– Məndə də günah çoxdur. Mən Elçinin qəlbini ələ almaq üçün az 
səy göstərirəm. Aman Allah bir-birinə uyuşmayan hisslərimiz üçün 
o necə də əzab çəkir. Mən belə hallarda ona baxanda belə bir işə 
razılıq verdiyim üçün özüm-özümə nifrət edirəm. Amma axı, o da 
94
belə bir işə razılıq verib, onda... Yox, yox, yox. Deyəsən belə getsə 
mən başımı itirəcəyəm. Axı, mən də insanam, mən də bir ürək dolu-
su sevinclə yaşamaq istəyirəm. Nə olsun ki, o da bəzən əzab çəkir. 
Məgər biz hər ikimiz əzab çəkmək üçünmü ailə qurmuşuq. Onun 
məndən, mənim də ondan qayğı tələb etməyə haqqımız var. Bayaq 
hiss etdim ki, bir nəvazişli təbəssüm ona necə xoş gəldi. Axı, mənim 
də qəlbim belə bir nəvazişə möhtacdır. Mənə heç nə lazım deyil, 
yalnız Elçinin qayğıkeşliyi lazımdır, başqa heç nə. Heç bir şey onun 
qədər mənim qəlbimə hərarət gətirə bilməz. Axı nə üçün biz onunla 
soyuq ürəklə bir yastığa baş qoyaq. Mən belə anlarda özümə, həyata, 
dünyaya, taleyimə nifrət edirəm, nifrət... Belə hallarda başa düşürəm 
ki, mən Elçini heç vaxt sevməmişəm, nə də sevə bilmərəm. Lakin 
belə anların yaşamlığı yaxşı ki, ömrümdə az olur. Və sonradan özü-
mü inandırmağa çalışıram ki, hər şey keçib gedəcək. Bir gün bizim 
körpəmiz olacaq. Elçin də, mən də bu körpəyə heyran-heyran baxıb 
qürrələnəcəyik. Biz qəlbən yaxın olacağıq. Hər şey keçib gedəcək, 
hər şey... Sonra da bu düşüncələrimə qarşı istehza ilə belə deyirəm: 
– Axı nə keçib gedəcək? Qəlbimdə nəyə əsasən hansı yeni 
hisslər meydana gələcək ki, ömrümü zinətləndirsin? Və beləcə su-
allar içərisində əzab çəkdiyimi hiss edirəm. Hiss edirəm ki, bütün 
bu əzablar qəlbimdəki intəhasız boşluqda öz yolunu azmış suallarla 
sahmanlana bilməz. Mənim qəlbim üçün sevgi lazımdır, hərarətli bir 
sevgi. Bu hərarəti isə heç vaxt, heç vaxt Elçinin mənə qarşı olan duy-
ğularında hiss etməmişəm. Həqiqəti nə qədər gizlətsən də o, axır üzə 
çıxır. Yaxınlıq hər şeyi, o cümlədən həqiqəti çılpaqlığı ilə göstərir. 
Elçin də öz hisslərini məcbur edir, eləcə də mən də, lakin bəzən bu 
mümkün olmur. Eh nə isə, deyib Fəxriyyə ah çəkdi. Sonra isə yavaş-
dan öz-özünə pıçıldadı: 
95
– Eh, nə isə deməklə hər şeyi unutmaq olmur axı. Elə bir 
dərdə düşməmişəm ki, çarəsi asanlıqla tapılsın. Bu vaxt həyətdən 
Diləfruzun səsi gəldi: 
– Ay qız, Fəxriyyə otaqda darıxmırsan? Düş gəl bir az burda 
əyləş, havan dəyişsin. Fəxriyyə: 
– Gəlirəm, deyib həyətə düşdü. Diləfruz artıq bir az vaxtı 
keçdiyindən çiçəklərinin bəzisi solmuş yasəmən ağaclarının al-
tındakı oturacaqda əyləşmişdi. Onun simasından doğan təəəssürat 
həyatının xoşbəxt anlarının o qədər də az olmamasını zühur etdirirdi. 
Fəxriyyə asta addımlarla gəlib onunla üzbəüz oturacaqda əyləşdi. 
Diləfruzun kefi nə isə çox kök idi. Fəxriyyə bunu bir anda onun 
baxışlarından və ümumi görünüşündən hiss etdi. O, doğru təyin eşi-
bmiş. Bu Diləfruzun ilk sözlərindən məlum oldu. O, sevinclə köksü-
nü ötürüb dedi: 
– Ay qız məni təbrik et də. Deyirəm illər quş qanadında gəlib 
keçir ey. Bax bu gün İlyasla mənim ailə qurduğumuzun düz qırx ili 
tamam olur. Elə bil hər şey dünən olub, olduğu kimi yadımdadır. 
Fəxriyyə təbrik edirəm, – deyib sonra ürəyindən keçirdi: 
– Qırx il ailə qayğısı daşımaq. Bu heç də az deyil. Aman Al-
lah, görəsən, mən Elçinlə bu qədər ili ailə qayğısı daşıya bilərəmmi? 
Ürəyim buna dözərmi? Sonra üzünü Diləfruzə tutub əlavə etdi: 
– Bu qədər ilin acılı-şirinli günlərinə şərik olub bir yerdə qoşa 
ömür sürüb yaşamaq heç də asan deyildir. Həyat insan ömrünün 
astanasından tutmuş sonuna qədər daim onu imtahanları ilə izləyir. 
Siz özünüzü xoşbəxt hesab etməlisiniz ki, həyatın bu qədər müddət 
ərzində sınaqlarından saf çıxmısınız. 
Diləfruz səmimilikdən doğan bir itaətkarlıqla onun sözlərini başı 
ilə təsdiqlədi və dedi: 
96
– Orası elədir qızım, lakin xoşbəxtliyin də özünün hədd ölçüsü 
var və bunu hərə bir cür qiymətləndirir. Mənə qalsa orta səviyyəli 
bir həyat yolu keçmişəm. İnsanların yaşadığı müddət ərzində həyata 
keçməyən arzuları onların həyatda əldə etdikləri xoş günlərdən qopa-
rılmış zaman müddətləridir. Mənim də həyatımda belə xoş günlərdən 
qoparılmış zaman müddətləri çox olmuşdur. Amma ümumiyyətlə 
götürdükdə, bir ailə qayğısını birləşdirmək üçün iki ürəyi yaxşı-pis 
birləşdirmişik. Ancaq hər halda bir şeyi heç vaxt unutmaq olmaz, 
ailənin yaşamlığını və saflığını daim qoruyub saxlamaq üçün kişi-
nin və qadının öz xüsusi rolu vardır. Əgər hər hansı bir ailədə kişi 
və qadın öz rollarını düzgün aparmağı bacarırlarsa, o ailənin gözəl 
gələcəyinə ümid bəsələmək olar. Əks təqdirdə ailə xoşbəxtliyindən 
danışmaq düşüncəsizlikdir. 
Bunlar Fəxriyyə üçün yeni sözlər olmasa da, onu düşünməyə 
məcbur etdi. Doğrudan da ailə münasibətlərinin sahmanda saxlanıl-
masında hər kəsin öz rolu var. Bunu Fəxriyyə çox gözəl başa dü-
şürdü. Və bu da onun üçün aydın idi ki, Elçinlə münasibətlərinin 
sahmanda olmamasının bir səbəbi də özüdür. Yaxşı, əgər mən bütün 
bunları başa düşürəmsə, niyə bu səhvlərə yol verirəm, deyə daxilən 
o özü-özünü danladı. Lakin bu daxili etiraf onun ürəyinin hökmünü 
dəyişdirməyə qabil deyildi. Ürəyin verdiyi hökm isə çox zaman in-
sanın gələcək taleyini müəyyənləşdirir. Fəxriyyə qurumuş yasəmən 
yarpaqlarını əlində oynada-oynada bu düşüncələrdən sonra Diləfruza 
xitabən belə dedi: 
– Həyatda tam xoşbəxtliklə təmin olunmuş ürək tapmaq çətindir. 
Qıraqdan baxan hər hansı bir diqqətli şəxs təyin edə bilməzdi 
ki, Fəxriyyə bu sözləri Diləfruz üçün deyir, ya özü üçün, yoxsa 
ümumiyyətlə, insanlar üçün. Hər halda Fəxriyyənin bu sözlərindəki 
deyim tərzi ilə yanaşı, qayğı qarışıq təskinlik Diləfruzun haradasa 
97
qayğıya möhtac olan duyğularına mərhəmanə bir sığal çəkdi. Və bu 
sığalın yaratdığı xoşluq Diləfruzun razılıq bildirən təbəssümündə 
zahirən öz əksini tapdı. O, Fəxriyyənin qara badamı gözlərinə qoca-
ların baxa biləcəyi bir qibtə hissi ilə baxdı və köksünü ötürdü. Görü-
nür gənclik illərinin xatirələri bu gün onu xəyalən tez-tez ömürdən 
keçən illərin yaşanmış xoşbəxt anlarına aparırdı. Diləfruz Fəxriyyəyə 
nəzər saldıqdan sonra öz ürəyində qocalığına nifrət etdi. Çünki qo-
calıq onun bəlkə də ömründən də qiymətli gənclik həvəsini və özünə 
görə gözəlliyini əlindən almışdı. Bu fikirlər onun beynindən ildırım 
sürəti ilə keçdi və sonra o Fəxriyyəyə belə dedi: 
– Ömür yolları elə daşlı-kəsəklidir ki, bu daşlı-kəsəkli ömür yol-
larını büdrəmədən keçib müəyyən bir həddə çatmaq elə özü də bir 
xoşbəxtlikdir. Kim deyə bilər ki, mənim kimi qırx il bundan əvvəl ailə 
qurmuşların hamısı indi bizim kimi ev-eşik, oğul-uşaq sahibidirlər və 
hələ öz gələcək talelərinə də ümid doğuran bir istəklə baxırlar. Kim 
deyə bilər? Əlbəttə ki, heç kim. Çünki həyatın sərt üzü həqiqəti düz-
gün qiymətləndirdiyi kimi, səhvləri də bağışlamır. Və bu səhvlərin 
irili-xırdalığından asılı olaraq insanların taleyi müəyyənləşdirilmiş 
istiqamətdə irəliləyir. Bu isə güzəştsiz bir oyundur. 
Fəxriyyə Diləfruzun fikirlərini bütün çılpaqlığı ilə hiss etdi. Bu 
güzəştsiz tale oyunu görəsən, onun ömür-gününə nələr gətirəcəkdi. 
Diləfruz düz deyir, səhvsiz insan həyatı yoxdur. Ancan səhv də var, 
səhv də var də. Mənim səhvim daha böyükdür. Səhvin böyüklüyü 
günahın və bunun müqabilində cəzanın böyüklüyü deməkdir. An-
caq yetər. İndi bütün ümidlərim Elçinədir. O mənim qəlb istəklərimi 
təlatümə gətirə bilsə, demək hələ gələcəyə ümidlə baxa-baxa yaşaya 
bilərəm. Hər şey ondan asılıdır. Həm də ki, axı, o, ailə başçısıdır. 
Gözəl ailə sahibi olmaq üçün gözəl də ailə başçısı olmaq lazımdır. 
Ailənin nüfuzu da, gələcək səadəti də əlbəttə, hər ikimizdən asılı 
98
olsa da, Elçindən daha çox asılıdır. Mən həyatda çox şeyi qurban 
verərdim Elçinin hissləri mənim ürəyimə yol tapa bilsəydi. 
Baharın xoş nəsimi insanı vəcdə gətirə biləcək bir xumarlığa ma-
lik idi. Çiçəkləmiş alça və ərik ağacları üzərində müxtəlif cücülər 
uçuşurdular. Sanki bahar öz təravəti ilə bütün canlılara həyatı və 
gözəlliyi dərindən duymaq qabiliyyəti bəxş etmişdi. Bir qaranquş 
ağzında kiçik bir ot qırığı öz yenicə düzəltmək istədiyi yuvasına 
doğru uçurdu. Bu vəziyyət istər-istəməz adamda belə bir duyğu 
əmələ gətirirdi, həyat gözəldir, yaşamaq gözəldir. İki xallı kəpənək 
havada burulğan varmış kimi bir-birinə dolaşa-dolaşa göy çəmənlik 
üzərində uçuşurdular. Bütün ağaclar, otlar ilıq bahar günəşinə doğ-
ru boylanmışdı. Sanki bu bahar günəşi öz zərli şəfəqləri ilə bü-
tün dünyanı özünə cəlb etmək üçün yaranmışdı. Dünya yaşamalı 
və gözəl idi. Bu yaşamalı və gözəl dünyada bir qoca öz qırx illik 
xatirələrini vərəqləyir, bir gənc isə bəlkə də qırx il bundan sonrakı 
öz xəyallarında yaşayırdı. Fəxriyyənin xəyal aləmində gəldiyi son 
nəticə yenə də bu oldu: 
– Öz hisslərini məcbur etmək özünə əzab verməkdən başqa bir 
şey deyildir. Bu əzabların isə sonsuz olduğunu düşünmək belə insanı 
dəhşətə gətirir. bu əzablar və bu əzabların yaratdığı dəhşətli fikirlərlə 
tək qalan ürəyin halına yazıq. İnsanların ürəyi fikir sərbəstliyinə ma-
lik olsa da, fikirləri insanın öz daxilində yerləşsə də, çox qəribə bir 
haldır ki, insan bəzən öz daxilində yerləşən fikirlərin zindanında 
əzab çəkir. Deməli, fikirlər insanın, insansa öz fikirlərinin zindanba-
nıdır. Bu vaxt Elçin gəldi. O, uzaqdan gülümsünə-gülümsünə onlara 
yaxınlaşıb iti bir baxışla anasını və Fəxriyyəni süzüb dedi: 
– Ay aman, bunlar nə yaman birləşiblər. Gəlin qaynananın belə 
mehribanlığına qibtə etməyə dəyər. Ancaq özünüzü bəd nəzərdən 
qoruyun, – deyə o, zarafatla əlavə etdi. 
99
Onun bu zarafatına Diləfruz da zarafatla cavab verdi: 
– Sənin gözün dəyməsin, bizim heç kəsdən qorxumuz yoxdur. 
Sonra bir qədər ciddiyyətlə əlavə etdi: 
– Kimə nə pisliyimiz dəyib ki, bu mehribanlığımıza da göz ye-
tirsin. 
Elçin gəlib anasının yanında əyləşdi və qollarını onun boynuna 
salıb dedi: 
– Zarafat edirəm, anacan, zarafat. Ancaq onu düz deyirəm ki, 
belə bir gəlin-qaynana münasibəti qibtəyə layiqdir. Fəxriyyə anası 
ilə zarafatlaşan Elçinə baxdı-baxdı və ürəyindən keçirdi: 
– Ona nə üçün mənim qəlbimdə yer yoxdur? Görəsən, o bunu 
hiss edirmi? Əgər hiss edirsə, dəhşətlidir. Sonra üzünü Elçinə tutub 
yarızarafat, yarıgerçək dedi: 
– Gəlin də qaynananın qızlarından biri. Və Diləfruza tərəf baxıb 
hipnozedici bir vəziyyətdə soruşdu: 
– Elə deyil, ana. 
Diləfruz: 
– Hə, – deyib dayandı. 
Fəxriyyə yenidən Elçinə: 
– Buna nə sözün ola bilər? Gördün anan da təsdiqlədi. Sən o 
yerdə gəlin-qaynana münastbətlərindən danışa bilərsən ki, onlar 
ziddiyyət nəticəsində yaransın. Sonra zarafatla əlavə etdi: 
– Sən bizim aramıza girə bilməzsən. Gülə-gülə: 
– Özün də vəziyyəti görürsən də. 
Elçin də gülümsündü və belə cavab verdi: 
– Yaxşı, yaxşı, mən təslim. O, uşaq kimi hər iki əlini yuxarı qal-
dırıb Fəxriyyəyə baxırdı. Onun bu baxışlarında nə qədər sadəlik, nə 
qədər təmizlik, nə qədər mehribanlıq var idi. Bu baxışlar Fəxriyyənin 
hardasa tumara möhtac olan hisslərini xoş bir qılıqla titrətdi. Bu 
100
Fəxriyyəyə olduqca xoş gəldi. Lakin bu bir anlıq oldu. O, yenə də 
özünə qarşı Elçinin gözlərində laqeydlik, biganəlik oxudu. Bu o za-
man oldu ki, bu anlarda Elçin Fəxriyyəyə baxıb fikrindən keçirdi: 
– Doğrudan da bu qız elə qəşəngdir, ey. Beləcə ürəyiaçıqlıqla gülə-
gülə danışanda adama lap xoş gəlir. Nə isə hərdən onda ürəyəyatımlı 
bir suyuşirinlik hiss edirəm. Bəlkə də mənə belə gəlir. Bəlkə də o, 
həmişə belə olur, mən onu hərdən hiss edirəm. Eh nə isə... 
Elçinin bu halına Diləfruz da gülümsündü. Elçinin bu halı anası-
na onun uşaqlığını xatırlatdı. Uşaq vaxtı Elçin və qonşu uşaqları da-
va-dava oynayanda tez-tez bu halı təkrar edirdilər. İndi isə dünənki 
o bir əlcə uşaq gör bir nə qədər böyümüşdü. Aman allah, o belə 
vəziyyətdə gör necə də öz keçmiş uşaqlığını xatırladırdı. Gözlərinin, 
üzünün ifadəsi də o zamankı kimi idi. Görünür, insan özünü unudub 
təmiz bir hissi ifadəyə qapılanda uşaq kimi pak və məsum olur… 
Süsən neçə gün idi ki, rahatlıq tapa bilmirdi. O, Fəxriyyəni yuxu-
da görmüşdü. Yuxudan ayılanda o, elə həyəcanlı idi ki. Yuxuda gör-
dü ki, Fəxriyyə böyük bir çaya düşüb, çay onu yuyub aparır. O, sıl-
dırım sahilin kol-koslarına əl atır. Əli tamam qan içindədir. Görünür, 
nəyəsə toxunub. Nəhayət ki, o, bir tikan kolundan yapışır. Su onu 
yırğalayır. O, qanlı əlləri ilə bu koldan yapışmış halda qışqırır: 
– Kömək edin, kömək edin. Elə bu vaxt Süsən yuxudan ayıl-
mışdı. Ana ürəyi üçün özündən xeyli uzaqda olan qızından narahat 
olmağa elə bu bəs idi. Süsən təzəcə qəfəsə salınmış quş kimi pırr 
eləyib bu dəqiqə Fəxriyyəin yanına uçmağa hazır idi. Odur ki, artıq 
o, dözə bilmədi və yır-yığış edib bir baş rayona, Asəfgilə yollandı.
Axşamüstü artıq o qardaşıgildə idi. Süsən Nilufərdən Fəxriyyə 
barədə xəbər tutmuş, narahatlığı bir qədər keçib getmişdi. On-
lar Fəxriyyə ilə səhər görüşəcəklərini qərarlaşdırmışdılar. Süsən 
Nilufərdən Fəxriyyənin necə yaşamasını soruşdu. Nilufər ona dedi: 
101
– Pis yaşamırlar. Allaha şükür, hər şeyləri var. Yeri gələndə Asəf 
də öz köməkliyini əsirgəmir. Gənc ailədirlər, qayğıya möhtacdır-
lar. Əlbəttə ki, İlyas kişi də, Diləfruz arvad da dünyagörmüş adam-
lardır. Mən belə başa düşürəm ki, onlar evin içindədirlər, hər hal-
da nəzərləri üstlərində olar. Onlar qoymazlar ki, uşaqlar hər hansı 
maddi və mənəvi çətinlikdən əzab çəksinlər. Uşaqlar deyəndə ki, 
tay maşallah böyükdürlər, onlar yalnız biz yaşlıların gözündə hələ 
də uşaq görünürlər. Heç narahat olma, Süsən. Onlar bəlkə də dün-
ya işlərindən bizdən də yaxşı baş çıxarırlar. Məni qınama, zəmanə 
uşaqlarıdırlar axı. 
Süsən dünyanın bir çox işlərinə bələd olan yaşlılara məxsus bir 
tərzdə gülümsədi və dedi: 
– Zəmanə gəncləri olsalar da, hər halda qayğımızı üstlərindən 
əskik etməməliyik, Nilufər. Hər şeyi ki, görə-görə gəlirsən. Bəzən 
nə zəmanəyə, nə də zamana uşaqlarına etibar etmək olmur. Zama-
nından asılı olmayaraq gənclər həmişə yaşlıların dəyərli məsləhətinə 
möhtac olmuşlar. 
Anasının gəlişindən xəbər tutan Fəxriyyə səhərə dözməyib elə 
axşam Elçinlə anasının görüşünə gəldi. Saf, təmiz duyğularla bir-
birinə bağlı olan iki həsrətli ürək bir-birinə qovuşdu. Sonra Süsən 
Elçinə də əl verdi. Elçin özündən asılı olmayaraq nədənsə Süsənin 
baxışları altında bir az xəcalət çəkən təhər oldu. Süsən Elçinin ya-
naqlarındakı qızartını utancaqlıq əlaməti sayıb onu bu vəziyyətdən 
çıxarmaq üçün dedi: 
– Bıy, ayaq üstə niyə dayanmısan? O, divanı göstərib əlavə etdi: 
– Əyləşsənə. 
Elçin ona sağ ol deyib, keçib divanda əyləşdi. Süsən ondan hal-
əhval tutdu: 
– İlyas qardaş, Diləfruz bacı necədirlər? 
102
Elçin bir qədər sakitləşmiş halda dilləndi: 
– Sağ olun Süsən xala, yaxşıdırlar. Və öz növbəsində o da soruşdu: 
– Siz özünüzü necə hiss edirsiniz? Süsən qeyri-müəmmalı bir 
tərzdə cavab verdi: 
– Belə də, qocalıqla bir durub, bir otururuq. Siz gənclər xoş-
bəxt olun, bala. Elçin bu cavabın deyim tərzini öz ürəyində belə 
qiymətləndirdi. Yəqin Süsən hələ də şəhərə onun yanına köçmə-
diyimizə işarə vururdu. Dünyagörmüş qadındır, az qala adamın 
ürəyindən keçənləri oxuyur. Onunla söhbətdən çox çəkinirəm, elə 
bilirəm ki, nə düşündüyümü qabaqcadan hiss edir. Elə Fəxriyyənin 
də bir süyümü ona oxşayıb. O, Fəxriyyəyə tərəf baxdı, onlar elə 
mehribanlıqla söhbət edirdilər ki. 
Bu vaxt Asəf gəldi. O, Elçin və Fəxriyyəylə görüşüb gedib əy-
ləşdi. Bir azdan Elçinlə o, mürəbbəti çay içə-içə nərd oynayırdılar. 
Axşamdan xeyli keçəndən sonra Elçin evə tək qayıdırdı. Fəxriyyə 
Asəfgildə qalmışdı. Onlar gecədən xeyli keçənə qədər söhbət etdilər. 
Söhbətləri elə şirin idi ki, heç birisi yatmağa tələsmirdi. Fəxriyyə 
Gülüşü, Rənanı, Dilşadı bir-bir Süsəndən soruşdu. Hamısı barədə 
ətraflı məlumat aldı. Süsən də, öz növbəsində, Fəxriyyəni xeyli sor-
ğu-suala tutdu. Bu gecə elə şirin bir gecə idi ki. Ancaq nə etmək olar, 
vaxt keçirdi. Daha yatmaq lazım idi. Odur ki, Nilufər zarafata salıb 
gülə-gülə dedi: 
– Elə edək ki, səhər də danışmağa bir sözümüz qalsın. Daha gec-
dir, Süsən də yol gəlib yorğundur axı.
Onsuz da bayaqdan işığı söndürüb hər kəs öz yerinə girmişdi. 
Bu sözlərdən sonra isə onların hər biri ürəklərində xəyal aləminə 
qapıldılar. Nilufər doğma qızı ilə bir otaqda nəfəs aldığı üçün özünü 
xoşbəxt hesab edirdi. Süsən öz ürəyində Asəfə bir daha minnətdaqlıq 
edirdi. Çünki Asəf ona Fəxriyyə qayğılı, gözəllikli bir dünya bəxş 
etdi. Fəxriyyə də öz ürəyində düşünürdü: 
103
– Bu bir ildə anam deyəsən, bir az qocalıb axı. Deyəsən, təklik 
onu yaman sıxır. Gərək məzuniyyət götürəndə Elçinə deyəm məni 
şəhərə aparsın, icazə versə məzuniyyətimi orada keçirim. Lap elə 
Elçini başa salaram ki, körpəmiz də orada olsun, necə olsa şəhər 
xəstəxanası rayon xəstəxanasından seçilər. Həm də xəstəxanada da 
olsam anamla tez-tez görüşərəm. Axı, orada o məni tez-tez yoxlayar. 
Fəxriyyə elə şirinliklə xəyallara dalmışdı ki, bilmirdi bütün bunları 
yuxuda görür, yoxsa ayıqlıqda. Bu vaxt Elçinlə Süsənin görüşünü 
xatırladı və bu görüş nədənsə ona qəribə gəldi. Axı nə üçün anamla 
görüşəndə elə xəcalət çəkənə oxşar hisslər keçirdi Elçin. Yanaqları 
da qızarmışdı. Yoxsa bu övladına qarşı laqeydliyin ana qarşısında 
etirafı idi. Günlər bir-birini əvəz edir, görəsən ona alışacağammı?
İllər keçir. Dünya öz sirrli-soraqlı gərdişi ilə insanların ömründən 
qəlpə-qəlpə günlər qoparır. Nə günəş, nə ay, nə də ki, başımızın 
üstündəki mavi göy qübbəsi dəyişmir. dəyişən yalnız həyat idi. Bəlkə 
də günəş də, ay da, mavi göy qübbəsi də dəyişikliyə uğrayırdı, lakin 
görünür biz bunu elə də hiss etmirdik. Özü qədər amansız olan qo-
calıq daha çox ömür sürənləri haqladıqca bir az da ondan çox uşaq-
lıq yenicə dünyaya qədəm qoyan körpələrə ad olurdu. Bu bəlkə də 
həyatın ən çox qorunan qanunlarından biridir. Çünki əks təqdirdə, yer 
üzündə həyat olmazdı. Belə uşaqlaqdan biri də məzuniyyət götürüb 
şəhərə gəlmiş Fəxriyyənin Süsəngilə yaxın xəstəxanaların birində 
dünya işığına ilk dəfə göz açmış qızına ad qoymaq oldu. Fəxriyyə 
belə bir vəziyyətlə əlaqədar təbii ağrlara dözüb başını azca qaldı-
rıb, yenicə həyata qədəm qoyduqdan sonra yuyulub təmizlənmiş və 
səliqə ilə ağa bükülüb yanına qoyulmuş körpənin üzünə baxdı. Bu 
canlı varlıq onların özlərinə necə də oxşayırdı. Bu canlı varlıq Elçin 
simasını Fəxriyyə ilə özündə birləşdirdiyindənmi, yoxsa nədəndisə, 
Fəxriyyə hiss etdi ki, hər körpənin üzünə baxdıqca Elçini daha tez-tez 
104
xatırlayır. Nədənsə Fəxriyyə öz körpəsinin üzünə bir də nəzər salanda 
belə hiss etdi ki, bu körpə Elçinlə onu bir-birinə daha sıx tellərlə bağ-
layır. Və özündən asılı olmayaraq bir anlıq Fəxriyyənin ürəyi bərk 
sıxıldı. Lakin bu bir anlıq oldu. Körpənin üzündəki məsumluq hər 
şeyi ona unutdurdu. Belə hallarda Fəxriyyə özündən, körpəsindən, 
bir də geniş, açıq, mavi səmadan başqa heç nə hiss etmirdi. Geniş, 
açıq, mavi səmanı isə nədənsə öz körpəsi ilə qoşa təsəvvür edirdi o. 
Bəlkə də geniş, açıq, mavi səma ilə təmiz, günahsız, məsum körpə 
gözləri arasında bir oxşarlıq var. Fəxriyyə belə düşüncələr içərisində 
xəyala dalanda özündə əvvəllər olmayan daha bir yeniliklə üzləşdi. 
O hiss etdi ki, düşüncələri hansı istiqamətdə yönəlsə də sanki ehtiyat 
yaddaşında belə bir qəti hökm həkk olunmuşdu: 
– Onun körpəsi var, o, körpəsi üçün yaşamalı və qayğı 
göstərməlidir. Həm də bu hökm özlüyündə ona nədənsə xoş gəlirdi. 
Fəxriyyə bu xoşagəlimli duyğunun hökmranlığı üçün həyatın bir çox 
zövqlərindən məhrum olmağa hazır idi. Bu, analıq duyğusu idi. Yəqin 
ki, ana olanlar və bu hissi keçirənlər bu duyğunun nə qədər ilahi 
bir qüdrətə malik oluduğunu çox gözəl bilirlər. Nə isə. Xəstəxanada 
bir müddət qaldıqdan sonra həkimlərin icazəsi ilə Süsən Fəxriyyəni 
çıxarıb evə gətirdi. 
– Ay Allah, nə xoşbəxtəm, – deyə Süsən, bəlkə də öz gənclik 
hisslərini qurban verdiyi əri öləndən sonra, ilk dəfə olaraq qollarını 
qaldırıb doyunca oynadı. Sonra gəlib bir övlad şirinliyi ilə körpənin 
üzündən, Fəxriyyənin alnından öpdü. Süsən Allahdan bir övlad arzu-
layırdı ki, ana olsun, indi o, nənə olmuşdu. Daha ona bu xoşbəxtlik 
də bəs edərdi. O, üzünü Fəxriyyəyə tutub dedi: 
– Arzuma çatdım bala. Bu gündən belə nə yaşasam onu özümə 
qazanc hesab edəcəm. İndi Süsən nənəyəm ey, Süsən nənə, – deyə 
əlavə etdi və yanaqlarına iki damla yaş yuvarlandı. Bu, həqiqətən, 
105
sevinc yaşları idi. Sonra o, bələkdə olan körpə qızı götürüb bir xeyli 
atıb-tutdu. Sanki körpə göyə uçacaqmış kimi bu nəvazişdən deyəsən 
çox xoşallandı. Çünki bir müddət yerinə – bir vaxt Fəxriyyənin ol-
muş beşiyə qoyulanda xırdaca dodaqlarını büzdü və ağlamsındı. 
Fəxriyyə onu qucağına götürüb öz ilıq ana südü ilə xumarlındırana 
qədər körpə ağlamsınırdı. Toxlanıb göz qapaqları örtüldükdən son-
ra o, bir müddət şirin yuxu qismətli oldu. Bu müddət ərzində Elçin 
də gəlib onu bir neçə dəfə yoxlamışdı. Elçin birinci dəfə körpəni 
görəndə onun üzünə xeyli baxmış və sonra gözlərini ondan çəkib 
Fəxriyyəyə gülümsəmiş və demişdi: 
– Daha biz də qocaldıq. Fəxriyyə isə ondan öz ürəyində körpəyə 
aid olan başqa bir cavab gözləsə də ona təbəssümlə belə cavab verdi: 
– Get cehizlərini hazırla. Bu sözlərdən sonra hər ikisi bir müddət 
körpə hənirindən doğan bir təsir altında xəyala dalmışdılar. Bir aya 
yaxın idi ki, Fəxriyyə anasıgildə qalırdı. Bu bir ayda bir neçə dəfə Gü-
lüş, Rəna, Dilşad ona baş çəkmişdilər. Gülüş də Süsən kimi, bir qədər 
yaşlaşmışdı. Bu onun sifətinin dərisinin torbalaşmasından daha çox 
hiss olunurdu. Qocalıq onun yalnız danışıq tərzinə və mühakimələrinə 
toxuna bilməmişdi. O, sərrast və iti ağlı ilə vəziyyətdən düzgün baş 
çıxarmaq qabiliyyətinə malik idi. Bir gün o, Fəxriyyəni yoxlamağa 
gəlmişdi. O, Fəxriyyənin və körpənin vəziyyəti ilə maraqlandıqdan 
sonra, bir ana qayğıkeşliyi ilə körpəni açıb altını quruladı və yenidən 
bələdi. Sanki bu yaxşılığın əvəzində körpə ona təbəssümlə cavab 
verdi. Bunun müqabilində Gülüş də onun alt dodağına şəhadət bar-
mağı ilə toxunub bir neçə dəfə piş-piş etdi. Sonra keçib öz köhnə 
rəfiqəsi Süsənlə divanda yanaşı əyləşdi. Onların baxışları toqquşan-
da hər ikisi sevincdən gülümsədi. Xoşbəxtdir dünyada təmiz qəlb 
sahibləri ki, heç bir daxili hisslərinin zühurundan qorxmurlar. Çünki 
əmindilər ki, saflıq onları heç vaxt xəcalətdə qoymaz. İndi Gülüş 
106
də, Süsən də belə bir vəziyyətdə idilər. Onlar bir-birlərinə qarşı öz 
qəlblərinin təmizliyinə inanırdılar. Bəlkə də bu inam idi onları həyat 
yollarında bir-birinə yaxınlaşdıran. Və bu sevinc qarışıq baxışlardan 
sonra köhnə rəfiqələr hər şeyi unudub söhbətə girişdilər. Fəxriyyəni 
mütəəssir edən görüşlərdən biri də Dilşadla Rənanın gəlişi oldu. Bu 
görüş bir müddət Fəxriyyəni öz qayğısız gəncliyində yaşatdı. Yal-
nız hərbənbir körpə həniri onu bu günlərə qaytarırdı. Dilşadla Rəna 
körpəni çox həvəslə oynadırdılar və bundan Fəxriyyə elə həvəsləndi 
ki, az qaldı körpəni alıb özü oynatsın. O, yalnız etika xatirinə belə 
etmədi. Köhnə ürək dostları yenə də beləcə olaraq qalırdılar. Dilşad 
da, Rəna da hər ikisi nişanlanmışdı. Bunu Rəna Fəxriyyəyə sirli bir 
pıçıltı ilə belə çatdırdı: 
– Hər ikimizin nişanlanmağımızı yəqin ki, bilirsən. Bunu da 
bil məyin daha yaxşı olar ki, rəfiqələrinin gələcəyi barədə bir az 
sakitləşəsən, bu payız hər ikimizin toyu olacaq. Belə qərarlaşdırıblar. 
Fəxriyyə Rənanın bu sözləri deyərkən süzülən gözlərinə səmimiy-
yətdən doğan bir təbəssümlə nəzər salıb belə dedi: 
– Nə yaxşı. Allah sizi xoşbəxt eləsin, bacılarım. O, bacılarım 
ifadəsini elə təmiz bir duyğu ilə söylədi ki, Dilşad da, Rəna da, bəlkə 
də özlərindən asılı olmayaraq Fəxriyyəni qucaqlayıb yanaqlarından 
öpdülər. Fəxriyyə zarafatla gülümsünüb dedi: 
– Balaca sizdən küsər ha. Anasını belə əzizləyirsiniz, o isə qı-
raqda qalıb. Onlar hər ikisi gülüşdülər. Beləliklə, onlar keçmişdən, 
gələcəkdən bir qədər söhbət edib Fəxriyyənin ürəyini açdılar və 
necə deyib gülə-gülə gəlmişdilərsə, eləcə də qıy-küylə getdilər. 
Onlar Fəxriyyəni bir xeyli öz keçmişində yaşatmışdılar. Bu keçmiş 
düşüncələrin yaratdığı təsir Fəxriyyənin hansı düşüncələrini oyat-
dısa, o, dərindən ah çəkdi. O darıxmırdı. Lakin bəzən insanda belə 
bir hal olur, insan gələcək üçün can atsa da keçmişi xatırlayanda bir 
107
qədər kövrəkləşir. Bu bəlkə də bir daha yaşana bilməyəcək günlərin 
tamarzılığından doğur.
Şəhərdən qayıdandan sonra Fəxriyyə bir müddət Süsən üçün 
yaman darıxdı. Anasının qoca və tənha halda bir damın altında tək 
qalması ona yaman əzab verirdi. Fəxriyyə şəhərə köçmək barədə bir 
neçə dəfə Elçinə təklif etmişdi. Lakin Elçin hər dəfə bir bəhanə ilə 
söhbətin istiqamətini dəyişmiş və ya Fəxriyyənin təklifini müxtəlif 
bəhanələrlə rədd etmişdi. Fəxriyyə bütün bunlardan belə nəticə 
çıxarmışdı ki, Elçinin şəhərə köçüb getməyə könlü yoxdur. Odur 
ki, o öz ürəyində qət eləmişdi ki, bir daha bu məsələyə qayıtmasın. 
Bəlkə də şəraitdən asılı olaraq Elçin özü bu sahədə bir dönüş ya-
radacaqdı. Məsələnin bu cür qoyuluşu bu işi nə qədər ləngidirdisə, 
anasının şəhərdə tək qalması ona bir o qədər əzab verirdi. Ona görə 
də Fəxriyyə şəhərdən qayıtdıqdan sonra ev-eşiyə yapışmırdı. Ürəyi 
Süsənin yanında idi. Ana məhəbbəti övlada öz şirinliyini göstərirdi. 
Körpə həniri də Fəxriyyəyə anasını xatırladırdı. Fəxriyyə əzab 
çəkirdi. Hələlik bu əzablardan qurtarmaq üçün Fəxriyyənin yeganə 
təsəllisi yenə də öz körpəsi idi. Fəxriyyə onunla oynayanda, ona 
xidmət edəndə həyatda hər şeyi unudurdu. Əlbəttə ki, bu müvəqqəti 
hal idi. Lakin yenə də Fəxriyyə üçün təbii bir məstlik gətirirdi bu 
hal. Şəhərdən qayıdandan bəri Elçinin də münasibətlərində özünə 
qarşı bir xeyli dəyişiklik hiss etmişdi. İndi o, Fəxriyyəyə aid olan 
hər xırda şeyə reaksiya verməyə çalışır, özünün ad qoyduğu balaca 
Könüllə oynamaqdan xoşlanırdı. Fəxriyyə onların beləcə şən-şən oy-
namalarına baxır, Elçinin bu cür hərəkətləri ilə yavaş-yavaş öz qəlb 
evinə yaxınlaşdığını hiss edirdi. Deyəsən, onun həyatının xoşbəxt 
günləri yaxınlaşmaqda idi. Fəxriyyə öz ürəyində buna yavaş-yavaş 
inanmağa başlayırdı. Bəlkə də insanın gələcəyə ümid dolu baxışla-
rı inam hissindən bəhrələnməsəydi, bu ümid özü də bir ümidsizlik 
108
doğurardı. İnsanın həyatda inamsız və ümidsiz yaşayışı isə öz qızıl-
dan qiymətli günlərini qiymətləndirməyib fələyin yelinə verməkdən 
başqa bir şey deyildir. Sanki körpə həniri, körpə qayğısı Elçinin 
ürəyini dəyişmişdi. O, elə gülərüz, elə şən, elə mehriban olmuşdu 
ki, Fəxriyyə onun bu halını öz ürəyində qiymətləndirməyə bilməzdi. 
Bu dəyişikliklərə səbəb görünür balaca Könül idi. Bu körpə Elçində 
qəribə düşüncələr oyatmışdı. Elçin bu düşüncələrin sual dolu qay-
ğıları altında itib-batırdı. Bəzən o, axşamlar yayın bürkülü havası-
nı otaqdan uzaqlaşdırmaq üçün pəncərələri açırdı. Belə hallarda o 
özü də pəncərə qarşısında dayanıb şirin xəyallar içərisində ulduzlu 
bəyaz gecələrin seyrinə dalırdı. Otaqdakı körpə qığıltısı, bir az ara-
lıda axan arxdakı qurbağaların qurultusu, ulduzlu bəyaz gecə ona 
elə xoş gəlirdi ki, saatlarla beləcə əyləşməkdən doymurdu. Belə an-
larda Fəxriyyə də gəlib onunla yanaşı əyləşirdi. Onlar sanki həyatın 
zövq verdiyi bu əyləncələri birgə duyurdular. Lakin onların yol tapa 
bilmədikləri bir qapı var idi. O da bir-birlərinin qəlblərinin qapısı idi. 
Nə Elçin, nə də ki Fəxriyyə bunu üzə vurmasalar da, lakin hər ikisi 
açıq-aydın hiss edirdi ki, bir-birinin ürəklərinə yol tapa bilmirlər. Nə 
üçün? Nəyə görə? Bunun səbəbi onların özlərinə də aydın deyildi. 
Doğrudur, hər ikiçi hiss edirdi ki, körpə doğulandan sonra araların-
dakı səmimiyyət telləri bir-birinə bir qədər də çox bağlanıbdır. Lakin 
bu heç də işin hamısı deyildir. Sevilmək üçün gərək bir-birinin qəlb 
istəyinə çevriləsən. Hələlik nə Elçin, nə də ki, Fəxriyyə belə bir halı 
yaşamırdılar. Adi günlərdən biri idi. İnsana həyat bəxş edən günəşli 
adi bir gün. Lakin həyat insanın gözündə nə qədər adi görünsə də, 
bir o qədər sirrli olaraq qalır. Bu sirli aləmin adilikləri isə bəzən bi-
zim gələcək həyatımızın istiqamətini müəyyən edir. Və biz bu sirli 
aləmin adiliklərindən zövq ala-ala yaşayırıq. 
109
İndi Diləfruz da belə bir vəziyyətdə idi. Balaca Könül özü boyda 
bir nəvə sevincinə dönüb onun qəlbinə girmişdi. Bu nəvə sevinci 
onun nənəlik duyğularını bir daha qıcıqlandırmışdı. Könül dün-
yaya gələndən bəri sanki Elçin Diləfruzun gözlərində bir qədər də 
böyükləşmiş, kişiləşmişdi. İndi Diləfruzun qəlbində kök salmış El-
çinin uşaqlığının bir qismi Könül laylasına çevrilmişdi. Şirin nənə 
laylası Könülə elə yuxu gətirirdi ki, Diləfruz az qalırdı gecələr ya-
tanda da Könüldən ayrılmasın. Nəvə nənə üçün nədənsə şirin olur. 
Onlar bir-birlərinə elə bağlanmışdılar ki, bir-birindən ayrılanda hər 
ikisinin kədərləndiyini hiss etmək olurdu. Bəzən Diləfruz Könül 
gülümsünəndə dişsiz damağı görünən sifətini İlyasa göstərib deyirdi: 
– Əşi, görürsən nə qəşəng nəvəmiz var. İlyas da zarafatla ona 
belə cavab verərdi: 
– Qəşəngliyinə söz ola bilməz, ancaq zalımın qızı səni mənim 
əlimdən alıb. Diləfruz da Könülü atıb tuta-tuta zarafatla belə deyərdi: 
– Daha səni neyləyirik, qoca kişisən. 
Onların hər ikisi qocalara məxsus bir şirinliklə gülüşər, ürək-
lərində talelərinə minnətdarlıq edə-edə günlərini keçirərdilər. Gö-
rünür, qocalara da ləzzət verən məhz həyatın belə anlarıdır. Nəvə 
qismətinin də şirinliyi ayrıdır axı. Onlar bunu duyurdular. 
İlıq yay gecələrindən biridir. Elçinlə Fəxriyyə qoşa çarpayıda ya-
naşı uzanıb söhbət edirlər. Balaca Könül isə beşikdə mışıl-mışıl ya-
tır. Fəxriyyə pırtlaşıq saçlarını əli ilə sinəsindən arxaya ataraq üzünü 
Elçinə tutub dedi: 
– Elçin, nə yaxşı ki, Könülümüz var, onun sadə uşaq təbəssümləri 
mənə elə xoş gəlir ki. Süd qoxulu nəfəsini sinəmə çəkdikcə elə bil 
ki, yaşadığımız bu həyatla təmasdan ayrılıb yeni bir aləmə düşürəm. 
Adın da yaxşı tapıb qoydun. Könül. Görəsən, gələcəkdə kimin 
könlünə od salacaq bu şeytan bala. Elçin dərindən ah çəkdi. O 
110
qəlbində dözülməz bir sıxıntı hiss edirdi. Hətta Könül duyğusu da 
onun ürəyini açmırdı. O indi başa düşdü ki, Fəxriyyədən bu vaxta 
kimi yalnız əyləncə vasitəsi kimi istifadə etmişdir. O öz-özünü aldat-
maqdan bezibmiş kimi dilləndi: 
– Bəsdir daha, qoy yataq. O, üzünü çevirib susdu. Ürəyinin 
dərinliklərində hiss etdi ki, həyat onu darıxdırır. Özü də məhz 
Fəxriyyəli, Könüllü bir həyat. Və beləcə qəlb sıxıntısı içərisində özü 
də hiss etmədən yuxuya getdi. Lakin Fəxriyyə yata bilmirdi. Elçi-
nin cavabı onun onsuz da Elçin üçün bağlı olan qəlbinə ikinci bir 
qıfıl vurdu. Fəxriyyə Elçinlə ailə qurarkən səhv etdiyini birdəfəlik 
anladı. Həyat onun gözlərində sanki öz gözəlliyini itirdi. Könül də 
onun gözlərində dəyişib başqalaşdı. İndi o Fəxriyyə üçün öz əvvəlki 
məziyyətlərini saxlamaqla yanaşı, həm də kövrək bir kədər gətirmişdi 
onun qəlbinə. İndi Fəxriyyə üçün Elçin yalnız bir kişi idi. Nə çoxdur 
həyatda kişi. Elçinin fərqi ondan ibarət idi ki, o, Fəxriyyənin rəsmən 
əri idi. 
Bir neçə gün idi ki, Elçin öz ürəyində Fəxriyyənin könlünə 
dəydiyini başa düşür və bundan yaman darıxırdı. Fəxriyyə Elçinə 
qarşı zahirən əvvəlki kimi idi. O öz daxilində Elçinə qarşı dəyişən 
münasibətini ona bildirmirdi. Fəxriyyənin belə bir halı Elçinə daha 
çox təsir edirdi. Çünki Elçin Fəxriyyədən özünə qarşı bir acıq, incik-
lik, heç olmasa ərkyana bir danlaq gözləyirdi. Əgər belə bir vəziyyət 
yaransaydı, heç olmasa Elçinin ürəyi bir qədər sakitləşərdi. Lakin 
Fəxriyyə inadla susurdu. Əslinə qalsa, Elçinin ürəyinin darıxmağı da 
yavaş-yavaş keçib gedirdi. İndi onların hər ikisi hər şeyi unudubmuş 
kimi öz işləri ilə məşğul olur, Könüllə oynaya-oynaya ailə qayğıları 
barədə söhbət edirdilər. Bu cür ailə münasibətlərinin Elçin üçün heç 
fərqi yox idi. O, bəlkə də ailəni bu cür təsəvvür edirdi, ailə maddi 
cəhətdən təmin olunub, dünyaya körpələri gəlib, gündəlik qayğıla-
111
rını pis-yaxşı həll edirlər. Daha bundan artıq nə lazım idi ki. Elçin 
öz ürəyində belə bir yaşayışla razılaşırdı. O, Fəxriyyənin qəlbinin 
nə tələb etdiyini bilməsə də, onun da əvvəl-axır şəraitə uyğunlaşıb 
öz taleyi ilə razılaşacağına inanırdı. Elçin Fəxriyyə barədə belə dü-
şünürdü: 
– Şəhər qızıdır də. Görünür, şəhər mühitinin yaratdığı adətləri 
hələ də unuda bilmir. Lakin zaman hər şeyi həll edir. O mənim 
düşüncəmin yaratdığı dairəyə axır ki, uyğunlaşacaq. Mən o za-
man öz xoşbəxtliyimi demək olar ki, tamamilə təmin olunmuş he-
sab edəcəyəm. Elçin düşüncədən ayrılanda özünün bu daxili etirafı 
nədənsə ona gülünc gəldi. Elçin öz-özünə: 
– Mən ki, başqa birisini sevmirəm. Deməli, ailə münasibətlərinin 
bu səviyyəsi hələlik mənim əldə edə biləcəyim xoşbəxtliyin son 
həddidir və ona görə də mən hələlik öz taleyimdən narazılıq edə 
bilmərəm. Bir də ki, Fəxriyyədən artıq kim qismətim olacaqdı ki. 
Ayda 120 manat maaşı, şəhərdə evimiz (əlbəttə ki, bir az geci-te-
zi var), balaca Könülümüz, özü də ki, suyuşirin bir qadın. Mən 
də ki, lap axmağam, daha mənə nə lazımdır? Bir-birimizi sevib-
sevməməyimizin mənim üçün çox da əhəmiyyəti yoxdur. Mən öz 
istəklrimin bir çoxunu Fəxriyyə ilə təmin olunmuş görürəm. Bu isə 
mənə bəs edir. Qoy Fəxriyyə nə düşünür-düşünsün, nə edir-etsin, 
mən belə bir həyat tərzindən narazılıq edə bilmərəm. Yavaş-yavaş 
müxtəlif vasitələrlə çalışıb ürəyinə yol taparam, o da məndən razı qa-
lar. Bir də artıq körpəmiz var, bundan sonra nə edəsidir ki. Ağlı olsa, 
o, artıq öz taleyi ilə birdəfəlik razılaşıb mənim başıma pərvanə kimi 
dolanar. Bu düşüncələrdən ayrılanda Elçin özünün daha darıxmadı-
ğını, özünü gümrah və şən hiss etdiyini duydu. Və öz həyatından və 
fikirlərindən razı halda fit çala-çala həyət darvazasından çıxıb işə 
getdi. Bu vaxt Fəxriyyənin ürəyindən qara qanlar axırdı. Heç olmasa 
112
əvvəllər işə gedir, evdən bir az uzaqlaşır, başı qarışır, fikri dağılırdı. 
İndi analıq məzuniyyətində olduğu üçün işə də getmirdi. O, jurna-
listlik fəaliyyətinə başladığı bu bir ildə öz səmimiyyəti və işgüzarlığı 
ilə seçilmişdi. Ona görə də iş yoldaşlarının arasında dərin hörmət 
qazanmışdı. Məzuniyyətdə olduğu müddətdə iş yoldaşı Firuzə ona 
tez-tez zəng çalır, əhvalı ilə maraqlanır, onun üçün darıxdıqları-
nı bildirirdi. Redaktor da Fəxriyyəni əsil bir jurnalist kimi düzgün 
qiymətləndirirdi. Ümumiyyətlə, Fəxriyyə iş yerindən və yoldaşda-
rından çox razı idi. Məzuniyyət müddətinin qurtarmasına az qalmış-
dı. Fəxriyyə bu vaxtın tez gəlməsi üçün elə darıxırdı ki. Elçin də 
ki, bir yandan ona əzab verirdi. Onunla bir yerdə yaşamaq Fəxriyyə 
üçün ağır bir yükə çevrilmişdi. Ona qarşı qəlbi buz kimi soyuq olan 
bir kəsin hərarəti ilə axı, o, necə qızınsın? Özü yıxılan ağlamaz 
deyiblər. Öz etdiyi səhv idi və ona görə də Fəxriyyə bu vəziyyətə 
dözürdü. O, çəkdiyi bütün əzablarını və kədərini ürəyinə salmışdı. 
Zahirən hər şey öz qaydasında idi. Bu zahiri tarazlığı yaratmaq üçün 
Fəxriyyə nələr çəkirdi, onu yalnız bir olan Allah bilirdi. Həyatda ya-
şayanda da gərək xoş günlə, xoş ruzigarla yaşayasan. Daha belə ya-
şamaq ölümdən də betərdir, – deyə Fəxriyyə öz-özünə düşündü. Tək 
qaldığı hallarda onun qara gözlərindən süzülən kədərə baxanda ada-
mın ürəyi ağrıyırdı. Belə hallarda onun alnında görünən zərif qırışlar 
çəkdiyi əzablardan ağrıyan ürək sahibinin vəziyyətini xatırladırdı. 
Ancaq bir şey ona qəribə gəlirdi, bütün bu çəkdiyi əzablara dözmək 
çətin olsa da o, yaşamaq istəyirdi. Yaşamaq ehtirası onda çox qüvvətli 
idi. Bəlkə də bu körpə Könülü ilə əlaqədar idi, bəlkə də gəncliyi 
ilə əlaqədar idi, bəlkə də Süsən üçün yeganə övlad şirinliyini ondan 
başqa kimsənin bəxş edə bilməməsini duymağı ilə əlaqədar idi. Hər 
halda Fəxriyyə yaşamaq istəyirdi. Bəlkə bu onun artıq öz taleyi ilə 
razılaşması idi. Bəlkə bu, Fəxriyyənin hisslərinin böhranqabağı halı 
113
idi, müvəqqəti sakitlik yaratmışdı Fəxriyyə hisslərində. Ancaq hər 
halda Fəxriyyə əzablarının sonu deyildi bu hal. Birinci vəziyyətdə o 
öz taleyi ilə razılaşırdısa, deməli, özünün ömürlük əzablara məhkum 
olması ilə razılaşırdı. İkinci vəziyyətdə, yəni onun hissləri böhranqa-
bağı sakitlik halında idisə, bu ondan da pis idi. Çünki ailə dağın-
tıları, ailə fəlakətləri belə başlanır. Bəlkə də bəşəriyyətin dünyada 
ailə fəlakıətlərindən böyük dərdi yoxdur. Çünki bəşəriyyət ayrı-ayrı 
ailələr toplusunun birləşməsindən yaranmışdır. Nə isə... Fəxriyyəni 
daha çox qorxudan hal ailə dağıntısına gətirib çıxara biləcək bir hal 
idi. İmkanı olsaydı Fəxriyyə bu haldan qaçıb uzaqlaşmağa çalışardı. 
Lakin səhər başına nə gələcəyini əvvəlcədən kim bilir ki. Doğru-
dur, insanın həyatda hər bir hərəkəti onun gələcək taleyinin təyin 
olunmasında müəyyən rol oynayır. Lakin biz bu rolun nədən ibarət 
olacağını çox vaxt qabaqcadan hiss etmirik. Əgər insan bunu qa-
baqcadan hiss edə bilsəydi, bəlkə də həyatda onlar tərəfindən yol 
verilmiş bir çox səhvlərin qarşısı əvvəlcədən alınmış olardı. Odur ki, 
Fəxriyyə öz hisslərinin belə sakitliyini heç olmasa öz taleyi ilə razı-
laşmaq kimi qiymətləndirməyə çalışırdı və buna öz kədərli, cəfakeş 
ürəyini inandırmaq istəyirdi. O, çox istəyirdi ki, heç olmasa bu hala 
nail ola bilsin. Lakin özü də çox yaxşı bilirdi ki, ürəyə hökm etməyə 
çalışmaq yalnız və yalnız çarəsizlikdən doğur. O, kədərli düşüncələri 
bir qədər özündən qovub uzaqlaşdırmaq üçün Könülün beşiyinə ya-
naşdı. Könül ağlamasa da Fəxriyyə onu qucağına götürüb sinəsinə 
sıxdı. Könül onun əzab çəkən ürəyinin hələlik yeganə məlhəmi idi.
Günlər bir-birini əvəz etdikcə ömürdən keçən zamanın xatirəyə 
çevrilən anları insanın ötən bu anları keçmişdə necə yaşamasından 
asılı olaraq onun qəlbində müxtəlif duyğular əmələ gətirir. Bu duyğu-
ların bir çoxu yarandığı gündən insanla birlikdə ömür sürür, yaşayır, 
qocalır və insanla birlikdə həyatdan gedir. İnsan istəsə də, istəməsə 
114
də bu duyğular onun ömür yoldaşına çevrilir. O kəs xoşbəxtdir ki, 
ömür yoldaşına çevrildiyi belə duyğular onun səadətli anlarını xa-
tırladır. Vay o adamın halına ki, xatirələrində onun əzabından xəbər 
verən duyğular yaşasın. Duyumlu qəlb sahibi üçün bundan böyük 
bədbəxtlik yoxdur. Fəxriyyə də özünü belə bədbəxtliklərə düçar 
olunmuşlardan hesab edirdi. Onun qəlb evində Elçinli günlərlə bağ-
lı həyata keçməmiş çox-çox arzuları kamına çatmamışdı. Fəxriyyə 
istəyirdi ki, Elçin onu sevsin, ona yaxın dost, fikirlərini və hisslərini 
qiymətləndirməyi bacaran bir yoldaş olsun. Lakin Elçin bunu bacar-
mırdı. Görünür, Elçin heç Fəxriyyəni qəlbən duymurdu da. Sanki 
onlar bir-birinə yad adamlar idi. Hərdən Fəxriyyə öz-özünə düşü-
nürdü: 
– Görəsən, nə üçün Elçinlə mənim düşüncələrim bir-birinə uy-
ğun gəlmir? Bəlkə, biz başqa-başqa adamlarıq. Görünür, bir-birimizə 
güzəşt etməyi bacarmırıq. Əgər biz bir-birimizə güzəşt etməyi bacar-
saq, bəlkə də qəlb istəklərimiz bir-birinə daha çox uyğunlaşar. Əgər 
biz insana öz taleyinin yaradıcısı kimi baxsaq, o, etdiyi səhvlər üçün, 
taleyinin istədiyi kimi olmamasında özü günahkardır. Payızı da, 
qışı da öz gözəlliklərinə görə sevməyi bacaran insan ürəyi müxtəlif 
xarakterli insan qəlblərinə də istəsə yol tapmağı bacarar. Hələ də 
atəşin qəlbimdə qovrulan və təskinlik tapmayan düşüncələrim öz 
düzgün yolunu tapmayıb əzablar içərisində çırpınır. Görəsən, bu 
düşüncələrin, bu əzabların sonu olacaqmı? 
Payızın əvvəlinci ayı idi. Məhsul yığımı qızğınlıqla davam edirdi. 
Torpaq ona çəkilən zəhmətin əvəzini qaytarırdı. O öz iş prinsipində 
həqiqətə əməl etməyi çox sevirdi. Məhz elə bunun nəticəsi idi ki, 
zəhmətsiz bir dən də bağışlamırdı. Fəxriyyə bu təsərrüfatın qızğın 
çağında ilk dəfə idi ki, məzuniyyətdən sonra işə çıxırdı. O, asfalt 
yolun kənarında salınmış hamar səki boyu irəlilədikcə bütün qəlbi 
115
ilə həyata vurğunluğunu hiss edirdi. Yol boyu cərgə ilə salınmış 
bəzək ağaclarının budaqları arasından süzülən ilıq payız günəşi onun 
bədəninə xoş bir hərarət gətirirdi. Arabir onu tanıyanlarla ötəri sa-
lamlaşır, yaxınlaşdıqca öz iş yerindən və yoldaşlarından ötrü qəlbi 
həyəcanlana-həyəcanlana redaksiyanın ikimərtəbəli binasına doğru 
instinkdən asılı olaraq addımlarını bir az da sürətləndirdi. Nəhayət 
ki, Fəxriyyə gündəlik qayğılarla dolu öz iş yerinə çatdı. Elə qapıdaca 
birinci olaraq redaktorla qarşılaşdı. Redaktor səhhəti ilə maraqlanıb, 
ona öz işində uğurlar dilədi. İş vaxtının başlamasına hələ on dəqiqə 
qalsa da işçilərin çoxu qabaqcadan öz yerlərində əyləşmişdilər. 
Fəxriyyənin gəlişi onlar üçün sevindirici oldu. Həmişə belə olub, 
yaxın yoldaş, yaxın dost gəlişi toy-bayrama çevrilib. Otağa qədəm 
basanda Fəxriyyənin ürəyi titrədi. O öz iş yeri və yoldaşları üçün 
nə qədər darıxdığını bütün dolğunluğu ilə yalnız indi hiss etdi. 
Hamı onunla gülər üzlə salamlaşdı. Bu baxışlar içərisində Fəxriyyə 
öz ürəyinə xoş bir hərarət axdığını hiss etdi. Firuzə və Züleyxa 
Fəxriyyəni söhbətə tutdular. İş vaxtı başlayana qədər onlar beləcə 
danışıb-güldülər. Fəxriyyənin məzuniyyətdən sonrakı ilk iş günü 
belə başladı. O, elə dəyişmişdi ki, sanki bir müddət günəşə və suya 
həsrət qalan bir çiçək kolu öz istəkləri ilə təmin olunmuşdu. İndi 
sanki bol-bol suda çimə-çimə ilıq günəş şüalarından içirdi. Fəxriyyə 
hər şeyi unutmuşdu. Fəxriyyə işə gedəndə balaca Könülü Diləfruz 
saxlayırdı. Onlar elə mehriban idilər ki, əgər Diləfruz yaşlı olmasay-
dı, elə zənn etmək olardı ki, Könül onun qızıdır. O, balkonda böyük 
bir palaz salıb Könülü və bütün oyuncaqlarını ora qoymuşdu. Elçin 
Könül üçün o qədər oyuncaq alıb gətirmişdi ki, qız bilmirdi hansı ilə 
oynasın. Qıraqdan baxan hər hansı bir diqqətli şəxs asanlıqla təyin 
edə bilərdi ki, Könülün ürəyinə bu oyuncaqların hamısından çox, 
Diləfruzun nəvazişli oxşamaları yatırdı. Diləfruz Könülün başını 
116
dizinin üstünə qoyub sığallaya-sığallaya onu oxşayanda Könül elə 
xumarlanırdı ki, adamın özünün də yatmağı gəlirdi. Fəxriyyə qay-
nanasını artıq əziyyətə salmamaq üçün öz günorta naharları üçün 
istifadə edəcəkləri xörəyi axşamdan hazırlayıb soyuducuya qoyur-
du ki, nahar fasiləsinə gələndə hər şey qaydasında olsun. Beləcə 
günlər bir-birini əvəz edirdi. İstirahət günləri Fəxriyyə, əsasən, evin 
səliqə-səhmanı ilə məşğul olurdu. Sanki işə gedəndən Fəxriyyənin 
rəngi-ruhu bir qədər açılmışdı. Bəlkə də insan ürəyini narahat edən 
fikirləri dağıtmaq üçün onun ürəyinə daha çox rəngarəngliklə girmək 
lazımdır. O, indi gülərüz və söhbətçil olmuşdu. Diləfruz ondakı bu 
dəyişikliyi duyur və düşünürdü: 
– Doğrudan da hökumətimiz qadınlara kişilərlə bərabər hüquq 
verməkdə gözəl iş görüb. Heyif deyil qadının işləməyi. Yazıq gəlin 
işə gedəndən çiçək kimi açılıb. Sənəti də yaxşı sənətdir – jurnalist. 
Elçin xoşbəxtdir ki, belə bir həyat yoldaşı ona qismət olub. Savad-
lı adamın dünyagörüşü, düşüncə tərzi də çox olar. Belələri insan 
ürəyini daha tez duyar, insan qəlbinə daha yaxın olmağı bacarar. Özü 
də, maşallah, çiçək kimi zərif və gözəldir. Xasiyyətinə də ki, söz 
ola bilməz, elə bil ipək kələfidir. Heç mənim ailə münasibətlərinə 
müdaxilə etmək əvvəldən qanımda olmayıb. Görəsən, Elçinlə on-
lar bir-birini qəlbən başa düşürlərmi? Sonra özü öz düşüncəsini 
təsdiqləyirmiş kimi ürəyindən bu sözləri də keçirdi: 
– Yəqin ki, başa düşürlər. Bu fikir son zamanlar Fəxriyyəni də 
tez-tez narahat etməyə başlamışdı. Necə ola bilər ki, biz bir-biri-
mizin qəlbini duymaya-duymaya bir-birimizdən daxilən narazı qa-
laq. Görünür, biz bir-birimizin qəlbini çox gözəl duyuruq, lakin bu 
duyumun əldə etdiyi nəticə bizi qane etmir. Demək Elçinlə mənim 
qəlbimin arasındakı sərhəd keçiləndir. Lakin bu sərhədin arxasında-
kı duyğuları yaradan fikirlər müxtəlif düşüncə tərzinə malik beyin 
117
məhsullarıdır və ona görə də biz müxtəlif məsələlərin həllində bir-
birimizlə razılaşa bilmirik. Bəlkə də bizim üçün bu razılığın əldə 
edilməsi mümkün olmayacaq da. Çünki irsiyyət, mühit və şəraitdən 
qidalanan insan beyninin məhsulları, görünür, bir-birimzə nisbətən 
əvvəldən müxtəlif istiqamətli olmuşdur. Bundan sonra fikirlərimizin 
bir-birinə uyğunlaşacağına inanmaq o qədər də ümidverici deyildir. İndi 
bizim yalnız bir yeganə çıxış yolumuz var, o da ki, bacardığım qədər bir-
birimizə daha çox güzəştə getməkdən ibarətdir. Əlbəttə ki, bütün bunlar 
gələcək ailə dağıntılarından qoruna bilmək üçün edilən hər cürə təsirə 
müqavimət göstərmək üçün az-çox göstərilən səydir. İndi yalnız mənim 
üçün bir şey aydındır, biz tamamilə başqa-başqa adamlarıq.
Fəxriyyə ilə Firuzə redaksiyanın binasında ikinci mərtəbədə 
parka baxan pəncərənin qarşısında dayanmışdılar. Onlar redaktor 
tərəfindən tapşırılmış bir məqaləni hazırlamaq üçün fikir mübadiləsi 
edirdilər. Sentyabr ayı olmasına baxmayaraq, nazik ipək sap vasitəsi 
ilə pəncərəyə dırmaşdırılmış sarmaşıq kollarının üstündə tək-tək 
çiçəklər var idi. Hələ günortaya çox qaldığı üçün bu çiçəklər açılı 
vəziyyətdə idi. Kolların bir çoxunun üstündə saralmış noxuda oxşar 
yumru-yumru qozalar var idi. Bu qurumuş sarmaşıq toxumlarının 
yerləşdiyi kiçik kasacıqlar idi. Pəncərə cənuba baxdığından, hələ 
günəş şüaları otağa çəpəki süzülürdü. Hava xoş və mülayim oldu-
ğu üçün bu şüualar adama ləzzət verirdi. Belə bir xumarlıq altında 
düşüncələrə dalmış Fəxriyyə insan qəlbinə zəriflik aşılayacaq həzin 
bir səslə dilləndi: 
– Mənə belə gəlir ki, insan bütün hisslərinin başlanğıcını öz 
qəlbindən götürür. Çünki insan çox zaman öz qəlbinin qərarı ilə 
hərəkət edir və yaxud da hərəkət etməyə çalışır. Əks təqdirdə, insa-
nın həyata keçməyən qəlb istəkləri onun qəlbində kövrək bir duyğu 
ilə yaşayır. 
118
Firuzə Fəxriyyənin fikirlərinə düşüncəli bir tərzdə qulaq asırdı. 
O, hiss edirdi ki, Fəxriyyənin fikirlərində bir həqiqət var. Odur ki, 
onun düşüncələrinə qarşı öz münasibətini belə bildirdi: 
– Sənin fikirlərinlə razılaşıram, Fəxriyyə. İnsan daim qıraq 
təsirlərin hissi təsiri ilə rastlaşır və bu təsirə müqavimət göstərmək 
üçün o, hökmən öz daxilində baş qaldıran duyğularu düzgün 
istiqamətləndirməyi bacarmalıdır. Və bu duyğuların mənbəyi insa-
nın öz daxilində olduğu üçün hər kəs bu duyğuların hansı istiqamətə 
yönəldəcəyini əvvəlcədən təyin edə bilər. Lakin insan çox vaxt qıraq 
təsirlərə reaksiya verdiyi kimi müqavimət göstərməyi də bacarırmı? 
Əlbəttə ki, belə hallarda bəzən insan çox çətinliklərlə üzləşir. Bəzən 
elə hisslər olur ki, o, insan ürəyinə birbaşa yol tapır. Və lazımdır ki, 
hər hansı bir səbəb üzündən bu hisslərə qarşı müqavimət göstərəsən, 
onun ürəyə yol tapmasının qarşısını alasan. Belə hallarda çətin 
olur, Fəxriyyə, çox dözüm tələb olunur insandan. Ürəyə yol tapan 
fikirlərə müqavimət göstərmək çətindir. Belə hallarda insan ağlı ilə 
hissi arasında çox gərgin mübarizə gedir. Elə bir mübarizə ki, bir an 
özün öz daxili hisslərinin cilovunu əldən buraxsan, həyatında çox 
şey dəyişilmiş olar. Bir çox hallarda isə bu dəyişikliklər cəmiyyətin 
əxlaq normaları ilə ziddiyyət təşkil edir. Ona görə də çox vaxt in-
sanlar həmişə çalışmışlar ki, öz daxili hisslərini cilovlamağı bacar-
sınlar. Həmişə ağılları ilə öz hisslərinə hökmranlıq edə bilsinlər. Bu 
o zaman olur ki, insan öz həyatında əldə edə biləcəyi hər hansı bir 
istəyi həmən duyğular vasitəsi ilə yarada biləcəyini duyur, lakin bu 
duyğulara qarşı heç cür həmrəy olduğunu bildirə bilmir. Çünki əks 
təqdirdə, cəmiyyətin əxlaq nomaları ilə üzləşmiş olardı. Yalnız bəzən 
belə olan təqdirdə ağıl hissə hökmranlıq edə bilmir. Bu zaman insan 
o duyğulara qarşı həmrəy olduğunu bildirsə, həyatda çox şeylərdən 
imtina etməlidir. 
119
Fəxriyyə ona diqqətlə qulaq asırdı. Firuzənin fikirləri onu düşün-
dürməyə bilməzdi və bu düşüncələr bir anlıq onu aparıb Elçinlə öz 
arasında olan münasibətlər dolaşığına çıxardı. Elə bəlkə də vaxtı 
ilə onlar öz hisslərini ağıla tabe etdirə bilmədikləri üçün indi bir-
birlərinin qəlbinə qarşı belə laqeyddirlər. Nə ilə nəticələnəcəkdi bu 
laqeydliyin axırı. Fəxriyyə çox yaxşı başa düşürdü ki, hər ikisi vaxtilə 
etdiyi səhvlərin qurbanıdır. Məgər tək Fəxriyyəgildirmi həyatda belə 
səhvlərin qurbanı. Nə qədər yanlış addım ucundan əzab çəkənlər var 
həyatda Hələ bəlkə də nə qədər olacaqdır. Görəsən, insanların belə 
yanlış addım atmalarının qarşısını almaq mümkün deyildirmi? Öz 
düşüncəsinə Fəxriyyə özü də daxilən cavab verdi: 
– Axı haradan olacaqdır. Gör dünyada nə qədər insan var, ha-
mısı da müxtəlif xarakterli, müxtəlif fikirli. Yenə də hər şey insanın 
özündən asılıdır. Elə götürək məni. Məgər mən bilmirdim ki, Elçinə 
qarşı heç bir ilahi duyğum yoxdur. Belə bir addım atmağa məni kim 
məcbur edirdi? Heç kim. Guya mən ürəyigenişlik etdim, anama qar-
şı güzəşt etdim. Axı nə üçün? İndi anam mənim nələr çəkdiyimi hiss 
etsə hansı hallara düşər? Yeganə balasının əzab içərisində qovrul-
duğunu görüncə alışıb yanmazmı? Hansı yaxşı olardı, indiki halımı 
görmək, yoxsa elə əvvəldən bir kəlmə «yox» sözümdən incimək. 
Heç bəlkə də inciməzdi də. Niyə də inciyərdi axı, dünyagörmüş qa-
dındı. Özü də yaxşı bilir ki, ürəyin istədiyinin ziddinə hərəkət etmək 
düzgün iş deyildir. Mən bilirəm, inciməzdi o məndən. Elə bir səhv 
etmişəm ki, yerə-göyə sığan deyil. Heç olmasa bir adama da bildirə 
bilmirəm ki, ürəyim bir qədər boşala. Anama isə heç cürə bildirə 
bilmərəm. Mənə bu da azdır. Şəhər mühitində böyümüş, ali təhsilli 
bir qızın belə bir səhvi gərək heç vaxt bağışlanılmasın. Hər kim də 
bağışlasa belə bir səhvi, heç vaxt özüm-özümə bağışlamayacağam. 
Elçinə də ki, nə deyim. Heç olmasa adamın ürəyini ələ almağı da ba-
120
carmır. Lap götürək bir şey almağını, alır. Bahasını, qəşəngini, ürəyə 
yatanını. Ancaq onu elə şəkildə təqdim edir ki, adam istəmir ki, əlinə 
ala. O bunu bilmir ki, qadın qəlbinə bir az ehtiyatla, bir az yum-
şaqlıqla, bir az da məhəbbətlə yanaşmaq lazımdır. Nə olsun ki, çox 
şeyimiz var. Şəxsən mənim qəlbim üçün hərarətli bir məhəbbətin 
titrədici həyəcanları lazımdır. Qorxuram, elə qorxuram ki, belə bir 
məhəbbətlə bir başqası mənim ürəyimi oxşasın. Mən nə üçün o za-
man xəyalən onun olum. Axı, Elçin mənim ilk bəxtimdir. Məgər in-
san öz ilk bəxtindən asanlıqla ayrıla bilərmi? Axı niyə öz hərarətli 
məhəbbəti ilə qəlbimi məhz Elçin həyəcanlandırmasın? O, elə bil ki, 
birdən yuxudan ayıldı və öz-özünə fikirləşdi: 
– Aman Allah, gör nələr düşünürəm. Firuzənin qulağındakı kiçik 
birilyant sırğalar günəşin şəfəqləri altında bərq vururdu. İş yoldaşları 
Bəxtiyar pəncərəyə sarı gözlərini dikib nə isə fikirləşirdi. Bilmək 
olmurdu ki, sarmaşıqların arasından görünən əl boyda səmaya baxır, 
yoxsa onların söhbət etmələrinə. Hər halda bu baxışlar haqqın-
da Fəxriyyə düşündü. Bu gün onlar məqaləni təhvil verəcəkdilər. 
Fəxriyyə də, Firuzə də buna əmin idi.
Heç kəs ana olmayınca öz anasının onun üçün nələr çəkdiyini 
hiss edə bilməz. Analar beşiklərdə yatan körpələrinin ən sayıq və 
sadiq mühafizəçiləridir. Ana tumarından, ana nəvazişindən məhrum 
edilənlərə tale ən amansız cəza vermiş olur. Qoy bəzən hər hansı 
bir səbəb üzündən ailə dağıntılarının bünövrəsini qoyan valideynlər 
bir daha bu haqda fikirləşsinlər, axı ailə dağıntıları birinci növbədə, 
övladlara vurulan ağır zərbədir. Heç rəvamıdır ki, öz ciyərparanı, 
hələ müstəqil həyata qədəm qoymağı bacarmayan və yaxud da necə 
deyərlər dilsiz-ağılsız bir körpəni belə sarsıdıcı bir zərbəyə məruz 
qoyasan? Ey insan, onda gərək sənin vicdanın susa. Onda gərək sən 
həyat nədir sualına belə cavab verəsən: 
121
– Mənim ləzzət mənbəyim. 
Axı, sən insansan, bundan əlavə valideynsən, gərək həyat sənin 
üçün zövq mənbəyinə o zaman çevrilə ki, sən öz vicdanının qarşısın-
da təmiz olasan. Öz vicdanının saflığına əmin olan kəs öz səadətinə 
də əmindir. İnsan səadət içərisində o vaxt olur ki, onun hər hansı 
bir sevinc bəxş edən hissi güclü emosiyaya malik olsun, məhz onda 
həmin şəxs özünün bir sıra başqa fikirlərini unudur. Yalnız öz sevinc 
hissinin təsiri altında yaşayar. Bax indi Fəxriyyə də belə bir səadət 
içərisində idi. Bu səadəti ona Könül bəxş etmişdi. Artıq o, sürünə-
sürünə hərəkət edirdi. Fəxriyyə bir az aralıda dayanıb onu çağırır, 
Könül isə ona tərəf sonsuz bir istəklə can atırdı. Bu Fəxriyyəyə o 
qədər xoş gəlirdi ki, o, Könülü belə hallardan sonra qucağına götü-
rüb az qala diri-diri yemək istəyirdi. İndi də Fəxriyyə belə bir anın 
səadətini yaşayırdı. Elçinsə kənardan onlara tamaşa edirdi. Görü-
nür, bu mənzərə Elçinə də xoş gəlirdi. Çünki belə anlarda onun si-
masında da xoş bir təbəssüm dolanırdı. Fəxriyyə Elçindən onların 
sevincinə aid olan xoş bir söz gözləyirdi. Lakin Elçin dinmirdi. O, 
susmuş halda, sanki Fəxriyyəyə daxilən amansız cəza verən bir şəxs 
rolunu oynayırdı. Sonra Elçin tənbəl-tənbəl dedi: 
– Çay hazırdır? 
Bu sözləri iynə kimi Fəxriyyənin beyninə sancıldı. 
– İndi hazırlayaram, deyib öz ürəyindən keçirdi: 
– Mən ondan hansı sözlər gözləyirəm, o məndən nə soruşur. 
Ay allah, bu nə cəzadır mənə verirsən. Ya mənim ürəyimin duyum 
qabiliyyətini az edəydin, hər sözə qarşı belə reaksiya göstərməyəydim, 
ya da ki... 
Onun etiraz etməyə cəsarəti çatmadı. Yenə də öz səhvləri gəlib 
gözlərinin qarşısında dayandı. Fəxriyyə üzünü Elçinə tərəf tutub 
əlavə etdi: 
122
– Onda qızından bir balaca muğayat ol, mən mətbəxə keçirəm. 
Elçin Könülə ötəri bir nəzər salıb: 
– Yaxşı qoy ora, ağlasa ovudaram, – dedi. 
Fəxriyyə yenə də ürəyindən keçirdi: 
– Bunda elə bil heç bir şeyə həvəs yoxdur. Camaat istəyir ki, 
öz vaxtını uşağıyla oynamaqla keçirsin, həm uşağı, həm özünü 
əyləndirsin, bu isə könülsüz-könülsüz belə deyir: 
– Ağlasa, ovudaram. 
Elçin sanki Fəxriyyənin ürəyindən keçənləri hiss edibmiş kimi 
Könülə bir qədər nəzər saldı və onu öz yanına çağırdı: 
– Könül, Könül, bura gəl. 
Qız atasının səsindən başını yuxarı qaldırıb bir anlıq onun 
üzünə baxdı və ümumiyyətlə, Elçini özü üçün müəyyən bir obyektə 
çevirərək ona tərəf sürünməyə başladı. Elçin onun gəlib çatacağını 
gözləyə-gözləyə düşüncələrə daldı. Gör mənə sarı necə inadla can 
atır. Yəqin ki, doğmalıq hissi öz təsirini göstərir. Yəqin ki, indi onun 
üçün həyatda yeganə bir istək var, o da mənə çatmaq. Heyif deyil 
uşaqlıq. Adam uşaqlarla belə yaxından tanış olduqca özü də uşaq 
olmaq istəyir. İndi bax bu dəqiqə elə uşaq olmaq istərdim ki, beləcə 
sürünə-sürünə öz oyuncaqlarımın içərisində çabalayardım. Və bu 
düşüncəylə əlaqədar onun daxilində belə bir sual da baş qaldırdı: 
– Görəsən, mən uşaq olsaydım, böyüyəndə yenədəmi Fəxriyyəylə 
evlənərdim? Elə bu an gəlib Könül ona çatdı, onu bu suala cavab 
verməkdən yayındırdı. Görəsən, o bu suala necə cavab verərdi? 
Bu vaxt Fəxriyyə də mətbəxdən çıxdı. O, Könülün sürünə-sürünə 
gəlib Elçinin ayaqlarının yanına çatdığını və Elçinin onu yalnız bu 
zaman qucağına götürdüyünü gördü. Özündən asılı olmayaraq bu da 
Fəxriyyənin ürəyinə pis təsir etdi: 
123
– Yazıq uşaq bayaqdan ona tərəf can atır, bu da onu qucağına 
götürmür. Axırı uşaq özü gəlib onun yanına çatandan sonra qucağına 
götürdü. Sonra ürəyində öz-özünü danladı: 
– Əşi mən də lap ağ eləmişəm ey. Hər şeyi ürəyimə salıram. 
Bəlkə o istəyir ki, uşaq iməkləməyi öyrənsin. Bəlkə o istəyir ki, uşaq 
daha dözümlü, daha cəsarətli olsun. Məgər o, uşağını istəmir? Ata 
deyil, ürəyi yanmır? Öz ürəyində özünə belə bir istehza da etdi: 
– Səfeh qız. Sonra üzünü Elçinə tutub dedi: 
– Elçin, hava yaman yaxşıdır. İstəyirsən həyətdəki stolun üstünü 
səliqəyə salım çayı orada içək? 
Deyəsən təklif Elçinin ürəyindən oldu. O, bayıra baxmamış 
Fəxriyyə ilə razılaşdı: 
– Bu daha yaxşı olar, düz deyirsən – dedi. 
Fəxriyyə bir neçə dəqiqənin içərisində hər şeyi qaydaya saldı. 
Hələ həyətdə girələnən Diləfruzu da stola dəvət etdi. Axı hələ də 
Diləfruzla İlyas özləri demişkən təzə ev, yəni indi Fəxriyyəgilin ya-
şadığı ev tikiləndən sonra da sökmədikləri əvvəlki evdə qalırdılar. 
Elçingil bir neçə dəfə onları öz yanlarına dəvət etmişdilər. Diləfruz 
belə cavab vermişdir: 
– Onsuz da bir həyətdir də, nə mənası var. Bir də ki üz-gözümüz 
bu evə elə öyrəşib ki, adam heç ayrılmaq istəmir. Nə isə... 
Bir azdan onlar səliqə ilə üstünə ağ örtük sərilmiş stolun ətrafına 
yığışdılar. Hələ də Könül Elçinin qucağında idi. Və birdən Diləfruzu 
gördümü, səsini eşitdimi, ağlamağa başladı. Diləfruz onu Elçindən 
alıb nəvazişli bir dildə oxşaya-oxşaya dedi: 
– Mənim qəşəng balam, nənəndən ötrü darıxmışdın? Könül 
Diləfruzun qucağında sakitləşməyi ilə sanki ona cavab verdi. Diləfruz 
ərkyana bir istəklə onu dizlərinin üstündə silkələyə-silkələyə əlavə 
etdi: 
124
– Köpək qızı, deyəsən, özünə rahat yer tapmısan. Könül ar-
tıq öz-özünə nəsə qığıldayırdı. Fəxriyyə ilə Elçin bir-birinə baxıb 
Diləfruzun bu sözünə gülüşdülər. Sonra Fəxriyyə Könülə desə də 
Diləfruza aid bir duyğu ilə: 
– Aazz, nənəni az incitmisən, indi də qucağından əl çəkmirsən, 
sonra Diləfruza xitabən əlavə etdi: 
– Ana sizi incidər, istəyirsən ver mənə. 
Diləfruz: 
– Qoy bir az da oynadım, sonra verərəm, qızım, – deyib bu sözləri 
də əlavə etdi: 
– O, hansı nənədir ki, öz nəvəsinin şıltaqlığından incisin. Bu bir 
kəlmə söz Fəxriyyənin ürəyinə sanki sərin su səpdi. Doğrudan da 
ürək çox qəribə bir varlıqdır. Adicə bir söz onun daxilində hissi tu-
fanlar əmələ gətirə bilər və yaxud da belə tufanları sakitləşdirə bilər. 
Ürəklə oynamaq ehtiyatsızlıqdır. O, elə bir xanimandır ki, oraya 
yaxın olmaq da, çıxmaq da həm çox asan, həm də çox çətindir. Bəlkə 
də insan ürəyidir dünyada ən asan və ən çətin duyulan bir varlıq. Nə 
isə... Fəxriyyə bu sözlərə qarşı Diləfruza öz minnətdarlıq dolu baxış-
ları ilə cavab verdi və öz ürəyində Elçinlə onu müqayisə etdi. Elçi-
nin fikirləri hara, Diləfruzunku hara? Doğrudur onlar Fəxriyyənin 
ürəyinə başqa-başqa istiqamətlərdən yaxınlaşsalar da hər halda 
Fəxriyyə üçün qəbul obyekti bir idi. O, bu iki ürək arasındakı fərqi 
çox aydın görürdü. Diləfruz onun ürəyinə çox ehtiyatla yanaşırdı, 
Elçin isə ehtiyatsızlıq edirdi. Ehtiyatsızlıq isə laqeydsizlikdir, hər 
hansı bir şeyi düzgün qiymətləndirməməyin nəticəsidir. Ehtiyatsız 
atılan addım çox zaman fəlakətə gətirib çıxarır. Fəxriyyə bundan çox 
qorxurdu.
Heç kəs deyə bilməz ki, dünyanın birinci günü nə vaxt olub, 
so nuncu günü nə vaxt olacaq və ya sonuncu olacaqmı? Ancaq bu 
125
əvvəli və sonu məlum olmayan dünyada yaşayan insanlar üçün bir 
şey gün kimi aydın idi. Bu gəlimli-gedimli dünyada hər bir insan 
üçün birinci və sonuncu gün tale tərəfindən ayrılmışdır. Və özü də 
sənə bəxş edilən ömrün birinci gününü yaşamısansa, sonuncu gü-
nünü də hökmən yaşamalısan. Və öz yaşanmış günləri insanın bir 
ömür daxilindəki həyatını təşkil edir. İnsanlar üçün ömürdən anları 
qoparan adi günlərdən biri idi. Çöldə lopa-lopa qar yağırdı. Elə bil 
ki, ağ rəngin özündə nə isə bir təmizlik var. Lopa-lopa yağan bu 
qar qəlbə soyuqluq gətirməklə yanaşı, insan ürəyinə bir hərarət də 
gətirirdi. Hər yer ağappaq bir qar örpəyi altında idi. Dünya ağ xalatlı 
bir həkimə bənzəyirdi. İstirahət günü olduğundan Elçin də, Fəxriyyə 
də evdə idi. Elçin bayırda yağan qara baxa-baxa düşüncələ dalmışdı. 
Axı o bu gün öz dostu Qüdrətə onlara gələcəklərinə söz vermişdi. 
Neçə dəfə idi ki, Qüdrət onlara gəlirdi ya tək, ya da ki, ailəvi. An-
caq bunun müqabilində Elçinin onlara getdiyi sonuncu dəfəki gün az 
qala yadından belə çıxmışdı. Bir neçə gün əvvəl Elçinlə rastlaşanda 
Qüdrət ona belə demişdi: 
– Bu dəfə bizə gəlmək sənin növbəndi, əgər gəlməsən bir də sizə 
ayaq basmayacağam. Elçin Qüdrəti çox yaxşı tanıyırdı. O, həm ürəyi 
təmiz, həm də, dediyi sözün üstündə möhkəm duran bir adam idi. 
Demək əgər Elçin onlara getməyənə qədər Qüdrət onların həyətinə 
ayaq basan deyildi. Ürəyi açıqlığına görə Elçinin Qüdrətdən çox 
xoşu gəlirdi. Bəlkə də belə bir dostu itirə bilmə qorxusundan tez 
əlavə etmişdi: 
– Birinci istirahət günü sizdəyik. Birinci istirahət günü də ki, 
belə. Elçin istədi ki, zəng edib Qüdrətə bildirsin ki, bu gün gələ 
bilməyəcəklər. Lakin Fəxriyyəyə ötəri baxdıqdan sonra zəng etmək 
fikrindən əl çəkdi. O, Fəxriyyəni evləndiklərindən bəri hələ bir dəfə 
də olsun Qüdrətgilə aparmamışdı. İndi də ürəyindən keçirdi ki, 
126
əgər qarın yağmağını deyib gəlişlərinin sonraya qaldığını bildirsə, 
Fəxriyyə ürəyində bəlkə də deyəcək: 
– Qar da bir bəhanədir. Görünür, məni aparmağa könlü yoxdur. 
Nə olsun ki, qar yağır, altımızda maşınımız, hər evdə də ki, Allaha 
şükür, istilik verən odun-ocaq var. Bu sözləri ürəyindən keçirən El-
çin bu sözləri də əlavə etdi: 
– Elə əslinə qalsa Fəxriyyənin belə düşünməyə haqqı da var. İndi 
elə zəmanə deyildir ki... keçmişdəki kimi, hansı evdə istəsən bu gün 
gözəl şərait var. Bu düşüncələr altında Elçin gəlməyəcəkləri barədə 
zəng etmək fikrindən vaz keçib Fəxriyyəyə dedi: 
– Axşam sənə demişdim axı, Qüdrətə söz vermişəm. Hazırlaş 
gedək. Fəxriyyə onun üzünə baxıb səmimiyyətinə inanmasına bax-
mayaraq, belə cavab verdi: 
– Görəsən, belə qarda olar? Sonra sual edici nəzərlərlə Elçinə 
baxdı. Elçin qəti qərar veribmiş kimi dilləndi: 
– Əşi nə olacaq maşınla beş dəqiqəyə ordayıq də. 
Bununla da hər şey qərarlaşdırıldı. Fəxriyyə tez Könülü geyindi-
rib özü də geyinməyə başladı. Elçin də maşını qarajda xodda saxladı 
və özü də hazırlaşdı. Maşın siqnalına birinci Qüdrət çıxdı. O, Elçin-
gilin gəldiyini görüb hay-küylə həyətə endi. Darvazanı açdı. Elçin 
maşını həyətə saldı. Qüdrətin: 
– Ay sizi xoş gəlmisiniz! Ülkər, gör kimlər gəlib səsinə evdən 
hündür boy-buxunlu, incəbelli, bir qədər dolu əndamlı bir gəlin çıx-
dı. Onun uzun qara kiprikləri və iri ala gözləri birinci olaraq adamın 
diqqətini cəlb edirdi. O, ani olaraq qonaqlara və sonra Qüdrətə baxıb 
gözəl və ürəyəyatımlı bir səslə xoş gəlmisiniz deyib, Fəxriyyə və 
Könülü öpüb Elçinlə əl görüşdü və onları içəri dəvət etdi. Əri ilə 
Ülkərin bir anlıq baxışması Fəxriyyənin gözlərindən yayınmadı və 
Fəxriyyə özündən asılı olmayaraq Ülkərə qibtə etdi. Çünki onlar bir 
baxışla bir-birini başa düşmüşdülər. Elçin bir qədər dil-ağız etdi: 
127
– Vallah bu qarda gəlməyə də utanırdıq, Qüdrətə söz vermişdik 
deyə... 
Ülkər: 
– Nə yaxşı ki, Fəxriyyə bacını da götürüb gəlmisiz. Adam bayıra 
da çıxa bilmir, evdə elə darıxır ki, heç olmasa bir yerdə bu günü-
müzü gözəl keçirərik, deyib onların gəlişindən çox şad olduqları-
nı bildirdi və bu sözləri ilə Elçingilin də ürəyinə bir xeyli toxtaqlıq 
gətirdi. Elçingilin gəldiyindən bir neçə saat keçirdi, xörək yeyilib 
qurtarmışdı. Elçin Qüdrətlə pürrəngi çay içə-içə söhbət edirdi. Könül 
sobanın yanına düzülmüş döşəkçələrin üstündə yatmışdı. Onun ya-
naqları elə pörtmüşdü ki, sanki dan yerinin qızartısını onun yanaqla-
rına toplamışdılar. Fəxriyyə ilə Ülkər isə mətbəx stolunun arxasında 
əyləşmişdilər. Ülkərin mətbəxi elə səliqəli idi ki, Fəxriyyə ürəyində 
onu öz mətbəxi ilə müqayisə etməyə başladı. Ümumiyyətlə, otaqlar 
xüsusi bir zövqlə bəzənmişdi. Ülkərin zövqünü qiymətləndirməmək 
olmazdı. Fəxriyyə bunu sözlə də ifadə etdi: 
– Otaqlara fikir verdim, Ülkər, zövqünə söz ola bilməz. 
Ülkər təvazökarlıq etdi: 
– Sən şəhər mühitinə daha yaxınsan, Fəxriyyə, hər halda sənin 
zövqün mənimkindən daha yaxşı olar. 
Fəxriyyə səmimi bir ifadə ilə ona baxıb ciddi bir tərzdə dedi: 
– Gözəlliyi duya biləcək bir qəlb üçün şəhərlə kəndin bir fərqi 
yoxdur Ülkər. Təki harada yaşasan da gözəlliyə qarşı biganə qalma-
yıb onu duymağı bacarasan. Əsil insan kimi yaşamaq üçün birinci 
təminatı bu verir. Görünür, sən gözəlliyi duymağı bacarırsan. 
Fəxriyyənin səmimi tərifi Ülkərin ürəyini iftixarla doldururdu. 
İnsan əməyinə verilən düzgün tərifin qiyməti həmişə onun ürəyinə 
fərəh gətirir. İndi Ülkər də belə bir hal keçirirdi. Fəxriyyə hiss etdi ki, 
Ülkər ali təhsilli olmasa da düzgün mühakimə yürütmək qabiliyyətinə 
malikdir. Görünür, o, həm də müasir dövrlə ayaqlaşmaq üçün yeni 
128
çıxmış əsərlərlə, mətbuatla maraqlanır. Bayaq Fəxriyyə kitab şka-
fında xeyli kitab görmüşdü. Bəlkə də elə öz düşüncəsi ilə əlaqədar 
olaraq Ülkərə belə bir sual verdi: 
– Kitab şkafınızda xeyli kitab var, görünür, ədəbiyyatla maraqla-
nırsınız. Ülkər bir az sıxılan kimi oldu və qüssəylə dedi: 
– Ali təhsil ala bilmədim, amma düz tapmısınız, ədəbiyyata 
böyük həvəsim var. Qüdrət də bu xasiyyətimi bildiyi üçün hara 
getsə mənim üçün yeni bir kitab tapıb gətirməyə çalışır. Sizdən 
nə gizlədim, ədəbiyyatsız mən özümü təsəvvür edə bilmirəm. 
Sanki ədəbiyyat mənim üçün qidadır. Bir çox sevimli yazıçıla-
rın əsər lərinin pərəstişkarıyam. Balzakın əsərlərinin isə vurğunu-
yam. Fəxriyyə Ülkərin Qüdrətin adını necə hörmət və məhəbbətlə 
çəkdiyini hiss etdi. Görünür, onların arasında hörmət və məhəbbət 
bir-biri ilə uzlaşır. Elçinlə onun arasında isə yalnız bir-birinin var-
lığına, şəxsiyyətinə qarşı hörmət var. Ailə münasibətlərində bir-
birinə hörmət isə məhəbbətin yarısına bərabərdir. Hər kəs bir-birinə 
qarşı istəməsə də hörmət etməyə özünü məcbur edə bilər. Ancaq 
məhəbbətə məcburiyyət yoxdur. 
Elçingil evə qayıdanda axşamın düşməyinə az qalmışdı. Diləfruz 
onların peçini sönməyə qoymamışdı. Peç gurhagur yanırdı. An-
caq Fəxriyyəyə elə gəldi ki, ev soyuqdur. Görəsən, bu hansı hissin 
təsirindən yaranmışdı. Bu soyuqluq Fəxriyyənin bədəninə ürəyindən 
yayılırdı. Onun ürəyi buz kimi soyuq idi. Bu ürək kimsə tərəfindən 
qızdırılmağa möhtac idi. Möhtac idi... Lakin öz istəyinə çata bilmir-
di. Fəxriyyə xoşbəxt taleli kəslərə həmişə qibtə etmişdi, onun qəlbi 
paxıllıqdan uzaq idi. O istəyirdi ki, hamı xoşbəxtlik içərisində yaşa-
sın, bu xoşbəxtlərdən biri də o olsun. Ancaq öz həyatında belə deyil-
di, Fəxriyyə yalnız Elçinin ona hörmət etdiyini duyurdu. O öz-özünə 
düşündü: 
129
– Nəyimə lazımdır bu quru hörmət. Onsuz da sovet cəmiyyətində 
insan insanın şəxsiyyətinə hörmət etməyə borcludur. Biz də bu in-
sanlardan biri. Sonra ötəri Elçinə nəzər saldı. O, sanki dünyadan 
bixəbər halda divanda dirsəklənib televizora baxırdı. Onun baxış-
larından hiss etmək olardı ki, bəlkə də heç fikri ekranda baş verən 
hadisələrdən uzaqdır. O, bayaqdan nə bir söhbət edir, nə birinci dəfə 
evlərində olduğu Qüdrətgilin həyat şəraitinin ona necə təsir etdi-
yini soruşur, nə də bir işlə məşğul olurdu. Bəlkə də burada elə də 
bir qəbahətli iş yoxdur. Lakin Elçinin belə halı Fəxriyyənin ürəyinə 
yatmırdı. O istəyirdi ki, Elçin ya ailə qayğılarına aid bir söhbət et-
sin, ya da bir iş görsün. Bu dəqiqə Fəxriyyə belə bir təmasla Elçinə 
yaxın olmaq istəyirdi. Fəxriyyənin qəlb istəyi belə idi. Elçinsə öz 
dünyasında idi. Belə bir vəziyyətin yaranmasında kimdir müqəssir? 
Bəlkə də öz ürəyində səhərki günün ailə aqibətini fikirləşən Elçin-
mi, yoxsa öz qəlb istəklərinin yerinə yetməməsindən kədərlənən 
Fəxriyyəmi? Kim idi müqəssir? Yoxsa bir-biri üçün xoş münasibət 
yaratmağa səy göstərməyən hər ikisi? Hər halda belə bir vəziyyətin 
yaranmasında müqəssir var idi. Deməli, müqəssir varsa, o həm də 
günahkardır. Günah isə səhvlərdən yaranır. Ya bilərəkdən edilmiş, ya 
bilməməzliklərdən. Ey səhv sahibləri, atılmamış addımlarınızı yox-
layıb atmırsınız. Heç kiçik səhvlərə belə göz yummayın, onlar böyük 
fəlakətlər törədə bilər. Fəlakətlər sözünü ürəyindən keçirən Fəxriyyə 
bu sözdən diksinib həyəcanlandı. Çünki Fəxriyyənin fikrincə, ailə 
münasibətlərinin belə inkişafı onları fəlakətə aparıb çıxara bilərdi. 
Fəxriyyə bu hissin təsirindən elə qorxdu ki, sanki bu hissi müvəqqəti 
də olsa boğmaq üçün dinməz-söyləməz gəlib divanda Elçinin ayaq-
larının yanında əyləşdi. Elçin ona ötəri laqeydliklə baxıb yenə də 
gözlərini televizorun ekranına dikdi. Müğənni qız əl-qol ata-ata oxu-
yurdu. Elçin yenə də öz dünyasında idi. Onun Fəxriyyənin keçirdi-
130
yi həyəcanlardan xəbəri yox idi. Daha Fəxriyyə bilmirdi ki, Elçinə 
yalnız ailədə qadın vəzifələrini yerinə yetirəcək bir qadın lazımdır, 
bu Fəxriyyə olmaya da bilər. Elçinlə münasibətlərində Fəxriyyəyə 
çox şeylər aydın olsa da bu hələ ki, aydın deyildi. Bəlkə də Fəxriyyə 
bunu bilsəydi, indi narazı qaldığı öz həyatına o zaman nifrət edərdi. 
Ona görə nifrət etməzdi ki, Elçin onu sevmir. Ona görə nifrət edərdi 
ki, Fəxriyyə belə bir qəlb sahibi ilə bir yatağa baş qoyur. Ekranda 
müğənni qız mahnısını qurtarıb səhnəni tərk etdi. Bu dəfə ekranda 
müğənni oğlan göründü. O ağ köynək, ağ kostyum geyinmiş və qara 
dirijor qalstuku vurmuşdu. Fəxriyyə nəzərlərini ondan çəkib Elçinə 
dedi: 
– Doğrudan da dostun Qüdrətgil gözəl şərait yaradıblarmış. 
Elçin ona baxmadan cavab verdi: 
– Onun işlədiyi kolxoz çox varlıdır. Ona görə də aybaay aldı-
ğı maaş gündəlik güzəranlarını təmin edir. İlin axırında isə bölgüdə 
düşən paylarını istədikləri ehtiyaclarına sərf edirlər. Sonra üzünü 
Fəxriyyəyə tutub əlavə etdi: 
– Qüdrət çox bacarıqlı oğlandır. 
Fəxriyyə bir qədər düşüncəli tərzdə: 
– Ülkərin də zövqünə və səliqəsinə söz ola bilməz. O, ev əşyalarını 
elə gözəl yerləşdirmişdir ki. Doğrudan da sovet ailələri kənd və 
şəhər yerində yaşamasından asılı olmayaraq çox yaxşı təminatlı bir 
şəraitdə yaşayırlar. 
Elçin qısaca: 
– Hə, deyib, gözlərini yenidən ekrana dikdi. Fəxriyyə öz ürəyin-
dən keçirdi: 
– Yəqin söhbətim onun üçün maraqlı deyil. Yoxsa gözlərini 
zilləyib o ekrana elə baxmaz. Ürək şüşə kimidir, ona çox zor etmək 
olmaz. Çünki tez sınar. Heç olmasa indi onun ürəyindən keçənləri 
131
biləydim. Görəydim o nə düşünür. İnsanlarda belə bir qabiliyyət ol-
saydı, hər kəs öz işini çox gözəl bilərdi. Bu zaman Elçinin gözləri 
ekranda olsa da o, belə düşünürdü: 
– Fəxriyyə düz deyir, Qüdrətgil özləri üçün hər cür şərait yara-
dıblar. Özləri də hiss olunur ki, çox mehriban yaşayırlar. Deyirəm 
məsələ heç də heç təhsildə də deyil ey. Ürkərin ali təhsili yoxdur, 
ancaq görünür, bu mehribançılığın yaranmasında onun da rolu bö-
yükdür. Sonra ötəri Fəxriyyəyə nəzər salıb öz fikrini davam etdirdi: 
– Bu da ali təhsilli jurnalistimiz, onlar qədər mehribançılıq yarada 
bilmir aramızda. Əslində bizim aramızda elə bir söz-söhbət yoxdur. 
Ancaq hiss edirəm ki, nə isə onların ailə münasibətlərindəki kimi 
olmaq üçün bir çatışmazlıq var aramızda. Burada Elçinin fikirləri 
qırıldı. Könül ağladı. Fəxriyyə də, Elçin də, hər ikisi birdən diksinib 
qalxdılar. Sonra Elçin yenə də yerində dirsəkləndi. Fəxriyyə isə Kö-
nülün beşiyinə tərəf tələsdi. Elçin başa düşdü ki, indiki vəziyyətdə 
Fəxriyyə ilə onun arasında olan körpünün yalnız bir dayaq nöqtəsi 
var, o da Könüldür. Çünki onların arasında məhəbbət yoxdur. Ev, 
ailə münasibətlərində yeganə çatışmayan cəhət də budur. Hələ yaxşı 
ki, geniş dünyagörüşlüdür, ali təhsillidir, çox şeyi başa düşür. Yoxsa 
indi onların ailəsi çoxdan məhv olmuşdu. Hələ yaxşı ki, Fəxriyyə 
çox şeyi başa düşür və öz ürəyində narazı qalsa da zahirən güzəştə 
gedir. Ancaq buna da çox bel bağlamaq olmaz. Qadın üçün ondan 
yalnız əyləncə vasitəsi üçün istifadə edildiyini bilmək dəhşətlidir. 
Ürəyə yatmayan söz də küt balta kimi bir şeydir, az-az da olsa in-
san taleyinə kəsici zərbə endirə bilir. Elçingilin ailə taleyi hələlik 
belə bir küt baltanın zərbələri altındadır. Görəsən, bu sonluq nə ilə 
nəticələnəcəkdir? Fəxriyyə Könülü sakitləşdirmişdi. İndi Könül ana 
nəvazişindən məst olub öz xırdaca beşiyində şirin bir yuxuya getmiş-
di. Valideynlərinin ailə münasibətlərinin get-gedə kəskinləşməsinin 
132
bir vaxt onun taleyinə sarsıdıcı zərbə endirə biləcəyindən onun xəbəri 
ola bilməzdi. Mən həyatda bəlkə də körpə taleyinə qarşı edilən güna-
hı ən böyük cinayət sayardım. Çünki bu, məsumluğa və saflığa qarşı 
edilən bir cinayət kimi qiymətləndirilməlidir. Artıq gecə keçirdi. El-
çin tetevizoru söndürüb öz yatağına girdi. Fəxriyyə də öz yatağında 
sakit-sakit uzanmışdı. Sanki onları bu qoşa çarpayıda bir-birindən 
minlərcə kilometr məsafə ayırırdı. Doğrudan da məsələ heç də bir-
birinə cismən yaxın olmaqda deyil, gərək insanın hiss və düşüncələri 
bir-birinə möhtac olsun, yaxın olsun. Fəxriyyə də Elçin də sanki 
bir-birinə bu minlərcə kilometrlərin arxasından boylanır və yalnız 
sinələrindən qopan ahla bir otaqda nəfəs aldıqlarını hiss edirdilər.
Dünyaya yaşamaq üçün gələn insan istər-istəməz mübarizə apa-
rır. İnsanın ilk mübarizəsi təbiətə qarşı olur. Ana bətnindən ayrıl-
mış insan lk dəfə təbiətin sərt üzü ilə rastlaşır və yaşamağa layiq 
olduğunu öz sağlamlığı və dözümü ilə sübut edirsə, yaşayır. Bun-
dan sonra həyatın müxtəlif sınaqları başlanır. Bu həyat sınaqların-
dan irsi xüsusiyyətlərdən və şəraitdən asılı olaraq hərə bir cür çıxır. 
Və beləliklə də insan taleləri arasındakı rəngarənglik yaranır. Bu 
rəngarənglik kimə nə gətirir? Yəqin ki, hər kəsə öz etdiyi hərəkətlərin 
nəticəsini. Öz hərəkətlərinin mənfi nəticəsi üçün insanı günahlandır-
maq olarmı? Yoxsa bu səbəb və nəticələr ardıcıllığından yaranan bir 
inkişaf yoludur. Öz həyat yolunu taleyin ixtiyarına buraxmaq insana 
yaraşan hal deyil. Başqa canlı varlıqlardan kifayət qədər seçilən şüur-
lu insan bəşəriyyətin uzun illərdən bəri yaranmış bilik təcrübəsindən 
istifadə edib öz həyatında yalnış hərəkətlərin daim qarşısını alma-
ğa çalışmalıdır. Əks təqdirdə, insan etdiyi səhvlərlə özü öz taleyinə 
qarşı xəyanət etmiş olar. O cümlədən insan gələcək üçün öz arzu 
və istəklərini dürüst təyin etməyi bacarmalıdır ki, nə üçün yaşadığı-
nı bilsin. Gələcəyə müəyyən bir ümidin olmadan yaşamaq çətindir. 
133
Həyatda ümidsiz yaşamaq diriykən ölmək deməkdir. Bəlkə də ölüm 
bundan yaxşıdır. Çünki o zaman birdəfəlik dünyadan köçüb gedirsən. 
Ümidsiz yaşayanlar isə öz ölümlərini hər an gözləyə-gözləyə taleyin 
istehzalı gülüşlərinə əlacsızlıqdan dözə-dözə yaşayanlardır. Yaxşı 
ki, Könül var idi. Yoxsa Fəxriyyə üçün də bu həyatda yaşamaq ol-
duqca çətin olardı. Könül Fəxriyyənin ürəkaçan gələcəkdən süzülən 
yeganə işıq mənbəyi idi. Fəxriyyə bunu bütün varlığı ilə hiss edir-
di. Bəlkə də bunu hiss etdiyindən Könül üçün qəlbən daha çox əsirdi. 
Fəxriyyənin bu halına, onun analıq duyğularına irad tutmayın. Ana öv-
lad üçün həmişə şam kimi yanır. Lakin sənin hələlik yeganə ümidga-
hının həmin övlad olduğunu bilmək tamamilə başqa şeydir. Nə isə... 
Hələlik Fəxriyyə belə bir vəziyyətdə idi. O öz-özünə düşünürdü: 
– Nə yaxşı ki, Könül dünyaya gəlib. Yoxsa Elçinin bu laqeydli-
yinə dözmək çətin olardı, mənim üçün çox çətin. Onun gülümsər 
simasına, muncuq kimi qara gözlərinə baxanda dünyanın bütün 
dərdi-sərini unuduram. Doğrudan da düz deyirlərmiş, bəzən övlad 
ailə taleyinin həlledici amilinə çevrilir. Bunu mən Könülün tim-
salında bir daha özüm üçün aydınlaşdırdım. Əlbəttə ki, bu təsirin 
gücü müxtəlif cürdür. Bəzi ailələrdə uşaqsızlığın özü ailənin tale-
yini dağılma prosesinə doğru aparır. Bəzi ailələrdə isə... Fəxriyyə 
öz düşüncəsini yekunlaşdırmağa daxilində cəsarət hiss etmədi. Buna 
onun aylardan bəri ürəyinə yığılıb qalan göz yaşları mane oldu. O 
öz halına ağlayırdı. Elə ürəkdən ağlayırdı ki, yanaqlarında göz yaş-
ları gilələnmirdi, birbaşa süzülüb çənəsindən sinəsinə axırdı. Bəlkə 
də insan düşüncəsindəki qəribəliklərdir insan həyatını bəzəyən. 
Fəxriyyə necə qəflətən ağlamağa başlamışdısa, öz ağlamağını da elə 
qəflətən kəsdi. O, beşiyin qırağından tutub güclə ayaq üstə dayanan 
və dodaqlarını büzə-büzə körpələrə məxsus olan, təəccüblə mara-
ğın qarışığından yaranan bir hiss ilə ona baxan Könülü görmüşdü. 
134
Odur ki, ana qəlbinin həyəcanlarını əks etdirən bir ehtirasla Könülü 
öz köksünə sıxıb çılğıncasına öpüşlərə qərq elədi. Könül anasının 
bu hərəkətinin səbəbini başa düşmədiyindən sualedici bir sakitliklə 
ona baxırdı. Fəxriyyə öz köksündə Könülün xırdaca ürəyinin 
döyüntülərini hiss etdikcə ürəyi elə xumar bir şiddətlə döyünürdü 
ki, o, illərcə beləcə yaşamaq istəyirdi. Könül onun ömür yolunun 
üstündə açılmış ətirli bir çiçəyi xatırladırdı. Fəxriyyə hiss edirdi ki, 
hər an bu çiçəyin ətri ilə nəfəs alır. Fəxriyyə hiss edirdi ki, Könül 
ona doğma olduğu qədər də əzizdir. Könülün xırdaca koppuş əlləri 
onun ağ boynuna dolaşıb saçlarını pırtlaşdırdıqca, sanki dünyanın 
sevinci onlar üçün bu koppuş əllərdən və pırtlaşıq saçlardan ibarət 
olurdu. Fəxriyyə belə bir anlarda elə istəyirdi ki, Elçin də onun-
la birlikdə bu sevinci hiss etsin. Fəxriyyə elə istəyirdi ki, xoşbəxt 
bir ailənin ən böyük sevinci olsun bu sevinc. Doğrudan da övlad 
xoşbəxt ailənin ən böyük sevinci, dağılmış ailənin ən böyük qurba-
nıdır. Bəlkə də həyatda övlad məhəbbətinin təsir etmədiyi ailə da-
ğıntısının qarşısını almaq mümkün deyildir. Fəxriyyə hiss edirdi ki, 
onun qəlbində Könül adında bir dünya var. O bu dünyanı, dünyanın 
bütün şər işlərindən uzaq, gözəlliklər içərisində təsvir edir. Könülü 
isə bu gözəl dünyanın bəzəyi olan məsum və təmiz bir varlıq kimi 
təsvir edirdi. Könül Fəxriyyənin ilham mənbəyi idi. O öz Könülsüz 
həyatını heç cür təsəvvür edə bilmirdi. Sanki tale ona Könülü bəxş 
etməklə sıxıntılara düçar etdiyi könlünü açmaq istəmişdir. Fəxriyyə 
Könülün ona bəxş etdiyi sevinci və şirinliyi duyunca öz-özünə belə 
fikirləşirdi: 
– Görəsən, ailə dağıntılarına yol verənlər öz övladlarının gələ-
cəkdə əzab çəkəcəklərini bəri başdan duyurlarmı? Fəxriyyə hissə 
qapılıb elə həyəcanlanmışdı ki, dodaqlarının arasından çıxan bu pı-
çıltılardan özü də diksindi: 
135
– Ay Allah, Könülün ayağına bir tikan batsa, onu öz ürəyimə san-
cılmış bildiyim halda mən buna yol verərəmmi? Sonra sanki dodaq-
larının arasından çıxan bu pıçıltılardan özü də xəcalət çəkdi. Hətta 
onun yanaqları da bir qədər allanmışdı. Fəxriyyə bir anda ürəyindən 
keçirdi: 
– O bu sualı nə üçün öz-özünə vermişdi. Yoxsa... Və yenidən 
ikin ci dəfə bu fikri üçün xəcalət çəkdi. Fəxriyyə bütün iradəsini top-
layıb öz taleyini artıq həll olunmuş hesab etdi. Əslinə qalsa, bəlkə 
də elə bu cür idi. Lakin həyat elə sərt dönüşlərdən ibarətdir ki, bu 
dönüşlərin istiqamətini heç vaxt əvvəlcədən təyin etmək müm-
kün olmur. Əks təqdirdə, həyat insana yeknəsəq görünərdi. Övlad 
məhəbbəti sanki Fəxriyyənin dözümünü artırmışdı. O öz həyatının 
nə qədər dözülməz olduğunu hiss etsə də öz daxilində bir o qədər də 
yaşamaq həvəsinin baş qaldırdığını duyurdu. Bu düyğu onu Elçinə 
qarşı daha çox güzəştə getməyə çağırsa da, Fəxriyyə hiss edirdi ki, 
bir vaxt bu güzəştin son həddi olacaqdır. Çünki o, insan qəlbinin 
daha çox güzəşt etdikcə təhqir olunduğunu və miskinləşdiyini bi-
lirdi. Dünyada isə bu cür qəlb sahibi olmaqdan bədbəxt bir hal 
yoxdur. Fəxriyyə heç vaxt belə bir vəziyyətə gətirib çıxaracaq hala 
yol verməzdi. Ancaq hər halda bu yolun astanasında olduğu üçün o 
təlaş keçirirdi. Bu, bəlkə də ailə dağıntısının ola biləcəyini hiss edən 
bir qəlbin körpə qayğısından doğan bir təlaşı idi. Bu təlaş son za-
manlar Fəxriyyənin şirin yuxularını əlindən almışdı. Onun uzun qara 
kipriklərinin tez-tez nəmlənməsinə səbəb olurdu. Lakin yenə də hər 
şeyi Könülə qurban edirdi. Hələlik Könül onun gələcək üçün yeganə 
ümid nöqtəsi olmaqla yanaşı, həm də hələlik yeganə dözüm mənbəyi 
idi. Fəxriyyə həm də hiss edirdi ki, Könül həm də bu rolu tək onun 
üçün yox, bəlkə də Elçin üçün də oynayır. Könülün belə bir rolu 
Fəxriyyəyə xüsusilə xoş gəlirdi. Bir də Elçinlə Fəxriyyəni bir-birinə 
136
bir qədər yaxınlaşdırdığından irəli gəlirdi bu istək. Amma hər halda 
Fəxriyyə hiss edirdi ki, Könül onların ailə həyatında çox böyük rol 
oynayır və bəlkə də elə həyatda Fəxriyyəni yaşadan da Könüldür. 
 Fəxriyyə düşüncələr içərisində bu fikirləri də öz-özünə etiraf 
edirdi: 
– Elçinlə ailə qurduğumuzun ilk günləri özümü elə xoşbəxt he-
sab edirdim ki, dünya mənim üçün bir rəngdə idi, o da ən çox sevdi-
yim mavi. Qəlbimin hər arzu və istəyi üçün xəyalımda min cür xoş 
duyğularla yaşayırdım. Dünya mənim üçün yaşamalı və gözəl idi. 
Bu yaşamalı və gözəl dünyanın mavi qübbəsi altında yaşayan bütün 
insanlara yaxşılıq, mehribanlıq göstərmək istəyirdim. Ürəyimdə bu 
cür hissləri yaradan mənbə nə idi? Heç özüm də bilmirdim. Ancaq 
bircə o mənim üçün aydın idi ki, Elçin mənim üçün elə doğmalıq 
həddində idi ki, bu həddi bir azca da keçsəydim mən onu sevəcəkdim. 
Hərdən özümün öz qəlbimə elə acığım tutur ki, nə üçün indi mən El-
çin üçün heç olmasa bir neçə anlıq o cür hisslərlə, o cür istəklə yaşa-
ya bimirəm. Hər şeyi o özü etdi. Tədricən mənə qarşı olan laqeydliyi 
ilə, biganəliyi ilə, mənə ancaq bir qadın gözü ilə baxmağı ilə. Hər 
şeyi o özü etdi. Bəlkə də mən də bu işdə günahkaram. Mən onda 
özümə qarşı ilahi duyğular yarada bilmədim. Ancaq çox təəssüf, çox 
təəssüf ki, hər şey artıq arxada qalmışdır, çox şey. Mənim o vaxt ke-
çirdiyim hisslər də, Elçinin mənə qarşı olan qayğıkeşliyi də. Bəzən 
elə təzədən yaşamaq istəyirəm ki, həmən anları. Əfsus ki, həyat öz 
sözünü yalnız bir dəfə deyir. Mən indi hiss edirəm ki, mənim qızlıq 
dövrümdən sonrakı həyatımın, xoş günlərimin gözəl çağları, yalnız 
gəlinliyimin ilk dövrlərində keçib getmişdir. Bu dövrün əfsunlu an-
larına mümkün olsaydı bu an quş kimi qanadlanıb uçardım. Bəlkə 
də insan xarakterinin xüsusiyyəti belədir ki, çətinliyə düşdükcə 
öz əvvəlki həyatının xoş çağlarının arzusunda daha çox olur. İndi 
137
həmən günləri şirin bir xatirə tək yaddaşımda vərəqləməkdən başqa 
əlimdən nə gələr? Nə deyim Elçinə, elə gözəl günləri mənim üçün 
davam etdirə bilmədi. Saldı mənim ürəyimi əzaba, işgəncəyə, elə 
əslinə qalsa öz ürəyini də. Necə olmasa onun da qəlbi var axı, o da 
xatırlayır həmən günləri. Bəlkə də müqayisə edir indiki halımızla? 
Və əgər bütün bu hissləri keçirirsə, onda o da öz içindən od tutub 
yanır. İndi nə keçən günlərin şirin xatirəsi ilə yaşamaqla, nə də indiki 
vəziyyətlə öz daxili narahatlığımızı aradan qaldıra bilmərik. Düzdür, 
insan üçün xoş arzu və istəklərə çatmaq o qədər də çətin deyil, çətin 
əldə etdiyin bu nəticəni qoruyub saxlamaqdır. Bunun üçün insan 
qəlbi mavi səma kimi təmiz olmalıdır. Var-dövlət, xəzinə, zəhmət, 
səbr və təmkinlə əldə edildiyi kimi, insan öz qəlbinin təmizliyinə də 
möhkəm iradəsi, səbri və təmkini ilə nail ola bilər. 
Könül beşikdə sakit-sakit yatmışdı, Elçinsə hələ gəlib çıxma-
mışdı. Fəxriyyə pəncərənin gözlüyündən bayıra baxdı. Ulduzları 
çayrışan bəyaz bir qış axşamı idi. İçəridə televizorda isə «Zaman» 
xəbərlər proqramı başlayırdı. Fəxriyyə səhər üçün hazırlayacağı 
məqaləni yekunlaşdırmağa az qalmışdı. Bəlkə də fikir onu aparma-
saydı indiyə məqaləni hazırlayıb qurtarmışdı. O, bir daha fikirlərini 
toplayıb məqaləyə nəzər saldı. Ürəyinə yatmayan yerləri dəyişdi. 
Şübhə doğruran fikirləri əsaslandırdı. Məqalə artıq hazır idi. Fəxriyyə 
xəbərlər proqramına diqqət etməyi də unutmurdu. Bəzən onu maraq-
landıran xəbərlərə xüsusi bir ciddiliklə qulaq asırdı. Xəbərlər qur-
tardı. Başlanan bədii filmə əvvəllər baxdığından Fəxriyyə televizo-
ru keçirdi. Elə bu vaxt Elçin də gəlib çıxdı. O, haradasa möhkəm 
içmişdi. Səndirləyə-səndirləyə bayır paltarını dəyişib, Könülün ya-
tıb-yatmaması ilə maraqlandı və bir stəkan su içib divanda uzandı. 
Heç uzandığı iki dəqiqə çəkmədi ki, onu yuxu apardı. Əslinə qal-
sa spirt qoxulu ağzından çıxan suallarına daxilində nə qədər ikrah 
138
duya-duya cavab verirdisə, Fəxriyyə onun divanda uzanıb yatma-
sına bir o qədər sevndi. Buna Fəxriyyənin haqqı var idimi, yox idi-
mi deyə bilmərəm, ancaq o, ikrah etdiyi qədər də sevindi. Fəxriyyə 
yenə də öz düşüncələri ilə tək qaldı. O, otağın istiliyindənmi, Elçinin 
spirt qoxulu nəfəs almağındanmı, nədənmisə darıxıb balkona çıxdı. 
Çiyninə saldığı yun şal onun kədərli görkəmi ilə bir uyğunluq təşkil 
edirdi. Səmada sayrışan ulduzlar elə sakit bir tərzdə parlayırdı ki, 
insan öz təsəvvürünün bəlkə də illüziya olduğunu düşünürdü. Çün-
ki sakit bir göldə də təmiz göy qübbəsi sanki gölün səthindən belə 
sakitliklə və parlaqlıqla asılıb qalırdı. Bəlkə də gəncliyin ehtiraslı 
çılğın coşğunluğundanmı, bəlkə də insanların həyat eşqindənmi, 
nədənmisə dünya Fəxriyyəyə elə gözəl göründü ki. Ancaq bəlkə də 
bu mənzərə Fəxriyyəyə indiki vəziyyətdə Elçindən bir qədər uzaq 
olduğu üçün belə xoş görünürdü. İnsan qəlbinin dərinliklərinə nü-
fuz edə bilməyimiz üçün bu fikir də yalnız bəlkələrdən ibarət ola 
bilər. Ancaq hər halda dünya Fəxriyyəyə gözəl göründü. Fəxriyyə 
bir müddət beləcə dayanıb dünyanın gözəlliklərindən həzz ala-ala 
soyuq havanı ciyərlərinə çəkdi. İnsan üçün həyatın xoş anı gözəldir, 
gələcək isə ondan da gözəldir. İndi Fəxriyyə öz keçmişi və gələcəyi 
haqqında düşünürdü, hətta özünü də, qoynunda yaşadığı dünyanı da 
unutmuşdu. Yalnız onun hissləri dünyanın gözəlliklərini qəlbində 
yerləşdirirdi. Fəxriyyə bunu hər şeydən xəbərsiz sonradan xatırla-
nan bir yuxu kimi təsəvvür edirdi. Sanki bu duyğulardan yaranan, 
qəlbinin xumar bir titrəyişlə şiddətli döyünməsini o öz qulaqları ilə 
eşidir və bu döyüntü insan əhval-ruhiyyəsində xoş duyğular yara-
dan gözəl, ritmik bir musiqi əsəri kimi onu əfsunlayırdı. Fəxriyyənin 
belə əfsunlanmış halda nə qədər qaldığını deyə bilmərəm, yalnız onu 
deyə bilərəm ki, o, bəyaz qış gecəsinin soyuğunun iliklərinə işlədiyini 
hiss etdi və bu hissiyat da onu öz düşüncələrindən ayırdı. O, belə so-
139
yuq havada çöldə çox daynqdığına özünü danlayırmış kimi başını 
bulayaraq otağa keçdi. Peçin həniri ona elə xoş gəldi ki, o əllərini 
bir-birinə sürtüb çiyinlərini boynuna qısdı. O, bədənindən bir gizilti 
keçdiyini hiss etdi. İstinin təsirindən bu gizilti xoş bir məstliklə əvəz 
olundu. O xoş duyğular altında bədənüma güzgünün qabağına ke-
çib öz dolu bədəninə baxdı. Allanmış yanaqları ona xüsusi yaraşıq 
verirdi. Fəxriyyə gözəl bir qadın kimi öz cazibədarlığını hiss etdi. 
Hansı bir istəkləsə Elçinə tərəf boylandı. Elçin dərin yuxuda idi. 
Fəxriyyə öz qadın gözəlliyinə yalnız özü tamaşa etdi və bir qədər 
də özünə tamaşa etdikdən sonra onun qaşları düyünləndi. İndi gö-
rünür, onun baxışları yalnız öz əksinə doğru istiqamətlənmişdi, fikri 
tamam başqa yerdə idi. Doğrudan da belə idi. O öz həyatı haqqında 
düşüncələrə dalmışdı. Fəxriyyənin fikrindən bu sözlər keçirdi: 
– Səadət də quş kimidir, uçdumu geri qayıdacağını gözləməyə 
dəyərmi? İnsan taleləri bir-birinə nə qədər yaxınlaşsa da fikir ayrılı-
ğı onların arasında sərhəd yaradır. Nə üçün Elçin mənə gərək oldu-
ğu qədər də uzaq görünür? Çünki fikir ayrılığı bizim yaxınlığımıza 
mane olur. Nə üçün Könül mənim ürəyimin bir parçasıdır? Çünki 
doğma olduğu qədər də mənim üçün sevimlidir. Nə üçün mən belə 
vəziyyətdə yaşamaq istəyirəm? Qəlbim bunu etiraf etməsə də, görü-
nür, Elçinli, Elçinsiz hər hansı bir xoşbəxt gələcəyə ümid edirəm. Və 
görünür mən əsil səadətimi hələ tapmamışam. Yaxşı əgər doğrudan 
da belədirsə, onda o, nə vaxt gələcək, onu gözləməyə dəyərmi? 
***
İnsanların uzun illərdən bəri təkamül prosesi nəticəsində for-
malaşması onunla sübut edilir ki, insan tədricən öz daxili hissləri 
üzərində ağılla hökmranlıq etmək vərdişinə yiyələnir. Bu vərdişə 
yiyələnməklə insan təbiilikdən bir qədər kənara çıxsa da, öz hərəkət-
140
lərinə cavabdehliyi ilə daha yüksək qiymətə malik olur. Elə bunun 
üçün də insan həmişə çalışır ki, ağlı ilə öz daxili hissləri üzərində 
hökmranlıq etməyi bacarsın. Lakin bəzən də belə olur ki, insa-
nın ağlı onun daxili hissləri üzərində hökmranlıq etməkdə çətinlik 
çəkir. Sual oluna bilər, niyə? Bəlkə insanın daxili hissləri elə bir 
həyəcanlandırıcı coşğunluqla tüğyan edir ki, ağıl bunun qarşısını ala 
bilmir. Bu fikrin özündə də bir həqiqətə uyğunluq var. Lakin əsas 
məsələ səbəbdədir. Bu hisslərin tüğyan etməsinə təkan verən səbəb 
nədir? Səbəb çox adi bir həqiqətdir. Bəzən insan arzusunda oldu-
ğu hər hansı bir qəlb istəyini uzun müddət uma biləcəyi bir kəsdən 
gözləyir və əldə edə bilmir, umulan kəs laqeydlik göstərir. Belə olan 
təqdirdə heç gözlənilmədən, bəlkə də umulmayan bir yerdən bu qəlb 
istəyi təmənnasız təklif edilir. Bax bu zaman insan öz daxili hissləri 
üzərində hökmranlıq etməkdə çox vaxt çətinlik çəkir. Fəxriyyə də 
belə bir vəziyyətdə idi. O, Elçindən uma biləcəyi qəlb istəyini əldə 
edə bilmirdi. Nə idi bu qəlb istəyi? Onun taleyini elə bir güclü təsirə 
məruz qoya bilərdimi bu istək? Bəli, Fəxriyyəyə sevgi lazım idi, 
atəşin bir sevgi. Elə bir sevgi ki, hərarəti ilə hər an qızına bilsin, 
elə bir sevgi ki, yaşatsın onu. Həm də təkcə öz hərarətiylə xumar-
lıq göstərməsin, özü də odlu bir istəklə yaşatsın onu. Fəxriyyənin 
bu sevgisinə, onun bu qəlb istəyinə Elçinin hissləri heç bir vaxt ca-
vab verə bilmirdi, heç bir vaxt cavab verə bilməmişdi. Fəxriyyə hiss 
edirdi ki, heç bir vaxt da cavab verə bilməyəcəkdir. Odur ki, onun 
qəlb istəklərinə cavab verən atəşin bir təkan bəlkə də Fəxriyyənin 
taleyində, onun özünün etiraf etdiyi kimi, amansız bir dönüş yara-
da bilərdi. Elə bir dönüş ki, Fəxriyyəyə ömrünün sonuna qədər izti-
rablı bir səadət bəxş edərdi. Fəxriyyənin öz hisslərinə sahiblik edə 
bilməməsində çətinliyinin onun özündən asılılığı var idimi? Yox-
sa, Fəxriyyə öz daxili hissləri ilə daha bacara bilmirdi. Əslinə qal-
141
sa, Fəxriyyə öz daxili hisslərinin sərbəstliyinin bir qədər artmasına 
özü imkan vermişdi. Bəlkə də o öz bir qədər sərbəstlik tələb edən 
hisslərinin qarşısın ala bilərdi, lakin öz daxilində baş qaldıran bir 
sualın cavabına görə bu hala biganə yanaşırdı. 
Nə idi Fəxriyyənin fikrini narahat edən o sual? Son zamanlar 
Fəxriyyə fikrindən tez-tez keçirirdi bu sualı: 
– İnsan bir yaşamlıq ömür payını hansı əsasla qurban verə bilər? 
Belə bir qurbanı verməyə haqqı varmı? Fəxriyyənin qəlbi üçün çox 
düşündürücü sual idi bu. Fəxriyyə bu sualın acı bir həqiqətdən doğub 
bəlkə də qarşısıalınmaz bir fırtına yaratdığını duyurdu öz qəlbində 
və bu fırtınanın onun həyatında öz istəyincə bir dönüş yaradacağı-
na ümid bəsləyə-bəsləyə hər səhərki gün yuxudan ayılanda sanki 
təəccüblə ətrafına baxıb düşünürdü: 
– Yəni hələ də mən öz əvvəlki vəziyyətimdəyəm, yəni həyatımda 
hələ də bir dönüş yaranmamışdır. Və sonra öz yanındakı çarpayıda 
Elçini, beşikdə Könülü görüb öz düşdüyü hala təəccüb edib ağlayır-
dı. Həm də o, keçirdiyi bu hisslərlə yanaşı, sanki onun daxilində bir 
sevinc hissi də baş qaldırırdı. Bu onun hələ də öz köhnə vəziyyətində 
qalmasından yaranan sevinc hissi idi. Çünki o öz köhnə həyatının 
nə qədər yeniləşməyini istəyirdisə də, bir sıra köklərlə yenə də öz 
köhnə həyatına bağlı idi. Bu bağlılığın da öz fərəhli və yaddaqa-
lan günləri var idi. Elə fərəhli günlər ki, bundan sonrakı heç bir 
xoşbəxtlik anları o günləri bir daha yaşada bilməzdi. Fəxriyyə bunu 
duyurdu. Əgər Fəxriyyə öz daxili hisslərini boğub özünü öz əvvəlki 
vəziyyətdə yaşamağa məcbur etsəydi, bunu nə cür qiymətləndirmək 
olardı? Cəmiyyətin əxlaq normalarına tabelikmi, övlad məhəbbətinə 
güzəştmi, yoxsa bəlkə də əldə ediləcəyi öz gələcək səadətinə 
xəyanətmi? Fəxriyyə öz qəlbində bu suala cavab verməkdə çətinlik 
çəkindi. Bəlkə də özü öz qəlbinin hər hansı etirafından qorxurdu 
142
bu suala cavab düşünməklə. Və Fəxriyyə özünü əvvəlki vəziyyətdə 
yaşamağa məcbur etməklə, özünün hər hansı qəlb istəklərini qur-
ban verməklə, nə kimi ürəyi genişlik etmiş olur. Onun bu qurbanını 
kim qəbul edə bilər? Birinci növbədə o kəslər ki, Fəxriyyənin daxili 
vəziyyətindən xəbərsizdirlər. İkinci növbədə o kəslər ki, Fəxriyyənin 
halından xəbərsiz olsalar da ona qarşı tələb olunandan az qay-
ğı göstərirlər, laqeyddirlər. Və bir də Fəxriyyə unudurdu ki, ağlın 
gücü heç də həmişə tüğyan etmiş hisslərə sahiblik edə bilmir. İnsan 
hisslərinin bir qədər sərbəstləşməsi isə onun taleyində çox dönüşlər 
yarada bilər. Bəzən Fəxriyyəni belə bir sual da çox düşündürürdü: 
– Elçin onun hərəkətlərinə daxilən necə münasibət bəsləyir. 
Görəsən, o, Fəxriyyənin daxili narahatlığını duyurmu? Və əgər du-
yursa, yəqin ki, daxilən əzab çəkir. Fəxriyyənin öz hisslərini qurban 
verdiyinin də bir sədəqə olduğunu hiss edir. 
Doğrudan da, belə bir yaşayış da əzablı bir yaşayışdır, onların 
hər ikisi üçün. Fəxriyyə öz hisslərini qurban verdiyi üçün, Elçinsə bu 
qurbanı bəlkə də sədəqə şəklində qəbul etdiyi üçün. Bəlkə də belə bir 
əzablı yaşayışın son hüdudları ölümün sərhədlərinə qədər uzanır. Bu 
sərhədlərə yaxınlaşmaq isə həyat üçün olduqca təhlükəli idi. Onların 
hər ikisi bunu da hiss edirdilər. Nəhayət Fəxriyyə qəlbində daha çox 
təlaş və narahatlıq yaradan, həm də Fəxriyyəni daha çox qorxudan 
bir sual da onu düşünməyə məcbur edirdi: 
– Ömürlük daxili əzab çəkmək düzgünmüdür? Bu bəlkə də öz 
gələcək səadətini kimsələr üçünsə qurban vermək deməkdir. Bu 
qurban o vaxt verilər ki, qurban verdiyin kəsin öz həyatını sənin 
həyatından ucuz tutduğunu hiss edəsən. Və o zaman verdiyin qurba-
nın əzabından doğan sevinc sənə ömürlük bir səadət bəxş edər. Elə 
bir səadət ki, onu əldə etməyin üçün çəkdiyin bütün əzablar onun 
parlaq şəfəqləri altında yalnız və yalnız sənin nəzərində bərq vuran 
143
mirvari dənələrini xatırladır. Sənə isə artıq heç bir şey lazım deyil-
dir. Öz qəlbinin rahatlıq hissindən başqa. Bu rahatlığı isə sən artıq 
əldə etmisən. Bax bu zaman öz hisslərini qurban vermək olar heç 
düşünmədən, təmənnasız. Lakin bəlkə də sənin bu qurbanını düzgün 
qiymətləndirə bilməyən bir kəsin rahatlığı üçün heç də özünü izti-
rab çəkməyə məcbur etmək düzgün deyildir. Çünki bu iztirablar son 
nəticədə sənə qəlb rahatlığı gətirə bilməz. 
Səhərdir, Fəxriyyə öz iş yerinə tələsir, hava elə tutqundur ki, san-
ki bu dəqiqə göylərdən yerə çiskin, duman ələnəcəkdir. Elə bil ki, 
səma yerə daha da yaxınlaşmışdı. Lakin bu yaxınlıq insan ürəyinə 
bir sıxıntı gətirirdi. Təbiətin hər bir lövhəsində min bir rəngarənglik 
öz əksini tapır. Küknar ağaclarının yaşıl budaqları belə bir havada 
insan gözünü oxşayan ən yaxşı mənzərəyə çevrilir. Fəxriyyə belə bir 
mənzərə ilə qarşılaşa-qarşılaşa öz iş yerinə nə vaxt gəlib çatdığını 
özü də hiss etmədi. 
Çoxdan idi ki, Fəxriyyə anası ilə görüşmürdü. Doğrusu, o, Süsən 
üçün elə darıxmışdı ki, daha dözə bilməyəcəyini hiss etdi. Odur ki, 
Elçindən icazə alıb şəhərə yola düşdü. Anasını narahat etməmək 
üçün gələcəyini əvvəlcədən bildirməmişdi. Buna görə də qatardan 
düşən kimi taksiyə əyləşib birbaşa Süsənin yaşadığı binaya sürdür-
dü. Taksini yola salıb üçüncü mərtəbəyə qalxdı. Ana ilə bala bir-biri 
üçün nə qədər əziz olurmuş, İlahi. Süsənin qapını açması ilə onların 
bir-birinə sarmaşması bir oldu. Könül ikisinin aralığında qalmışdı. 
Bir neçə anlıq onların heç birinin dili söz tutmadı, ancaq baxışları 
ilə danışdılar. Handan-hana Könülü öz qolları üstündə tutan Süsən 
dilləndi: 
– Xoş gəlmisən, bala, sənin üçün elə darıxmışdım ki. Sonra öz 
ürəyindən keçirdi: 
– Balama qurban olum. Gözümə bir az sınıq dəyir. Alnında da 
güclə hiss olunacaq qırışlar əmələ gəlib. Elə bil ki, gizli bir dərdi var 
144
ürəyində, yoxsa Elçinlə yola getmirlər? Beynindən keçən bu sürətli 
fikirlərdən onu Fəxriyyənin doğma səsi ayırdı: 
– Xoş günün olsun, anacan. Elə mən də sənin üçün yaman darıx-
mışdım. Fəxriyyə də anasına baxıb öz ürəyindən keçirdi: 
– Anam nə yaman qocalıb. Saçları da lap ağarıb. Mən də adı-
mı övlad qoymuşam. Kaş Allah məni oğlan yaradaydı. Necə olsa 
qız elə qızdır. Oğlan olsaydım anamın yanında da qalardım. O da 
belə əziyyət çəkməzdi. Neyləyim, Elçini şəhərə gətirə bilmirəm 
də. Çox da bərkini tuta bilmirəm, onda gərək aramızda söz-söhbət 
yarana. Bu düşüncələrdən sonra onlar yavaş-yavaş maraq dairəsini 
genişləndirdilər və bir-birini suallara qərq etdilər. Süsən bu sual-ca-
vablardan hiss etdi ki, Fəxriyyənin ürəyində nəsə bir kədər, Fəxriyyə 
də hiss etdi ki, Süsənin ürəyində tənhalıqdan yaranan bir sıxıntı 
hökmranlıq edir. Süsən də Fəxriyyə də bunları hiss etsələr də, bir-
birlərinin dərdlərinə sanki kömək edə bilməyəcəklərini duyduqla-
rı üçün elə bil ki, bir-birindən xəcalət çəkə-çəkə başqa mövzularda 
söhbət edirdilər. Elə mövzularda ki, bəlkə də onlar üçün heç o qədər 
də maraqlı deyildi. Kənardan baxan hər hansı diqqətli bir şəxs asan-
lıqla təyin edə bilərdi ki, onlar hansı mövzularda söhbt etsələr də 
fikirləri biri-birinin ürəyini üzən kədərin, sıxıntının yanındadır. 
Fəxriyyə rayona bazar günü axşam qatarla qayıdacaqdı. Elçinə 
demişdi ki, axşam onu qarşılasın. O, şəhərdə çox qalmağı arzulayır-
dı. Ancaq neyləmək olardı axı, birinci gün işdə olmalı idi. Hələ bazar 
günü axşama xeyli vardı. Axı bu gün şənbə idi. Yavaş-yavaş axşam 
düşürdü. Fəxriyyə Könül qucağında balkonda dayanıb şəhəri seyr 
edirdi. Bu ona elə qəribə göründü ki. Çünki bir vaxt bu balkondan 
qızlıq qayğıları ilə şəhəri seyr edirdi Fəxriyyə. Havanın axşam to-
ranlığı artdıqca al-əlvan reklam işıqlarının da sayı artırdı. Bu reklam 
işıqları içərisində Fəxriyyə üçün köhnəsi də var idi, təzəsi də. An-
145
caq hər halda şəhər belə bir vəziyyətdə doğma göründü Fəxriyyəyə, 
çox doğma. Bəlkə də bir neçə ilin aydınlığından doğan bir istək də 
təsir edirdi Fəxriyyənin ürəyinə, lakin o, şəhərə baxdıqca baxmaq 
istəyirdi. Könül elə bil bu əlvanlıqdan məst olmuşdu. O, hələ danı-
şa bilməsə də, maraq dolu baxışları ilə süzdükcə süzmək istəyirdi 
bu rəngarəngliyi. Bircə Süsən üçün o qədər də maraqlı deyildi bu 
gözəllik. Çünki onun üçün daha gözəl, daha doğma bir varlıqla qar-
şılaşmışdı onun baxışları. O, Fəxriyyə ilə Könülə baxdıqca baxmaq 
istəyirdi, övlad şirinliyindən, nəvə məhəbbətindən doymaq bilmirdi. 
Sanki indi dünyanın bütün gözəllikləri Fəxriyyə ilə Könül simasında 
cəmlənmişdi və Süsən də hiss edirdi ki, bu gözəllik sabah axşam bir 
müddətə yenə də onun gözlərindən uzaqlaşacaqdır. Fəxriyyə səhər 
yuxudan ayılıb gözlərini açanda bir müddət heç bir şey dərk etmədi, 
lakin sonra birdən elə sevindi ki. Bu duyğuları Fəxriyyə ona görə 
keçirirdi ki, o yenə də özünü anasının yanında olduğunu hiss etdi. 
Bu vaxt Süsən artıq öz yatağından qalxmışdı. O, məxmər xalatda 
idi və çaydana su alırdı. Könül hələ də şirin-şirin yatmışdı. Fəxriyyə 
Könülə baxıb ürəyindən keçirdi: 
– Bu, deyəsən, sakit uşaqdır axı. Sonra yumşaq yorğan-döşəkdəki 
ilıq xumarlıqdan ayrılıb xalatını geyindi. Anası ilə salamlaşıb van-
na otağına keçdi. Fəxriyyənin bu günü elə sürətlə keçirdi ki, o, 
hələ ürəyində buna heyfsiləndi. Sanki zamanın Fəxriyyə ilə qəsdi-
qərəzliyi var idi, o, Fəxriyyəni öz anasından tez ayırmaq istəyirdi. 
Bu gün hava o qədər də soyuq deyildi. Onsuz da soyuq olsaydı da 
Fəxriyyə ürəyində qət etmişdi ki, hökmən dəniz sahilinə gedib dənizə 
bir qədər tamaşa etsin. İndi o öz fikrini həyata keçirmək istəyirdi. 
Odur ki, hər halda qış fəsli olduğunu nəzərə alıb anasını da bu işə 
cəlb etmək istəmədi. Çünki insan yaşadıqca, bədəni də ürəyi kimi 
kövrək olur. Fəxriyyə Süsənin soyuqlaya biləcəyindən qorxdu. Odur 
146
ki, Könülə soyuq ola biləcəyini bəhanə edib onu saxlamaq üçün 
Süsənə verdi. Özü isə sahilə getdi. Dəniz yenə əvvəlki dəniz idi. 
Əzəməti ilə, böyüklüyü ilə, təmizliyi ilə. Sanki illərin keçməsinə, 
fəsillərin bir-birini əvəz etməsinə o öz səthinin etinasızcasına dal-
ğalanması ilə münasibətini bildirirdi. Göz işlədikcə uzanan dənizin 
maviliklər içərisində coşub çağlayan dalğalarına tamaşa etdikcə 
sanki insan tədricən təmizləşir, saflaşırdı. Sahildə çox az adam var 
idi. Bu sakitlik Fəxriyyəyə daha çox xoş gəldi. O, dənizin təmiz ilıq 
havasını ciyərlərinə çəkdikcə, günlərin insan həyatından sanki necə 
sürətlə keçib getdiyini indi anırdı. Birdən onun ürəyində qəfil bir 
fikir oyandı. Bəlkə özünü dənizə atsın, birdəfəlik bu həyatla vidala-
şıb bu təmiz dənizlə qovuşsun. Və bu an beyni elə sürətlə işləməyə 
başladı ki, Könül, Süsən, Elçin, çoxları; çox şey onun fikrindən ildı-
rım sürəti ilə ötüb keçdi. O, bu qorxunc fikrin təsirindən sanki qaçıb 
uzaqlaşırmış kimi sürətlə sahildən uzaqlaşdı. Özünün sonradan eti-
raf etdiyi kimi bu fikir onun qəlbinə qəfil kəsildiyi kimi də qəfil də 
keçib getdi. Və o sonralar da heç vaxt ömrünün axırına kimi bir də 
belə fikrə düşmədi. Lakin evə qayıdanda hiss etdi ki, əsəbləri həm 
son dərəcə sakit, həm də son dərəcə yorğundur. O, anasının hazır-
ladığı, ona çox xoş gələn səhər yeməyini yedikdən sonra çarpayıya 
uzanıb bir az yuxulamağa çalışdı. Elə deyəsən də o saat onu yuxu 
apardı. Axşamüstü yuxudan ayılanda özünü çox gümrah və şən hiss 
etdi. Dünya onun gözlərinə Süsənlə, Könüllə birlikdə daha gözəl gö-
rünürdü. Fəxriyyənin bugünkü şənliyində yalnız yeganə bir hiss var 
idi. O da axşam rayona qayıdacağı barədə düşüncələr idi. Əvvəllər 
şəhərdə qalanda Elçin onu cəzbedici bir qüvvə kimi rayona dartıb 
aparardı. İndi nəinki Elçin Fəxriyyə üçün cəzbedici bir qüvvə idi, 
hətta sanki onu şəhərdə qalmağa daha çox vadar edirdi. Fəxriyyənin 
ona qarşı olan hisslərində elə bir dönüş yaranmışdı ki, tezliklə bu 
147
hisslərin qarşısı alınmasaydı Fəxriyyə həyatda yaşamağı bacarmadı-
ğını öz qəlbi qarşısında da olsa etiraf etməliydi. 
Artıq qatarın yola düşməyinə az qalırdı. Fəxriyyə qabaqcadan 
bilet aldığı üçün tələsmirdi. O, anasına əziyyət verməmək üçün onu 
ötürməyə gəlməsinə razılıq vermədi. Tez-tez onu yoxlayacağını de-
yib, nəmli gözlərindən öpdü və evdən çıxdı. Axşam onu rayonda 
qatar dayanacağında Elçin qarşıladı. Fəxriyyə ilk məzuniyyətindən 
sonra 6-7 ay idi ki, işə gedib-gəlirdi. İş yeri onun üçün elə cəlbedici 
olmuşdu ki, o vaxtın necə keçib getdiyindən demək olar ki, xəbər 
tutmurdu. O, yalnız Könül üçün evə getməyə tələsirdi. Bir də son za-
manlar, sanki dünya gözəlləşmişdi Fəxriyyənin gözlərində. İndi onun 
gözlərində həyat daha əlvan, daha yaraşıqlı idi. Bəlkə də dünyanın 
gözəlləşməsində ilk baharın gəlişinin də xeyli təsiri var idi. Lakin 
Fəxriyyə hiss edirdi ki, dünya onun üçün öz rəngini dəyişir. Hətta 
yol kənarındakı cərgə-cərgə ağaclar da, sanki öz yaşıl çətirlərində 
daha gözəl, daha cazibəli görünürdü. Təbiətin bu oyanış dövründə 
Fəxriyyə öz qəlbinin də oyandığını hiss edirdi. Doğurdan da dünya 
gözəlləşmişdi. Gah göyün üzündə günəş gülümsəyərək maviliklər 
içərisində qızıl bir tac kimi bərq vurur, gah da ki, top-topa bulud-
lar səmada qartal kimi süzərək öz iri kölgələrini yerin səthinə sa-
lırdı. Bütün bunlar tez-tez bir-birini əvəz etdiyi kimi qəfil bir yağış 
da təbiətin yenicə yaşıl örpəyə bürünmüş ilk bahar nəfəsini mirvari 
damcıları ilə bəzəyib sığallayırdı. Yuyulmuş tumurcuqlar və otlar 
üzərindəki su damcıları almaz qaş kimi günəşin süzülən şəfəqləri 
altında bərq vururdu. Bağlarda-bağçalarda tək-tək açmış lalələr, 
qərənfillər yaraşığı və ətri ilə insanın gözəlliyi hiss edən duyğularını 
oxşayırdı. Dünya elə gözəl idi ki, bu gözəlliyə hər hansı bir qəlbin 
də hansı hissin təsirindənsə yaranan həvəsini də əlavə etdikdə daha 
əfsunlu və ruhu oxşar olurdu. İndi Fəxriyyə bu gözəl dünyanı bütün 
148
əfsunluğu və ruhoxşarlığı ilə duyurdu. İndi onun üçün dünya zövq 
və əyləncə meyli oyadan, insana xoş məstlik gətirən bir xaniman idi. 
İndi Fəxriyyə dünyanın köksünə sığınmaq yox, bütün dünyanı öz 
köksünə sıxıb qucaqlamaq istəyirdi. Həm də qeyd etmək lazımdır 
ki, Fəxriyyə üçün təkcə qoynunda yaşadığı dünya öz gözəlliyi ilə 
zövq vermirdi, indi onun qəlbində baş qaldıran duyğuları da, hissləri 
də sanki hərarətlənmişdi. Qəlbinin ən dərin guşəsində nə vaxtdan-
sa yatıb qalmış duyğuları baş qaldırmışdı. Bunun müqabilində san-
ki Fəxriyyənin ağlı ilə hissinin də vuruşu artmışdı. Qəlbində yeni 
oyanmış duyğular ona xoş bir qıcıq gətirməklə yanaşı, həzin bir 
kədər də çökdürmüşdü qəlbinə. Fəxriyyə indiyədək belə bir hiss 
keçirməmişdi. O öz daxilində baş qaldıran bu duyğuları yenicə 
bətninə düşmüş, lakin hələ oğlanlığı, qızlığı bilinməyən öz körpəsi 
kimi sevib əzizləyirdi. İnsan həmişə ona tanış olmayan yeni bir 
şeylə daha çox maraqlanır və onun maraq dairəsi bu yeniliyi tam 
əhatə etməyincə öz sakitlik həddindən uzaq olur. İndi Fəxriyyə də 
belə bir həddən uzaq idi. İnsan təbiəti nə yaman qəribə imiş. Onun 
psixologiyası hər hansı bir hissi vəziyyətdən dəyişikliyə uğrayarmış. 
İndi Fəxriyyənin duyğuları öz qəlbinin hərarətindən elə qızınırdı ki. 
Sanki elə əvvəldən Fəxriyyə öz duyğularını belə bir hal üçün ni-
zamlamışdı. Bu hərarətlənmiş hiss və duyğular bəzən Fəxriyyənin 
ürəyini şiddətlə döyündürürdü və bu döyüntü ona elə xoşluq və xu-
marlıq gətirirdi ki, Fəxriyyə illərcə bu döyüntünün şirinliyi altında 
məst halda yarıyuxulu qalmaq istəyirdi. Fəxriyyə bu oyanışdan nə 
qədər şad idisə, ən azı onun yarısı qədər də narazı idi. Çünki bu oya-
nış Fəxriyyəni öz köhnə həyatından tədricən də olsa uzaqlaşdırırdı. 
Fəxriyyə isə necə də olsa öz əvvəlki yaşayış tərzinə özündən asılı 
olmayaraq yaranmış bir bağlılıq görürdü. İndi onun yeganə qəlb na-
rahatlığı bu bağlılığın tarımlaşmış tellərindən yaranırdı. Sanki onun 
149
hiss və duyğuları iki qeyri-bərabər hissəyə haçalanmışdı. Elə bil ki, 
ağacın gövdəsindən ayrılmış yeni bir zoğ daha böyük yaşamaq eh-
tirası ilə inkişaf edirdi və bu ayrılmış zoğ öz kökünə nə qədər bağlı 
olsa da, ondan nə qədər qidalansa da, tamam başqa istiqamətdə yol 
tutub ucalırdı. İndi Fəxriyyənin də hissləri belə bir vəziyyətdə idi. 
Onun qəlb oyanışı onun düşüncələrinə təsir göstərirdi, onu dəyişirdi. 
İnsan dünyada hər şeyi sevəndən sonra hiss edirdi ki, bu sevgini ya-
radan yalnız bir obyektdir. Çünki başqa obyektlərin dəyişməsi və 
yoxluğu yerdə qalanlarına təsir etmir. ancaq məhz bu sevgiləri yara-
dan obyektin yoxa çıxması, bu hisslərin təsirindən yaranmış bütün 
sevgilərin yoxa çıxması, yəni onların adiləşməsi deməkdir. Sevgi 
insanı yaşamağa ruhlandırır. Yaranmış bu ruh insan həyatında elə 
səadət anları yaradır ki, bu anların insan həyatında təkrarı bəlkə də 
bir daha heç vaxt olmur. Sevgi hissi qəlbində baş qaldıran kəs çox 
zaman təəccüb edir ki, belə bir hissiz əvvəllər necə yaşamışdır. Necə 
olmuşdur ki, o öz hislərinin belə əfsunlaşa biləcəyini duymamışdır. 
Yaşamaq həvəsini artıran belə bir duyğu insanı həyati fəaliyyətə 
səsləyir, onun əvvəllər özünə məlum olmayan daxili enerji ehtiyat-
larını üzə çıxarır, insanda iradə, özü də möhkəm iradə yaradır. İnsan 
bu iradənin ilahi qüdrəti ilə həlli mürəkkəb olan bir sıra məsələləri 
həll etməkdə özündə dözüm hiss edir. Öz məqsədlərinə çatmaq üçün 
belə qəlb sahiblərinin qarşısında heç bir maneə davam gətirə bilməz. 
İndi Fəxriyyənin qəlbi də belə ilahi duyğularla yüklənmişdi. O, hiss 
edirdi ki, dünyanı, insanları, həyatı sevir. Tükənməz bir ehtirasla, 
odlu bir istəklə, çılğın bir düşüncəylə hər şeyi sevir. Artıq Fəxiyyə öz 
sevgisini qəlbən etiraf etməyə bilməzdi. Bu sevgi onu bütün varlığı 
ilə titrətdiyi bir halda, gecələr şirin yuxusunu şirin düşüncəylə əvəz 
etdiyi halda, hətta kimsələrə qarşı olan nifrətinə də bir rəhimdillik 
saldığı halda Fəxriyyə bu sevgini necə etiraf etməyə bilməzdi. İnsan 
150
üçün çətindi, çox çətindi öz sevgisini gizlətmək. Bəlkə də dərdi, is-
tirabı, kədəri gizlətmək olar, ancaq sevgini gizlətmək çox çətindir. O 
sənin daxilindən tutmuş baxışlarında, üzündə, gözündə, hisslərində 
yaşayır. Axı sən onu necə gizlədə bilərsən, ey başıbəlalı insan. Bəli, 
bəzən sevgi insana özünün bütün xoş məziyyətlərini verməklə ümu-
mi bir bəlanın bünövrəsini qoyur onun qəlbində. Bu o zaman yaranır 
ki, sevgi hissi bəzən zaman həddinə məhəl qoymur, ya gecikir, ya 
da ki, tələsir. Bu zaman onun insan qəlbinə bəxş edəcəyi əzabı sözlə 
ifadə etmək çətindir, çox çətindir. Fəxriyyənin qəlbi indi, demək 
olar ki, öz sevgisinin yaratdığı xumarlıqdan və məstlikdən başqa, 
bəlkə də heç bir şey duymaq qabiliyyətinə malik deyildi. O, yalnız 
öz daxilində baş qaldıran sevgi ehtiraslarından həzz ala-ala yaşayır, 
dünyanın qəlbində öz sevgisinin təsiri ilə dəyişdiyini hiss edirdi. 
İndi Fəxriyyənin qəlbində elə bir yaşamaq ehtirası yaranmışdı ki, o, 
belə bir ehtirası öz daxilində indiyə qədər heç vaxt hiss etməmişdi. 
Fəxriyyə hər gün işdən qayıdandan sonra öz çarpayısında uzanacağı 
vaxtı elə səbirsizliklə gözləyirdi ki. Çünki o, belə vaxtlarda öz qəlbi 
ilə təkbətək qalmaqdan xoşlanırdı. Ona görə xoşlanırdı ki, Fəxriyyə 
belə anlarda qəlbindənmi düşüncələrinə, düşüncələrindənmi qəlbinə 
şirin bir xumarlıq axdığını hiss edirdi. Və o bu xumarlığın təsirindən 
şirin bir rahatlıqla yuxulayana qədər həzz alırdı. 
***
Bəxtiyar Fəxriyyənin iş yoldaşıdır. O da jurnalistika fakultəsini 
qurtarmışdı. Ancaq Fəxriyyədən bir il qabaq. Bəlkə də universitetdə 
rastlaşmışdılar, lakin o vaxt bir-birini tanımadıqları üçün xatirələrində 
hansısa bir iz yox idi. Bir də ki, nə çox kurs tələbələri, hər kəsin öz 
işi, öz maraq dairəsi, öz dostu, rəfiqəsi. Nə isə. İndi onlar bir yerdə 
işləyirlər, rayonda. Bu tanışlıq onları bir qədər yaxınlaşdırmışdı 
151
bir-birinə. Ancaq iş təkcə yaxınlıqla bitsəydi nə yaxşı olardı. Bir-
birlərinə bildirməsələr də sevirdilər onlar bir-birlərini, gizli-gizli, 
daxildən yana-yana. Fəxriyyənin çox qorxduğu iş başına gəlmişdi. 
O, Elçindən umduğu qəlb istəklərini əldə edə bilməmiş, əvəzində 
bunları ona Bəxtiyar öz hissləri ilə təklif etmişdi. Bəxtiyar Elçi-
nin laqeydlik göstərdiyi bir qəlbdə kənardan-kənara hiss etdirməyə 
çalışdığı qayğıkeşliyi ilə özünə yer tapmışdı. Nə demək olardı, 
Bəxtiyar başqaları üçün də sevimli idimi? Bu suala cavab vermək 
çətindir, ancaq Fəxriyyə üçün sevimli idi, çox sevimli idi. Fəxriyyə 
Bəxtiyarla bir otaqda nəfəs almağı hal-hazırkı vəziyyətdə özünün ən 
böyük xoşbəxtliyi hesab edirdi. Bəxtiyarla danışmaq onun üçün bir 
musiqi laylası, Bəxtiyarın baxışları onun üçün bir hərarət, Bəxtiyarın 
görkəmi onun üçün bir cazibə gətirirdi. Fəxriyyə sevirdi Bəxtiyarı. 
Bu sevgi təzə ruh, təzə duyğular bəxş etmişdi ona. Bəxtiyarla hər 
görüşü onu elə həyəcanlandırırdı ki, Fəxriyyə hərdən öz ürəyindən 
keçirirdi: 
– Görəsən, Bəxtiyarın bütün bunlardan xəbəri varmı? Axı har-
dan olacaqdır, bizim aramızdakı münasibətlərin ki, müəyyən hədd 
ölçüsü var. Biz heç bu hədd ölçüsünü keçməmişik. Bilsəm ki, o mən 
onun haqqında düşündüklərimin hamısını bilir, utandığımdan bir 
daha onun gözünə görünə bilmərəm. Ürəklə bacarmaq olur bəyəm? 
Sanki bütün hisslərim daxilimdə haray çəkib qışqırır: 
– Sən Bəxtiyarı sevirsən Fəxriyyə, sevirsən. Bunu öz qəlbin, 
öz ürəyin sənə etiraf edir, sevirsən. Bəzən tək qalanda Fəxriyyə öz 
qəlbində Bəxtiyarla Elçini müqayisə edirdi. Onların arasında elə bö-
yük fərq var idi ki, bu fərqin böyüklüyünü duyan Fəxriyyə istər-
istəməz ah çəkirdi. 
Bu cür düşüncələrə qapılanda onun ürəyi elə uçunurdu ki, 
əza bından, sevgisindən, kədərindən. Bəlkə də zahiri görkəminə 
152
görə Bəx tiyarla Elçin arasında o qədər də böyük fərq yox idi. An-
caq Fəxriyyənin qəlbinə qarşı öz münasibətlərinə görə onlar yerlə 
göy qədər bir-birindən seçilirdilər. Hərdən Fəxriyyə düşdüyü hala 
qəzəbindən oturub elə ağlayırdı ki. Axı, nə üçün Elçin onun qəlbini 
Bəxtiyar qədər duymur? Axı, nə üçün Elçin ona qarşı belə laqeyddir. 
Axı Elçin onun ilk bəxtidir. Könlünün, gözünün ilk ovudur. Axı o 
da istəsə, Fəxriyyənin qəlbinə Bəxtiyar kimi yanaşa bilər. Bəyəm o, 
Bəxtiyardan əskikdir? Fəxriyyə çox istərdi ki, Elçin onu Bəxtiyar 
kimi duysun, hiss etsin. O zaman Fəxriyyənin xoşbəxtliyinin həddi-
hüdudu olmazdı. İndi isə heç özü də bilmədən Bəxtiyara qarşı 
onun qəlbində elə güclü və ehtiraslı bir sevgi hissi baş qaldırmış-
dı ki, bu ehtirasın qarşısın almaqda Fəxriyyə aciz idi, çox aciz idi. 
Görünür, onun da taleyi belə imiş. Bir vaxtlar onun da qəlbi sevgi 
atəşindən alovlanacaqmış. Bir vaxt Fəxriyyənin də gözlərində dünya 
daha da gözəlləşib dəyişəcəkmiş? Ancaq heyif ki, dünyanı mənim 
gözlərimdə Elçin deyil, Bəxtiyar dəyişir, – deyə Fəxriyyə özündən 
ixtiyarsız düşünürdü. Günlər keçdikcə Bəxtiyarlı düşüncələr 
Fəxriyyəyə çox şeyi unutdururdu. O, Bəxtiyara elə öyrəşmişdi ki, 
bir gün onu görməyəndə bu geniş dünyada özünə yer tapa bilmirdi. 
Bəxtiyar Fəxriyyənin qəlbində özünə daha çox yer tutduqca, Elçin 
onun üçün daha da yadlaşırdı. İndi Fəxriyyə üçün yeganə çətin hal 
Elçinlə təkbətək qalmaq idi. Sanki belə hallarda o özünü dünyanın 
ən bədbəxt, ən çox cəza verilmiş bir şəxsi sanırdı. 
Bu gün də Fəxriyyə belə bir halda idi. Elçin onun qarşısın-
da əyləşmişdi. Fəxriyyə onun gözlərinin içərisinə dik baxmağa 
xəcalət çəkirdi. İnsanda nə qədər dözüm olarmış, İlahi? Bu anlarda 
Fəxriyyənin daxilində elə bir gərginlik var idi ki, o öz-özünə belə 
bir vəziyyətə nə cür davam gətirdiyinə təəccüb edirdi. Nə üçün onun 
ürəyi partlamır? Nə üçün o hər şeyi açıb Elçinə etiraf edib çıxıb get-
153
mir, nə üçün o, belə vəziyyətlə razılaşır? Ancaq görünür, o öz daxi-
li gərginliyini o qədər də hiss etdirmirdi, ya da Elçinin ona qarşı 
biganəliyi burada da özünü göstərirdi. O, Fəxriyyənin halına zərrə 
qədər də reaksiya vermirdi. Elçin onu laqeyd-laqeyd süzüb, sanki 
aralıqda danışıq olsun deyə etinasızcasına dilləndi: 
– Bugünki istirahət günü, yəqin səni işdən bir qədər ayırdığı üçün 
yorğunluğun bir az çıxar əsəblərin bir qədər sakitləşər. Nə yaxşı ki, 
belə istirahət günləri var. Yoxsa daima iş adamı bezikdirərdi. Onun 
bu sözlərini dinləyən Fəxriyyə ürəyindən keçirdi: 
– Hardan bu istirahət günü mənim üçün yaxşı olar ki, Bəxtiyarla 
görüşə bilmədim. Elə bil ki, bu gün mənə on illərcə uzun görünür. 
Səninlə bir yerdə olduğum bu gün əvəzinə Bəxtiyarı bir an görsəydim, 
bundan xoş olardı. Sonra özündən asılı olmayaraq ürəyindən keçən 
bu fikirlər üçün xəcalətdənmi, yoxsa nədəndisə Elçinin üzünə baxa 
bilməyib gözlərini başqa səmtə zilləyib qüssəylə dedi: 
– Hə, bu istirahət günləri adamı iş yerindən bir günlüyə ayırır, bu 
adamın əsəblərinə təsirsiz qalmır. 
Fəxriyyə heç özü də bilmədi ki, doğurdan da bu sözləri həqiqətən 
istirahət edə biləcəyi üçün dedi, yoxsa Bəxtiyardan ayrıldığı üçün. 
Amma hər halda ona belə gəldi ki, o, Bəxtiyardan ayrıldığı üçün bir 
daha heyfsiləndi. Fəxriyyə Bəxtiyarla görüşmək üçün bütün varlığı 
ilə can atmağına daxilən xəcalət çəkirdi. O, Elçinlə üzbəüz əyləşsə 
də fikirləri Bəxtiyarın yanında idi. Yaxşı ki, Elçin bunu bilmirdi. 
Yoxsa o belə bir vəziyyət üçün Fəxriyyəyə ömrü boyu nifrət edib 
lənət yağdırardı. Ancaq bunun əvəzində Elçin ona dedi: 
– Bu gün Qüdrət 5-6 günlüyə Moskvaya kənd təsərrüfatı 
işçilərinin sərgisinə gedirdi. Ona pul verib tapşırmışam sənə qəşəng 
bir tufli alsın. Dedim paytaxtdır də, orada qəşəng qadın ayaqqabıları 
daha çox olar. Bu sözlər Fəxriyyənin ürəyinə ox kimi sancıldı. Mən 
154
nə fikirləşirəm, o nə fikirləşir. Kaş o mənə heç bir səbəb soruşmadan 
möhkəm bir sillə vuraydı. Bu mənə daha çox xoş gələrdi, bəlkə də 
öpərdim onun əllərindən. Amma yazıq neyləsin, nədən xəbəri var 
ki, mən başqasını sevirəm. Bir anlıq Fəxriyyə özü-özünə nifrət etdi. 
Ancaq bu, yalnız bir anlıq oldu. Bəxtiyarın siması yenidən onun 
nəzərində canlandı və hər şeyi bircə anda ona unutdurdu. Hətta o, 
Elçinə bəlkə də bir qədər nifrət hissi ilə baxdı. Yox, o, Bəxtiyarı se-
virdi, bu sevginin daxili etirafı üçün xəcalət çəksə də sevirdi. İndi o 
heç Elçinlə Bəxtiyarı müqayisə etmək fikrinə düşmədi. Elçin hara, 
Bəxtiyar hara? Elçinin xoş sözlərində də bir etinasızlıq var, o öz 
ürəyindən istehza ilə keçirdi: 
– Sənə ayaqqabı tapşırmışam, özü də qəşəngindən. Axı sən har-
dan bilirsən ki, mənim zövqümü hansı formalı ayaqqabı oxşayar? 
Məndən soruşub sonra tapşıraydın da. Qüdrətin zövqü ilə mənimki 
bir olacaq bəyəm? Elə qəlbimi duya bilməməyin üçün də səni yox, 
Bəxtiyarı sevirəm də. Sonra yavaş səslə dedi: 
– Alsın də. 
Sanki Fəxriyyənin aylardan bəri ürəyində yığılıb qalan qəzəbi, 
nifrəti bu bir kəlmə sözlə yığılıb bayıra atılmışdı. «Alsın də». Yaxşı 
ki, ya bir az yavaşdan deyildiyindənmi, yoxsa Elçinin fikri başqa 
yerdə olduğundanmı o, bu sözün deyim tərzindəki hissiyyatı duy-
madı və Fəxriyyənin belə bir xəbərdən o qədər də sevinməməsini 
gözütoxluq kimi qiymətləndirdi və ürəyindən keçirdi: 
– Təhsilli, dünyagörüşlü qadının bu xüsusiyyətləri yaxşıdır də, 
hər şeyə meyl salmır, çox şeyi başa düşür. Və bununla da Elçin bu 
söhbəti qurtarmağı lazım bildi. Fəxriyyə isə öz-özünə düşünürdü: 
– Yaman ağılsızlıq etdim. Axı ona niyə o cür tonda cavab ver-
dim. O mənə pislik etmişdi ki, birdən-birə belə acıqlandım. Deyəsən 
get-gedə özümü ələ almağı bacarmıram. Yəqin sözümün deyim 
155
tərzi onun acığına getdiyi üçün heç bir cavab vermədi. Hər halda 
səhvi mən etdim. Nə olsun ki, onu sevmirəm. Axı hər halda o, rəsmi 
surətdə mənim ərimdir. Mən hələlik onun qarşısında bağlanmış ni-
kahın qayda-qanunlarına əsasən, bir sıra şərtlərin yerinə yetirilməsi 
üçün borcluyam. Yeri gəlsə o, müəyyən şərtlərə əməl etməyi məndən 
tələb edə bilər, hətta məcbur da edər. Onun susmağı yaxşı oldu. Gö-
rünür, pərdə saxlamağa çalışır. Bax mən də belə bir pərdə saxlamağı 
öz qəlbimdən hər vaxt tələb etməliyəm. Bax burada o məni öz eti-
nasızlığı ilə məğlub etdi. Elə bu vaxt onun düşüncəsindən Bəxtiyar 
gəlib keçdi. Sonra bu sözlər onun fikrini məşğul etdi: 
– Görəsən, belə bir danışıq tərzinə Bəxtiyar necə münasibət 
göstərərdi və sonra tez də belə bir fikir ildırım sürəti ilə keçdi onun 
beynindən: 
– Heç mən Bəxtiyara qarşı belə bir tonda cavab verərdimmi? 
Onun bir kəlmə sözü mənim üçün qanun olmazdımı? O, bir baxış-
la mənim ürəyimi oxuya bildiyi halda, həmişə mənim ürəyimi 
yerindən etməzdimi? Ancaq hər halda mən öz hisslərimi boğa 
bilmədiyim üçün Elçinin qarşısında, bəlkə də öz qarşımda da günah-
kar bir məxluqam. Sevgi hüdudsuz olurmuş, o, heç bir sərhəd qoy-
madan Bəxtiyarı mənim üçün doğmalaşdırdı. Bəlkə də bir vaxt məni 
öz yerimdən, yurdumdan edəcək bu sevgi, həyat dolu atəşin hissləri 
ilə, gözəllik dolu duyğular ilə, şəfqət dolu baxışları ilə. Ömrümün hər 
keçən anını bir ümid işığına bürüyüb yaşayıram bu günlərin hərarəti ilə. 
Mən Bəxtiyarı hər gördükcə titrək bir gizilti bürüyür sinəmi qəlbimin 
dərinliklərinə qədər. Yaşadır məni bu gizilti bir müddət həyatın ən xoş 
duyğulu anları içərisində. Sevənlərin hər baxışı, hər sözü dilə gəlib danı-
şarmış, İlahi! Mən bunu Bəxtiyarın qara gözlərindən süzülən şəfqətli 
duyğulardan hiss etdim, mən onun qəlbinin hərarətini dediyi hər sö-
zün vurğusundan, deyilmiş tərzindən duydum. 
156
Bəxtiyar o gün məndən sabahkı nömrə üçün hazırlayacağım 
məqalənin hansı mövzuda olacağını soruşdu. O sualedici baxışlarda 
necə böyük bir məhəbbətin təzahürü olduğunu məndən başqa bəlkə 
də heç kəs bütün dolğunluğu ilə hiss edə bilməzdi. Yandırdı məni o 
baxışlar dilsiz bir istəklə, alovsuz bir atəşlə. Mən o baxışların qar-
şısında diz çöküb səcdə etməyə hazır idim. Axı indiyədək mənim 
qəlbim belə bir duyğu ilə üzləşməmişdi. O bəxş etdi bu səadəti 
mənə. Axı indiyədək mən həyatda öz qismətim olacaq ömür payı-
mı belə yaşamamışdım, o yaşatdı məni beləcə. Elçin, Elçin. İndi ən 
çılğın çağlarımın səadətinin oğrusu kimi baxıram indi ona. O aldı 
mənim əlimdən ən gözəl günlərimin səadətini aldadıcı bir həvəslə, 
o aldı mənim əlimdən ən gözəl duyğularımı atəşsiz bir ürəklə. Niyə 
mən vaxtında Bəxtiyara rast gəlmədim? Taleyimə bağışlamayaca-
ğam heç vaxt bu ləngliyini. Əgər mən Bəxtiyara vaxtında rastlaşsay-
dım bəlkə də qəlbim bu qədər dəhşətli əzablara heç vaxt düçar olma-
yacaqdı. Bəxtiyardır mənim bir baxışdan qəlbimi oxuyan sevincim, 
Bəxtiyardır mənim taleyimin sərt dəngələrində hərarətli əlləriylə 
əllərimdən tutan sevdam mənim. Fəxriyyə düşüncələr içərisində 
itib-batdığını indi hiss etdi və o, başını qaldırıb otağa baxdı. Elçin 
getmişdi. Fəxriyyə pəncərədən həyətə boylandı. Hava günəşli və ilıq 
olduğundan Elçin həyətdə oturacaqda əyləşmişdi. Diləfruz da Kö-
nülü oynada-oynada ona nə isə deyirdi. Fəxriyyə alnını pəncərənin 
şüşəsinə söykəyib bir müddət onlara tamaşa etdi. Könül Elçinə baxıb 
elə şirinliklə gülümsəyirdi ki, sanki dünyanın bütün səadəti onun idi 
və o inanırdı ki, bu səadəti onun əlindən heç kim ala bilməz. Fəxriyyə 
özündən asılı olmayaraq onun bu halına ürəkdən acıdı. Bu mənzərə 
taleyin amansız zərbələrindən biri kimi ona öz görünüşü ilə sarsı-
dıcı zərbə endirdi. Fəxriyyə pəncərədən uzaqlaşıb kresloda əyləşdi. 
Yumşaq kreslo ona heç bir rahatlıq gətirmədi. Fəxriyyə hiss etdi ki, 
157
daxili rahatlıq üçün hökmən könül rahatlığı lazımdır. Daxilində belə 
bir sual baş qaldırdı. Bu sevgi ona nə bəxş edər – əzabmı, ölüm-
mü? O, ovcunu çənəsinə dayaq edib elə dərin düşüncəyə daldı ki, 
nəfəs aldığı hiss olunmasaydı onu buz heykələ bənzətmək olardı. Qı-
raqdan baxılsaydı adamın ona yazığı gələrdi. Heç kəs inana bilməzdi 
ki, belə təmin olunmuş gözəl bir qadının çox müşkül bir dərdi var. 
Onun ürəyi, od salan sürməli qara gözlərinə yaraşan qaşları kədərdən 
sınmışdı. O öz sevgisinin ona bəxş edəcəyi hər üç hal üçün razı idi. 
Bəlkə də bu razılıq onun fikirlər əlindən taqətsizləşmiş qəlbinin hal-
sızlığından irəli gəlirdi. O, hərdən öz-özünü daxilən danlayırdı bu 
sevgisi üçün. Bax indi də o, belə bir vəziyyətdə idi. O öz-özünə dü-
şünürdü: 
– Ərli bir qadının bu sevgisinə nə ad vermək olar? Əgər bu sev-
gimi gizlədə bilməsəm cəmiyyət qarşısında nə cür qiymətləndirilər 
mənim vəziyyətim? Bu vaxta qədər təmiz ad, qadınlıq qüruru sahibi 
olmuşam. Bəs sonra, sonra necə özümə haqq qazandıra bilərəm ki, 
mən öz ailə həyatımı bu sevgiyə qurban verməkdə haqlı idim. 
Fikir onu üzürdü. Taleyin sərt oyunu yaman yerdə haqlamışdı. 
Demək həyat onu çox ciddi bir imtahana çəkmişdi. Əgər Elçin ona 
Könüllü bir dünya bəxş etmişdisə, Bəxtiyar onu yaşadırdı. Əgər El-
çin onun gözünün ilk ovu idisə, Fəxriyyə yalnız Bəxtiyarı sevirdi. 
Onun Bəxtiyarı düşünəndə avazıyan eyni, Elçini düşünəndə yenə 
də tutulurdu. Yaman dolaşıq suallar içərisində dolaşıb qalmışdı 
Fəxriyyənin fikirləri. Amma son anda Bəxtiyara qarşı olan sevgisi 
bir xumarlıq gətirib məstləşdirdi onu. O, öz-özünə düşünürdü: 
– Yox, deyəsən, Bəxtiyarın sevgisi daha çox üstünlük təşkil edir 
mənim qəlbimdə. Mən onu sevməsəm, yaşaya bilmərəm. Görü-
nür, tale qismətimdən doğan bu da belə bir həyatdır paylanıb ömür 
günlərimə. Şirinləşdirir zamanımı öz ürəyəyatımlılığı ilə. Bu mənim 
158
həm səadətim, həm də iztirabımdır. O, belə sarsıdıcı düşüncələrdən 
ayrılıb başının bir qədər ağrıdığını hiss etdi. Bir daha tək-tənha öz 
düşüncələri ilə qalmamaq üçün həyətə düşdü. Könül onu görüb 
sevinclə qığıldadı və hər iki əlini uzadıb ona tərəf dartındı. Fəxriyyə 
onu qucağına alıb təbəssümlə üzünə baxdı. Ana təbəssümündən 
doğan hərarət balaca Könülün qəlbini nəvazişlə oxşadı. Könül 
bu nəvazişdənmi, yoxsa nədəndisə Fəxriyyənin köksünə sığındı. 
Fəxriyyə öz sevgisini, Könül köksünə daha yaxın olduqca duya 
biləcəyindən qorxurmuş kimi, həyəcandan titrəyən bir ürək döyün-
tüsü ilə bu sevgini az bir müddətə də olsa bu duyumdan uzaqlaşdır-
maq üçün qəlbinin daha dərinliklərinə çəkirdi. O, bu sevgini yalnız 
qəlbinin ən dərin guşəsində başqa hisslərin təsirindən qoruyub gizli-
gizli yaşada bilərdi. 
***
Baharın gəlişi ilə sanki təbiətin də nəfəsi çiçək ətri qoxuyurdu. 
İlk bahar müjdəçisi olan quşlar onları görən insanların mehriban 
baxışları altında daha bir qayğılı günlərini keçirirdilər. Yenicə tu-
murcuqlamış ağaclar öz yaşıllıqlarını günbəgün artırmağa çalışırdı-
lar. Günəş dünyanı al qırmızı rəngə boyayanda qarışqalar da öz yu-
valarından çıxıb hələlik əllərinə keçəni yuvalarına daşımağı qənimət 
bilirdilər. Asəfgilin həyətində də baharın ilk nəfəsi duyulurdu. Birin-
ci çiçəkləmiş alça ağacının başına, sanki minlərcə ağ kəpənək qon-
muşdu. Həyətdəki böyük tut ağacı hələlik günün ən isti vaxtı üçün 
kölgələnəcək rolu oynayırdı. Asəflə Nilufər tut ağacının çətirlərinin 
altında qoyulmuş oturacaqda əyləşmişdilər. Nəvələri həyətdə oy-
naşırdılar. Dünya sanki bu qoca üçün qayğılarla dolu bir ümman, 
həyətdə oynaşan uşaqlar üçün bu ümmanda əyləncə üçün üzən bir 
gəmi idi. Nə isə… Asəflə Nilufər qocalara məxsus bir tövrlə söhbət 
edirdilər. Nilufər üzünü Asəfə tutub düşüncəli bir tərzdə dilləndi: 
159
– Əşi Fəxriyyə gözümə son zamanlar yaman bikef dəyir. Deyirəm 
birdən uşaqlar bir-birləri ilə yaxşı dolanmazlar, aralıqlarında bir na-
razılıq baş verər, ey. O, istər-istəməz ana ürəyinin övlad taleyi üçün 
qəlb titrəyişlərini gizlədə bilməzdi və Asəf bunu Nilufərin danışıq 
tərzindəki həyəcanlarından duydu. Asəf uzun illərdən bəri Nülufərlə 
bir yerdə yaşadıqları müddət ərzində demək olar ki, onun hər xırda 
iş barədə daxili narahatlığını ona bildirmədiyini bilirdi. İndi, görü-
nür, Nilufərin ana qəlbi dözməmişdi, Fəxriyyənin taleyi barədə ciddi 
narahatlıq keçirirdi. Ana ürəyi duyumlu olar. Görünür, o, Fəxriyyə 
barədə nahaq narahat deyildir. Asəf də ata ürəyinin övlad üçün keçirə 
biləcəyi narahatlıqla dilləndi: 
– Yəni onlar bir-birini eşitməz deyirsən? Yox, inanmıram. Axı 
onlar nə üçün bir-birindən narazı qalsınlar? Əgər belə bir narazı-
lıq varsa, görünür, onda başqa səbəb var. Bir halda ki, Fəxriyyəgil 
özləri hələlik bu barədə bir söz demir, bizim tutar-tutmazına onların 
ailə işlərinə qarışmağa haqqımız yoxdur. Nə vaxt özləri bir söz desə, 
onda başqa məsələ. Biz də bacardığımız məsləhəti verib köməklik 
göstərərik. Nilufər köks ötürüb ağır-ağır dedi: 
– Nə deyirəm, ay kişi, gözləyək deyirsən, gözləyək də. Sonra öz-
özünə ürəyindən keçirdi: 
– Görəsən, Fəxriyyənin nə dərdi ola bilər ki, onu belə sıxın-
tılı göstərir. Bəlkə evdarlıqla iş bir-biri ilə tutmur, bəlkə… o öz 
daxili düşüncələrini elə buradaca boğdu və Asəflə birlikdə bir-bi-
ri ilə süpürləşən nəvələrinə baxıb gülüşdülər. Təxminən elə həmən 
günlərdə Diləfruz da Fəxriyyə haqqında düşünürdü. O, hiss edirdi ki, 
son zamanlar Fəxriyyə elə bil ki, bir qədər adamayovuşmaz kimi gö-
rürür. Bunun səbəbini öyrənmək üçün o, birbaşa deyil, bir neçə dəfə 
dolayı yolla söhbəti bu istiqamətə gətirə biləcək mövzuda söhbət 
etmiş, ancaq yenə də öz məqsədinə nail ola bilməmişdi. Fəxriyyə 
160
çox məharətlə söhbəti bu istiqamətdən uzaşlaşdırmışdı. Diləfruzun 
fikrini yayındırmışdı. Diləfruz bu haqda çox düşünsə də məsələni 
bir yönü üstə qoya bilməyib bu işdə oğlu Elçini günahlandırmış-
dı. Çünki Fəxriyyənin halını o özü duyduğu halda Elçinin duyma-
dığını hiss edirdi və buradan belə nəticə çıxarırdı ki, Fəxriyyənin 
bu halı Elçinin belə biganəliyinin və laqeydliyinin nəticəsi ola 
bilməzdi? Və Diləfruz heç özü də hiss etmədən, bəlkə də təsadüfi 
də olsa Fəxriyyənin mövcud vəziyyəti barədə səbəbi düzgün aydın-
laşdıra bilmişdi. Odur ki, Diləfruz Elçinlə bu barədə söhbət etməyi 
qərarlaşdırdı. Və bir gün Diləfruz oğlu ilə söhbət etmək üçün belə 
bir məqam tapdı. Fəxriyyə işdə idi. Könülsə yatmışdı. Könül yatma-
saydı da onlara nə maneçiliyi vardı ki? Elçin nə isə bu gün işdən bir 
az tez qayıtmışdı. O, həyətdə lək-lək əkdikləri göyərtiləri sulayırdı. 
Atası İlyas kişinin səliqəsinə söz ola bilməzdi. O, ləkləri elə səliqə 
ilə dırmaqlayıb hamarlamış, elə düzbucaqlı və ya kvadrat şəklində 
düzəltmişdi ki, adamın həvəsi gəlirdi. Bəlkə də elə bu hal idi Elçini 
ləkləri sulamağa məcbur edən. O, bağçanın ümumi bərəsinin suyu-
nu ayrı-ayrı ləklərə birləşdirmiş hələlik, səpilən toxumları yenicə 
cücərmiş torpağın suyu necə acgözlüklə hopdurduğuna tamaşa edir-
di. Doğrudan da, susuz torpaq südsüz analar kimidir. Öz yetirməsini 
qidalandıra bilməz. Elçin çiçəkləri yavaş-yavaş tökülən ərik ağa-
cının altındakı dikdirdə oturub bağın içərisində əkin üçün ayrılmış 
taladakı ləklərə baxırdı. Bu vaxt Diləfruz da gəlib oğlunun yanında 
oturdu. O, Elçinə xitabən dedi: 
– Yaxşı ki, bu ləkləri sulayırsan, yoxsa elə bu gun sabah kişi özü 
sulayacaqdı. Tay o da qocalıb ey. Çox bərkə-boşa düşəndə səhərə 
qədər yerinin içində o yana, bu yana çevrilir. O gün bu ləklərin yerin 
hazırlayanda da canının ağrısından səhəri dirigözlü açdı. Elçin ana-
sının atasının halına yandığından nədənsə bir az gülümsədi və dedi: 
161
– Elə fikrimdə tutmuşdum lək yerlərini hazırlayam ki, kişi 
məndən qabağa düşdü. Bunu da dünən Fəxriyyə mənim yadıma sal-
dı ki, ayıbdır, heç olmasa ləkləri hazırlamadın, heç olmasa onları bir 
sula. Diləfruz söhbətin bu səmtə düşməsinə ürəyində sevindi və tez 
dilləndi: 
– Görürsən də Fəxriyyənin qayğıkeşliyini, elə bil ki, adamın 
ürəyini oxuyur. Sonra o, ərkyana bir öyüdlə oğlunun üzünə baxıb 
əlavə etdi: 
– Ancaq səndən narazıyam, bu sahədə çox narazıyam. Sonra 
sözlərinə bir az ara verib onların sanki oğluna nə cür təsir edəcəyini 
yoxlayırmış kimi bir anlıq Elçinin üzünə nəzər saldı. O, düşüncəli 
idi. Diləfruz sözünə yenə də davam etdi: 
– Mən səndə Fəxriyyəyə qarşı əvvəllər hiss etmədiyim laqeyd-
liyi və biganəliyi görürəm. Oğlum, unutma ki, qadın qəlbi onunçün 
göstərilən kiçik bir qayğıdan da şad və xürrəm olur. 
O cümlədən ona qarşı edilən kiçicik laqeydlik belə onu kədər-
ləndirir. Sən Fəxriyyəyə qarşı olan hərəkətlərini bir qədər nizama 
sal. Zərərin yarısından da qayıtmaq gec deyil. Sonrakı peşmançı-
lıq fayda vermz. İndi bəlkə də öz-özünə düşünürsən, axı, mən nə 
etmişəm. Unutma ki, öz ailənə qarşı laqeydlik bəlkə də daha başqa 
mənfi hərəkətlərdən çox təsir göstərir ailə dağıntılarına. Mən sizin 
hər ikinizin ləyaqətinə inanıram. İnanıram ki, siz belə bir vəziyyətə 
gətirib çıxara biləcək yalnışlıqlara yol verməzsiniz, lakin bu barədə 
hər halda təklikdə özün də bir düşünərsən. Ləklər yavaş-yavaş dol-
maq üzrə idi. Onlar hər ikisi ləklərin necə dolmasına tamaşa edə-
edə xəyala dalmışdılar. Bağçadakı ağacların budaqlarında fit səsinə 
oxşar səs çıxara-çıxara civildəşib hərdənbir su axınının qabağınca 
qaçan cücülərə hücum edən sığırçınlar da onları xəyaldan ayıra bil-
mirdi. Yalnız Fəxriyyənin gəlişi onların hər ikisini sanki yuxudan 
ayıltdı. Fəxriyyə dolmuş ləklərə baxıb Elçinə dedi: 
162
– Ana-bala söhbətə nə yaman başınız qarışıb, bəs görmürsən 
ləklər hamısı ləbələbdir. Doğurdan da ləklər dolmuşdular. Elçin suyu 
bağlamağa getdi, Diləfruzla Fəxriyyə isə həyətə keçdilər. Bu gün 
Fəxriyyə çox şad idi. O, Bəxtiyarla iş barədə də olsa xeyli söhbət 
etmişdi. 
Fəxriyyə otağa keçib bayır paltarını dəyişdi. Şam naharı üçün 
hazırlıq görməyə başladı. O öz-özünə düşünürdü: 
– Görəsən, ana-bala niyə elə düşüncəli görünürdülər. Gör necə 
xəyala dalmışdılarsa, mənim gəldiyimi də handan-hana duydular. 
Fikirləri necə məşğul idisə, ləklərin ləbələb dolduğunu baxışları ora 
baxsa da hiss etməmişdilər. Görəsən, onlar nə düşünürdülər? Sonra 
onun fikirləri birdən-birə öz istiqamətini dəyişdi. Bəxtiyarı xatırladı. 
Bəxtiyarın gülümsər çöhrəsi bir xeyli nəzərində canlanmış kimi qal-
dı. Sonra nə üçünsə təəssüf bildirən bir ah çəkdi. Heç özü də bilmədi 
ki, bu aha səbəb Elçinlə ailə həyatı qurmağı idi, yoxsa Bəxtiyarın 
surətinin xəyalından çəkilməsi. Ancaq hər halda o, təəssüf etdi. 
Fəxriyyə qorxurdu, öz məhəbbətindən çox qorxurdu. Elə bil ki, hər 
an itirə biləcəyi ən qiymətli bir şeyi ona vermişdilər ki, al saxla. 
Fəxriyyənin düşüncələri baş alıb gedirdi. Gah fikirləri ildırım surəti 
ilə bir-birini əvəz edir, elə bil tarıma çəkilmiş əsəb telləri tən ortadan 
nəsə hündür bir şeyə toxunur. Fəxriyyə isə əsəb tellərini bu hündür 
şeyin üstündən güclə aşırırdı və bu an özündə elə bir ani yorğunluq 
hiss edirdi ki, heç özü də hiss etmədən bir neçə anlıq tamamilə sa-
kit vəziyyətdə qalırdı. Qıraqdan baxıb onun hərəkətlərinə göz qoyan 
hər hansı bir diqqətli şəxs bəlkə də Fəxriyyənin əsəbi xəstə olma-
sı haqqında fikir yürüdərdi. Lakin o, xəstə deyildi, heç kəsə açıb 
deyə bilmədiyi məhəbbətinin əlində əsir idi. Bu məhəbbət həm onu 
yaşadır, həm də onu fəlakətlə hədələyirdi. Bütün bunlarla yanaşı, 
həm də Fəxriyyə bu məhəbbəti itirə biləcəyindən çox qorxurdu. 
163
Bəlkə də öz canından qiymətli idi bu məhəbbət ona. O, düşüncələr 
içərisində ağlar-gülər bir duyğu ilə yaşayırdı bu məhəbbətin əlindən. 
Bu məhəbbət onun ömrünün şamı idi, yaşatdıqca əridirdi gilə-gilə. 
Könül qucağında Elçinin gülə-gülə içəri girməsi Fəxriyyəni öz 
düşüncələrindən ayırdı. Nənəsigildə şirin bir yuxudan doymuş Kö-
nülün yuxulu gözləri səhər-səhər dağ çayı üstündə buxarqarışıq dal-
ğalanan dumanın arxasından görünən günəşi xatırladırdı və tədricən 
bu çən dağıldıqdan sonra tam aydınlığı ilə görünən günəş kimi yuxu-
su tədricən qaçan Könülün gözləri də ana qəlbinə övlad şirinliyini 
bəxş edirdi. 
Şam yeməyi artıq hazır idi. Fəxriyyə Könülün əl-üzünü yuyub 
yaş əli ilə tellərinə sığal çəkdi. Tamamilə yuxusu qaçan Könül ana 
nəvazişindən xumarlandı. Sonra onlar stol arxasında əyləşib şam 
etdilər. Fəxriyyə özü də hiss etmədən Elçinin gözlərinin içərisinə 
düzgün baxa bilmirdi. Sanki o, Elçinin gözlərinin içərisinə dik bax-
saydı, bu gözlər onun ürəyindən keçənləri bir anda oxuyacaqdı və 
Fəxriyyəni ona qarşı sədaqətsizlikdə günahlandıracaqdı. Fəxriyyə öz 
hərəkətlərinin belə bir yola aparıb çıxaracağını hiss etsə də, belə bir 
istiqamətdə irəliləyirdi və həm də irəlilədikcə elə bilirdi ki, kimsə bu 
saat onun qarşısına çıxıb qışqıracaqdır: 
– Sən sədaqətsizsən, sədaqətsizsən, Elçinə qarşı sədaqətsizsən. 
Bax, bu cür düşüncələr onun bu istiqamətdə hərəkət edən duyğu-
larını qızmar köz kimi yandırırdı. Bəlkə də bu onun qadınlıq vüqa-
rı, qüruru idi. Lakin onun hissləri bu yanğı altında irəliləyirdi və 
irəlilədikcə də Bəxtiyarın cazibəsi onu özünə daha böyük surətlə 
cəzb edirdi. O, ağlı ilə hiss edirdi ki, bu surətin qarşısın alıb dayan-
dırmaq lazımdır, lakin hissləri ağlının əleyhinə idi. Fəxriyyə özü də 
hiss edirdi ki, öz hissləri üzərində ağlı ilə hökmranlıq edə bilmir. 
Onun əli hər yerdən üzülmüşdü. O, yox deyə-deyə Bəxtiyar tərəfə 
164
can atırdı, Fəxriyyə xəyalən Elçinə xəyanət etdiyi üçün hiss edir-
di ki, daxili rahatlığı tamam pozulub. Əvvəlcə Elçinin yanında olan 
sərbəstliyini tamam itirmişdi. Bəlkə də Fəxriyyə bilsəydi ki, Elçin 
onun bu sevgisindən xəbərdardır və ya heç olmasa şübhələnir, o 
qədər də daxili əzab çəkməzdi. Lakin indiki vəziyyət, Elçinin ona 
qarşı olan inamından istifadə etmək Fəxriyyəyə olmazın əzab ve-
rirdi. Bəlkə də Fəxriyyənin Bəxtiyara qarşı olan sevgisi onların ailə 
münasibətlərinə toxunması ilə özü boyda nifrətə çevrilərdi bir başqa-
sının qəlbində. Lakin Fəxriyyə heç vaxt başqaları kimi ola bilməzdi 
indiki vəziyyətdə. Sanki onun qəlbində belə bir qərar özünə yer tut-
muşdu: 
– Sən Bəxtiyarı sevməli, Elçinə nifrət etməsən də o sənin qəlbin 
üçün yadlaşmalıdır. Bu duyğunun təsiri altında Fəxriyyə düşünürdü: 
– Nə amansız hökmdür bu, İlahi! Mən onların hər ikisi ilə 
üzbəüz ola-ola onların hər ikisindən zahirən öz daxili münasibətimi 
gizlətməliyəm. Bu nə cəzadır mən çəkirəm, İlahi? Nə vaxta qədər öz 
ürəyimlə danışa-danışa qalacam. 
O, fikirdən ayrılıb otağın səliqə-səhmanı ilə yüngülvari də olsa 
məşğul olmağa başladı ki, bu kədərli düşüncələrdən bir qədər də olsa 
uzaqlaşa. Sanki onun əli də işdən soyumuşdu. Elə bil ki, bir il bun-
dan qabaqkı isti ocağı indi ona soyuq bir yad evi xatırladırdı. O, 
nə iş görürdüsə yalnız özünü məcbur etmək hesabına görürdü. Bir 
də ki, kimsələrin yanındasa söz-söhbət hədəfinə çevrilməmək üçün 
edirdi. Özünə qalsa ancaq Bəxtiyar haqqında düşünər, Bəxtiyarla 
görüşəcəyi anı səbirsizliklə gözləyərdi. Fəxriyyə bir qədər ev işləri 
ilə məşğul olduqdan sonra yatmaq vaxtının gəldiyinə elə sevindi ki, 
Bu sevinc bir də istər-istəməz onun üzünü bir anlıq ona görə daha 
çox işıqlandırdı ki, Elçin öz çarpayısında artıq yuxuya getmişdi və 
elə bu zaman Fəxriyyə bədənnüma güzgüdə üzündə yaranan bu bir 
165
anlıq sevinc hissini görüb özü-özünə nifrət etdi. Özü öz gözlərinin 
içərisinə dik baxa bilməməsindənmi, yoxsa nədəndisə əlləri ilə üzü-
nü tutub başını aşağı dikdi. Sonra çevrilib asta addımlarla yatağına 
sarı getdi. Gedərkən beşikdə yatan Könülə ötəri baxdı. Onun üstü 
örtülü idi. Sonra o, yorğun-yorğun soyunub yatağına uzandı. Artıq 
son aylar yadına düşmürdü ki, yerinə uzanan kimi yuxuya getsin. 
İndi o öz əvvəlki vaxtlarının şirin yuxularına həsrətli, mövcud 
düşüncələrinin şirin xəyallarından məst idi. Fəxriyyə çarpayıda 
əllərini başının altında çarpazlayaraq Bəxtiyarla bağlı şirin xəyallar 
aləmində dolanırdı. O, Bəxtiyarın özünə qarşı olan münasibətlərindən 
şəfqətli hərarəti duyur və ürəyindən keçirirdi: 
– Məhəbbət qarşılıqlısa, bu daha xoşdur. Ürəkdən urəyə yol ta-
pan hisslə qarşılıqlı məhəbbətin təsirindən insanda elə xoş bir əhval-
ruhiyyə yaranır ki, yaşamaq istər insan illərcə bu əhval-ruhiyyə ilə. 
Fəxriyyə bu düşüncələr içərisində məst olsa da özünün də hiss edə 
bilmədiyi daxili bir kədər onun gözlərini yaşardırdı və hər axşam 
bu kədər onun dümağ qar kimi yastığını isti göz yaşları ilə isladır-
dı. Beləcə Fəxriyyə göz yaşlarından ürəyi boşalmış halda yuxuya 
gedənə kimi şirin bir xumarlıq içində göz qapaqları yumulu, yarı-
yuxulu uyuyurdu. Fəxriyyə hər axşam belə bir halın təkrar olunma-
sını istəyirdi. Bayırda Ay süd kimi bir aydınlıq yaratmışdı. Ulduzları 
sayrışan səmada o, əfsunlu bir hikmətlə asılıb qalmışdı. Dünya gözəl 
və yaşamalı idi öz ürkək füsunkarlığı ilə. 
Bu ürkək füsunkar gecədən sonra ətirli bir yaz səhəri açılmış-
dı. Təzəcə çıxmış günəş yuxulu bir sevgi ilə gülümsəyirdi. Baha-
rın yaşıl saçlarına sığal çəkən səba yeli xoş bir ilıqlıqla adamın 
bədənini oxşayırdı. Qərbdə göyün üzərində bir topa bulud günəşin 
zərrin şəfəqlərini öz üzərində əks etdirərək öz gözəlliyi ilə gəl-gəl 
edən bir qırmızı zambaq gülünü xatırladırdı. Bir dəstə sərçə hələ iri 
166
açılmış yarpağı körpə uşaq barmağı boyda olan tut ağacının buda-
ğına qonub belə qayğılı və işgüzarlıqla civildəşirdilər ki, sanki hər 
hansı bir məsələni elə bu dəqiqə müzakirə edib qurtarmalıydılar. O 
qədər də tapdaq olmayan yerlərdə cığırların kənarında Günəşə doğru 
boylanan yaşıl otların gözləri yaşarmışdı. Özü də bu yaşlar Günəşin 
doğmasından yaranan sevinc yaşlarına bənzəyirdi. Naxırdan dala 
qalıb mələyən tək-tək heyvanın səsi səhərin yavaş-yavaş ötdüyünə 
işarə idi. Belə bir gözəl yaz səhərində Fəxriyyə işə gedirdi. Həmişə 
vaxtından 5-10 dəqiqə tez çıxdığından o işə tələsmədən, sərbəst ad-
dımlarla gedirdi. Fəxriyyə yol boyu gedə-gedə Bəxtiyarlı düşüncələr 
içərisində idi. O, utana-utana ürəyindən keçirdi: 
– Bəlkə də mənə qarşı olan sevgisində Bəxtiyar üçün müəyyən 
qədər yol açmaq imkanı var. 
Bu sözləri düşünərkən o qulaqlarının, boynunun bir qədər hə-
rarət lənməsindən qızardığını hiss etdi. Bəlkə də qadının öz qəlbi ilə 
tək qalanda belə fikirlərdən həyacanlanıb utanması onun təmizliyinə 
nişanədir. Axı Fəxriyyə hər kəsin indiyədək bilmədiyi və bəlkə 
də hiss etmədiyi öz düşüncələrinin sərbəstliyindən utanırdı. Bu 
dəqiqələrdə Fəxriyyənin xəyalında Bəxtiyarla Elçin kinolenti kimi 
tez-tez bir-birini əvəz edirdi. Biri Fəxriyyədən asılı olmayaraq onun 
nəzərində canlanır, digərini isə Fəxriyyə nə üçünsə, müvəqqəti də 
olsa xəyalından çıxarmaq üçün özünü məcbur edib gözlərinin qar-
şısına gətirirdi. Məcburi gətirilən surət Elçinin surəti idi. Fəxriyyə 
belə qarışıq əhval-ruhiyyə içərisində mexaniki surətdə iş yerinə 
irəliləyirdi. Öz sevgisi ilə əlaqədar daxilində baş qaldıran müxtəlif 
hisslər və suallar onu düşündürür, bəzən də xəcalət və əzab çəkməyə 
onu məcbur edirdi. Fəxriyyə öz ürəyindən keçirirdi: 
– Bəs ərli, uşaqlı bir qadın üçün irad tutulası deyilmi belə düşün-
cələr? Gör necə də xəcalətli bir ürək sahibiyəm. Mən öz hisslərimi 
167
boğa bilməzdimmi vaxtında? Həyatda insanın başına nə gəlir, onun 
öz səhvləri ucbatından yaranır. Deyəsən, o öz daxili hisslərinin 
təzadlığına bir qədər təəccübləndi. Çünki o özü hiss etməsə də bu 
təəccüb onun simasında bir anlıq özünə yer tapdı və çəkildi. Sonra 
yenə də öz fikirlərini davam etdirdi: 
– Yaxşı, tutaq ki, birinci səhvə yol vermişəm, Elçinlə ailə həyatı 
qurmuşam, onda bəs indiki sevgimin bu ailə həyatını poza biləcəyi 
ikinci səhv deyildirmi? Yox, mən çox bir-birinə zidd xarakterli bir 
adamam. Bu ziddiyyətlərin sərbəst inkişafı mənim həyatımı fəlakətli 
etməsə yaxşıdır. Axı, həm də hiss edirəm ki, mənim hisslərim get-
gedə daha çox sərbəstləşir. Bəlkə də həyatımda baş verəcək hər 
hansı bir çatışmazlıq üçün vaxtında tədbir görmədiyimdən özüm-
özümü günahlandıracağam. Bəlkə də Bəxtiyara qarşı olan bu sevgi 
hissinə qapılmağım məni izləyən fəlakətin bir vaxt taleyimə vura-
cağı ağır zərbənin narahatlığını o qədər də hiss etməyən qəlbimin 
laqeydliyindən yaranan bir duyğudur. İnsanlarsa çox vaxt həyatda 
hər hansı bir məsələyə öz laqeyd münasibətlərinin nəticəsinin qur-
banı olmuşlar. Görünür, indi mən də belə bir vəziyyətdəyəm və öz 
vəziyyətimi başa düşə-düşə, bəlkə də mənim üçün amansız bir hökm 
hazırlayan taleyimin qisməti ilə razılaşa-razılaşa yaşayıram. Bəs 
bu işdə günahkar kimdir? Əlbəttə ki, özüm. Bu sualın cavabına öz 
daxilində istehza ilə güldü və bu gülüşün doğurduğu düşüncə ilə: 
– Mən ki, başdan ayağa günah içindəyəmmiş, heç özüm də bilmə-
dən və nədənsə «günahkaram» sözünü işlədəndə onun düşüncələ-
rindən xəbərsiz olan Elçin gəlib durdu gözlərinin qarşısında. Elçinin 
xəyalı elə bil ki, bir qədər sıxdı, utandırdı Fəxriyyəni. O, nə üçünsə 
qəlbinin bir qədər cılızlaşdığını hiss etdi və bu hissiyyat onun ürəyini 
ağrıtdı. Bəlkə də onun ürəyi Elçinin bir vaxt bu məsələdən xəbərdar ola 
168
biləcəyini düşündüyündən ağrıdı. Amma Fəxriyyəni qürur hissi qoyma-
dı ki, bunu öz qəlbində də etiraf etsin. Sonra ürəyindən keçirdi: 
– Doğurdan da Elçin bu məsələdən xəbər tutsa, vəziyyət necə 
olar? Bəlkə də əvvəlcə buna inanmaz, sonra yavaş-yavaş şübhələr 
onun ürəyini didər-didər və sorğu-suallar və qısqanclıq başlanar 
və mən o zaman onun qısqanclığına nifrət edərəm. Ona görə nifrət 
edərəm ki, sadəcə olaraq sevmədiyim bir adamın qısqanclığı mənə 
xoş gəlməz. Həqiqətdə də belədir, hər şeyin həddi olduğu kimi, qı-
sqanclığın da aşan həddi sahibinə qarşı nifrətə çevrilir. 
Fəxriyyə iş yerinə yaxınlaşdığını hiss etdi və bu hissiyyat 
onun ürəyini elə uçundurdu ki, bayaqdan bəri bütün düşündükləri 
Bəxtiyara qarşı olan sevgisinin ködgəsində qaldı və o ürəyində 
bir daha hiss etdi ki, Bəxtiyarı sevir və bu sevginin xoş ümidləri 
ilə yaşayır. Artıq günəş öz hənirini daha da artırmışdı. Günəşin 
hənirinin artmasından idimi, Fəxriyyənin addımlarının bir qədər 
sürətlənməsindən idimi, yoxsa Bəxtiyarı düşündükcə qəlbində baş 
qaldıran sualların ciddiliyindən idimi, nədəndisə Fəxriyyə istiliyinin 
bir qədər artdığını hiss etdi. Onun dodağının üstündə və boynunda 
tər puçurları göründü. O, əl çantasından dümağ qar kimi təmiz, la-
kin qıraqlarında xırdaca qırmızıya, bənövşəyiyə çalan gülləri olan 
yaylığını çıxarıb üzünə, boynuna çəkdi və yenidən çantasına qoydu. 
Bir anda Fəxriyyənin boynundan-boğazından limon ətrinə çalan xoş 
qoxunun daha da artdığı hiss olundu. Gündəlik işlətdiyi ətir, görü-
nür, onun çantasına qoyduğu yaylığa da əməllicə hopmuşdu. Ancaq 
bəlkə də Fəxriyyəni daha çox hərarətləndirən, onun daxilində baş 
qaldıran – aradakı sədlər keçiləndimi sualı idi. 
Fəxriyyə bu sualın doğurduğu çətinlikdən birdən elə həyəcanlandı 
ki, sanki bəlkə də keçilə bilməyən sədlər nəinki Bəxtiyarı, onun sev-
gisini də onun əlindən alacaqdı. Odur ki, o, həyəcandan hətta bir 
169
qədər sinəsinin qalxıb endiyini hiss etdi və onun düşüncələrindən bu 
fikirlər surətlə gəlib keçdi: 
– Bu sədləi keçmək çətindir, mənim üçün çox çətindir. Bu sədləri 
keçmək çətindir, mənim üçün çox çətindir. Bu sədləri keçmək üçün 
mən indiyə qədər əldə etdiyim çox şeyi qurban verməliyəm, çox şeyi 
və o öz-özünün düşüncəsindən diksinən kimi olub dodağının altında 
yavaşcadan pıçıldadı: 
– Sən nə düşünürsən Fəxriyyə, bu mümkünmüdür? Sanki sehirli 
bir qüvvə onun beynindən hər şeyi silib bu sözlərlə dalbadal onun 
beynini döyəcləyirdi: 
– Bu mümkünmüdür, bu mümkünmüdür, bu mümkünmüdür?.. 
Və bu duyğu altında iş yerinə çatdı. Yeni iplər çəkilib təzə sarmaşıq-
lar əkilmiş binanın pəncərəsindən Bəxtiyarın baxışlarını öz üzərində 
hiss etdi. O, həyəcandan bayılmamaq üçün kölgədə qoyulmuş otu-
racaqda əyləşdi. Yalnız bir neçə andan sonra özünü ələ alıb ikinci 
mərtəbəyə qalxdı. 
***
Bir neçə gün idi ki, Süsən səhəri diri gözlü açırdı. Yox, o xəstə 
deyildi. Lakin hansı bir hissiyyatın təsirindənsə Fəxriyyə barədə ya-
man narahat idi. Gecələr də öz fikirləri ilə tək qalmaq yaman çətin 
idi Süsənə. Yenə də gündüzlər birtəhər müxtəlif özünə aid olan 
əyləncələrlə başını qatırdı. Ancaq gecələr… Bu uzun gecələr ona 
əzab verirdi. Ürəyində Fəxriyyədən inciməsə də bir qədər düzünə 
qalsa sınmışdı da. Lakin heç vaxt özü öz qəlbində hələ indiyədək 
Fəxriyyəni günahlandırmamışdı. Çünki Süsən həmişə Fəxriyyə 
haqqında müəyyən bir məsələ barəsində düşünəndə, öz ürəyində bu 
sözləri də əlavə edərdi: 
– Axı, yazıq qız neyləsin, onun əri yad oğludur də. Bəlkə bu 
sözlərlə o, Fəxriyyəni hər vəchlə günahlandıra biləcəyi fikrindən 
170
özünü uzaqlaşdırırdı. Ancaq bütün bunlara baxmayaraq, o, yenə də 
öz ürəyində Fəxriyyəgildən şəhərə – onun yanına köçüb gəlmələrini 
umurdu. Süsən hiss edirdi ki, bəlkə də öz hisslərini bir qədər sərbəst 
buraxsa, bu umu-küsüyə də çevrilə bilər. Lakin Süsən əmin idi ki, o, 
heç vaxt öz hisslərini sərbəst buraxmamış və buraxmayacaq da və 
yeri gəlsə bunu Fəxriyyədən də tələb etməlidir və övlad tərbiyə etmiş 
bir ana kimi də buna haqqı var. Belə qarışıq və sıxıntılı düşüncələr 
içərisində Fəxriyyənin fikri ilə gecələri uzun olan Süsənin ana ürəyi 
yenə də dözmədi. Odur ki, öz ürəyində səhər rayona gedəcəyini 
qərarlaşdırdı. Balası və qardaşı üçün səhəri gün bir az şəhər payı 
hazırladı. Qatara bilet alıb rayona yola düşəcəyi vaxtı gözləməyə 
başladı. Süsən özü hələ qatar dayanacağında olsa da fikri artıq 
Fəxriyyənin və Könülün yanında idi. Onu yalnız bu fikirdən vağzal 
növbətçisinin mikrofonda eşidilən gur səsi ayırdı: 
– …Minik başlanır. Süsən şeylərini yığışdırıb asta addımlarla 
6-cı vaqona tərəf addımladı. Bir azdan o öz yerində əyləşmişdi. 5-6 
saatdan sonra isə bir qəza üz verməsə, artıq mənzil başında olacaq-
dı. Qatar ləngimədən düz təyin olunmuş vaxtda mənzil başında idi. 
Süsən öz düşərgəsini Asəfgilə salmağı qərarlaşdırdı. Yarım saatdan 
sonra isə artıq Asəfgildə dümağ qar kimi süfrə salınmış stolun başın-
da pürrəngi çaydan içə-içə yol yorğunluğunu çıxarırdı. Heyif deyil 
həyət bacası olmaq – deyə o, geniş və səliqəli həyətə nəzər salıb 
ürəyindən keçirdi. Qutu kimi dörd divarın arasında qalmaqdan ada-
mın ürəyi sıxılır. Yenə yaxşı ki, dəniz sahilindəki bağımız var. Yayda 
bir az həyətdə, bağda qol-qıçımızı rahat uzadıb dərindən nəfəs alırıq. 
Yoxsa o qutu kimi evin umuduna qalsa, adamın bağrı çatlayar və o 
öz fikirlərini üzünü Nülufərə tutub belə ifadə etdi: 
– Hər şeyin adamın gözündən uzaq olanı daha cəlbedici olur. 
Hərdən ürəyim elə istəyir ki, belə geniş həyət-bacalı bir evdə ya-
171
şamağı. Bu həvəsdən özümü güclə saxlayıram. Doğma ocaqdan da 
ayrılmaq adama çox çətin gəlir. Ürəyimə çox yaxşı bələdəm, bilirəm 
ki, neçə illərdən bəri üz-gözüm öyrəşdiyi bir yerdən heç vaxt ayrı-
la bilmərəm. Ancaq yenə də hərdən ürəyim belə bağ-bağat həvəsi 
ilə uçunur. Süsən elə ilk görüşündən Nilufərdən Fəxriyyə barədə 
əlüstü məlumat aldığından onun ürəyi bir qədər sakit idi. Bəlkə də 
elə ona görə də fikirləri baş alıb müxtəlif istiqamətlərdə yönəlirdi. 
Lakin Nilufər ürəyində Fəxriyyə sarıdan bir qədər narahat idi. O, 
çoxdan idi ki, bu barədə Fəxriyyəyə də, ona da qəlbən yaxın olan 
bir adamla dərdləşməyə daxili bir ehtiyac duyurdu və bayaqdan bəri 
öz ürəyində götür-qoy edirdi ki, görəsən Fəxriyyənin son zamanlar 
onun gözünə bir qədər fikirli dəyməsini Süsənə bildirmək olar, ya ol-
maz. Bəlkə də əlindən heç bir köməklik gəlməyəcək bir ana ürəyini 
narahat etməkdən başqa bir şey deyildir bu. Çox götür-qoydan sonra 
o, Süsənə heç bir söz deməməyi qərara aldı. Əsas da bunu tutdu ki, 
bu gün-sabah çıxıb gedəcək, uzaq yerdə yaşayır, fikri qalacaq qızın 
yanında, gecəsi-gundüzü olmayacaq. Odur ki, dərindən bir ah çəkib 
dilinin ucuna toplanan fikirlərini sözə çevirmədi və öz ürəyində 
başqa mövzuya keçib Süsənə dedi: 
– Şəhərdə havalar necə keçir, orada da buradakı kimi mülayim-
dirmi? Sual Süsənin ürəyincə olmasa da o, bir qədər ətraflı cavab 
verməyi lüzum bildi: 
– Əslinə qalsa ilin bu vaxtlarında orada havalar bir qədər dəyişkən 
və küləkli keçir, amma bu il hələlik elə dəyişkənlik duyulmayıb. Bir 
qədər də dəniz havasına qovuşduğundan lap adamın canını oxşa-
yan bir ilıqlıq və mülayimlik var oranın havasında. Bu vaxt həyətə 
açılan darvazanın qapısı səsləndi. Anasının gəlmək xəbərini eşidən 
Fəxriyyə Könül qucağında içəri girdi. Nilufərin kiçik nəvələri şən 
əhval-ruhiyyə ilə hay-küy qopapırdılar: 
172
– Fəxriyyə bibim gəldi, Fəxriyyə bibim gəldi. Fəxriyyə onla-
rın üzündən öpüb, özünü Süsənin üstünə atdı. Ana-bala ürəkləri 
istəyən kimi görüşdülər. Könül Süsəndən elə yapışırdı ki, elə bil 
uzun illərin ayrılığından sonra ona qovuşmuşdu. Əvvəlcə onlar tez-
tez dəyişən mövzularda söhbət edirdilər. Sonra söhbətləri ümumi bir 
axında birləşib sakit və aramla davam etməyə başladı. Axşam sərini 
idi. İki xallı kəpənək batmaqda olan Günəşin qırmızımtıl şəfəqləri 
altında qayğısız-qayğısız uçuşurdular. Batmaqda olan Günəş öz 
gözəlliyindən həzz ala-ala kədərli bir sevgi ilə öz pərişan saçlarını 
yavaş-yavaş yer üzünə səpələyirdi. Bir azdan onun qara saçları yer 
üzünü tamamilə bürüyəcəkdi. Süsənlə Nilufər yenə də Fəxriyyənin 
dərdini heç özləri də bilmədən təzələmişdilər. Çünki onlar Elçini 
soruşmuş, onunla maraqlanmışdılar. Bu, təbii idi. Lakin bu maraq 
Fəxriyyənin son zamanlar adicə bir hissi qavrayışından təsirlənə 
bilən Bəxtiyarlı duyğularını oyatmışdı. Onlar Fəxriyyədən Elçini 
soruşmuşdular, Fəxriyyə nəzərində Bəxtiyarı canlandırmışdı. On-
lar Fəxriyyədən necə dolandıqlarını xəbər alanda yenə də Fəxriyyə 
bəlkə də özündən asılı olmayaraq Bəxtiyarı düşünüb: 
– Yaxşı, anacan, lap yaxşı – deyə elə həyəcanla cavab vermişdi ki, 
Süsən də Nilufər də onun cavabından həddindən artıq təəccüblənmiş 
və istər-istəməz bir-birinin üzünə baxmışdılar. Hər ikisinin baxışla-
rından bir-birinə qarşı bu sual ifadə olunmuşdu: 
– Bu qıza nə olub belə? Sanki onlar bir-biri ilə sözləşiblərmiş 
kimi öz sual dolu baxışlarını nəvazişlə əvəz edib Fəxriyyəyə tərəf 
baxmışdılar. Fəxriyyə isə öz ürəyindən keçirirdi: 
– Aman Allah, mən nə bəladır düşmüşəm? Deyəsən, yenə də 
özümü bir qədər ələ ala bilmədim. Anamgilin yanında biabır olma-
sam, yaxşıdır. Ərli bir qadın olasan, özü də bu sevdada. Gör Elçinə 
qarşı nə amansız, özümə qarşı nə günah iş tuturam. Qaçıb qurtarma-
173
lı da deyil ki, qaçıb qurtarasan. Nə düşünürəmsə, fikirlərimi hansı 
istiqamətə yönəldirimsə hərlənib, fırlanıb yenə də gedib Bəxtiyarın 
üzərində dayanıram. Deyəsən, bu nə yaxınlıqdan doğan bir mehri-
banlıq, nə də ötəri bir həvəsdir. O özünün pərişanlığını ört-basdır 
etmək üçün öz anasına yalan deməyə məcbur oldu və dedi: 
– Ana, bir yerdə keçirdiyimiz günlər yadıma düşdü, elə həyəcan-
landım ki… Sonra öz-özünə düşündü ki, sevgi adamı ən doğma bir 
kəsə də yalan danışmağa məcbur edərmiş. 
Həyəcandanmı, bəlkə də danışdığı yalandanmı Fəxriyyənin ya-
naq ları bir qədər allanmışdı. Dünya görmüş Süsənlə Nilufər Fəxriy-
yənin halındakı dəyişikliyi hiss etdiklərindən onu özünü sahmanla-
mağa görə bir qədər sərbəst buraxmaq üçün daha ona fikir verməyib 
bir-biri ilə söhbətə girişdilər. Fəxriyyə bu fürsətdən istifadə edib 
guya Könülü sakitləşdirmək bəhanəsiylə bağçaya sarı getdi və bu-
daqdan-budağa atılıb düşən boz sərçələri Könülə göstərə-göstərə 
fikrini dağıtmağa çalışdı. 
***
Biz hələlik Bəxtiyarı Universitetin jurnalistika fakultəsini qurtar-
mış bir gənc və həm də Fəxriyyəyə qarşı yeri gələndə öz xoş hisslərini 
və qayğısını əsirgəməyən bir şəxs kimi tanıyırıq. Bəs Bəxtiyarın 
Fəxriyyəyə qarşı münasibəti ötəridir, yoxsa Bəxtiyar doğurdanmı 
Fəxriyyəni sevirdi. Bu sualın cavabını dürüst müəyyənləşdirmək 
üçün Bəxtiyarın qəlbi ilə təkbətək qalmaq lazımdır. Çünki hər kəsə öz 
qəlbinin etiraf etdiyi sözlər səmimiyyətə daha yaxın olur. Bəxtiyar da 
öz qəlbinin Fəxriyyəyə aid səsini tək qaldığı anlarda çox dinləmişdi. 
Fəxriyyəli xəyallar onun üçün elə xoş idi ki, o, bu xəyalların nəşəsi 
ilə uzun müddət xumarlanırdı. Bəxtiyar üçün Fəxriyyə yenicə qar 
altından boylanan bənövşə kimi utancaq, çəkingən və gözəl idi. 
174
Bəxtiyar elə öyrəşmişdi ki, Fəxriyyəyə, onu görmədiyi anlarda ürəyi 
şan-şan olurdu həsrətdən, intizardan. Özü də nədənsə o, bir qədər 
utanırdı öz sevgisindən tək qalanda belə. O, hər vəchlə öz sevgi-
sini bacara bildiyi qədər başqalarından gizlətməyə çalışırdı. Lakin 
hiss edirdi ki, o qədər də gizlədə bilmir öz sevgisini bəzən. Belə 
anlarda daxili gərginliyindən az qalırdı ürəyi partlasın Bəxtiyarın. 
O, sevirdi Fəxriyyəni sonsuz bir istəklə, odlu bir hərarətlə, atəşin 
bir qəlb ilə. Yaşamaq çətin olardı Fəxriyyəsiz ona. Özü Fəxriyyənin 
xəyaliylə qaldığı anlarda bunu hər vaxt hiss edirdi. Lakin bu sevgisi 
Bəxtiyarı çox düşündürürdü, həddindən artıq çox. Çünki Fəxriyyə 
ərli bir qadın idi. Üstəlik bir uşağı da vardı. Əslinə qalsa Fəxriyyəyə 
qarşı sevgisi önündə heç bir şey idi bunlar. Lakin Bəxtiyarın öz 
ürəyində bu sevgidən yaranan nəticənin nə ilə qurtara biləcəyini eti-
raf etməyə gücü çatmırdı. Yox o qədər də cəsarətsiz deyildi Bəxtiyar. 
Lakin bəlkə də bu sevginin yaranmasına səbəb nə olduğu kimi, son 
nəticəsində nə ilə qurtaracağını düşünmək istəmirdi o. 
Bəxtiyara Fəxriyyənin məhəbbəti lazım idi. O, Fəxriyyəni se-
virdi. Gecələri gündüzlərinə qatışdığındanmı, gözləri intizara, qəlbi 
həsrətə öyrəşdiyindənmi bəzən qarışıq salırdı xəyalla həqiqəti öz 
sevgisində. Hərdən ulduzlu gecələrdə səhərə qədər sehirli füsunkar-
lıq içərisində ay işığında oturub yaşayırdı Fəxriyyənin xəyalları ilə, 
Fəxriyyəylə. Hər gün iş yerinə hamıdan əvvəl gəlirdi ki, baxışlarıyla 
izləsin Fəxriyyənin gəlişini uzaqdan-uzağa da olsa. Gözlərinin se-
vinc işığıyla. Hərdən onun başını sinəsinə sıxıb sığallamaq istərdi 
saçlarını onun odlu bir istəklə. Ancaq neyləmək olar, belə anlar-
da öz hisslərinin coşub çağlayacağından qorxaraq heç Fəxriyyəyə 
tərəf baxmırdı da o. Uzaq gəzirdi ondan Bəxtiyar belə anlarda. Hər 
gün öz dözümüylə, iradəsiylə nə qədər imtahana çəkilərmiş insan. 
Ölsəydi də belə dözəcəkdi Fəxriyyənin yolunda hər bir çətinliyə, 
175
çünki qəlbinin qərarı belə idi. O qoruyacaqdı hər an Fəxriyyənin 
təmizliyini, saflığını öz hərəkətlərində. Lazım gəlsə boğacaqdı öz 
sevgisini ürəyində Fəxriyyənin bir ötərgi baxışı ilə. Lakin bu sı-
naqlı, imtahanlı hisslərin qovuşuğu altında yaşayırdı Bəxtiyar 
təmiz bir sevgidən doğan yaşamaq ehtirası ilə. Yaşayırdı gizli-gizli, 
sevə-sevə Bəxtiyar. Baxışları Fəxriyyənin baxışları ilə rastlaşanda 
gözlərindən qəlbinə süzülən giziltidən daxilən titrəyirdi o. Unuda 
bilmirdi Fəxriyyənin belə baxışlarını heç vaxt. Əslinə qalsa elə ömü-
rünün sonuna qədər bu duyğuları səadət anları ilə birlikdə unutmaq 
istəməzdi. Lakin yaman əzab çəkirdi Bəxtiyar öz sevgisinin ərli bir 
qadına qarşı olmasından. Onun qəlbini parçalayırdı bu hiss ailə da-
ğıntılarına səbəb ola biləcək halı ilə. Bu sevginin gizlilikdən kənara 
çıxması zidd idi cəmiyyətin əxlaq qanunları ilə. Ailə müqəddəsliyinə 
xəyanət idi bu sevgi öz amansız cazibəsi ilə. Bəxtiyarın qəlbində 
iztirablı bir iz salmaya bilməzdi bu sevginin amansızlığı. Bəxtiyar 
bütün bunları duyur, qəlbindəki iz onu incidirdi, lakin o, bu sevginin 
inkişaf yolundan geri dönə bilmirdi. Çəkirdi Fəxriyyə cazibəsi onu 
sonsuz bir istəklə. Hər şeyi başa düşə-düşə Bəxtiyar bu sevginin in-
kişaf yolu ilə irəli irəliləyirdi. Bəlkə də bir vaxt əli çıxa bilərdi möv-
cud səadətindən də bu sevginin ucbatından, lakin geri dönə bilmir-
di, o, sanki irəlilədikcə bağlanırdı arxasındakı yollar bir-bir. Qaçıb 
uzaqlaşmaq istəsə də, qaçıb uzaqlaşa bilməzdi bu sevginin əlindən, 
çünki onun cazibə sahəsində idi. Bəlkə də bu sahəyə bir qədər də 
yaxınlaşsaydı, birbaşa cəzb olunub birləşəcəkdi onlar bu cazibəni 
yaradan varlıqla. Bəs sonra. Sonra səadət içərisində ölmək də xoş 
idi. Buna oxşar xəyallar diksindirirdi Bəxtiyarı öz təəccüblülüyü ilə. 
O, yeni bir kəşf edibmiş kimi təkrarlayırdı: 
– Sonra səadət içərisində ölmək. Doğurdan da, bəzən ölüm 
belə insanın səadətinə mane olmurmuş. Bəli, arzulayırdı hərdən 
176
belə bir ölümü Bəxtiyar sorğu-sualsız. Lakin həyat öz işində idi. 
O, Bəxtiyara belə bir xoş ölümü öz yolundan sapınıb vermirdi. Nə 
də sonra Bəxtiyar arzulamırdı belə bir ölümü Fəxriyyə ilə üzbəüz 
gələndə. Çünki bu ölüm Fəxriyyənin qara gözlərinə baxmağı əlindən 
alırdı onun. Onun bu sevgiyə haqqı vardımı? Mövcud əxlaq qanunla-
rına görə yox. Əlbəttə ki, gizli-gizli öz ürəyində kimsənisə sevməyə 
heç kəs irad tuta bilməz. Lakin bu sevgi açıq şəkil alarsa, kimsə 
tərəfindən heç vaxt bağışlanılmaz. Bu sevgini dilə-ağıza salmağa 
Bəxtiyarın haqqı yox idi. Salmaq istəməzdi də heç vaxt. Bəxtiyar öz 
ürəyində düşünürdü: 
– Mənim ərli bir qadını sevməyə haqqım yoxdur. 
Lakin özü ilə bacara bilmirdi. Xəcalətindən özünə nifrət edə-edə 
yenə də sevirdi Fəxriyyəni o. Bu sevgi öz təmizliyi ilə hərdən quş 
kimi onu göylərə qaldırdıqca, öz hüquqsuzluğu üçün ağır bir yük 
kimi də ordan yerə çırpırdı. Bu sevgi qəfəsdə saxlanılmış quş kimi 
onun qəlbindən kənara çıxmalı idi. Bu həm Fəxriyyə üçün, həm də 
onun özü üçün bir növ tarazlıq nöqtəsi ola bilərdi. Lakin dözüm la-
zım idi belə bir halı daim gizlində saxlamağa. Bəxtiyar öz hissləri 
ilə görəsən sona qədər bacaracaqdımı? Bunu gələcək göstərəcəkdi. 
Təxminən Bəxtiyarın bu düşüncələri Fəxriyyənin həyəcanlanıb 
Könüllə bağçaya getdiyi ana təsadüf edirdi. Bəlkə də insan hissləri 
elə bir tezliyə malikdir ki, o, hər hansı bir qəlbə duyulmadan nüfuz 
edə bilir və o qəlb sahibini həyəcanlandırır. Bu bir fərziyyədir. Lakin 
Fəxriyyə Könülə boz sərçələri göstərə-göstərə fikrini dağıtmağa ça-
lışsa da Bəxtiyarlı düşüncələr onu tərk etmirdi. 
***
İllər keçdikcə insanlar cəmiyyətin əxlaq normalarında qanunla 
müəyyənləşdirilmiş müxtəlif dəyişikliklər etmişdilər. Lakin istismar-
177
çı siniflərin mövcud olduğu cəmiyyətdə əksər qanunlar kimi, əxlaq 
qanunları da varlıların mənafeyinə xidmət etmişdir. Yalnız insanın 
insan tərəfindən istismarına son qoymuş sosializm cəmiyyətində 
verilən qanunlar ümumxalq mənafeyinə xidmət etmişdir, o cümlədən 
əxlaq qanunları da. Lakin bəzən cəmiyyətin içərisində hökmranlıq 
edən elə qanunlarla rastlaşırıq ki, bunlar dövlət tərəfindən verilməsə 
də insanlar bu qanunların yerinə yetirilməsində dürüstlüyü sevirlər. 
Bu xüsusilə əxlaq qanunlarına, etikaya, estetikaya aiddir. Bu qanun-
lara düzgün əməl edən kəs cəmiyyət içərisində həmişə hörmətə layiq 
olmuşdur. İndi Fəxriyyəni də düşündürən bax bu yazılmamış qanun-
lar idi. O, cəmiyyət içərisində hörmətini saxlamaq üçün hökmən bu 
qanunlara əməl etməli idi və bu qanunlara əməl edə bilməməkdən 
Fəxriyyə çox qorxurdu. Yox, o, heç də cəsarətinə qarşı amansız de-
yildi. Bəlkə də Fəxriyyənin bu bəlalı sevgisində cəsarətin də payı 
var idi. Ancaq Fəxriyyənin bu sevgisi mövcud cəmiyyətin əxlaq 
normalarına zidd idi axı. Bəlkə də cəmiyyətin əxlaq qanunları ilə 
uyğunlaşdırmaq olardı bu sevgini. Bəs əsil insanlıq siması ilə təzad 
təşkil etmirdimi bu sevgi. Bəli, təzad təşkil edirdi. Məhz elə buna 
görə də Fəxriyyə qorxurdu öz sevgisindən. Bəs anam bu sevgidən 
xəbər tutsa onda mənim halım necə olacaq – deyə Fəxriyyə yavaş-
dan pıçıldadı. Fəxriyyənin pıçıltısına Könül başını qaldırıb onun 
üzünə baxdı. Fəxriyyənin gözləri Könülün gözlərinə sataşanda 
özündən asılı olmayaraq baxışlarını onun gözlərindən çəkdi. Son za-
manlar o, bir qədər çəkingən olmuşdu nədənsə? Anasının bu işdən 
xəbər tuta biləcəyini düşünmək isə Fəxriyyəni xəcalət içərisində 
boğurdu. Necə baxa bilərdi o zaman o anasının üzünə? Bəlkə də 
ölümünə razı olardı, anasının bu iş üçün tənbehli baxışları ilə qar-
şılaşmamaq üçün Fəxriyyə. İrad tutula biləcək bir iş doğrudan da 
sahibini başıaşağı edir. Fəxriyyə bu sevgisi üçün hətta özü-özündən 
178
belə xəcalət çəkirdi. Əgər onun bu sevgisi bəyan olsaydı, tanış-bili-
şin üzünə nec baxa biləcəkdi. Fəxriyyənin daxili düşüncələri bir-biri 
ilə o qədər kəskinliklə üzləşmişdi ki, indi-indi öz qəlbini tanıma-
ğa başlayırdı Fəxriyyə. Yaman dəhşətli imiş insanın özünü sonra-
dan tanıması. Fəxriyyə mat qalmışdı qəlbinin ondan istəyinə. Bu 
istək elə kəskinliyi ilə qoyulmuşdu ki, Fəxriyyə ölümü ilə dəyişə 
bildiyi bir çox halları qurban verməliydi bu istəyə. Çünki bu istək 
Fəxriyyənin bütün hisslərindən qüvvətli idi. Görünür, insan qəlbində 
barbarlıq üsulu hələ də davam etməkdədir. Çünki ən güclü hiss yerdə 
qalan bütün hisslərə qalib gəlir. Və çox zaman qəlb sahibinin tale-
yinin nə ilə nəticələnə biləcəyi ilə hesablaşmayaraq öz işini görür. 
İndi Fəxriyyə də belə bir vəziyyətdə idi. Öz sevgisi onu amansız 
nəticələri ilə hədələyirdi. Yaşamaq çətin olmuşdu Fəxriyyəyə belə 
düşünclər içərisində. Nə isə… Fəxriyyə nəhayət ki, özünü bir qədər 
ələ ala bildi. O, bağdan anasıgilin yanına qayıtdı. Süsənlə Nilufər 
hələ də qızğınlıqla söhbət edirdilər. Onlar hər şeyi sanki unudub-
larmış kimi Fəxriyyəyə ötəri nəzər saldılar və onu da söhbətə cəlb 
etdilər. Nilufər maraqla keçmiş gənclərin indikilərdən tamamilə 
fərqləndiyini, onların sözəbaxan olduğunu danışırdı. Süsən isə ba-
şının işarəsiylə onun sözlərini təsdiqləyirdi. Onların Fəxriyyə ilə 
maraqlanmayıb öz işlərində olduğundan Fəxriyyə ürəyində bir 
qədər sevindi də. O, Elçindən icazə almışdı, bu gecə anasının yanın-
da qalacaqdı, səhər isə istiharət günü idi. Onsuz da Süsən hələ bir 
neçə gün burada idi. Bu fikir Fəxriyyənin ürəyinə bir qədər sakit-
lik gətirdi. O, hərdən anası ilə bir yerdə olmağından çox xoşlanırdı. 
Sanki Fəxriyyə belə anlarda öz uşaqlığını təzədən yaşayırdı. Bəlkə 
də insanın müəyyən yaş dövründə öz uşaqlığını təzədən yaşama-
sından şirin xəyal yoxdur. Bax bu anlarda, Fəxriyyə də belə bir hal 
keçirirdi. Doğma ana nəfəsi onu hərarətləndirirdi. Anasının yanında 
179
olanda Fəxriyyənin bədənini elə bil ki, ilıq vannada xumarlandırırdı-
lar. Onun əsəbləri elə sakitləşib boşalırdı ki… Anasının uşaqlıqdan 
bəri vərdiş etdiyi səs tonu nəvazişli bir əllə sanki onun hisslərini 
sığallayırdı. Fəxriyyə çoxdan idi ki, möhtac idi bu sığala. Hərdən 
Süsən də Fəxriyyəyə baxır, sanki onun yanında olduğuna bir daha 
özünü inandırmaq istəyirdi və hər dəfə Fəxriyyənin baxışları ilə rast-
laşdıqca sanki qəlbinə bir sevinc süzülüb axırdı. Bu sevincin işığıydı 
elə bəlkə də yaşadan Süsəni. Fəxriyyə anasının onun üzünə baxdıqca 
sifətinin sanki nurlandığını hiss edir, qəlbində onun sevgisinə sev-
gi ilə cavab verirdi. Beləliklə, onlar bir-birinin ətri ilə nəfəs ala-ala 
doyunca söhbət etdilər və gecədən xeyli keçənə qədər bir-birinin 
ürəklərindən halı oldular. Onlar öz yataqlarında da bir müddət şirin 
xəyallar içərisində uyudular. Anasıgil bəlkə də yatmışdılar, ancaq 
Fəxriyyənin gözlərinə yuxu getmirdi. O, bəlkə də yatmayan anası-
gili narahat etməmək üçün necə uzanmışdısa, eləcə də qalmışdı. O, 
beləcə tərpənmədən uzanmağı üçün heç də darıxmırdı. Onu darıx-
dıran Elçin barədə düşüncələri idi. Fəxriyyə öz ürəyindən keçirirdi: 
– Elçin bu sevgimdən xəbər tutsa, ona nə cavab verəcəyəm. Son-
ra isə öz fikrini bu cür davam etdirirdi: 
– Heç xəbər tutulası bir işdir ki, xəbər tutanda da bir cavab 
verəm? Ancaq, ancaq gizlətməliyəm bu sevgimi. Yeganə çarəm bu-
dur, budur ancaq yeganə çarəm. Fəxriyyə yuxulamağa çalışsa da 
yata bilmirdi. Fikirləri baş alıb gedirdi. Bayırda elə sakitlik idi ki, 
göz qapaqları yumulu halda adam həyatın varlığına inana bilmirdi. 
Bu sakitliyi hərdənbir su bərəsinin nohurunda quruldaşan qurbağala-
rın səsi pozurdu və bu tək eşidilən qurbağaların qurultusu dünyanın, 
həyatın varlığını xatırlatdığından adama elə xoş gəlirdi ki… Fəxriyyə 
gecənin lal sükutunu pozan bu canlıların varlığına həyatında ilk dəfə 
sevindi. Bu lal sükut içərisində Fəxriyyə bir də öz ürəyinin döyüntü-
180
sünü aydınca eşidirdi. Bu döyüntü yenidən onun fikirlərini bu dün-
yadan ayırıb xəyal aləminə apardı. Yenidən öz sevgisinin narahat-
lıq doğuran düşüncələri amansız bir əl kimi Fəxriyyənin ürəyini öz 
əlində çəngələdi. Bu düşüncələrindən Fəxriyyə ürəyi darıxa-darıxa 
fikrindən keçirdi: 
– Bəxtiyara qarşı olan sevgimə mənim haqqım varmı? Əlbəttə 
ki, ərli, uşaqlı bir qadın kimi yox. Yox sözünü fikrindən keçirəndə 
o, ürəyinin bir qədər halsızlaşdığını hiss etdi. Deyəsən, onun bədəni 
doğurdan da halsızlaşmışdı. Fəxriyyə öz halından bir az qorxdu. 
İstədi anasını çağırsın. Ancaq lap ölsə də səsini çıxarmayacağı-
nı qərarlaşdırdı. Onu bu fikrə gəlməyə nə vadar etdi, bunu yalnız 
Fəxriyyə özü bildi. Lakin o öz əvvəlki vəziyyətinə təxminən beş-
on dəqiqədən sonra gəldi. Ürəyinin sıxılmağı keçib getsə də elə bil 
ki, onu möhkəm əzmişdilər. Bütün bu hissləri keçirərkən Fəxriyyə 
oyaqmı, yuxudamı olduğunu hiss etmədi. Bir də səhər otağa düşən 
işıqdan gözləri qamaşanda ayıldı. Gecəki halını Fəxriyyəyə yalnız 
ürəyində qalan küt bir ağrı xatırlatdı. 
Fəxriyyə durub pəncərədən çölə boylandı. Qocalar həyətə idilər. 
Könül Süsənin qucağında səhərin təmiz havasında çiçək kimi gö-
rünürdü. Fəxriyyə bu mənzərəyə baxıb elə xoş bir duyğu keçirdi 
ki, ürəyinin küt ağrısı da keçib getdi. O, həyətə düşdü, Nilufərə və 
Süsənə xitabən dedi: 
– Sabahınız xeyir! Onlar da Fəxriyyəyə dedilər: 
– Sabahın xeyir! 
Beləliklə, Fəxriyyə üçün də adi günlərdən biri başladı. O, əl-
üzünü yuyub səhər stolunu hazırlamaqla məşğul olan Nilufərə 
kömək etdi. Sonra onlar səhər yeməyinə başladılar. Arada söhbət 
əsnasında Fəxriyyə Süsəndən soruşdu: 
– Gecəni necə yatdın, anacan? Süsən ona baxıb dilləndi: 
181
– Mən çox yaxşı yatdım, ancaq deyəsən, sən bir qədər narahat 
idin. Fəxriyyə bəlkə də bəhanə gətirdi: 
– Hə… Deyəsən, yerimi dəyişmişdim, ona görə də bir qədər 
gec yuxuya getdim. Belə ötəri və dəyişkən söhbətlərlə naharı qur-
tardılar. Süfrə yığışıldı. Süsən dünəndən bəri Fəxriyyənin dəyişkən 
vəziyyətindən, haldan-hala düşməyindən hiss etdi ki, nə isə Fəx-
riyyənin fikrini ciddi surətdə məşğul edən bir şey var. Odur ki, lap 
sakit bir məqam seçib ikilikdə Fəxriyyədən soruşdu: 
– Qızım, həyat belədir ki, insanın daha çox görüb-götürməkdənmi, 
nədənmisə dünyagörüşü artır və insan həyatın hər üzünü gördükcə 
istər-istəməz özündən sonrakı nəslin daxili təbəddülatının zahirən 
özünü göstərən bəzi əlamətləri ilə həmin şəxsin daxili narahatlığı-
nı hiss edir. Məni qınama, bir ana kimi, həmişə sənin taleyin məni 
narahat etmişdir və indi də hiss edirəm ki, nə isə səni üzən bir fikrin 
var. Məndən gizlətmə, aç mənə ürəyini. Görüm səni narahat edən o 
fikir nədir? Bəlkə sənə bir kömək edə bilərəm? Axı mən anayam. 
Analar isə övlad üçün həmişə şam kimi yanmağa hazırdırlar. Aç 
ürəyini mənə, qızım. Süsənin son nidaları övlad üçün hər cür əzaba 
dözməyə hazır olan bir ana yalvarışlarına dönüb sıxdı Fəxriyyənin 
ürəyini. Səhər yuxudan duranda hiss etdiyi küt ağrı yenidən baş 
qaldırdı Fəxriyyənin ürəyində. Lakin anasının üzünə baxanda onun 
gözlərindən oxunan dilsiz yalvarışlar bu ağrıdan on dəfə çox əzab 
verdi ona. Fəxriyyə nə cavab verəcəyini hələ də aydınlaşdıra bilmirdi 
anasına. Onun ağarmış saçına, qırışmış üzünə nəzər salıb nifrət etdi 
anasını qocaltdığı üçün zamana və anasının görkəminə nəzər salıb 
hiss etdi ki, ona heç vaxt bildirməyə cəsarət etməyəcəkdir öz ürəyini 
parçalayan sevgisini. Elə buna görə də anasını daha çox intizarda 
qoymamaq üçün yalan danışmağa məcbur oldu. Əslinə qalsa bu heç 
də yalan deyildi. Lakin ürəyində baş qaldırmış sevgi hissindən son-
182
ra, Fəxriyyənin ürəyini narahat edən ikinci bir hiss idi bu. Fəxriyyə 
onu narahat edən ikinci hissi anasına bildirərkən birincini gizlətdiyi 
üçün yalan hesab edirdi öz ürəyində anasına qarşı bunu. Odur ki, bir 
qədər çəkingənliklə dedi: 
– Anacan, mənim üçün narahat olma. Qoy sənin üçün bu qədirbil-
məz qızın narahat olsun ki, şəhərə köçüb sənin yanına gələ bilmədi. 
Öz qoca anasını tək-tənha bir damın altında qoyub burada xoş 
günlər keçirən qızının haqqında hər hansı bir umu-küsüyə haqqın 
var. Fəxriyyə xoş günlər keçirən qızının sözünü Süsənə görə işlətdi 
ki, ana qəlbi bir qədər rahatlıq tapsın. Ancaq bu sözlərdən yaranan 
duyğular onun ürəyini məngənə kimi sıxırdı. Fəxriyyə ani olaraq öz 
ürəyindən keçirdi: 
– Əcəb xoş günlər keçirirəm. Yazıq anam sənin nədən xəbərin 
var ki, qızın gecələri çox vaxt dirigözlü açır. Bu bir anlıq düşüncədən 
sonra sözünün ardını davam etdirdi: 
– Ana, məni bəlkə də sizin gözünüzdə fikirli göstərən budur. 
Bu sözləri deyərkən o anasının gözlərinin içərisinə baxmayıb 
baxışlarını yerə dikdi. Bu yalanı danışmaq nədənsə Fəxriyyəyə 
bir qədər asan gəldi. Bu indiyə qədərki müddət ərzində anasına 
məcburən söylədiyi ikinci yalan idi. Fəxriyyə bu yalanı anasını in-
tizarda qoymamaq üçün söyləmişdi. Ancaq bu yalanın belə asanlığı 
Fəxriyyəni yaman çaşdırdı. Bəlkə də insan xisləti belədir, hər hansı 
bir qüsur insanı əvvəllər daha çox utandırır. Tədricən davam etdikcə 
o, bu qüsura öyrəşir və bu qüsur onun üçün adiləşməyə başlayır. İndi 
Fəxriyyə də öz yalanının, bir vaxt belə adiləşə biləcəyindən qorxdu. 
Fəxriyyənin sözlərinin Süsəni qane edib-etmədiyini deyə bilmərəm, 
ancaq daha Süsən dinmirdi. Bəlkə də bu ana yetkinliyinin ali dərəcəsi 
idi. Bəlkə də o, hiss etdi ki, qızı öz əsas fikrini anasına söyləməkdən 
çəkinir. Ona görə də daha üstünü vurmadı. Bəlkə də ürəyində Süsən 
183
Fəxriyyədən narazı qalsa da, Fəxriyyə anasından çox razı qaldı. 
Çünki o, daha Fəxriyyədən bu məsələ barədə heç bir şey soruşmadı, 
yalnız handan-hana belə söylədi: 
– Mənim üçün narahat olmayın, qızım. Allaha şükür ki, hələ 
əlim-ayağım işdən qalmayıb, hər nə cür də olsa özümü güzarla-
yıram. Sonra da bəlkə Fəxriyyəni inandırmaq üçün bir az qıv-
raq görünməyə çalışaraq cəld hərəkətlə Könülü özünə tərəf çəkdi. 
Ancaq Fəxriyyənin heç də gözündən yayınmadı ki, o, nə isə bu 
hərəkəti zamanı bədənində bir ağrı hiss etdi və bunu Fəxriyyəyə 
bildirməməyə çalışdı. Beləliklə, hər ikisi bir-biri üçün daxili nara-
hatlıq keçirə-keçirə Könülü dindirməklə öz fikirlərini dağıtmağa 
çalışdılar. Nilufər körpə cücələr üçün həyətin o başındakı dən-düş 
yığdıqları damın yanında umac hazırlayırdı. Bəlkə də bu umac ha-
zırlamaq bir bəhanə idi. O, bəlkə bir-biri ilə sözləri, söhbətləri ola 
biləcək Süsənlə Fəxriyyəni tək qoymaq məqsədi ilə belə etmişdi. 
Fəxriyyə üçün o qədər də qayğı göstərməmişdisə də ancaq yenə də 
qan çəkirdi. Nilufərin Fəxriyyəyə qarşı ana qayğısı daha çətin idi. 
O, Fəxriyyə barədə olan daxili narahatlığını tək çəkməli idi. Heç ol-
masa Süsən yenə də öz dərdini Fəxriyyə ilə bölüşə bilirdi. Nilufər 
öz dərdini məlum səbəblərə görə ürəyində saxlamalı idi. Nəhayət 
ki, Nilufər də öz işini qurtarıb Süsəngilin yanına gəldi. Könül onlar 
üçün zövq mənbəyinə çevrilmişdi. 
Süsənlə Nilufər Fəxriyyə üçün qayğılı idilərsə, Fəxriyyə də Kö-
nül üçün qayğılı idi. Analıq hissi belə olurmuş demə. Bu hiss kimin 
üçünsə yaşadığını tez-tez sənə xatırladırmış. İndi Süsən Fəxriyyə 
üçün, Fəxriyyəsə Könül üçün yaşadığını hiss edirdi. Fəxriyyə beləcə 
necə də sakit bir həyat keçirərdi. Bəxtiyarın məhəbbəti olmasaydı. 
Bəxtiyarın məhəbbəti dənizə dönüb dağ çayı kimi onu özünə çəkirdi, 
sahillərə çırpıla-çırpıla. Fəxriyyə hiss edirdi ki, xoşdur ona bu əzablı 
məhəbbət, sakit həyatına xələl gətirsə də. 
184
***
Bəlkə də insan dünyaya gələndən ilk dəfə onun üçün ən əziz 
olan hiss məhəbbət olmuşdur. Anaya məhəbbət, Vətənə məhəbbət, 
sevgilisinə məhəbbət… Göyləri yol çəkən Fəxriyyənin də xəyalları 
məhəbbət aləmində idi. Bu aləmdə dünyanın bütün kişiləri bir 
tərəfdə, Bəxtiyarsa bir tərəfdə dayanmışdı. Bəlkə də artıq sarsıntı 
keçirirdi Fəxriyyə. Çünki hərdən xəyalları həqiqətlə elə qarışırdı ki, 
ayıra bilmirdi onları bir-birindən. Bəzən saatlarla Bəxtiyarla üz-üzə 
dayanıb söhbət edən Fəxriyyə birdən ətrafına baxıb bunun xəyal ol-
duğunu hiss edincə həyəcanından elə titrəyirdi ki, elə peşmançılıq 
hissi ilə yaşayırdı ki, qıraqdan baxanda dünyanın bütün əzablarını 
onun çəkdiyinə şübhə etməmək olardı. Lakin məhəbbətin ilahi 
qüdrəti yaşadırdı onu. Son zamanlar o öz hərəkətlərini başqalarının 
yanında güclə öz nizamında saxlayırdı. Bunun üçün o, elə bir daxili 
gərginlik keçirirdi ki, bəzən səhərə qədər bu gərginliyin əsəb yor-
ğunluğundan kipriklərinin arasında od qalanırdı. Tək qaldığı anlarda 
düşüncələrindən yaranan həyəcanları onu üstələyirdi. Belə anlarda 
bir qədər də sərbəst buraxılmış hissləri onu bayılmaq dərəcəsinə 
qədər gətirib çıxarırdı. Bəlkə də onun daxili gərginliyi bir qədər də 
həddini aşsaydı, əsəb tutmalarına da gətirib çıxara bilərdi bu hal. Ke-
çirdiyi bu hallar əlbəttə ki, onun səhhəti üçün təsirsiz qala bilməzdi. 
O, bir qədər sınıxmış və yuxusuzluqdan yaranan əsəbi vəziyyətdə 
nəzərə çarpırdı. Üstəlik bu hisslərdən yaranan qayğını da bura əlavə 
edəndə onun görkəmi adamda özünə qarşı hörmət doğuran bir hal 
almışdı. Bütün bunları yaradan səbəb isə Fəxriyyənin Bəxtiyara qar-
şı olan sevgi hissi idi. Məhəbbət ilahi bir qüvvəyə malikdir. O, in-
san qəlbini öz nəvazişli hissləri ilə oxşaya da bilər, amansızlığı ilə 
sıxa da bilər. Bu məhəbbətin gücündənmi və yaxud daha çox daxili 
gərginlik keçirdiyindənmi bəzən Fəxriyyənin fikirləri dumana bürün-
185
müş kimi olurdu. Belə hallarda o öz fikirlərinin istiqamətini dürüst 
müəyyənləşdirə bilmirdi. Belə hallarda Fəxriyyənin fikirləri onu elə 
xəyal aləminə çəkib aparırdı ki, Fəxriyyə bu aləmin xəyal olduğunu 
sonralar dərk etməsəydi, bəlkə də özünü dünyanın ən xoşbəxt adamı 
hesab edərdi. Lakin xəyallar nə qədər şirin olsa da heç həqiqətin ən 
acısı qədər də qiymətə malik deyildir. Çünki həqiqət insan taleyində 
yaranmış vəziyyətin dürüstlüyünü, xəyallar isə illüziyasını göstərir. 
İllüziya ilə həqiqət arasındakı fərq isə sıfırdan başlanan sərhədin əks 
qütblərində yerləşir. Lakin Fəxriyyə üçün mövcud vəziyyətdə öz 
məhəbbətinin illüziya ilə həqiqət arasındakı dayanıqlığı yox idi və 
Fəxriyyə bu məhəbbət üçün xəyalla həqiqətin yaratdığı hər hansı bir 
duyğunu eyni bir istəklə əzizləyirdi. O, hiss edirdi ki, məhəbbətin 
əzabı belə sevgisiz həyatdan yaxşıdır. Özü də məhəbbətin əzabı artıq 
Fəxriyyə üçün aydın idi. 
Öz sevdiyini sevdiyindən xəbərsiz necə bir istəklə sevdiyi də ar-
tıq onun üçün aydın idi və bütün bu əzablara dözə-dözə hiss edirdi 
ki, xoşdur bu əzablar yenə ona. Fəxriyyə hiss edirdi ki, bəzən bu 
əzabların qəlb ağrısına dözdükcə nə üçün v kimin üçün dözdüyünü 
hiss etdikcə yaşayır o xoş əzablar içində. Fəxriyyə öz həyatında bi-
rinci dəfəydi hiss edirdi ki, əzab da insan üçün əziz olarmış sevinc 
qədər və məhəbbətin qüdrəti bir daha aydın oldu, bu əzabın yaratdığı 
əzizliyin hikməti ilə Fəxriyyəyə. Sevdi Fəxriyyə öz məhəbbətinin 
əzablarını da. Təmənnasız idi Fəxriyyənin Bəxtiyara qarşı məhəbbəti, 
təmiz idi onun üçün də. Ona heç bir şey lazım deyildi. Elçin də təmin 
edə bilərdi başqa istəklərini Fəxriyyənin. Bircə qəlbinin duyulma-
sı lazım idi Fəxriyyəyə, onu da Bəxtiyar duyurdu. Yalnız bu qayğı 
və onun qəlbinə göstərilən qayğı üçün həsrətli idi Fəxriyyə. Təmiz 
məhəbbət də dəniz kimidir, təmiz olmağı sevir həmişə. Qoruyar 
özünü qara ləkələrdən. Elə əslinə qalsa, heç ləkə də götürmür təmiz 
186
məhəbbət. Fəxriyyə öz məhəbbətinin təmizliyinə əmin idi, lakin 
hüquqsuz idi onun məhəbbəti. Öz hüquqsuz məhəbbətinin əlində 
əsir olmaqdan isə dəhşətli bir şey yoxdur. Bu düşüncələr içərisində 
çırpınan Fəxriyyə xəyaldan ayrılanda yenə də öz hisslərinin aldadıcı 
axınında üzdüyünü hiss etdi. 
O qədər də isti olmayan bir yay günü idi. Nilufərlə Süsən deyəsən 
öz keçmişlərini xatırlayaraq söhbət edirdilər. Könül onların hər ikisi 
üçün əziz olan bir istəklə gah birinin, gah da digərinin qucağında 
özünə yer tapırdı. Yenə də xəyallardan ayrılıb həqiqətlə üz-üzə gələn 
Fəxriyyənin diqqətini ilk cəlb edən şey bağçadakı gilənar ağacı oldu. 
Qıpqırmızı qan kimi gilənarlar, budaqlarda mirvari kimi düzülmüş-
dü. Onlar elə cəlbedici görünürdülər ki, adamın lap həvəsi gəlirdi. 
Fəxriyyə indi də ona tərəf iməkləyən Könülü götürüb gilənar ağacı-
na tərəf getdi. Könül budaqdan sallanan qıpqırmızı gilənarları görüb 
elə sevinclə içini çəkdi ki, Fəxriyyə istər-istəməz özünü gülməkdən 
saxlaya bilmədi. Sonra o, bir cüt qırmızı gilənar qırıb ona verdi. Kö-
nül gilənarı ağzına aparıb bir cüt qabaq dişi ilə dişlədi və üz-gözü-
nü elə turşutdu ki, bu dəfə Fəxriyyə şaqqanaq çəkib ürəkdən güldü. 
Süsən də, Nilufər də dönüb ona sarı baxdılar. Öz balası ilə oynayan 
Fəxriyyəni görüb ürəklərində və üzlərində onların bu halından razılıq 
hissi ilə yenidən öz söhbətlərini davam etdirdilər. Bəlkə də Fəxriyyə 
son aylarda ilk dəfə idi ki, belə ürəkdən gülürdü. Övlad məhəbbəti 
ana üçün öz təsirini göstərmişdi. Son aylarını Elçinli, Bəxtiyarlı qa-
rışıq dünyada yaşayan Fəxriyyənin sanki başı dumandan bir qədər 
açılmışdı. O özünü son zamanlar amansız taleyin qurbanı hesab etsə 
də, bu gün, məhz bu anlarda öz taleyinə nifrətli bir istehza ilə Könüllü 
dünyasından boylandı. İnsanın saf hisslərinin hər biri öz-özlüyündə 
məsumluq dərəcəsinin ən yüksək nöqtəsinə çatanda təmizlikdən ya-
ranan bir duyğu ilə qəlbə səadət bəxş edir. İndi Fəxriyyə də belə bir 
187
vəziyyətdə idi. O öz qəlbinin təmizliyindən mənəvi bir ruh alırdı. 
Belə bir ruh insana xoş gəlməyə bilməzdi. Elçin də, Bəxtiyar da indi 
Könülün Fəxriyyənin qəlbində yaratdığı hissiyatın çərçivəsindən 
kənarda qalmışdılar. Fəxriyyə indi özünün bu halına həm sevinir, 
həm də kədərlənirdi. Sevinci Könül üçün idi, kədəri Bəxtiyarın sev-
gisini bir anlıq unutduğu üçün. İmkanı olsaydı Fəxriyyə yaşayardı 
Könül-Bəxtiyar sevgisi ilə ürəyinin hər döyüntüsündən yaranan vur-
ğu altında. Lakin bu mümkünmüdür? Elə bu vaxt həyət qapısı açıldı 
və Elçin içəri girdi. Elə bil ki, bu anda Fəxriyyəni bir aləmdən başqa 
bir aləmə apardılar. Elə bil ki, onu oğurluq üstündə tutmuşdular. 
O, Elçin qarşısında xəyalən xəyanətkar olduğunu nədəns bir daha 
hiss etdi. Bəlkə də Bəxtiyarlı düşüncələr içərisində onun gəlişini 
gözləmədiyindən. 
Elçin Süsən və Nilufərlə söhbət edirdi. Könlü olmasa da Fəxriyyə 
də gəlib onların yanında dayandı. Elçin başını qaldırıb qayğıyla onun 
üzünə baxdı. Bu baxışlardan Fəxriyyə özü üçün bu sözləri oxudu: 
– Yenə də məndən incimisən. Axı mən sənin üçün nə etməliyəm? 
Sən nə bilirsən, bəlkə də elə bacara bildiyim hərəkətlərim belədir, 
sənə qarşı artıq nəvaziş göstərməyi bacarmıram. Bəlkə heç sən 
məni düzgün başa düşmürsən. Əslində də elə Elçin Fəxriyyənin 
üzünə baxanda bu məzmunda fikirləşirdi. Yalnız Fəxriyyə özü-
nün könülsüz hərəkətlərindən Elçinin ürəyinin necə ağrıdığını hiss 
etmədi və nədənsə Elçin də öz ürəyinin ağrısını gizlətməyə çalı-
şaraq hiss etdirmədi. Bəlkə də o bu hərəkətləriylə Fəxriyyə sənin 
hərəkətlərindən çox narazıyam fikrini aşılamaq istəmirdi. Uşaq üçün 
isə həmişə yenilik lazımdır. Könül indi də atasının qucağında fərəhlə 
oturmuşdu. O, haradan biləydi ki, taleyin amansız əli, onun atası ilə 
anasının münasibətlərində gələcəyinə xələl gətirə biləcək bir şəkildə 
qorxuncluqla başı üzərində fırlanır. Yazıq uşaq həyatın insanlar ara-
188
sında yaratdığı belə qəliz anlaşılmamazlıqları haradan biləydi axı. 
Nə isə… Bütün bunlardan sonra o öz ürəyindən keçirdi: 
– Məgər mən günahkaram ki, Elçin mənə qarşı nəvaziş göstərməyi 
bacarmır. Axı mənim qadın qəlbim həmişə onun nəvazişinə möhtac 
olmuşdur. O isə çox bacarıqsızlıqla bu işin öhtəsindən gəlməyə səy 
göstərmişdir. Mən isə onun bacarıqsızlıqla etdiyi hər bir hərəkətə 
nifrət edirəm. O isə çox zaman bəlkə də nəvaziş göstərməyi bacar-
madığını başa düşdüyü üçün laqeydlik göstərir. Mən nə vaxta qədər 
onun laqeydliyinə dözməliyəm? Fəxriyyə Elçini birinci dəfə görür-
müş kimi diqqətlə ona baxdı. Elçin Süsənlə danışırdı. O deyirdi: 
– Anacan, sənin şəhərdə tək qalmağın məni də daxilən narahat 
edir. Fəxriyyə də bu barədə mənə çox deyib. O, elə can atır ki, şəhərə 
getmək üçün. Mən də öz ürəyimdə qərarlaşdırmışam. Qardaşımı 
evləndirən kimi gələcəyik şəhərə. Axı necə olsa bizim qocalara da 
hərdənbir də olsa bir gəlin qayğısı lazım olur. Darıxma… 
Yenə də Fəxriyyəni fikir apardı: 
– Axı, mən nə cür inanım onun səmimiyyətinə? Heç bir dəfə də 
olsun o mənə nə vaxtsa şəhərə köçüb gedəcəyimiz barədə bir söz 
deməyib. Lap tutaq ki, anama düzünü deyir. Yaxşı onda bəs niyə 
mənə də demir bu sözləri. Yox, inana bilmərəm onun sözlərinin bu 
səmimiyyətinə. Bax elə belə şeylərə görə uyuşa bilmirəm də ona. 
Görəsən, o bilirmi ki, o sözü əvvəlcədən mənə desəydi, mən necə də 
sevinib şadlanardım. Hətta qayğıkeşliyi üçün razı da qalardım on-
dan. Amma indi, indi beş qəpiklik qiyməti yoxdur onun sözlərinin 
mənim qəlbimdə. Axı haradan da olsun, inana bilmədiyim halda 
onun səmimiyyətinə. Bax elə belə şeylərə görə uyuşa bilmirəm də 
ona. Beləliklə, Fəxriyyə Elçinin danışıq tərzindən xoşlanmadığın-
danmı, yoxsa nədəndisə otağa keçib xırda ev işləri ilə məşğul olma-
ğa başladı. Onun fikri bir anda Bəxtiyarın yanına uçdu. Bəxtiyarlı 
189
düşüncələr onu elə şirinliklə öz ağışına aldı ki, Fəxriyyə məstlikdən 
xumarlandı. Lakin bu xumarlıq da uzun çəkmədi. Belə bir sual onu 
ciddiliklə fikirləşməyə vadar etdi: 
– Mən öz həyatımı bütünlüklə Bəxtiyara qurban verib, onun sev-
gisi ilə yaşaya bilərəmmi? Lakin Fəxriyyə hiss etdi ki, hələ ki onun 
mövcud vəziyyətində belə bir yolu seçmək çox çətindir və o özündən 
asılı olmayaraq pəncərədən çölə baxdı. Yenə də ilk dəfə gözlərinə 
qucağında Könül olan Elçin sataşdı. Bu an nədənsə Elçini özündən 
üstün hesab etdi və öz fikirləri üçün utandı. Könül xırdaca əllərini 
bağçaya sarı uzadıb Elçinə nə isə göstərirdi. O, tam səadət içərisində 
idi. Fəxriyyə bir ana kimi bunu hiss etməyə bilməzdi. İndi Könül hər 
tərəfdən öz yaxınları ilə əhatə olunmuşdu. Hər tərəfdən onu oxşayan 
nəvazişli baxışlarla rastlaşırdı. Bəxtiyara olan sevgisi ilə Fəxriyyə 
onun bu səadətinə xələl gətirməzdimi? Yaşaya bilərdimi Fəxriyyə 
Könülün xırdaca ürəyi sıxıntı içərisində qalardısa. Fəxriyyə düşü-
nürdü: 
– Neyləsin o? Barışsınmı öz taleyi ilə Könülün xatirəsi üçün? 
Öz ürəyini öz əli ilə xıncım-xıncım əzsinmi bu hərəkətiylə, ya-
şasın ancaq Könül üçün. Təki o öz uşaqlıq səadətindən didərgin 
düşməsin. Bu vaxt Könülü öz qucağında oynadan Elçin də düşüncəli 
idi. Fəxriyyənin son zamanlar ona qarşı bir qədər soyuqluğu 
təsirsiz qalmamışdı onun qəlbində. Min bir xəyala dolurdu onun bu 
hərəkəti üçün öz ürəyində Elçin. Elçin indi hiss etməyə başlamışdı 
ki, Fəxriyyənin ona qarşı soyuqluğu bir itkiyə çevrilib onun qəlbi 
üçün. Bu itkinin yerini o heç bir şeylə doldura bilməyəcəkdi istəsə 
də. Elə bu zaman Fəxriyyə gəlib onların yanında əyləşdi. Könülü 
Elçinin qucağından elə nəvazişlə götürdü ki, Elçin bu nəvazişin qar-
şısında ona qarşı olan bütün şübhələrini unutdu və Fəxriyyəni özünə 
qarşı soyuqluq göstərməkdə təqsirləndirdiyi üçün hətta özü-özü-
190
nü ürəyində qınadı da. Fəxriyyə onun ürəyində öz əvvəlki yerində 
qərarlaşanda Elçin də dönüb əvvəlki Elçin oldu. Fəxriyyəyə qarşı 
laqeyd, onun hərəkətlərinə qarşı biganə və Elçin özü də hiss etdi 
ki, onun səhvi məhz bundadır. Nə vaxt ki, Fəxriyyəni itirə biləcək 
qorxusu onu haqlayır, o, Fəxriyyəyə qayğı göstərməyə çalışır, ya-
şayır onun üçün bir növü. Nə vaxt ki, bu hal keçib gedir, yenə də 
Elçin çox şeyə laqeydləşir. Bəlkə də ailə dağıntılarının bir çoxunun 
da səbəbləri məhz belə hallardı. Bir-birinin qəlbinə qarşı laqeydlik, 
biganəlik. İnsan hiss edəndə ki, kimsə onun qayğısını çəkməyə daim 
hazırdır, öz həyatından razı qalır. Bəlkə də onun üçün ki, onun həyatı 
da özündən başqa, görünür, kimsə üçünsə qiymətlidir və bu hiss ya-
şadır bəlkə də onu daha böyük həvəslə, həyat eşqi ilə. Fəxriyyə ba-
yaq Könülü Elçinin qucağından götürəndə, onun qayğılı görkəmini 
görüb bəlkə də onun halına yandığı qədər də özünə nifrət etmişdi. 
İndi isə onun laqeyd görkəmini görüb, bu laqeydlik qədər də özünün 
ondan uzaqlaşdığını hiss etdi. İndi onlar cismən bir-birinə nə qədər 
yaxın olsalar da xəyalən bir o qədər bir-birindən uzaq idilər. Onla-
rın qəlbləri arasında laqeydlik və biganəlik sərhədinin keçilməzliyi 
dayanmışdı. Bu keçilməzliyi isə onların özləri yaradırdılar. Bütün 
bunların axırı onların ailə taleyini necə həll edəcəkdi, bunu yalnız 
zaman göstərəcək. Ancaq bircə o, məlum idi ki, hadisələrin inkişafı 
bu cür cərəyan etdiyi halda onlar xoşbəxt ola bilməzdilər. Yaşamaq 
üçün yalnız bir ömür payı verildiyindən, bu həyatda öz xoşbəxtliyini 
qazana bilməmək ən böyük bədbəxtlikdir. Hal-hazırkı vəziyyətə 
Fəxriyyə də, Elçin də belə halda idilər. Onlar öz hərəkətləriylə öz 
səadətlərindən çox-çox uzaq düşmüşdülər. 
***
Məhəbbət ailənin təməli olmalıdır. O ailə üzvləri arasındakı səmi-
miyyət, hörmət hökmranlıq edir, demək o ailənin özülü məhəbbətdən 
191
yoğrulmuşdur. Uşağın da, böyüyün də ailədə öz yeri, öz mövqeyi 
var. Hər bir ailə üzvləri arasında hökmən qarşılıqlı anlaşılma olma-
lıdır. Əks təqdirdə, həmin ailədə münasibətlər və səmimiyyət top-
lusu arasında saflıq və təmizlik sabit qala bilməz. Ailədə xüsusilə 
ər-arvad münasibətləri başlıca rol oynayır. Ər və arvadın tutduğu 
mövqe ailənin bütün üzvlərinə öz təsirini göstərir və bu təsir bir 
növ gələcək ailə münasibətlərini həll edir. Ər və arvadın ailədə bir-
birinə münasibəti uşaqların tərbiyəsində xüsusilə öz əksini tapır. O 
ailədə ki, ər və arvad arasında hörmət və səmimiyyət hökmranlıq 
edir, o ailədə tərbiyə olunan uşaqlar da cəmiyyət üçün faydalı olan 
bir istiqamətdə tərbiyələnirlər. O ailədə ki, yalan, riyakarlıq hökm 
sürür, o ailədə böyüyən uşaqlar da mənəvi cəhətdən sağlam olmur-
lar. Hər hansı bir ailədə arada məhəbbət olmayanda, səmimiyyət 
də, hörmət də uzaq düşür. Belə bir hal Fəxriyyəni çox qorxudurdu. 
Elçinlə onun qurduğu ailənin də təməli məhəbbətlə qurulmamışdı. 
Ona görə də Fəxriyyə hiss edirdi ki, bir vaxt zaman onların da ailə 
münasibətlərinə qiymət verəcəkdir və bu qiymət heç də könül oxşa-
yan olmayacaqdır. Fəxriyyəni ən çox düşündürən bir də o idi ki, belə 
olan təqdirdə yaranmış münasibətlərin təsirinə Könül məruz qala-
caqdı. Bu cür qarışıq fikirlər içərisində günlərini keçirən Fəxriyyə 
alışırdı yavaş-yavaş bu cür həyat tərzinə də. İndi daha onu, deyəsən, 
əvvəlki kimi darıxdırmırdı Elçinin laqeydliyi də. Bəlkə də ürəyində 
ondan əmməlicə küsdüyü üçün Fəxriyyə də biganələşirdi onun 
hərəkətlərinə qarşı. Süsən şəhərə qayıtmaq üçün öz ürəyində təyin 
etdiyi vaxtı üç-dörd gün də geri çəkməli oldu. Çünki Fəxriyyə bir 
həftəlik məzuniyyətlə, hansı mərkəzi qəzetləsə əlaqə saxlamalı idi 
və Süsənlə belə qərarlaşdılar ki, şəhərə eyni vaxtda yola düşsünlər. 
Təyin olunmuş vaxtda artıq Fəxriyyə anasıgildə idi. Süsən Könül 
üçün şəhərdə isti olacağını qət etdiyindən, taksini birbaşa sahildəki 
192
bağa sürdürmüşdü. Onlar həyətə girəndə qapının taqqıltısına bağ 
qonşusu güllü arvad çıxdı və gələnlərin Süsəngil olduğunu görüb 
onlarla salamlaşdı. Güllü arvad doğurdan da mehriban qonşu idi. 
Həyətdəki hər bir salxımı, yalançılar sözü olmasın yarım kiloq-
ramm olan üzümü, sapsarı saralan əncirləri, əsil qonşu kimi, dəcəl 
uşaqların nadincliyindən qoruyub saxlamışdı. Bir az ordan-burdan 
hal-əhval tutduqdan sonra Güllü arvad çıxıb getdi. Bəlkə də bunu, 
Süsəngil yoldan gəldikləri üçün yorğun olduqlarını nəzərə alıb bir 
qədər tez etdi və elə-belə işləri ilə də Güllü arvad həmişə qonşuluq 
münasibətlərini ən yaxşı sahmanında saxlayırdı. Nə isə… 
***
Artıq bir neçə gün idi ki, Fəxriyyə anasıgildə idi. Günün müəyyən 
hissəsini redaksiyada öz işləri ilə məşğul olur, yerdə qalan hissəsini 
isə öz uşaqlıq və gənclik illərinin xoş xatirələri ilə dolu bağda keçi-
rirdi. Arada Fəxriyyə öz rəfiqələri Dilşad və Rəna ilə də zəngləşirdi. 
Onlar birlikdə Fəxriyyənin yanına gələcəklərinə söz vermişdilər. Ara-
da Gülüş də bir neçə dəfə onlara gəlmişdi. Gülüş də Süsən kimi xeyli 
qocalmışdı. Dənizin saf havası qızmar yay günəşinin hərarətinə öz 
təmizliyindən qatmaqla yanaşı elə bil ki, bir qədər də ilıqlaşdırmış-
dı onu. Dəniz elə həzinliklə çağlayırdı ki, Fəxriyyəyə yuxu gətirən 
bir məstlik bəxş edirdi. Belə xoşagələn bir gündə Fəxriyyə həyət 
qapısında Dilşad və Rənanı gördü. Fəxriyyə özünü onların üstünə 
atdı. Onlar bir-birini gənclik çılğınlığı ilə qucaqladılar. Ayaqüstü hal-
əhvaldan sonra keçib həyətdə öz əvvəlki yerində olan stolun arxasın-
da əyləşdilər. Rəna da, Dilşad da zahiri cəhətcə xeyli dəyişmişdilər. 
Onlar qızlıq vaxtlarındakına nisbətən xeyli kökəlmişdilər. Bəlkə də 
Fəxriyyə onları çoxdan görmədiyi üçün belə fərqli görkəmdə qəbul 
etdi. Rəna da, Dilşad da Könülü oynatmaqdan doymurdular. Könül 
193
yavaş-yavaş dil açırdı. O onun üçün tanış olmayan bu kəslərin quca-
ğından qopub anasına doğru can atırdı və bir uşaq qəribsəmişliyi ilə: 
– Mama, mama, – deyə Fəxriyyənin qucağına getmək istəyirdi. 
Dilşad: 
– Yaxşı get, – deyə onu Fəxriyyəyə verdi və əlavə etdi: 
– «Şeytan bala», maşallah, nə yaman böyüyüb. Fəxriyyə qadın-
lara məxsus bir ifadə ilə gülə-gülə onların hansı zahiri əlamətinəsə 
işarə etdi və dedi: 
– Heç özünüzünkülərdən xəbəriniz yoxdur. Beləcə onlar deyib 
gülə-gülə xeyli söhbət etdilər. Nəhayət, söhbət fırlanıb gəlib ailə 
məsələləri üzərində dayandı. Burada onlar səslərini bir az alçaldıb 
daha ciddiliklə söhbətə girişdilər. Fəxriyyə Rənadan necə dolandıq-
larını soruşdu. Onun yerinə Dilşad cavab verdi: 
– Belə də, Fəxriyyə, ailə həyatı sənin özünə də yaxşı məlumdur. 
Adam istər-istəməz öz sərbəstliyini bir qədər əldən verir. Bir çox 
məsələlərin həllində bəzən ürəyincə olmasa da güzəştə getməyi daha 
yaxşı yol hesab edirsən. Ancaq orası var ki, ailə qayğısını daşıya-daşı-
ya hiss edirsən ki, yaşayırsan. Yaşayırsan həyatın sənə verdiklərini bir 
vaxt alacağı dövrə çatmaq üçün, yaşayırsan öz gələcək nəslini inkişaf 
etdirmək üçün. Rəna onun sözünə bir az da qüvvət verib əlavə etdi: 
– Hər yaş dövrünün özünə görə qayğısı, xoşbəxtliyi var. Bizim 
üçün də indi ən böyük xoşbəxtliyi ailə səadəti yarada bilər. O, bu 
sözləri deyərkən Fəxriyyənin daxilində elə bil ki, nə isə qırıldı. Bu 
daxili narahatlıq Fəxriyyəyə xatırlatdı ki, o, ailə səadətindən uzaqdır. 
Sadəcə olaraq Elçinin həyat yoldaşıdır. Elə bu vaxt Süsənlə Gülüş 
həyət daxil oldu. 
Gülüşgilin bağı olmadığından o, hərdən yay vaxtı Süsəngildə qa-
lıb dincəlirdi. Bu Süsən üçün çox xoş idi. Onlar dənizin saf havası 
ilə ömürlərini uzada-uzada söhbət edirdilər. Görünür, indi də Gülüş 
194
bu məqsəd üçün gəlmişdi. Fəxriyyə gələnlərlə görüşdükdən sonra 
onları stolun yuxarı başına dəvət etdi. Gülüş nəfəsini bir qədər dərib 
dedi: 
– Hamımız bir yerə beləcə yığışmışıq, bir tərəfdən, adamın ürəyi 
dağa dönür, digər tərəfdən də kövrəlirəm. Sevinirəm ona görə ki, 
həyatın imtahanlarına sinə gərə-gərə yaşayırıq. Kövrəlirəm ona görə 
ki, yaşanmış günlərimiz bir daha yaşanmayacaqdır. Süsən keçmiş 
xatirələrdən yaranmış kövrək bir təbəssümlə üzünü Gülüşə tutub 
dedi: 
– Nə qədər yaşa dolsalar da, Fəxriyyəgilə işarə ilə, öz ceyran 
balalarımı yenə də əvvəlki kimi, qayğısız dəcəl qızcığazlar kimi 
sevirəm. Mənim gül balalarım ailə qursalar da yenə də mənim 
qəlbimdə əvvəlki uşaq qayğısızlığı ilə qalacaqdırlar. İndiki gənclərin 
xoşbəxt bir ailədə birləşməyi biz qocaların rahatlıq içərisində yaşa-
mağı deməkdir. Ailə qurarkən hökmən sevməyi bacarmaq lazımdır. 
Dilşad onun sözünə qüvvət verdi: 
– Təməli məhəbbət üzərində qurulmayan ailənin taleyi uğursuz 
olar. Uğursuz taleli ailələr isə itirilmiş insan səadətlərinin axşamüstü 
izləridir. O izlər ki, bəlkə də gələcəyin ən parlaq, ən gözəl ideyala-
rını yarada bilən insanlar yetişdirə bilərdi. Rəna bəlkə də bir qədər 
sədalövlüklə belə bir sual verdi: 
– Görəsən, belə ailələrdə baş verə biləcək uğursuzluqların qar-
şısın almaq mümkün deyildirmi? Nə vaxta qədər belə uğursuzluq-
lara məruz qalacaq insanlar? Hamı susmuşdu. Görünür, söhbət in-
san talelərindən getdiyi üçün hamını ciddiliklə düşünməyə məcbur 
etmişdi. Arada bir müddət sükut öz səssizliyini nümayiş etdirsə də 
yenə də Gülüşün asta, lakin amiranə olan səsi pozdu bu dinməzliyi: 
– Uğursuz ailələrin aqibəti hamıya bəllidir, dağıntılı olduğun-
dan o belə adlanır. Əlbəttə ki, insan öz ağıl və şüuru ilə belə uğur-
195
suzluqların qarşısını vaxtında ala bilər. Lakin bəzən insan öz ailə 
münasibətlərində laqeydlikdənmi, bilməməzlikdənmi səhvlərin 
ar dın ca səhvlərə yol verdiyindən son nəticədə fəlakətli bir həyat 
səh nəsi ilə üzləşir. Ailədə bir-birinə güzəştə getməyi bacarmaq la-
zımdır. Hər kiçik səhvin əvvəlcədən qarşısını almaq lazımdır ki, 
böyüyüb fəlakətlərə səbəb olmasın. Pisi pis, yaxşını da yaxşı qiy-
mətləndirməklə yanaşı, hər vaxt öz səadətinə yağı kəsilə biləcək 
hadisələrlə mübarizə aparmaq üçün müqavimət göstərməyə hazır 
olmalısan. Ailə səadətini qorumaq bütün ailə üzvlərinin, o cümlədən 
ərlə arvadın ən müqəddəs borcudur. Ailənin qorunmasında ən başlı-
ca şərt isə birinci növbədə, sədaqətli olmaqdır. Unutmaq lazım deyil-
dir ki, məhz bir çox ailələrin uğursuzluqları, ailə üzvlərinin hər hansı 
birinin sədaqətsizliyindən başlamışdır. O kəs ki, öz hissləri üzərində 
hökmranlıq etməyi bacarmadı, onun ailə səadətini qoruya biləcəyi 
şübhə altındadır. Gülüş danışdıqca, Fəxriyyənin də, Rənanın da, Dil-
şadın da düşüncələri baş alıb gedirdi öz uğurlu, uğursuz ailə qay-
ğıları üzərinə. Fəxriyyə daha düşüncəli görkəmə malik idi. Gülüş 
danışdıqca daxili bir kədərlə dinləyirdi onun hər sözünü. Demək olar 
ki, bu sözlərin hamısı onların ailə münasibətlərinə aid idi. Elçinlə o, 
bir-birinə bəlkə də güzəşt edirdilər ki, zahirən ailə sakitliyi pozul-
masın. Lakin daxilən onlar bir-birindən narazı idilər, özü də çox. 
Bir-birini duymayan qəlblər həm də bir-birinə yapışmır. Fəxriyyə 
ailə səadətinin şirinliyindən həzz almamış, əzabı ilə yaşayırdü onun. 
Bəlkə də onların ailə talelərinin belə uğursuzluqla inkişafı, ailə 
münasibətlərinin sahmanda saxlanılmasında lazım olan hərəkətləri 
edə bilmədiklərindən yaranan narazılığın günahı, öz ürəklərindəkini 
bir-birində görmələrindən irəli gəlirdi. Elə əslində də belə idi. Onlar 
bir-birinə daxilən də güzəştə getsəydilər, bir-biri üçün daha yaxın və 
əziz ola bilərdilər. İndiki vəziyyətdə isə ailə talelərinin bu cür inki-
196
şafı onları fəlakətə yuvarlayırdı. Gülüş öz sözünü davam etdirərək 
deyirdi: 
– Söhbət insan talelərindən getdiyindən adam danışdıqca öz 
həyəcanını və ürək ağrısını saxlaya bilmir. Bəs görəsən, belə ailə 
uğursuzluqlarına səbəbkar olan kəslər özlərini necə hiss edirlər? 
Onların da ürəkləri ağrıyırmı? Bir vaxt öz səadətini itirə biləcəyini 
düşünmək belə əsil insan üçün dözülməz bir iztirab gətirir. Bu iz-
tirabı çəkmək də dağılmış ailənin bir üzvü olmaq kimi bir şeydir. 
Fəxriyyə yenə də öz ürəyindən keçirdi: 
– Bu əzab artıq mənə tanışdır. Gecələrimi uzun edib bu əzab 
mənim son zamanlar. Yaşadıb məni iztirablar içərisində saatlarla, 
günlərlə. Nifrət etdirib özümü-özümə daxilən bu əzablar. Fəxriyyə 
öz düşüncələrindən ayrılanda artıq Gülüş susmuşdu. Süsən da-
nışırdı. Bəlkə də ana səsindəki doğmalıq ayırmışdı Fəxriyyəni öz 
fikirlərindən. Lakin elə Süsənin ilk cümləsi həkk oldu Fəxriyyənin 
beynində bəlkə də ömürlük: 
– Bir anlıq səadət bəzən bir ömrə bəs edir, lakin bir ömür daxilində 
insan bəzən bir anlıq səadətini əldə edə bilmir. 
Əldə olunmuş bir anlıq səadəti yaşadanlar da olur, bu bir an-
lıq səadətin eşqi ilə yaşayanlar da olur. Həmişə bir ümidin eşqiylə 
yaşayıb insan, yaşayır insan. Fəxriyyə bu sözlərdən sonra ürəyinin 
dərinliklərindən gizli bir gizilti keçdiyini duydu. Bu elə bir gizilti 
idi ki, bəlkə də Fəxriyyənin özünə də etiraf edilmək istəmirdi qəlbi 
tərəfindən. Ancaq Fəxriyyə həm də hiss etdi ki, bir sevgi işığı ilə 
işıqlandırırdı onun ürəyini bu bir anlıq gizilti. Bəlkə də bu gizilti, 
bu işıq bir qədər uzun sürsəydi Fəxriyyə inanacaqdı bu sevginin 
yarada biləcəyi səadətə. Lakin bir anlıq oldu bu. Dilşad da, Rəna 
da düşüncəli idilər. Ailə münasibətlərinin bir sıra xüsusiyyətləri ay-
dınlaşdı onlar üçün Glüşün, Süsənin sözləriylə. Onlar bir daha hiss 
197
etdilər ki, səadət insanların öz əlindədir. Səadətə doğru atılan addım 
təmizlikdən, saflıqdan doğur. İnsan uzun müddət onu məşğul edən 
düşüncələrdən ayrılanda birdən-birə ətraf mühit ona qəribə gəlir. Elə 
bil ki, həyat qəfil dumanlıqdan çıxıbsanmış kimi peyda olur. Yalnız 
bircə anlıq çaşqınlıqdan sonra hiss edirsən ki, elə sənin içərisində 
yaşadığın əsil həyat budur və birdən-birə həyata qarşı səndə elə bir 
sevgi oyanır ki, bu gözəl, qoca, yaraşıqlı dünyada yaşadığın üçün 
minnətdarlıq edirsən taleyinə. Baxdıqca gözünü oxşayır hər tərəf. 
İndi onlar da öz düşüncələrindən ayrıldıqları üçün belə bir hal 
keçirirdilər. 
Çağlayan dənizin güclə eşidilən pıçıltısı da yeni ruh, yeni həvəs 
oyadırdı yaşamağa insanda. Göz işlədikcə uzanan mavi dəniz, 
sahilə ələnmiş kimi görünən narın qumlar, öz hərarətiylə dənizin 
nəfəsini buxarlandıran odlu günəş sadəlikdən doğan böyük əzəmətin 
təmizliyi kimi yaşadırdı insanı rahatlıqla, həm də öz gözəllikləri 
ilə oyadırdı insanın ən xoş duyğularını. Bütün bu cazibədarlıqlar 
Fəxriyyə qəlbinə də təsirsiz qalmamışdı. İndi o, yenidən hər şeyi 
unudub yalnız Bəxtiyarı düşünürdü. İndi o, xəyalən öz sevdiyinin 
idi. Əsiri olmuşdu bu sevginin Fəxriyyə. İndi nə Elçin, nə Süsən, nə 
Gülüş, nə rəfiqələri, heç kəs yox idi elə bil ki, həyatda. Bir Fəxriyyə 
var idi ucsuz-bucaqsız mavi dənizin sahillərində, bir Bəxtiyar var 
idi möcüzəli şəkildə pıçıldaşan dalğaların qoynunda, məğrurluqla 
dayanaraq qollarını açıb, çılğınlıqla onu özünə cəlb edirdi. Əvvəlcə 
Fəxriyyə tərəddüd edirdi, atılsınmı mavi dənizin sularına, görəsən 
gedib çata bilərdimi Bəxtiyara. Lakin sonra gözlərini yumub irəlilədi. 
İrəlidə Bəxtiyar dayanmışdır, aralıqda isə qorxunc dalğalar var idi. 
Fəxriyyə Bəxtiyara çatıb-çatmadığını bilmirdi, lakin xəyalən onun 
idi. Yenidən Fəxriyyə düşüncələrdən ayrılanda bunun xəyal olduğu-
nu hiss etdi…
198
*** 
Artıq Fəxriyyə ezamiyyətdən qayıtmışdı. Anasından, Gülüşdən, 
rəfiqələrindən ayrıldığı üçün bir qədər ürəyi darıxırdı onun. Səhər 
işə çıxacağı günü səbirsizliklə gözləyirdi Fəxriyyə. Elə bil ki, indi 
onun üçün bir otaqda Elçinlə üzbəüz oturmaqdan ağır cəza yox 
idi. Heç bəlkə də Elçin onun hərəkətlərinə fikir də vermirdi. Ancaq 
Fəxriyyəyə elə gəlirdi ki, Elçin onun daxili sarsıntılarını duyur və 
onun bu vəziyyətdə qalmasından həzz alır. Yazıq bir-biri ilə bağlı 
olsalar da biri-birinə laqeydlik göstərən qəlb sahiblərinin halına. 
İnsanda bir-birinə qarşı cəlbedici xüsusiyyətlər olmalıdır ki, on-
ların ürəklərini yaxınlaşdıra bilsin. Elə məhəbbəti də yaradan bu 
cəlbedicilikdir. Arada məhəbbət olmayanda həvəs də bir müddətdən 
sonra keçib gedir və o zaman artıq bir-biri üçün adiləşmiş şəxslər bir-
birilərinə qarşı laqeydliyin və biganəliyin torundan heç vaxt xilas ola 
bilmirlər. Onların ürəkləri və qəlbləri arasında getdikcə dərinləşən 
uçurum yaranır. İndi Fəxriyyə də, Elçin də belə bir vəziyyətdə idilər. 
Hərdən bir müddət onlar üçün həyəcan telləri yaradan Könüllə 
əyləncələri yaxınlaşdırırdı onları bir-birinə. Sonra yenə də bir-birinə 
qarşı laqeydliyin amansız əlləri qara pərdə çəkirdi onların arasına. 
Fəxriyyə şəhərdə rəfiqələrinin danışığından hiss etmişdi ki, ailə 
həyatı xoşdur onlar üçün, çünki sevirdi onlar öz ərlərini. Ancaq 
Fəxriyyə sevə bilmirdi Elçini. Yaşamaq çətin olmuşdu ona Elçinlə 
bir yerdə. Bu amansız ailə səhnəsinin hər bir oyunu sıxırdı onun 
ürəyini məngənətək. Əzab verirdi ona sevmədiyi bir adamla ürəyini 
bildirmədən bir yastığa baş qoyması. Bəlkə də Elçin də belə idi, ona 
görə də uyuşa bilmirdi Fəxriyyəyə, ancaq Fəxriyyə belə idi. O, hiss 
edirdi ki, heç vaxt sevməmiş, nə də sevmir Elçini və özü-özünün bu 
halına təəccüb qalırdı ki, bax elə indiyə qədər sevmədiyi bir adamla 
necə yaşamışdır. 
199
Yay günləri həmişə hava yaxşı olanda axşam sərini həyətdə 
oturmaq Diləfruzun çoxdankı adəti idi və nədənsə Diləfruz keçib 
həyətdəki stolun arxasında əyləşən kimi evdə olanda Fəxriyyə də, 
Elçin də gəlib onun yanında oturardılar. Bəlkə də bu bir adət şəklini 
almışdı onlar üçün. Ancaq nədənsə xoş gəlirdi bu adət onların hər 
ikisinə. Nə isə… Hər halda arada olan cəlbedicilik toplamışdı onları 
yenə də bir yerə. Diləfruz kök bədənini elə yayxandırıb əyləşmişdi 
ki, oturacağın üstündə, qıraqdan baxanda elə təsəvvür etmək olardı 
ki, dünyanın bütün kurort şəhərlərinin parklarından üstün tutur o bu 
iki yasəmən ağacı arasındakı bir parça sahəni. Sonra o kök bədəninə 
yaraşmayan bir cəldliklə özünü dikəldib üzünü Elçinə tutdu və dedi: 
– Gəmiləri dəryada qərq olan gəmiçi kimi nədir yenə qaşqabağı-
nı sallayıb əyləşmisən. 
Onun bu sözlərində ana danlağının ərkyanalığı ilə yanaşı, həyata 
qarşı da bir çağırış var idi. Xoşbəxtdir o kəslər ki, uzun müddət ana 
qayğısını öz üzərlərində hiss edirlər. Bu qayğının sığalı toxunan 
qəlb məlhəm kimi qəbul edir bu nəvazişi. Elçin üçün də belə bir xoş 
təsir bağışladı anasının sözləri. O, uşaq kimi gülümsünə-gülümsünə 
dilləndi: 
– Adam öz ürəyi ilə o qədər danışır ki, bu bəlkə də qəlbinin sözə 
olan ehtiyacını təmin edir. Diləfruz bir qədər ciddi görkəmlə: 
– Səhv edirsən Elçin. İnsan ürəyi hökmən başqa qəlb sahiblərinin 
düşüncələrinə möhtacdır və insan heç vaxt öz düşüncələri ilə öz 
qəlbinin istəklərini təmin etmiş hesab edə bilməz. Başqa qəlb 
sahibləri ilə xoş təmasda olmağınsa yalnız bir yolu var, o da həmin 
qəlb sahiblərinə qarşı yeri gələndə qayğı göstərməyi bacarmaqdan, 
hər bir şəxsin özünə görə şəxsiyyətini düzgün qiymətləndiməkdən 
ibarətdir. İnsan başqalarına qarşı laqeydlikdən, biganəlikdən nə qədər 
uzaq olsa, o qədər başqalarına qarşı özündə xoş bir qılıq yaradar və 
200
o kəslərin ürəklərində özünə yer tapar. Bu isə bəlkə də əvvəlcədən 
sənin xoşbəxtliyinin təmin olunması deməkdir. Çünki xoşbəxtlik 
yalnız insanlar arasındakı münasibətlərdən yaranan bir nəticədir. 
Diləfruzun dediyi sözlər Fəxriyyəni də, Elçini də ciddiliyi ilə 
düşünməyə məcbur etdi. Bəzən insanlar çox vaxt öz xoşbəxtliklərini 
itirdikdən sonra bunu qiymətləndirirlər. Daha bədbəxt o kəslərdir 
ki, sonradan başa düşürlər ki, onlar heç xoşbəxt olmayıblar. Elçini 
bilmirəm, Fəxriyyə indiki vəziyyətdə özünü ikincilərdən sanırdı. 
O öz taleyinə nifrət etdiyi qədər də acıyırdı. Bəlkə də Elçin də 
belə bir vəziyyətdə idi. Çünki o, həddindən artıq fikirli və məyus 
görünürdü. Öz vəziyyətini o, ürəyində belə qiymətləndirirdi: 
– Fəxriyyə ilə bizi bir-birimizdən duyula bilməyən bir ürəyin 
sərhədi ayırır. Bəlkə də bu işdə heç birimiz günahkar deyilik. Sadəcə 
olaraq bir-birimizin qəlbinə yad adamlarıq. Bu işin ilkin təməlini 
mən qoymuşam, mən də əzabını çəkməliyəm. Fəxriyyə məni sevsə 
də, sevməsə də onun üçün müəyyən həyat şəraiti yaratmalıyam. Bu 
həm də mənim ev-ailə qayğılarımı daşımağım deməkdir. Bəzən elə 
olur ki, mən bir çox məsələlərə qarşı biganəlik göstərirəm. O bunu 
öz ürəyində mənim ona qarşı laqeydliyim kimi də qiymətləndirə 
bilər. Əslində mən özüm istəmirəm ki, hər şeyə reaksiya verim. Həm 
də indiyə qədər elə zənn edirdim ki, o məni sevəcəkdir. Lakin indi 
hiss edirəm ki, onun ürəyi mənimlə deyildir. Özümü Fəxriyyəyə 
sevdirmək üçün bəlkə də mənim yalnız bir çıxış yolum var. O da 
öz hərəkətlərimlə, xüsusilə ona qarşı qayğıkeşliyimlə elə vəziyyət 
yaratmaqdır ki, mənim cəlbediciliyim kimsələrinkindən daha bö-
yük olsun Fəxriyyə üçün. Yalnız belə olan təqdirdə mənim sevgim 
kimsələrin sevgisini (əgər varsa) sıxışdırıb çıxarar Fəxriyyənin 
ürəyindən. Yalnız o zaman öz xoşbəxt həyatımı təmin etmiş olaram. 
Yalnız o zaman hiss edərəm ki, mən də yaşayıram. Bu cür düşüncələr 
201
içərisində çırpınan Elçin artıq Fəxriyyə ilə onun arasında baş verən 
münasibətlərin ailə dağıntılarına apara biləcəyini hiss edirdi və öz 
ürəyində bu prosesin qarşısını almağı və hətta özünü Fəxriyyəyə 
sevdirməyi qarşısında məqsəd qoydu. Elçin həmişə öz qərarında 
qəti idi. Fəxriyyə isə öz hisslərinin əlində əsir idi. Ər evi artıq onun 
üçün əzab mənbəyi idi. İmkanı olsaydı bir gün də Elçinlə bir otaqda 
nəfəs almazdı. Bu Elçinə qarşı nifrətdən irəli gəlmirdi. Fəxriyyə 
Elçini sevməsə də, ona nifrət də etmirdi. Bu Bəxtiyara qarşı olan 
məhəbbətdən irəli gəlirdi. Bəlkə də yalnız Bəxtiyarın məhəbbəti 
Fəxriyyə üçün ər evini əzab mənbəyinə çevirmişdi. Ancaq Fəxriyyə 
üçün ən təəccüblü cəhət bu idi ki, hisslərinin belə xaosu içərisində 
yaşamaq ehtirası daha güclü idi Fəxriyyədə. Bu nədən irəli gəlirdi, 
bu hissin ümid oyadan səbəbləri nədən ibarət idi, bilmirdi Fəxriyyə. 
Ancaq daha böyük həvəslə, daha böyük ehtirasla yaşamaq istəyirdi. 
***
Həyat insanı nə qədər sınaqlara çəksə də öz dözümüylə, iradəsiylə 
insan yenə də insan olaraq qalır. Bəlkə də elə bütün canlılar üzərində 
hökmranlıq etmək hüququnu öz dözümüylə, iradəsiylə qazanmışdı 
insan. Lakin insanın dözümünün, iradəsinin də həddi-hüdudu var, 
axı. Bəzən bu həddi keçir insan səbirsizliyi ilə, dözümsüzlüyü ilə. 
Səbr, dözüm nə qədər insanladır, o öz gələcək məqsədinə planlı 
inkişafla yaxınlaşır. Elə ki, insan etdiyi səhvlərlə, tələsik çıxardığı 
qərarlarla öz müvazinətini itirir, tədricən, heç özü də hiss etmədən 
bəlkə də əldə edəcəyi öz səadətini də əldən verir. Fəxriyyə indi belə 
bir vəziyyətdə olmasa da tərəddüd içərisində idi öz ikiləşmiş daxili 
hissləri arasında. Elə bil ki, iki güzgünü üz-üzə qoymuşdun. Onların 
əksləri bir-birinə düşüb get-gedə artdığı kimi, Fəxriyyə də öz daxili 
hisslərinin belə kiçilə-kiçilə bir-birindən ayrıldığını hiss edirdi. San-
202
ki onun əsəbləri də bir qədər pozulmuşdu. Bir fikir uzun müddət 
qərarlaşmırdı onun qəlbində. Bəlkə də qərarsızlığın astanasında da-
yanmış bir şəxsin keçirdiyi həyəcanlardan irəli gəlirdi bu hal. 
Nədənsə, indi daha çox Elçinlə ailə qurduqları bir neçə ilin 
xatirələri ürəyini ağrıdırdı onun. Xatirələri də kövrəlmişdi elə bil, 
yaş ələnirdi Fəxriyyənin gözlərindən tez-tez. Bu kövrəklik bəlkə də 
ömürlük itiriləcək Elçinli günlərin yetim qalacağı üçün göz yaşı axı-
dırdı. Nə edəydi Fəxriyyə, necə yaşayaydı ki, Elçinli günlərlə keçib 
getmiş ilk gənclik çağlarını Bəxtiyarın məhəbbəti ilə birləşdirəydi. 
Yalnız belə hal xoşbəxt edə bilərdi Fəxriyyəni. Lakin belə bir halı 
yaratmaq mümkünmüdür? Suya təşnə olan bir dodaq kimi möh-
tac idi Fəxriyyə belə bir yaşayışa. Lakin əfsuslar, çox əfsuslar ki, 
belə bir həyat qismət deyildi ona. Fəxriyyənin ürəyi elə uçunurdu 
ki, evdən çıxanda. Qalmaq istəmirdi nədənsə son zamanlar evdə 
Fəxriyyə. Yalnız Könül cəlb edirdi bircə onu öz hərarətsiz yuvası-
na. Elə bil ki, onu hansı bir günah üstündəsə məhkum etmişdilər, 
öz evi isə həbsxana idi onun. İnsan qəribə məxluqdur, çox qəribə 
məxluqdur. İşə bax Fəxriyyə üçün öz evi həbsxanaya çevrilmişdir. 
Doğrudan da, mövcud vəziyyətdə Fəxriyyə üçün ən ağır cəza evdə 
qalmaq idi. Xüsusilə də Elçinlə bir yerdə qalanda ona qarşı xəyalən 
sədaqətsizliyindən utanırdı. Utanırdı Elçinin üzünə dik baxışlarını 
əyən bir düşüncə ilə, ürək ağrıdan bir gizilti ilə baxmağa. Belə bir 
ömürü yaşamaq nə qədər çətin olsa da Fəxriyyəyə, hərdən o qədər 
də xoş gəlirdi ona, bəlkə də düşüncəli surətdə etdiyi ən böyük bir 
səhvin cəzası kimi çəkmək istəyirdi bu əzabları. Ancaq əzabın da, 
işgəncənin də insanı cana doyduran halları olur axı. Fəxriyyə də 
hərdən öz əzablarından cana doyurdu. Və cana doyanda xoş gəlmirdi 
bu əzablar ona artıq. Doğurdan da, məhəbbət insanı qəribə hallara 
salırmış. Fəxriyyə tez-tez haldan-hala düşürdü. O, gah bulud kimi 
203
tutulur, gah da kədərli bir təbəssümlə gülümsəyirdi. Hiss olunur-
du ki, onun bu kədərli gülüşü taleyin istehzasıdır. O, hələ də belə 
əzablar içərisində yaşadığı üçün öz taleyinə bu kədərli təbəssümlə 
yaşamaq ehtirasından doğan istehzasını bildirirdi. Fəxriyyə yaşa-
yırdı həqiqətin gözlərinin içərisinə dik baxa-baxa, lakin o, dik baxa 
bilmirdi Elçinin gözlərinin içərisinə, gözlərində Bəxtiyarın xəyalı 
olduğu üçün. Könülə baxmaqdan da çəkinirdi belə anlarda, bəlkə də 
onun məsumluğuna xələl gətirə biləcəyindən qorxaraq. O, həddən 
çox ifrata varırdı. 
Yayın axırıncı ayı idi. İstidən nəfəsi təngimiş təbiət lal bir sükutla 
dincəlirdi. Yalnız gün-günortadan bir qədər ötəndən sonra hava ya-
vaş-yavaş sərinləməyə başlayır, təbiət tədricən dirçəlirdi. Gün üzü 
axşama getdikcə Fəxriyyə elə darıxırdı ki, bəlkə də bu Günəşin qü-
rub edəcəyindən yaranan bir hiss idi bu insan qəlbində. Bəlkə də 
Bəxtiyardan ayrıldığı üçün baş verirdi bu hal onda. Nə isə Fəxriyyə 
darıxırdı axşamüstülər. Fəxriyyə üçün belə darıxdırıcı çağlardan biri 
yaşanırdı yenə. Könüllə əylənib birtəhər başını qatışdırmaq istəyirdi o. 
Elə bu vaxt Ülkərin xoş bir təbəssümlə həyət qapısından içəri girdiyini 
gördü. Fəxriyyə sevincindən az qaldı ki, qanadlanıb uçsun Ülkərin qaba-
ğına. Onlar səmimiyyətlə qucaqlaşdılar. Fəxriyyə Ülkərə xoş gəlmisən 
deyib evə apardı. Ülkər bir qədər dostanə gileylə: 
– Nə olar işçi bir qadın olanda, daha bizi yada salmırsan. Yenə də 
ürəyim dözmədi, gəldim. Fəxriyyə ərklə onun çiynindən vurub dedi: 
– Açığı qibtə edirəm sənin ürəyinə Ülkər. Vallah sənin ürəyin qızıl-
dır, qızıl. Mənim üçün nə desən haqqın var. Qüdrət qardaş necədir? 
Bəs o, niyə gəlmədi? Ülkər təmiz bir istəklə Fəxriyyəni süzdü və 
dedi: 
– Məgər Elçin bizə gəlir ki, o da gəlsin? Sonra gülümsünərək 
əlavə etdi: 
204
– Zarafat edirəm, Fəxriyyə, bir azdan o da gələcək və sonra 
hiyləgər bir təbəssümlə gülümsəyərək: 
– Özünüzə baxmayın, siz gəlməsəniz də, biz gələcəyik. Sanki 
sözləşiblərmiş kimi bir azdan Elçinlə Qüdrət də gəldilər. Elə şirin 
dostanə söhbət gedirdi ki, Fəxriyyə unutmuşdu taleyinin acı oyun-
larını. Elçinlə Qüdrət söhbət edə-edə nərd oynayırdılar, Fəxriyyə ilə 
Ülkər Könülü oynada-oynada söhbət edirdilər. Ülkər deyirdi: 
– İnanırsanmı, Fəxriyyə, səndən nə gizlədim, Qüdrət mənim 
üçün qəlbimi daha yaxından duymağı ilə qayğıkeşliyi ilə ən əziz 
bir kəsdir. Bir vaxt onu itirə biləcəyimi düşünmək belə mənim üçün 
ölümdən ağırdır. Bəlkə də dünyada ailə səadətinin yarada biləcəyi 
xoşbəxtliyi heç bir şeylə yaratmaq mümkün deyildir. Ali təhsilli 
bir kəsə bəlkə də bunları demək gülüncdür. Lakin mən dünyada 
ailə səadətindən böyük bir xoşbəxtlik tanımıram. Onun son sözləri 
Fəxriyyənin ürəyini qızmar köz kimi yandırdı. Ailə səadəti tamarzı-
sında olan bir qəlb sahibi üçün əlçatmaz idi Ülkərin yaşadığı günlər. 
Fəxriyyə belə bir səadəti əldə etmək üçün bəlkə də yarı ömrünü 
verərdi. Əfsuslar olsun ki, bu qurbanı da verə bilmək imkanından 
məhrum idi o. Ülkərgil gedəndən sonra da onun şirin danışığı, xoş 
təbəssümü Fəxriyyənin qulaqlarından xeyli çəkilmədi. Elə bil ki, 
onun bir az asta-asta olan şən gülüşləri hopub qalmışdı divarlara və 
hər tərəfdən səslənirdi: 
– Sən öz xoşbəxtliyini itirmisən, Fəxriyyə, itirmisən. Fəxriyyəyə 
elə gəlirdi ki, bu sözlər onun qulaqlarından beyninə işləyərək, uğul-
tudan gurultuya çevrilib, didəcəkdi onun beynini. Artıq Fəxriyyə ər 
evində qalmaq üçün bütün iradəsini toplayırdı. Dözülməz olmuşdu 
onun halı yaman. İndi Fəxriyyə elə bir vəziyyətdə idi ki, yüngülcə 
bir təkan lazım idi onun böhranlı hisslərini yerindən oynatmağa. 
Cüzi bir təkan da olsaydı Fəxriyyə baş götürüb qaçardı bu evdən. O, 
205
ürək ağrısı ilə tərəddüd içərisində bəlkə də bu son təkanı gözləyirdi. 
Görəsən, bu son təkan olacaqdımı? 
Yox, hələ ki Fəxriyyə dözürdü. Öz üzüntülü əzablarının içərisində 
qovrulsa da dözürdü. Dözdükcə də məhəbbətinin təmizliyi yaşadırdı 
onu. Fəxriyyə hiss edirdi ki, Bəxtiyara qarşı olan məhəbbətində ehti-
rasının gücü sevgisindən üstün olsaydı, dözə bilməzdi bu qədər daxi-
li gərginliyə. Əgər o öz ürəyində ehtirasını sevgi hissi səviyyəsinə 
qaldırsaydı, indi çoxdan Bəxtiyarın qucağında xumarlanardı. Əgər 
dözürdüsə, demək onun sevgisi təmiz idi, saf idi. Əgər dözürdüsə, 
heç bəlkə də bunu xəyanət adlandırmaq olmazdı. Çünki o, odlu bir 
istəklə sevib, ürək ağrısı ilə atəşin yanğısına dözürdü. Kimin ki-
min ürəyindən keçənlərdən xəbəri var. Fəxriyyənin daxilən nələr 
çəkdiyini uzun gecələr qovuşmayan kirpikləri, dağı arana, aranı 
dağa qatan ürəyi bilirdi. İnsanda ürəyin hökmü ilə hərəkət etmək də 
böyük iradə tələb edir. Əgər bu vaxta qədər Fəxriyyə dözmüşdüsə, 
öz hisslərinin sərbəstliyini yeri gələndə cilovalamağı bacarmış-
dısa, demək o, böyük iradə sahibi idi. Bəlkə də öz məhəbbətinin 
təmizliyini, əzəmitini, vüqarını qorumaq üçün bəs edəcəkdi ona 
bu iradə. Həyat nədir? İnsanlar arasında münasibətlərin xaosundan 
ibarət bir dünya. Oğul istərəm ki, bu dünyanın xeyirindən, şərindən 
baş çıxara. Yaşaya bir ürəyi sındırmadan, bir qəlbə toxunmadan. Ya-
şaya öz ürəyinin hökmü ilə, yeri gələndə öz ürəyinə də hökm etməyi 
bacara-bacara. Fəxriyyə öz ürəyinin döyüntüsünü sanki sinəsində 
eşidirdi. O, qapısı açıq qəfəsdən uçmağa iqtidarı olmayan bir quş 
kimi yerində çırpınırdı. Üzürdü Fəxriyyəni bu sarsıntı, bu çırpıntı. 
Bəlkə də taleyin saysız qurbanlarından birinə çevrilə bilərdi bu ha-
lıyla o. Ancaq dözürdü hələ, son təkandan qorxa-qorxa dözürdü. 
Fəxriyyə dözməyi bacarırdı, bəs Bəxtiyar? O neyləyirdi, ya-
şayı bilirdimi Fəxriyyəsiz. Həyat insanı öz amansızlığı ilə yaman 
206
dərdə salır. Bəxtiyar da belə dərd sahiblərindən idi. Fəxriyyə onun 
ürəyini öz əlindən almışdı. İndi Fəxriyyənin idi Bəxtiyarın ürəyi. 
Fəxriyyə üçün yaşayır, Fəxriyyə üçün duyur, Fəxriyyə üçün hiss 
edirdi o. Fəxriyyənin ən əziz bir əmanəti kimi, Fəxriyyəni düşünən 
hisslər, duyğular bu ürəkdə yaşayırdı. Bəxtiyar öz sevgisini nə qədər 
gizlətməyə çalışsa da Fəxriyyə duymamış deyildi bu sevgini. Bəlkə 
də elə öz sevgisinin Fəxriyyə tərəfdən duyulduğunu hiss etdiyindən 
onu görəndə daha da həyəcanlanırdı Bəxtiyar. Fəxriyyə ilə bir yerdə 
olanda sanki dünyanın bütün səadəti cəmlənirdi Bəxtiyarın ürəyində. 
Çətin idi Bəxtiyar üçün də, çox çətin idi bu yaşayış. Öz canından 
artıq sevdiyi bir kəslə birləşə bilmirdi Bəxtiyar. Bəlkə də Fərhad 
kimi dağı çapmaq lazım olsaydı, çapardı o, ancaq bu birləşmə üçün 
hüququ yox idi Bəxtiyarın. Neyləsin, necə yaşasın Fəxriyyəsiz, 
heç özü də bilmirdi. Deyirlər ki, daha güclü məhəbbət ağılla bir 
araya sığmaz. Ancaq mən deyərdim ki, kamil ağıl sahiblərinin 
məhəbbətindən güclü məhəbbət yoxdur. Çünki bu məhəbbət ağı-
lın gücü ilə üzləşdikcə daha da alovlanır. Və bu alov ağılın son 
sərhədlərinə qədər davam edir. Bu ağılın sərhədlərini keçdikdən 
sonra ağılın müqavimətini qırır və kor-koranəliklə ətrafı bürüyür. 
İndi Bəxtiyarın da məhəbbətinin alovları ağılın sərhədlərinin hüdud-
larına yaxınlaşmaqda idi. Bu Bəxtiyarı çox qorxudurdu. Bəxtiyar 
hiss edirdi ki, onun məhəbbəti ağlının müqavimətini qıra bilsə, heç 
cürə onun qarşısını ala bilməyəcəkdir və bu məhəbbət onun tale-
yini öz istədiyi kimi həll edəcəkdir. Ona görə də Bəxtiyar söndürə 
bilmədiyi öz qəlbinin yanğısına qıraqdan dəhşətlə baxırdı. Yüngülcə 
bir hərəkət lazım idi ki, onun hisslərini bir qədər də oyada. Belə bir 
oyanışın ola biləcəyini səksəkə ilə gözləyirdi Bəxtiyar. İnsan özünə 
daha yaxından bələd olduqca hiss edirdi ki, hələ tanımırmış özü-
nü. Bəxtiyar da belə bir vəziyyətdə idi. O, Fəxriyyəyə qarşı olan 
207
sevgisində öz hüquqsuzluğunu hiss etdikcə, nifrət edirdi özünə, 
bəlkə də Fəxriyyə onun sevgisini hiss etdiyi üçün. Ərli bir qadını öz 
yurdundan, yuvasından etmək düzgünmüdür? Ərli bir qadına qarşı 
olan sevgin rədd edilsə belə, bu ən aşağısı hər hansı bir ailə dağın-
tısına cəhd etmək kimi qiymətləndirilməlidir. Deməli, Bəxtiyarın 
sevgisi öz ürəyindən bir addım qırağa çıxsa cinayət idi. Bəxtiyar 
isə cinayətkar, ailə dağıntısına bais olacaq cinayətkar. Yox, dözə 
bilməzdi Bəxtiyar belə bir hala. Bu hal Bəxtiyarı çox düşündürürdü. 
Fəxriyyəsiz yaşamaq nə qədən çətin idisə ona, belə bir vəziyyətdə 
yaşamaq da bir o qədər çətin idi Bəxtiyara. İndi Bəxtiyarın qarşı-
sında iki yol var idi: ya Fəxriyyənin sevgisini öz ürəyində boğmaq, 
ya da ailə ailə dağıntısına bais olub, bir cinayətkar olmaq. Namuslu 
bir adam kimi birinci yolu seçməli idi Bəxtiyar. İndiyə qədər hər nə 
olsa da bu gündən öz sevgisini ürəyində boğub bir qətrə də büruzə 
verməməyi qərarlaşdırdı Bəxtiyar. Bu onun Fəxriyyəyə qarşı olan 
sevgisində qəti və son qərarı idi. Deməli, artıq Fəxriyyənin hisslərini 
təlatümə gətirə biləcək son təkan gözlənilmirdi. Çünki Elçin artıq 
öz səhvini başa düşmüş, özünü hətta Fəxriyyəyə sevdirməyi qar-
şısında məqsəd qoymuşdu. Bəxtiyar isə Fəxriyyəyə heç bir sevgi 
münasibətini bildirməməyi qərarlaşdırmışdı. Yalnız onlar hər ikisi 
öz sözlərinə əməl etdiyi bir şəraitdə Fəxriyyə çəkdiyi bu uzun izti-
rablardan sonra öz sakit yaşayışını təmin edə bilərdi. 
Lakin hələlik Fəxriyyəyə nə Elçinin, nə də ki Bəxtiyarın öz 
ürəyində qəbul etdiyi qərar məlum deyildi. Fəxriyyə hələ də böhran-
lı bir halda tərəddüd içərisində idi. İki doğma hissin birləşə bilməsi 
nə dözülməz imiş, İlahi! Fəxriyyə həyəcanlaırnı zahirən boğmağa 
çalışsa da, ürəyi nanə yarpağı kimi titrəyirdi daxilində. Öz amansız 
düşüncələri hələ ki, rahatlıq vermirdi ona. Fəxriyyə elə arzulayır-
dı ki, Bəxtiyarı. Titrəyən ürəyinin məlhəmi o idi. Alışan dodaqları 
208
ona möhtac idi. Bəxtiyarı görəndə həmişə belə olurdu, həmişə də öz 
hisslərinin əleyhinə gedirdi Fəxriyyə. Yandırırdı Bəxtiyarı da, özünü 
də odlu bir istəyin atəşi ilə, yolları bağlı bir qəlbin məhəbbəti ilə. 
Görəsən, nə günahın sahibi idilər ki, tale belə bir amansızlıqla intiqam 
alırdı onlardan. Görəsən, Fəxriyyə kimiləri çox idimi yer üzündə, 
hələ də öz səadətlərini axtarmaqdaydılar? Bir-birinə yaxın olan 
hisslər insanları bir-birinə nə qədər cəlb etsə də, insanlar arasında elə 
sərhədlər varmış ki, bu sərhədləri keçmək mümkün deyilmiş demə. 
Doğurdan da, həyat çox qəribə idi. İnsanlar arasındakı münasibətlər 
bir-biri ilə elə qarşılıqlı əlaqədə idi ki, zəncirvari bir halqa kimi bəlkə 
də bütün bəşəriyyəti əhatə edirdi. Və bu münasibətlər ilk nəzərdə ni-
zamsız görünsə də, nizamlı bir axınla bəlkə də insanların özlərindən 
asılı olmayaraq onların taleylərini bir-biri ilə bağlayır, sirrililiyi və 
qəribəliyi ilə insanları mat qoyurdu.
***
Səhər yenicə açılmışdı. Günəş öz gülümsər siması ilə buludla-
rın arasından boylandıqca həyat sanki bir oyanış dövrü keçirirdi. 
Elə bil ki, Günəşin çıxmasından qorxaraq baş götürüb qaçmış gecə 
öz qaranlığının bir hissəsini ağacların, evlərin daldasında saxlama-
ğa çalışaraq onların kölgələrini öz boylarından bir neçə dəfə uzun 
etmişdilər. Lakin görünür, bunlar da yaxşı daldalanacaq deyildi. 
Çünki Günəş daha yuxarıdan aşağıya boylandıqca kölgələrin də 
boyu yavaş-yavaş qısalırdı. Gedəcəkləri yerə gecikiblərmiş kimi 
bir dəstə çöl quşu civildəşə-civildəşə bir anda səmadan xəyal kimi 
süzüb keçdilər. Bəlkə də üzü payıza doğru getdiyindən səhərlər bir 
az da soyuq olurdu havalar. Fəxriyyə taqqa bir donda pilləkəndə 
oturmuşdu. Könül hələ də yatmış, Elçinsə həyətdə qızılgül kolları-
nın artıq pöhrələrini darayırdı. Bu gün istirahət günü olsa da onlar 
209
həmişəki kimi vaxtlı durub səhər naharını etmişdilər. Fəxriyyə baxış-
larıyla Elçinin hərəkətlərini izləyirdi. Xəyalı isə Bəxtiyarın yanında 
idi. Heç özü də hiss etmədən səhərin soyuğu onu üşütdüyündənmi, 
yoxsa nədəndisə çiyinlərini boynuna qısmışdı. Deyəsən, Elçin 
onun üşüdüyünü hiss etdi və anasının paltar sərmək üçün həyətdə 
çəkilmiş ipin üstündə olan baş örpəyini götürüb tən ortadan iki 
qatladı və gətirib Fəxriyyənin çiyinlərinə atdı. Xəyallar aləmində 
olan Fəxriyyə üçün Elçinin göstərdiyi bu qayğıkeşlik elə ani oldu 
ki, Fəxriyyə özündən asılı olmayaraq bu anlarda Bəxtiyarı unu-
dub sifətinə çökən təbəssümlə və mərhəm baxışları ilə Elçinə öz 
minnətdarlığını bildirməyi bəlkə də ən yaxşı yol hesab etdi. Elçin öz 
qayğıkeşliyindən və Fəxriyyənin hərəkətlərindən razı qaldı. Ancaq 
Fəxriyyənin yanaqlarına bu ani təbəssümün ardınca bir qızartı da 
çökdü. Bu qızartıya səbəb Fəxriyyənin Elçinin qayğıkeşliyindən razı 
qalsa da, yenidən Bəxtiyarı xəyalında canlandırmağı olmuşdu. Sevən 
ürək başqalarının göstərdiyi qayğıya möhtac deyildir, sevdiyindən 
başqa. Fəxriyyə yenidən Bəxtiyarı düşünsə də onun qəlbində Elçinin 
bu qayğıkeşliyi izsiz qalmamışdı. 
Kürəyinə atılmış örpək onun bədənini qızındırdıqca bu ilıqlıq 
qayğıkeş əl sahibini də hərdən Fəxriyyəyə xatırladırdı. Sevgi ilə 
döyünməyən ürək hərarətsiz olar. Hələlik Elçinin qayğıkeşliyində 
bir hərarət hiss etsə də, Fəxriyyə onun baxışlarında elə bir dəyişiklik 
hiss etmirdi. Lakin deyəsən, laqeydlik torundan xilas olurdu El-
çin. Onun Fəxriyyəyə qarşı göstərdiyi hər bir qayğıkeşlik Fəxriyyə 
qəlbinin fəth edilməsi yolunda atılan bir addım idi. Lakin məsələ 
heç də kiminsə qəlbinə yol tapmaqdan ibarət deyildir, yol tapdı-
ğın qəlb sahibini öz hərəkətlərinlə özünə qarşı mərhəm etməkdən 
ibarətdir. İndi Elçini düşündürən və narahat edən yeganə məsələ 
bu idi ki, Fəxriyyənin qəlbinin istəklərini özünə qarşı çevirə bil-
210
sin. İnsanın öz məqsədinə çatmaq üçün göstərdiyi hər kiçik işi belə 
müvəffəqiyyət saymaq olar. Çünki kiçik müvəffəqiyyətlər ardıcıllığı 
sənin böyük müvəffəqiyyətlərinin yolu ola bilər. İndi Elçin də belə 
bir vəziyyətdə idi. O, Fəxriyyənin qəlbini əldə etmək üçün hələlik 
kiçik müvəffəqiyyətlər qazanırdı. Fəxriyyə Elçinin ona göstərdiyi 
hər bir qayğını minnətdarlıqla qəbul edərək, Bəxtiyarın eşqi ilə ya-
şayırdı və bu sevda onun yuxularına haram qatsa da, qəlbinə bir 
hərarət, xəyallarına bir şirinlik gətirirdi. Bu hərarət, bu şirinlik ya-
şadırdı Fəxriyyəni Elçinli Elçinsiz anlarında Bəxtiyarın məhəbbəti 
ilə. Bəxtiyarı düşündükcə dünya Fəxriyyənin gözlərində yaşamalı 
və gözəl görünürdü. Sanki dünya öz füsunkarlığı ilə Fəxriyyənin 
məhəbbətinə şərik olduğunu bildirirdi. Belə anlarda Fəxriyyə 
Bəxtiyara daha yaxın olmaq, onunla doyunca danışmaq, gülmək və 
yaxud da dünyada hər şeyi unudub yalnız Bəxtiyarla birgə ona sığı-
nıb xəyala dalmaq istəyirdi. Lakin Fəxriyyə bütün bunların xəyal ol-
duğunu hiss etdikcə qüssə içərisində qovrulurdu. O, indi də belə bir 
vəziyyətdə idi. O, xəyaldan ayrılıb özünü Elçinli bir dünyada gördü 
və kədərlə ah çəkdi. Məhəbbətin qüdrəti onun təmizliyinin qiyməti 
qədərdir. Əsil sevən kəs isə öz məhəbbətinin təmizliyini həmişə qo-
rumağa çalışır. Bu ara içəridən Könülün səsi gəldi. Fəxriyyə bir anda 
yerindən qalxıb otağa getdi. Bir azdan üz-əli təmiz-təmiz yuyulmuş, 
saçları səliqə ilə daranmış və görünür, indicə öz yeməyini yediyindən 
hələ də ağzında nəyi isə çeynəyən Könüllə Fəxriyyə otaqdan çıxdı-
lar. Fəxriyyə yenə əvvəlki yerində oturub Könülü də öz qucağına 
aldı. Artıq Könül qırıq-qırıq danışa bilirdi. Elçin onu görüb zarafatla 
şəhadət barmağı ilə onu hədələyib gülə-gülə dedi: 
– Yaman çox yatırsan ha… Qız uşağı tənbəl olmaz. Könül atasının 
sözlərinin mənasını başa düşməsə də Elçinin üzündəki təbəssümün 
ona aid olduğunu hiss etdi və gülümsündü. O, gülmsünə-gülümsünə 
211
gah Fəxriyyəyə, gah da Elçinə baxırdı. Sanki bu hərəkətiylə onlarla 
bir yerdə olmasından doğan hədsiz sevincini büruzə verməyə çalışır-
dı. Həmişə Elçinlə Fəxriyyə bir yerdə olanda Könül özünü elə xoşbəxt 
hiss edirdi ki, adam onlara baxanda müharibəyə meyl edənlərə 
nifrətini bildirməkdən özünü saxlaya bilmirdi. Çünki müharibələr 
nə qədər uşaqları atasız-anasız qoymuşdu. Könülün məsum gülü-
şü bir anda Elçinin də, Fəxriyyənin də hisslərini bir ümumi axında 
birləşdirdi. Belə anlarda onlar elə şən və xoşbəxt idilər ki, qıraqdan 
baxanda onların səadətinə qibtə etməmək olmazdı. Fəxriyyə Könü-
lün balaca, yumşaq ayaqqabılarını geydirib həyətə boşladı. Könül 
bir az həyətdə oynadıqdan sonra həyətin o başında Diləfruzu gö-
rüb ona sarı qaçdı. Fəxriyyə Könülün nənəsi ilə qovuşduğunu görüb 
ev işləri ilə məşğul olmağa getdi. Əsil məhəbbət vüsala çatmadıqca 
alovlanmalıdır. 
İndi Fəxriyyə də öz sevgisinin qəlbini yandıran atəşləri altında 
özünə yer tapa bilmirdi. O, bir-birinin ardınca qadına aid olan ev 
işlərini görüb qurtarsa da, bunları mexaniki surətdə etdiyi hiss olu-
nurdu. Hiss olunurdu ki, əli işdə olan Fəxriyyənin fikri özgə yerdədir. 
Xəyallara dalıb sakit dayananda Fəxriyyəni qıraqdan baxan hər han-
sı bir diqqətli şəxs kədər, əzab mücəssəməsini təcəssüm etdirən bir 
heykələ bənzədərdi. Fəxriyyənin məğrur siması isə sanki bu heykəlin 
bütün hisslər toplusunun ümumi vəziyyətindən alınan bir yaranış idi. 
Həm də bu məğrurluq Fəxriyyənin gözəlliyi ilə ümumi bir vəhdət 
təşkil edirdi. Nə isə… 
Fəxriyyənin alovlu hissləri onu öz atəşində qovururdu. Yalnız 
Bəxtiyarın danışığı, Bəxtiyarın baxışları Fəxriyyəni bu atəşin yanğı-
sından xilas edə bilərdi. Fəxriyyə isə qəlbi ilə təkbətək idi. 
212
***
İnsanın özünün öz ürəyi ilə danışması isə onun dərdini nə azal-
dır, nə də artırır. Yalnız ürək darıxdıran bir xəyalla yükləyir anları-
nı. Bəzən bu xəyallar boy-boya verib oyadır keçmiş xatirələri bütün 
çılpaqlığı ilə. Lakin nə xəyallar, nə də insanın həqiqətlə hesablaşan 
anları dəyişə bilmir həqiqətin acılığını, şirinliyini heç vaxt. Həqiqət 
necə varsa, eləcə də xatırlanır insanın keçmişində, yaşayır indisində. 
Fəxriyyə üçün də Bəxtiyara olan sevgisi dəyişməyən bir həqiqət 
idi. Yaşadıqca əridirdi Fəxriyyənin qəlbini, əridikcə alovlanırdı 
Fəxriyyənin qəlbində. Sevənlərin bütün hissləri onları birləşdirən 
yollara doğru meyllidir. Bu meyllər insanı nələrə sövq etmir, İlahi… 
Bəlkə zəif iradəli kəslər öz hisslərinin qarşısını ala bilməmələrinə 
görə aciz olur. 
Fəxriyyə Bəxtiyarla görüşmək üçün uça-uça gedərdi, indi öz 
hisslərini çətinliklə də olsa boğmağı bacarmasaydı. Bəlkə də cə-
miy yətin əxlaq normaları almışdı onun sərbəstliyinin qarşısını bir 
az. Yoxsa Bəxtiyarla hökmən görüşərdi Fəxriyyə. İnanırdı ki, öz 
həyatını təhlükə qarşısında qoysa da, görüşərdi Bəxtiyarla. Bir çox-
larının qınağından qorxurdu o, ona görə də dözürdü. Fəxriyyə bu 
istirahət gününü Elçinlə bir yerdə keçirməyə özünü borclu hesab 
etsə də, Bəxtiyarla bir yerdə olmağın bir anına dəyişərdi bu gününü 
heç düşünmədən, heyfslənmədən. Təki o, Bəxtiyarın odlu nəfəsini 
bir an da olsa hiss etsin. Təki o, Bəxtiyarın baxışları ilə bir an da 
olsa rastlaşan baxışlarının xatirəsi ilə yaşasın, əzizləsin Bəxtiyarı 
xəyalında. Lakin nə etmək olardı, bəzən bir addımlıqda olan səadət 
insana əlçatmaz illərin arxasından boylanan bir arzu kimi görünür. 
Bu arzunun şirinliyi nə qədər əziz olsa da, əlçatmazlığı bir o qədər 
əzab verir insana. Fəxriyyəyə bu şirin və əlçatmaz arzunun xəyalı 
ilə yaşamaq qismət olmuşdu hələlik. Bəzən öz hisslərinə sərbəstlik 
213
versə də, bəzən boğsa da öz arzularını ürəyində Fəxriyyənin yenə 
də qisməti bu şirin və əlçatmaz xəyallar olmuşdu indiyə qədər. Qəti 
qərara gəldikdən sonra Bəxtiyarın da qisməti əzablı, lakin şirin 
xəyallar idi. Çətinmiş öz sevgi ehtirasını ürəyində boğub heç kəsə 
hiss etdirməməyə çalışmaq. Nə amansız bir cəzadır, sevdiyin kəslə 
üz-üzə, göz-gözə gələsən, ancaq öz hisslərini ona bildirməmək üçün 
bütün varlığınla boğmağa çalışasan öz hisslərini daxilində. Bəxtiyar 
Fəxriyyə ilə istirahət günlərindən başqa demək olar ki, hər gün 
rastlaşırdı. Hər gün də ona qarşı olan sevgisinin qəlbində təlatümə 
gələn əzablarını boğa-boğa kədərli düşüncələrlə dolu anları yaşa-
yırdı Bəxtiyar. O öz dərdinin məqsədəuyğun çıxış yolunu yalnız öz 
hisslərini daxilində boğmaqda görürdü. Yalnız belə olan təqdirdə 
Bəxtiyar öz məhəbbətinin saflığını və Fəxriyyənin təmiz adını qo-
ruyub saxlaya bilərdi. 
Bunların hər ikisi isə bir-biri ilə bağlı olan və Bəxtiyar üçün öz 
canından artıq olan bir istək idi. Bu istəklərdən hər hansı birinə onun 
tərəfindən bir ləkə dəysəydi yaşamaq çətin olardı Bəxtiyara. Hərdən 
Fəxriyyədən xəbərsiz ona baxanda Bəxtiyarın qovuşa bilmədiyi bir 
kəs üçün nələr çəkdiyini, bəlkə də Fəxriyyə, belə anlarda baxışla-
rını Bəxtiyarın baxışlarıyla rastlaşdırsaydı daha dürüstlüyü ilə hiss 
edərdi. Lakin Bəxtiyar buna yol vermirdi. Bəlkə də anlar olur-
du ki, yaaşyırdı Bəxtiyar öz məhəbbətinin təmizliyi ilə, saflığı 
ilə. Fəxriyyənin baxışları birbaşa onun qəlbinə süzülən ilıqlıq idi, 
hərarət idi. Yaşayırdı Bəxtiyar bu ilıqlığın hərarətinin xumarlığı ilə 
öz xəyallarında tək qaldığı anlarda. İnsan çətinliklərlə üzləşdikcə 
bəzən özünün də hiss etmədiyi dözümünü, iradəsini kəşf edir. İndi 
Bəxtiyar da belə vəziyyətdə idi. O, Fəxriyyənin sevgisini ürəyində 
boğduqca öz dözümünə, iradəsinə mat qalmışdı. Ancaq bəlkə heç 
Bəxtiyar özü də hiss etmirdi ki, elə bu dözümü, iradəni yaradan səbəb 
214
Fəxriyyəyə qarşı olan sevgisindən doğur. Fəxriyyənin təmizliyini, 
saflığını qorumaq hissindən yaranır. Ancaq hər halda səbəbini bilsə 
də, bilməsə də Bəxtiyar boğurdu öz sevgisini ürəyində Fəxriyyədən 
xəbərsiz. Bəxtiyarın kədərli baxışlarıyla rastlaşdıqca son zamanlar 
Fəxriyyə də öz sevgisinin əlçatmazlığını duyur, dərdi ilə təkbətək 
qalırdı. Bu onun üçün daha üzüntülü, daha amansız olurdu. Yenə 
də əvvəllər necə olsa Bəxtiyarın odlu baxışları ilə qarşılaşdıqca bir 
təskinlik tapırdı ürəyi. Amma indi, indi həyat onun üçün dözülməz 
idi, əvvəlkilərdən min dəfələrlə artıq dözülməz. Fəxriyyə öz sevgi-
sinin əlacsızlığını hiss etdikcə, daha əzablı və uzun olurdu onun-
çün gecələr, daha artıq bir intizarla gözləyirdi öz sabahını. Dərdini 
kiminləsə bölüşə bilməmək duyğusu isə belə anlarda onun üçün 
daha əzablı idi. Bu sevginin əlacsızlığı bu sevginin ümid işartısını 
onun bəlalı ürəyində azaltdıqca elə bil ki, ürəyini də dara çəkirdilər 
Fəxriyyənin. Həyatı qədər əziz olan öz istəyinin ümid işığının get-
gedə azaldığını hiss etmək asan deyildir insan üçün. İndi Fəxriyyə 
belə bir vəziyyətdə idi. O, yavaş-yavaş ürəyində öz məhəbbətinin 
yetimləşdiyini duyurdu. Bu hərdən elə bir kövrəklik gətirirdi ki, 
bunu isti göz yaşlarını yanaqlarından süzülüb yalnız öz sinəsində 
soyuyanda hiss edirdi Fəxriyyə. Öz tükənməz məhəbbətinin gözə 
görünən qisməti də elə bu acı göz yaşları olurdu Fəxriyyə üçün. 
Elçindən qorunan, Könüldən qorunan, bəlkə də bütün insanlardan 
qorunan göz yaşları. Fəxriyyə bu göz yaşlarından dəryalar yaratma-
ğa razı olardı, gözlərində dünya qaralsa da təki ürəyinin ümid işığı 
azalmayaydı. Ancaq Fəxriyyə üçün əzaba çevrilsə də onun istəyib-
istəməməsindən asılı olmayaraq azalırdı bu ümid işığı. Sevənlər üçün 
bəzən vaxt qısa, bəzən də uzun olur. Bəxtiyarla görüşəndə Fəxriyyə 
üçün vaxtın necə ötüb keçdiyini onun nəzərində hesablamaq müm-
kün deyildi. Çünki Bəxtiyarla keçən günləri uzun gecələrinin bir 
215
anından da tez ötüb keçirdi Fəxriyyə üçün. Daha necə hesablasın 
Fəxriyyə Bəxtiyarlı anlarını. Ancaq hər halda bir şey Fəxriyyə üçün 
daha dəqiqliyi ilə aydınlaşmışdı, səadətin ömrü çox zaman insan-
çün ona görə qısa olurmuş ki, belə anlar insan təsəvvüründə daha 
sürətlə yaşanır. Fəxriyyə Bəxtiyarla görüşəndə belə səadətli anları 
tez-tez yaşasa da, uzun gecələri ona yağı kəsilmişdi. Ay Allah, niyə 
insan üçün bəzən belə uzun olur gecələr? Elə bil ki, vaxt məfhumu 
dəyişmişdi Fəxriyyə üçün. 
***
Zamanın müəyyən hissəsi sürətlə,müəyyən hissəsi isə ləng keçir-
di Fəxriyyə üçün. Belə bir yaşayış tərzinə get-gedə alışdıqca Fəxriyyə 
elə bu cür də təsəvvür edirdi zamanı. Lakin həyat insanı yaşamağa 
çağırışı ilə həqiqətlə də hesablaşmağa məcbur edir. Həqiqəti qəbul 
etmədən yaşayış uğrunda mübarizə etmək olmaz. Fəxriyyə yaşamalı 
idi, qarşılaşdığı həyat həqiqəti onun üçün nə qədər acı olsa da yaşa-
maq istəyirdi. Bəlkə də bu həyat həqiqətlərinin ağrılarına, əzablarına 
dözə-dözə öz məhəbbəti yolunda hər cür əzablara dözə biləcəyini 
özü-özünə bir daha sübut etmək üçün, bəlkə də qıraqdan qırağa da 
olsa Bəxtiyarın hərarəti ilə alışıb yanmaq üçün, bəlkə də bir vədə… 
Yaşamaq istəyirdi Fəxriyyə.
Üzü payıza getdiyindən havaların tədricən soyumağa başladığı 
hiss olunurdu. Bu soyuqluq yayın bürküsündə istidən nəfəs alma-
ğa çətinlik çəkənlərin bir çoxlarını br qədər üşütdüyündən onların 
narazılığına da səbəb olurdu. Həmən kəslər bu payız haqqında öz 
fikirlərini belə ifadə edirdilər: 
– Bu payız yaxınlaşdıqca özü ilə yaman soyuqluq gətirir. Bu 
payız qışı əvvələ salacaq, deyəsən. Canlı varlıqlar yarandığı ilk 
gündən həmişə təbiətdəki dəyişikliyi hiss etməyə çalışmış və uzun 
216
minilliklərin nəticəsində bu sahədə müəyyən nəticələr toplamağa 
nail olmuşdular. Bir dəstə durna iti ucu qabağa olan bucaq şəklində 
düzülərək, öz uçuşlarıyla insanda qəribsəmişlik hissi yaradaraq 
cərgəylə uçurdular. Bəlkə də insan qəlbində bu qəribsəmişlik hissi 
durnaların köçəri olduğundan yaranırdı. Fəxriyyə də belə bir ürəyə 
qəribsəmişlik gətirən payız günündə iş yoldaşı Firuzə ilə söhbət 
edirdi. Firuzə söhbət etdikləri otağın pəncərəsinə dırmanan sarmaşıq 
kollarını göstərib Fəxriyyəyə dedi: 
– Gör yaşamaq uğrunda mübarizəyə necə can atır. Payızın yaxın-
lığı həyat şəraitinə mənfi təsir göstərsə də, o, yeni-yeni pöhrələri 
ilə öz taleyinə etiraz edir. Bəlkə də həyat eşqidir onu mübarizəyə 
ruhlandıran. Fəxriyyə baxışlarını yeni pöhrələnmiş sarmaşıq kolları-
nın buğumları üstündə gəzdirib Bəxtiyara ötəri nəzər saldı və üzünü 
Firuzəyə tutub dilləndi: 
– Bəlkə də canlı varlığın qorunub saxlanılmasında və inkişafın-
da həyat eşqi ən birinci şərt olmuşdur. Bu sözləri deyə-deyə o öz 
ürəyindən keçirirdi: 
– Nə yaman məşğuldur Bəxtiyar, heç bayaqdan gözlərini qaldı-
rıb mənə sarı bir dəfə də olsun baxmayıb. Sonra öz fikrini davam 
etdirərək: 
– Ancaq insan bu işdə yerdə qalan bütün canlılardan fərqlənməlidir 
Firuzə. İnsan onu yaşayış üçün mübarizəyə çağıran öz həyat eşqinin 
nikbinliyi ilə cəmiyyət üçün faydalı olan bir işə yaramalıdır. Yaşa-
maq üçün insana verilmiş bir parça ömür payının qiyməti bu zaman 
yüksək olar. Firuzə sakit bir tərzdə cavab verdi: 
– Cəmiyyət üçün fayda vermək bütün insanların borcudur. Lakin 
insan öz şəxsi həyatının da qeydinə qalmağa çalışmalıdır. İnsan öz 
şəxsi həyatında yaşamaq üçün qisməti olmuş bir parça ömür payını 
da sakit keçirmək üçün isə çox şeyə daha ciddi yanaşmalıdır. Əks 
217
təqdirdə, həmən kəsə yaşamaq üçün sakit həyat tərzi nəsib olmaz. 
Fəxriyyə Firuzənin son sözlərindən sonra bir qədər ciddilik ifadə 
olunan baxışlarını ona dikib dedi: 
– Narahat ürək sahibi olmaq bəyəm pisdir? Mənə qalsa bir guşə-
yə çəkilib öz sakitliyi ilə yeknəsəklik doğuran yüz ili cəmiyyət üçün 
fayda verməyə çalışan bəlkə də öz səadətini kimsələrə qurban verən 
narahat bir ürəyin on illik bir yaşayışı ilə dəyişməzdim. Sakit bir 
həyat yolu seçmək bəlkə də insanların çoxdankı arzusudur. Lakin 
bu sakitlik guşənişinliyə gətirib çıxarmamalıdır. Gündəlik mad-
di və mənəvi tələbatını ödəməklə öz ömrünün sonunu gərək otu-
rub gözləməyə insan. Yaşaya-yarada sabahını, yaşada öz bugünkü 
əməllərində. 
Firuzə öz baxışları ilə Fəxriyyənin fikirləri ilə razılaşdığını bil-
dirsə də belə cavab verdi: 
– İnsanlar uzun illərdən bəri öz səadətləri uğrunda mübarizə 
aparmışlar. Öz səadətini tapmış bir kəsin sakit həyatı insanların bu 
cür yaşayış üçün apardıqları mübarizənin töhfəsidir. Belə bir sakit 
həyat qənaətbəxş deyildirmi? 
Fəxriyyə gülümsər bir sima ilə Firuzəyə baxıb dilləndi: 
– Mənim qəşəng rəfiqəm, əlbəttə ki, narahat ürək sahibləri özləri 
üçün sakit həyat tərzi yarada bilərlər. Lakin bu təminat verə bilərmi 
ki, həmən kəs öz sakit həyatını yaşaya-yaşaya yalnız öz səadətini 
qoruyub saxlamaq üçün mübarizə aparsın. Əks təqdirdə, belə bir 
vəziyyət bəlkə də laqeydliyə, biganəliyə gətirib çıxarar. Laqeydlik, 
biganəlik isə həm insanın öz səadəti üçün, həm də cəmiyyət üçün 
böyük bəladır. İnsan öz qəlbini laqeydlik, biganəlik torundan azad 
etməmiş cəmiyyət üçün heç bir fayda verə bilməz və bəlkə də öz 
səadətini də qoruyub saxlaya bilməz. Belə bir hal isə öz həyatının 
sakitliyinə qapılıb qalmaqdan yarana bilər. Mübarizə aparmaq la-
zımdır, hər şey mübarizədən doğur. 
218
Fəxriyyə danışdıqca Firuzə öz baxışları ilə onu izləyirdi. Son 
zamanlar Fəxriyyənin siması daha qayğılı görkəmə malik idi. Bu 
qayğılı görkəmin Fəxriyyənin simasında hansı hissin təsirindən ya-
randığı məlum deyildi. Bu qayğılı simanın əxz etdiyi fikirlərlə razı-
laşdı Firuzə. Sonra Fəxriyyə ilə razılaşdığını bildirən bir görkəmlə 
ona baxıb: 
– Doğurdan da, həyatda laqeydlikdən və biganəlikdən böyük 
bəla yoxdur deyib susdu. O, Fəxriyyənin fikrini qiymətləndirməklə 
özü üçün də ürəyində qəbul etdi bu fikri. Sonra öz-özünə danışırmış 
kimi əlavə etdi: 
– İnsan qəlbi laqeydlikdən və biganəlikdən nə qədər uzaq olsa, 
o qədər yaxşıdır. Bəlkə də Fəxriyyə artıq onun son sözlərini eşit-
mirdi. Onun baxışları Bəxtiyarın baxışlarıyla rastlaşmışdı. Bu baxış-
lardan nə qədər əzab, kədər hiss olunurdu, İlahi! Niyə Bəxtiyarın 
baxışları belə kədərlidir. Yoxsa o öz sevgisinin vüsala çatmayacağını 
artıq qəbul etmişdir. Düzdür, aramızda indiyə qədər bu barədə bir 
kəlmə söhbət olmasa da, mən inanırdım onun məni sevdiyinə, elə 
indi də inanıram. Ancaq deyəsən, bizim bir-birimizə qovuşacağımı-
za artıq inamı itirmək üzrəyəm. Bəlkə də elə Bəxtiyar da mənim 
vəziyyətimdədir. Aman Allah, onun bu halı lap ürəyimi yandırır – 
deyə öz-özünə düşündü. Görəsən, indi mən nə edim? O öz sevdiyinə 
əzab çəkdirməyə qıyarmı? Hər şeyə göz yumub atımmı özümü onun 
ağuşuna? Yoxsa, baş götürüb gedimmi burdan, birdəfəlik öz anamın 
yanına. Nə Elçinlə, nə də Bəxtiyarla bir daha üzləşməmək üçün. 
Yox, bu ona bəlkə də daha çox əzab verər. Bəs nə edim? Axı qıy-
mıram onun əzab çəkməyinə. Öz səadətini bəlkə də mənim üçün 
qurban verməyə hazır olan bir kəsin belə əzab içərisində qovrulma-
sına necə dözüm? Necə yaşayım onun gözlərindən əlacsızlıqdan do-
ğan bir kədəri oxuya-oxuya. Yox, deyəsən, dözə bilməyəcəyəm belə 
219
bir hala. Fəxriyyə nədənsə birdən bir anlıq tərəddüd içərisində qal-
dı. Axı ancaq onun gözlərindən kədər oxunur, bəs mənə qarşı olan 
məhəbbət? Yəni bütünlükləmi kədərə çevrilib onun qəlbində, unuda 
bilərmi onu? Xəyala dalan Fəxriyyə hardan biləydi ki, Bəxtiyar öz 
məhəbbətini necə bir daxili gərginlik hesabına boğur. Fəxriyyə isə 
xəyallar aləmində bunu hiss edə bilməzdi… 
Xəyallar içərisində olan Fəxriyyə Bəxtiyarın ona necə yaxınlaş-
dığını görür. Bəxtiyarın ona yaxınlaşdığını hiss edincə onun ürəyi 
elə xoş bir həyəcanla titrəyirdi ki, o, həyatda belə bir duyğunun ol-
duğunu ilk dəfə hiss edirdi. Fəxriyyə ilk dəfə hiss edirdi ki, səadət 
insanı nə cür haqlayırmış? Bəxtiyarın baxışlarından Fəxriyyənin 
qəlbinə xoş bir hərarət süzüldükcə, Fəxriyyə içinin titrədiyini hiss 
edirdi. Bəxtiyar yaxınlaşdıqca Fəxriyyə əsirdi yerində nanə yarpağı 
kimi. Artıq Bəxtiyarın odlu nəfəsini yaxınlığında hiss edən Fəxriyyə 
unutdu hər şeyi. Fəxriyyə ürəyindən keçirdi: 
– Aman Allah, mən dəli olmasam yaxşıdır. Hiss edirdi ki, 
qəlbinin hərarəti də, aldığı nəfəs də bütün duyğuları, hissləri hamısı 
Bəxtiyarınkıdır. Görəsən, o mənə nə deyəcək ki, belə həyəcanlı gö-
rünür. Gör yanaqları necə qızarıb, elə bil ki, bir az da nədənsə sıxılır. 
Mənə bax ey, ərli bir qadının düşdüyü hala. İndi az qala özümü onun 
ağuşuna atmaq istəyirəm. Bu xəcalətli ürəyimə yaraşsa da, yaraşma-
sa da bu hərəkətim, atılıb onun ağuşuna yaşayardım ömrüm boyu 
onun üçün. Bir an tərəddüd etmədən həyatımı qurban verərdim ona 
qurbanlıq lazım olsaydı. Ay aman, onun dodaqları necə də titrəyir. 
Bəs niyə dillənmir o? Axı hiss edirəm ki, nə isə demək istəyir mənə. 
Ancaq heç bir söz deməsə də mən başa düşürəm onu. O məni se-
vir, sevir, sevir. Dünyanın bütün həyat həqiqətlərindən də artıq hiss 
edirəm bunu. Belə bir anımda ölümün də gəlişini gülərüz və şən 
qarşılayaram. Bəxtiyarın sevgisinin bu anları bəs edər mənə bütün 
220
ömrüm boyu. Onun baxışlarından özümə qarşı olan məhəbbəti bü-
tün dünyaya dəyişmərəm mənə qalsa. Hər bir şeyin bir son həddi 
var axı? Bu nədir həyəcandan nəfəsim tutulur? Axı o mənə nə deyir, 
eşitmirəmmi bunu mən. Heç elə şey olarmı? Eşitməyə bilərəmmi 
mən Bəxtiyarın dediklərini. Həkk olunmurmu onun hər sözü, hər 
hərəkəti mənim yaddaşımda əbədilik. Yaşamırammı onun xatirələri 
ilə tənha anlarımda. 
Fəxriyyə kirpiklərini, qara gözlərini Bəxtiyarın gözlərinə dikdi. 
Bu gözlər adamın ürəyini necə çəkirdi ilahi. Həyatda yalnız bircə 
Fəxriyyə vardı Bəxtiyar üçün. Ürəyini titrədən baxışları ilə hər an 
onun canını almağa hazır olan Fəxriyyə. Bu gün onunla danışma-
lıydı Bəxtiyar. Yaşaya bilməyəcəkdi yoxsa həyatda, öz sevgisini 
bildirməliydi ona. İllərdən bəri ürəyində düyünlənib qalmış buxov-
ladığı duyğularını açacaqdı Fəxriyyəyə. Bu gün onunla danışmalıydı 
Bəxtiyar, yaşaya bilməyəcəkdi yoxsa həyatda. Dizin-dizin sürünüb 
diləyəcəkdi ondan öz səadətini. Artıq Fəxriyyədə dözüm qalmamış-
dı. Həyəcanlı baxışlarını gəzdirirdi Bəxtiyarın üzündə, gözündə. Elə 
bil ki, öpürdü baxışlarıyla Bəxtiyarı Fəxriyyə, həvəsləndirirdi onu 
sözünü deməyə. Bəxtiyar davam gətirə bilmədi hisslərinin axınına. 
Üstələdi onu duyğuları öz həyəcanlı titrəmələri ilə. Bəxtiyar ürəyi 
uçuna-uçuna yalvarış oxunan baxışlarını Fəxriyyənin üzünə dikərək 
insanın ruhunu sakitləşdirən xoş bir xəyal kimi, Fəxriyyənin qəlbini 
öz baxışlarıyla bir daha ovsunlayıb həzin bir səslə dilləndi: 
– Sənə sözüm var, Fəxriyyə. Fəxriyyə bəlkə də ömründə öz adı-
nın belə gözəl səsləndiyini hələ indiyədək eşitməmişdi. Bəxtiyarın 
dilində onun adı Fəxriyyə üçün elə gözəl səsləndi ki, Fəxriyyə ya-
şadı ömrünün bir daha ən gözəl anlarını. O, hər şeyi, hər şeyi sevdi, 
Bəxtiyarı isə hər şeydən çox sevdi. O hiss etdi ki, sevməyə bilməz 
Bəxtiyarı, sevməlidir, özü də ömürlük. 
221
Görəsən, Bəxtiyar nə deyəcəkdi? Fəxriyyə ürəyi titrəyə-titrəyə 
Bəxtiyarın nə deyəcəyini gözləyirdi. Bəxtiyar isə susmuşdu, ovsun-
lu baxışlarıyla Fəxriyyənin ürəyinə girib susmuşdu. İnsan şüurunun 
qavraya biləcəyi təşnə duyğularını öz ürəyində çək-çevir edə-edə 
gözləyirdi Fəxriyyə Bəxtiyarın deyəcəklərini səadətdən uçuna-uçu-
na. Bəxtiyarın bir neçə kəlmə sözü yaşadırdı Fəxriyyəni səksəkəli 
bir duyğu ilə. Bəlkə də onun gələcək taleyi həll olunurdu bu anlarda. 
Bəlkə də Bəxtiyar üçün artıq hər şey həll olunmuşdur onun qəlbində, 
lakin Fəxriyyə gözləyirdi. Bəlkə də illərdən bəri arzuladığı, uzun 
gecələrində kirpiklərini qovuşmağa qoymayan Bəxtiyarlı günlərinin 
bir anına çevrilən, bir duyğudan yaranan bir sözü eşitmək istəyirdi 
onun dilindən Fəxriyyə. Səadət içərisində anlarının necə də sürətlə 
keçdiyini hiss edirdi Fəxriyyə, həm də intizar içərisində anlarının 
necə də uzun olduğunu duyurdu indi o. Elə bil ki, iki Fəxriyyə var 
idi həyatda. Biri səadətdən məst halda yaşayırdı bütün ömrünü bu 
xoşbəxt anlarında. O biri intizar içərisində qalmışdı hər anı onun 
üçün il qədər uzun olan zamanın sınağında. Bu iki Fəxriyyəni indiki 
halda birləşdirən yeganə bir cəhət var idi. Hər ikisi sevirdi Bəxtiyarı. 
İnsanların bütün sevgi hissini ifadə edən duyğuları ilə. Bəxtiyar on-
ların hər ikisini xoşbəxt edə biləcək yeganə varlıq idi. Fəxriyyənin 
duyğuları Bəxtiyarın hər hərəkətini izləyirdi özündən asılı olmaya-
raq. Nəhayət ki, Fəxriyyənin həyatda ən çox arzuladığı və həyatda 
ən çox qorxduğu hal baş verdi. Bəxtiyar həyəcandan titrəyə-titrəyə 
dodaqları əsə-əsə dilləndi: 
– Sevirəm səni Fəxriyyə. Sevirəm kəlməsi od olub yandırdı Fəx-
riyyənin boynunu, boğazını, yanaqlarını, oxşadı Fəxriyyəni nəvazişli 
bir əl kimi, öpdü Fəxriyyənin dodaqlarından odlu bir dodaq kimi, 
dolandı Fəxriyyənin boynuna hərarətli bir qol kimi, sıxdı Fəxriyyəni 
qucağına, dönüb oldu Bəxtiyar. Çırpındı Bəxtiyarın qolları arasın-
222
da Fəxriyyə yox deyə-deyə. Bu bir kəlmə söz qanadlarının üstünə 
qoyub Fəxriyyəni qaldırdı göyün yeddinci qatına. Bu bir kəlmə söz 
unutdurdu Fəxriyyəyə indiyə qədər çəkdiyi bütün iztirablarını. Hiss 
etmirdi Fəxriyyə özünü. Bilmirdi həyatda var, ya yoxdur. Özüdü, 
ya ruhudu səadət içərisində üzən. Fəxriyyə sonsuz bir istəklə bütün 
insanlara üz tutub qışqırmaq istəyirdi: 
– Bəxtiyar məni sevir. Bəxtiyar bu bir kəlmə ilə ona çox sözlər 
demişdi. O, Fəxriyyəni Elçinli dünyadan qoparıb öz dünyasına apar-
maq istəyirdi. O, Fəxriyyəni səadətlə dolu yeni bir həyatda yaşatmaq 
istəyirdi. O, Fəxriyyəni sevirdi. Fəxriyyə bu anı illərdən bəri gözləsə 
də, qəfil bir duyğu kimi haqlamışdı sanki bu hal onu. Nə edəcəyini 
bilmirdi Fəxriyyə. Qəflətən bahar leysanlarına məruz qalmış çiçək 
kimi üzürdü Fəxriyyəni intizar. Görəsən, neyləyim mən? Bu da ta-
leyin bir oyunu. Necə də səadət içərisində üzüntülü bir hal keçirirdi 
Fəxriyyə. Ax həyat, həyat sənin qəribəliklərindən dəhşətə gəlmək 
olar. Nə cavab versin indi Bəxtiyara Fəxriyyə? Gözlərindən elə 
yaş axırdı ki, Fəxriyyənin. Elə bil yanğılı hal keçirirdi ki, ürəyində 
o. Bəxtiyarsa, lal kimi kimi dayanmışdı onun qarşısında, yalvarış 
dilənən baxışlarıyla. Bu baxışlar nələr söyləmirdi Fəxriyyəyə, İlahi. 
Deyəsən, bu baxışların ilahi qüdrəti altında yavaş-yavaş təslim olur-
du Fəxriyyə. Yox, davam gətirmək mümkün deyildir belə bir hala. 
Yanaqlarından süzülən göz yaşları da boşalda bilmirdi Fəxriyyənin 
dolmuş ürəyini. Hər şey, hər şey gəlib keçirdi gözlərinin önündən 
bir-bir, Süsən, Könül, Elçin daha tez-tez ötüb keçirdi gözlərinin 
önündən xəyalən. Ailə qurarkən sevmədiyi bir adamla nikah bağ-
lamağa razılıq verdiyi üçün yanıb, yanıb tökülürdü Fəxriyyə. Ailə 
qurarkən atdığı səhv addım get-gedə fəlakətə çevrilərək qovuşmağa 
qoymurdu indi öz səadətinə onu. İmkanı olsaydı indi bütün insanlara 
üzünü tutub qışqırardı: 
223
– Sevmədiyiniz adamla ailə qurmayın, bədbəxt etməyin özünü-
zü də, onu da. Fəxriyyə öz taleyinin amansızlığına ağlayırdı. Ağ-
ladıqca da üzüntülü bir hal keçirirdi intizardan ürəyində. Nə cavab 
verə bilərdi, axı Bəxtiyara? Süsənin onun nələr keçirdiyini duya 
biləcəyini hiss etdikcə, Elçinin əks təqdirdə hər bir şey öz yerində, 
bircə baxışlarından oxuna biləcək: 
– Axı mən sənə neyləmişdim duyğularını oxuduqca, Könü-
lün koppuş əllərinin bəlkə də bir daha saçlarında əvvəlki şirinliklə 
gəz məyəcəyini hiss etdikcə, göz yaşları bulaq kimi süzülürdü 
Fəxriyyənin. Analıq duyğuları ilə yaşamaq necə də çətin imiş. Kö-
nülü fikirləşdikcə od düşürdü elə bil ki, Fəxriyyənin ürəyinin başına, 
elə bir od ki, yanğısını Bəxtiyar söndürə bilməzdi onun. Elə bir od ki, 
Fəxriyyə nə qədər istəməsə də bu odun qarşısını kəsmək üçün bəlkə 
də öz həyatını təhlükə qarşısında qoyan Elçin də var idi. Fəxriyyə 
Könülü düşündükcə Elçin də xatırlanırdı istər-istəməz. Fəxriyyə 
güclə saxlamışdı öz iradəsinin sükanını əllərində. Bəlkə də bir neçə 
andan sonra davam gətirə bilməyəcəkdi öz hisslərinin axınına, tabe 
olacaqdı öz hisslərinə, bu axın boyunca gedəcəkdi Fəxriyyə. İnti-
zarın üzücü anlarına dözdükcə ixtiyarı əldən gedirdi Fəxriyyənin. 
Həyəcandan öz yerində əsim-əsim əsirdi Fəxriyyə. Görürdü Bəxtiyar 
onun bu halını. Nifrət edirdi ürəyində öz sevgisinin vədəsizliyinə. 
Axı, Fəxriyyə belə bir vəziyyətə onun ucbatından düşmüşdü. Bəlkə 
də Bəxtiyar olmasaydı öz xoşbəxtliyinin zirvəsini Elçinli günlərdə 
görüb bəxtiyar yaşayardı Fəxriyyə. Lakin Bəxtiyar öz baxışlarıyla, 
duruşuyla, yerişiylə xatırlatmışdı ona, aldanırsan Fəxriyyə, bu sənin 
xoşbəxtliyin deyil, sən hələ sevməli, sevilməlisən. Bu iş üçün gü-
nahkar Bəxtiyar idimi, yoxsa laqeydliyi ilə Fəxriyyə qəlbinin duy-
ğularını oyada bilməyən Elçin idimi və ya bir kəlmə hə deməklə 
öz əzizlərinin ürəyini yerində edib, öz gələcək taleyinin davamının 
224
necə inkişaf edəcəyinə biganəlik göstərən Fəxriyyəydimi, bunu 
demək çətindir. Ancaq hər halda yaranmış bu halın əzabını bəlkə 
də ən çox Fəxriyyə çəkirdi və öz sevdiyinin əzab içərisində qov-
rulduğunu görən Bəxtiyar lal sükutla ürəyində ağlayırdı. Ağlayırdı 
ona görə ki, Fəxriyyə əzab çəkirdi, ağlayırdı ona görə ki, Fəxriyyəyə 
təskinlik verə bilmirdi, ağlayırdı ona görə ki, Fəxriyyə onun deyil-
di. Fəxriyyəyə amansızlıq göstərən taleyi kimi, Bəxtiyarın da taleyi 
ona qarşı amansızlıq etmişdi. Sevdirmişdi Bəxtiyara ərli bir qadı-
nı. Sevginin hüdudsuzluğu hüdudlanmışdı cəmiyyətin əxlaq nor-
maları ilə. Bu əxlaq normaları hər tərəfdən buxovlayırdı Bəxtiyarın 
hisslərini, yandırırdı Bəxtiyarı həsrətin atəşində. Bəxtiyarın dözümü 
iradəsiylə vuruşurdu öz sevgisi illərdən bəri. Hər ikisinin vüqarının 
sınmaması əziz idi Bəxtiyar üçün, öz təmiz sevgisin də, dözümü-
nün də, iradəsinin də. Ancaq bunlardan daha əziz Fəxriyyə və onun 
ləyaqətinin qorunması idi Bəxtiyar üçün. 
Bəxtiyar bilsəydi ki, öz ürəyində Fəxriyyənin ləyaqətinə toxu-
na biləcək bir artıq hərəkət etmişdir, nifrət edərdi özünə ömürlük. 
Bəxtiyarın yeganə təsəllisi Fəxriyyəni tez-tez görməsi idi. O öz 
hisslərinin öz qəlbində baş qaldırmasının qarşısın ala bilmirdi. Yoxsa 
ərli bir qadını sevərək ailə dağıntılarına səbəb ola biləcək qəbahətli 
bir sevgisi üçün belə əzab çəkməzdi. Fəxriyyə də Bəxtiyarın keçir-
diyi hala uyğun bir vəziyyətdə idi. O da ərli bir qadın olduğu üçün 
öz sevgisindən xəcalət çəkirdi. Onların hər ikisi iztirablı bir səadət 
içərisində idi. Nə bu iztirabın sonu görünürdü, nə də bu səadətin. 
Fəxriyyə üçün amansız olan sevgisi Bəxtiyar üçün də amansız idi. 
Fəxriyyəni səadət içərisində yaşadan duyğular Bəxtiyarı da belə 
bir halda yaşadırdı. Fəxriyyə də, Bəxtiyar da öz vədəsiz sevgiləri 
ilə taleyin amansız zərbələrinin hədəf mənbəyi idilər. Belə bir sual 
verilə bilər, onlar belə bir yaşayış tərzinin bir daha təkrarlanmasını 
225
istərdilərmi? Qəribə də olsa onların hər ikisi bəlkə də öz-özlərinə eti-
raf etməsələr də, belə bir yaşayış tərzindən ürəyinin dərinliklərində 
razı qaldıqlarını hiss edirdilər. Bəlkə də onlar belə bir həyatın 
təkrarlanmasını yox, davam etməsini istərdilər deməklə, mən bir 
qədər başqalarının bəlkə də özlərinə də etiraf etmədikləri ən gizli 
duyğularını açıb göstərməkdə səhv edirəm. Lakin onlar… 
Fəxriyyə də, Bəxtiyar da hələ də qarşı-qarşıya dayanmışdılar. 
Onlar baxışlarıyla bayaqdan bəri bir xeyli söhbət etmişdilər. Do-
ğurdan da, bir-birinə qəlbən yaxın olan kəslər bir-birini sözsüz başa 
düşürlər. İndi Fəxriyyə də, Bəxtiyar da belə bir vəziyyətdə idilər. On-
lar öz hisslərinin sərbəst axınını qovuşdurmuşdular. Lakin Fəxriyyə 
hiss edirdi ki, onlar bir-birinin ürəyindən keçənləri nə qədər duysalar 
da, Bəxtiyarın bayaq ona dediyi: 
– Səni sevirəm, Fəxriyyə sözlərinə Fəxriyyə hələ heç bir ca-
vab verməmişdir və elə indi də qarşısında dayanan Bəxtiyarın yal-
varıcı baxışları bu sözlərin cavabında Fəxriyyənin nə deyəcəyinə 
müntəzir idi. Daha öz sevdiyini bu qədər intizarda saxlamaq olmaz-
dı. Fəxriyyə öz səadətindən məst halda, dünyanın bəlkə də bütün 
qadınlarına aid olan qadın şirinliyi ilə və yalnız Bəxtiyar qarşısında 
alına biləcək bir hərarətlə sual dolu qara gözlərini Bəxtiyara dikib 
qadınlıq ləyaqətindən və həyəcanından titrəyə-titrəyə belə dedi: 
– Bu mümkündürmüdür, Bəxtiyar? Bu sözlərin deyiliş tərzi 
Bəxtiyarda elə bir duyğu yaratdı ki, bəlkə də dünyanın ən çətin bir 
işini tapşırsaydı Fəxriyyə Bəxtiyara və bu sözləri söylədiyi bir hissiy-
yatla müraciət etsəydi, Bəxtiyar hökmən bu işi görmək üçün özündə 
iradə və dözüm tapardı. İndi də belə bir vəziyyətdəydi Bəxtiyar. 
Fəxriyyənin dodaqlarının arasından uçub gələn bu sözləri eşidən 
Bəxtiyar elə öpmək istəyirdi ki, bu sözləri söyləmiş Fəxriyyənin o 
hərarətli, odlu dodaqlarından. Həyatın nə qədər səadətli anları olur-
226
muş, İlahi! Yazıq bu səadətli anlardan qismət olmayan kəslərin halına. 
Öz hisslərinin sərbəstliyini əlindən buraxmış Fəxriyyə tufanlı dənizə 
düşmüş bir qayıq kimi taleyin ixtiyarında idi. Görəsən, öz hisslərinin 
sərbəstliyi onu hara aparacaqdı? Bəlkə də bu anlarda onun qadın-
lıq vüqarı, ləyaqəti, hər şeyi Bəxtiyardan asılı idi. Bəxtiyar cüzi bir 
təkanla öz ağuşunda görəcəkdi Fəxriyyəni. Bu iş baş verəcəkdimi, 
bunu qarşıdakı bir neçə anda gözləmək olardımı? 
Bəxtiyar üçün Fəxriyyə həmişə dünyanın ən yeganə gözəl qa-
dını idi və indi də dünyanın bu yeganə gözəl qadının qarşısında 
Bəxtiyar öz sevgisinin təmizliyini bir daha sübut etdi. O, Fəxriyyənin 
vəziyyətindən istifadə etmədi, bəlkə də heç Fəxriyyə də buna imkan 
verməzdi. Beləcə iztirablı səadət içərisində Fəxriyyə dünyanın ən 
gözəl rəsm əsərlərindən biri kimi çəkiləcək şəkilə natura ola bilərdi. 
Mən onun bu halını qələmlə təsvir etməkdə acizəm. Belə bir anda 
qənirsiz bir gözəlliyin timsalı idi Fəxriyyə. Elə bir gözəlliyin ki, o, 
Bəxtiyara nə qədər yaxın olsa da onun deyildi. Bəlkə də səadət anları 
insanın bir çox gözəl, təmiz duyğularının, hisslərinin üzə çıxmasına 
səbəb olur. İndi Fəxriyyə də belə bir vəziyyətdə idi. Bəlkə də öz 
hisslərinin sərbəstliyinin qarşısını ala bilməyən Fəxriyyə, qəlbinin 
bütün çılpaqlığı ilə Bəxtiyarın qarşısında dayanmışdı. Fəxriyyənin 
bu halı xoş idi Bəxtiyar üçün. Çünki belə bir vəziyyətdə Fəxriyyənin 
qəlbinin onun üçün necə döyündüyünü bütün aydınlığı ilə hiss edirdi 
Bəxtiyar. Elə bil ki, Bəxtiyarın bir parçası idi Fəxriyyə. Onun hər 
bir hərəkətini, sözünü elə bil ki, qabaqcadan hiss edirdi, duyurdu 
o. Beləcə Fəxriyyə ilə qarşı-qarşıya dayanlıqları anları ömrünün ən 
xoşbəxt səhifəsinə həkk etmişdi artıq Bəxtiyar. Ömrünün sonuna 
qədər xatirə anlarını vərəqləyəndə həmişə təzə bir çiçək kimi illərin 
arxasından boylanacaqdı Fəxriyyə indiki vəziyyəti ilə. Nə qədər ki, 
Bəxtiyar var yaşanacaqdı onun bu halı Bəxtiyarın ürəyində. Bəxtiyar 
227
da, Fəxriyyə də bir-birinin gözlərinin içərisinə dik baxa bilərdilər. 
Çünki onlar öz sevgilərinin təmizliyini qoruyub saxlamağı bacar-
mışdılar və bu sevgiyə zərrə qədər də ehtiras toxumu qatmamışdılar. 
Elə buna görə də saf idi onların sevgisi. Ehtirasla sevgi heç vaxt 
bir yerdə qərarlaşa bilməz. Birinin üstünlüyü digərinin azalması 
deməkdir. Sevgi insani duyğuların aliliyə, ehtiras isə ibtidailiyə doğ-
ru meyillənməsidir. Fəxriyyə Bəxtiyarın hərəkətlərindən razı idi. Elə 
bil ki, onlar əvvəlcədən şərtlənmişdilər. Bəxtiyarın hiss və hərəkətləri 
Fəxriyyənin qəlbinin istəklərinə uyğun idi. Bəxtiyar öz hissləri ilə 
Fəxriyyənin qəlbində elə xoş duyğular oyadırdı ki, Fəxriyyə ömrü 
boyu bu duyğuların təsiri altında yaşamağa razı olardı. Hələ də 
Bəxtiyarın lal bir sükutla öz qarşısında dayandığını görən Fəxriyyə 
ürəyində ona minnətdarlıq etdi. Bəlkə də bu anlarda öz qadınlıq 
vüqarının qorunması üçün razılıqdan yaranmışdı bu minnətdarlıq. 
Bax, məhz bu anlarda Bəxtiyarın iradəsi altında idi Fəxriyyə. Bəlkə 
də istəsəydi Bəxtiyar onu öz iradəsi ilə hərəkət etdirə bilərdi. Lakin 
Bəxtiyar belə etmədi. Fəxriyyənin sevgisi onun üçün əziz olduğu 
üçün belə etmədi Bəxtiyar. Bəlkə də əks təqdirdə ləkəli görünəcəkdi 
öz sevgisi ürəyində Fəxriyyəyə qarşı. İllərdən bəri öz ürəyində se-
vib, əzizlədiyi bir sevgini ehtirasın bir neçə anlıq həzzi ilə ləkələmək 
istəmədi Bəxtiyar. Heç əslinə qalsa Fəxriyyə də yaşada bilməzdi belə 
bir sevgini ürəyində. Nə də Bəxtiyar qəbul edə bilməzdi belə bir sev-
gini. Ancaq hər halda Fəxriyyə hiss etdi ki, ürəyində Bəxtiyara qarşı 
minnətdarlıq hissi baş qaldırıb. Bu hiss sevdiyi bir kəsə qarşı deyil, 
insan ləyaqətini qorumağı bacaran bir şəxsə qarşı yaranan bir duyğu 
idi. Bəxtiyar Fəxriyyə üçün belə bir əsil insan rolunu oynamağı ba-
carmışdı. Bu rol bir daha sevdirdi Fəxriyyəyə Bəxtiyarı. 
Fəxriyyənin qara gözlərindən oxunan minnətdarlıq ifadəsi Bəx-
tiyara öz təmiz sevgisi üçün bir daha bəraət qazandırdı. Bu anlar-
228
da Bəxtiyar necə də xoşbəxt idi. Uzun qara kirpiklərlə əhatə olun-
muş o iri qara badamı gözlər Bəxtiyara necə də doğma, sevimli, 
hərarətli bir hisslə baxırdılar. Əgər lazım olsaydı həyatını bir an belə 
əsirgəmədən verərdi Bəxtiyar o gözlər üçün. Elə o gözlər deyildimi 
Bəxtiyarı Fəxriyyənin əsiri edən. Fəxriyyənin «bu mümkünmüdür» 
sualının arxasında neçə insan taleyi dayanmışdı ay aman? Süsən, 
Elçin, Könülün körpə ürəyi, hələ onları əhatə edən nə qədər dost-
tanış mümkün hesab edə bilərdimi belə bir halı? Ailə dağıntısına 
yol verdiyi üçün qınaq sahibi olmazdımı onlar? Öz etdiyi səhv üçün 
bir başqasından intiqam almaq kimi səslənməzdimi bu hərəkət? İn-
san taleləri ilə oyun kimi qiymətləndirilməzdimi bu hal? Fəxriyyə 
üçün əziz olsa da, Könül üçün yad olan bir nəfəsə alışmaq, Fəxiyyə 
üçün bəlkə də o qədər də çətin olmasa da Könül üçün çətin olan 
Elçindən ayrılmaq, bir müddət dost-tanışın diqqət mərkəzində ol-
maq dözülə bilən hal idimi? Bəlkə də taleyin Fəxriyyə həyatında 
qanunauyğun inkişaf yolu idi bu hal. Lakin belə bir inkişaf yolu ilə 
irəliləmək düzgünmü idi? Aman Allah, Fəxriyyə neçə insan taleyi-
nin üstündən addımlamalıydı, bu yola çıxmaq istəsəydi əgər. Ana 
öyüdünün əksinə getməliydi, ər namusunu tapdalamalıydı, övlad 
qəlbini sındırmalıydı tək bircə öz sevgisi üçün, Fəxriyyə bunu ba-
carardımı? İnanan bilmirəm, inana bilmirdi o özü də. Bəxtiyar onun 
üçün dünyalar qədər əziz olsa da, sadaladığı duyğuların da tapdaq 
altında qalmasına dözə bilməzdi Fəxriyyə. Fəxriyyə öz ürəyində bir 
daha təkrar etdi: 
– Bu mümkünmüdür? Az qala bu sualın fəlakətli nəticələr ya-
rada biləcəyindən dəhşətə gəldi Fəxriyyə. Bu dəhşətdən yaranan 
qorxu bir anlıq bürüdü Fəxriyyənin simasını. Deyəsən, Bəxtiyar da 
hiss etdi bunu. O öz hərəkətləriylə bəlkə də Fəxriyyə üçün sıxıntılı 
bir hal yaratdığını düşünərək günahkar-günahkar Fəxriyyəyə bax-
229
dı. Fəxriyyə onun vəziyyətini başa düşdü və Bəxtiyarı artıq əzab 
çəkməyə məhkum etməmək üçün uzaqlaşdırdı özündən bu dəhşətli 
qorxusunu. Yenə də onun qara gözlərindən Bəxtiyar üçün alışıb ya-
nan bir həsrət oxundu və bu həsrətin yanğısı Bəxtiyarın ürəyinə elə 
bir od saldı ki, o, daha dözə bilmədi, öz sözlərinə inam hissiylə, odlu 
bir hərarətlə, Fəxriyyənin verdiyi «bu mümkünmüdür» sualına ca-
vab olaraq: 
– Mən hamısını düşünmüşəm, Fəxriyyə – dedi. Bu sözlərin de-
yiliş tərzindəki inam Fəxriyyəni bir anlıq səadətin ən uca zirvəsinə 
qaldırdı. Bütün maneələri süpürüb atdı. Lakin bu bir anlıq oldu, 
yenidən Fəxriyyə üçün əziz olan kəslərin taleləri, tapdalana biləcək 
ər namusu, mövcud əxlaq normalarının pozulması hər şey, hər şey 
gəlib dayandı Fəxriyyənin gözlərinin qarşısında. Fəxriyyə davam 
gətirə bilmədi sanki bu duyğuların ağırlığına, o, başını gözəl, zərif, 
lakin utancaq və cəsarətsiz bənövşə kimi öz sinəsini əydi. Beynində 
düşüncələri bir-birinə elə qarışmışdı ki, Fəxriyyə xəyalla həqiqəti 
belə aydınlaşdıra bilmirdi. İndi o, harada olduğunu belə unutmuşdu. 
Yalnız instinktin gücüylə öz hərəkətlərini idarə edirdi. O, kirpiklərini 
qaldırıb Bəxtiyara baxdı və tez də endirdi. Bir an da artıq baxsay-
dı, özünü Bəxtiyarın qucağında görəcəkdi Fəxriyyə. Artıq Fəxriyyə 
xəyalla həqiqəti aydınlaşdıra bilmirdi. Bu vaxt odlu bir dodaq köz 
kimi yandırdı onun əlini, nəvazişli bir əl hərarətli sığal çəkdi saçları-
na. Bu yuxu idi, xəyal idi, həqiqət idi, aydınlaşdıra bilmədi Fəxriyyə? 
Yalnız bircə onu hiss etdi ki, o da bir vaxt arzuladığı səadət içərisində 
yaşadı. Yaşadı və ömürlük bu səadətin xatirəsi ilə yaşayacaqdır. 
Sən demə, Bəxtiyarlı, Fəxriyyəli bir dünya varmış həyatda. 
Bu dünyanın yeganə bir fəsli var imiş, o da bahar. Adəmlə Həvva 
kimi həlilik iki nəfərmiş bu dünyanın sakini. Biri Fəxriyyəymiş, 
o biri Bəxtiyar. Beləcə üz-üzə, nəfəs-nəfəsə dayandıqları halda 
230
səadət içərisində üzürdü onlar. Heç kəs mane ola bilməzdi onların 
səadətinə. Bəlkə də öz ömürlərinin ən xoşbəxt anlarını yaşayırdılar, 
bəlkə də bir daha yaşaya bilməyəcəkləri xoş səadət anlarını. Bəxtiyar 
həyəcandan titrəyirdi. Fəxriyyə ona səadət bəxş etmişdi. Heç vaxt 
unuda bilməyəcəyi bir səadət. Bu Bəxtiyarın çoxdankı arzusu idi. 
Ona elə gəlirdi ki, bu arzu onunla birgə doğulub birgə yaşamışdı 
illərdən bəri. Aman Allah, bu iri qara badamı gözlü, uzun kirpik-
li səadət ilahəsinin onu oda salan baxışları qarşısında diz çökməyə 
hazır idi Bəxtiyar. Məhəbbət atəşi ilə alışan bu baxışlardan süzülüb 
gələn bu duyğular almışdı əlindən ixtiyarını onun. Hər nəfəs aldıqca 
Fəxriyyənin nəfəsini hiss edirdi səba yeli kimi, bahar ətri ilə birlikdə. 
Fəxriyyə də Bəxtiyarın nəfəsini boynunda, boğazında, yanaqlarında 
hiss etdikcə hər şeyi unutmağa çalışır, heç nəyi xatırlamaq istəmirdi. 
Yalnız və yalnız Bəxtiyarı görürdü, duyurdu, hiss edirdi bu anlarda 
Fəxriyyə. O, elə bir şirin duyğular içərisində yaşayırdı ki, bu duy-
ğular bəlkə də bir ömrün səadətinə bəs edərdi. Həyat onun arzusunu 
gözündə qoymadı, yaşatdı Fəxriyyəni xumar duyğuların qucağında. 
Bu xumarlıq Fəxriyyəni illərdən bəri arzuladığı bir həyata qovuş-
durdu. Elə bir həyata ki, Fəxriyyə öz ömrürünün qiymətinə bərabər 
tuturdu bu həyatı. Bəxtiyar üçün də qiymətli idi bu həyat. Fəxriyyə 
ilə onu yaxınlaşdırdığından, Bəxtiyarlı, Fəxriyyəli dünyanın səadəti 
içərisində yaşayırdılar onlar birlikdə, xoşbəxtcəsinə, bəxtiyarlıqla. 
Bu anlar bir də ona görə əziz idi ki, bəlkə də nə Fəxriyyə, nə də 
ki, Bəxtiyar nə qədər həsrətində olsalar da bir də bu anları yaşaya 
bilməyəcəkdilər. Ona görə də onlar bir-birinə gözü dolusu baxırdılar. 
Fəxriyyə Bəxtiyarı süzdükcə ömrünü düşünmədən həsr etməyə hazır 
olduğu bir kəsin əzab dolu intizar içərisində necə həyəcanlandığını 
hiss edirdi. Harada olsa da Fəxriyyə Bəxtiyarlı düşüncələr içərisində 
hər gecə yatanda Bəxtiyar üçün arzulayırdı: 
231
– Yuxun şirin olsun. Görəsən, doğrudanmı Fəxriyyənin yata 
bilmədiyi uzun gecələri şirin-şirin yatmışdı. Yox belə deyildi, 
Bəxtiyar yalnız Fəxriyyənin şirin xəyalları ilə çox vaxt səhəri açmış-
dı. Onun şirin yuxusunu yalnız Fəxriyyənin şirin xəyalları əvəz et-
mişdi. Alnının zərif qırışları Bəxtiyarı bir qədər düşüncəli göstərirdi. 
Bəlkə də bu qırışların sayının bir qədər artmasında və yaxud da 
dərinləşməsində Fəxriyyənin də rolu var idi. Üzüntülü günlər ke-
çirmiş Bəxtiyar üçün Fəxriyyənin təmiz sevgisi mükafat deyildimi? 
Fəxriyyə Bəxtiyara baxdıqca baxmaq istəyirdi. Elə bil ki, bir daha 
görməyəcəkdi onu. Elə bil ki, kimsə Bəxtiyarı Fəxriyyənin zorla 
əlindən alıb aparmağa hazırlaşırdı. Fəxriyyə tərəddüd içərisində idi. 
İki yolun ayrıcında dayanmışdı. 
***
Ağlı bir yana, hissləri başqa bir yana çağırırdı Fəxriyyənin. 
Fəxriyyənin qəlbində ağılla hissin əsil döyüşü bax indi başlanmış-
dı. Fəxriyyə bu döyüşün gərgirliyini bütün dolğunluğu ilə indi hiss 
etdi. Bu iki duyğunun hansının qalib gələcəyi Fəxriyyənin gələcək 
taleyini həll etməli idi. Lakin deyəsən, onların müqavimət gücü bir-
birinə bərabər idi. Bəlkə də elə buna görə də Fəxriyyə tərəddüd edir-
di. Bəxtiyar isə intizar içərisində ondan bir kəlmə cavab gözləyirdi. 
Görəsən, nə cavağ verəcəkdi Fəxriyyə. Bax bu vəziyyətdə Bəxtiyar 
öz səadətinə nə qədər yaxın idi. Bir anlıq, yalnız bir anlıq Fəxriyyənin 
hissləri üstünlük təşkil edə bilsəydi, o, Bəxtiyarın olacaqdı. Bəxtiyar 
artıq heç bir tərəddüdsüz Fəxriyyəni qəbul etməyə hazır idi. Bir-
birindən üzüntülü anlar keçirdi. Artıq Fəxriyyənin belə bir hala 
dözməyə iqtidarı yox idi. O, bayğınlıq həddinə gəlib çatmışdı. Bu 
zaman bəlkə də instinktin təsiri ilə qadınlıq ləyaqəti, analıq hissi 
Fəxriyyənin köməyinə gəldi bir anlıq, yalnız bir anlıq Fəxriyyənin 
232
hisslərini üstələdi bu duyğular. Fəxriyyə bayaqdan ondan cavab 
gözləyən Bəxtiyara macal tapıb bu bir anda güclə: 
– Yox dedi. Və bundan sonra bir müddət nələr baş verdiyini 
xatırlaya bilmədi. Yaddaşında bircə o qalmışdı ki, sanki Bəxtiyar 
bu bir anın içərisində bir neçə il qocalmışdı. Sevgisi isə əvvəlkinə 
nisbətən dəfələrlə artıq idi Fəxriyyə üçün. Sanki Bəxtiyar bu halı 
əvvəlcədən gözləyirmiş. O, pəncərədən bayıra baxırdı. Bütün 
bədəninin əsməsindən hiss olundu ki, o, səssizcə ağlayır. Fəxriyyə 
özünə gələndə öz stolunda fikirli əyləşmişdi. Qarşısında yarımçıq 
qalmış məqalə olduğu kimi dururdu. Otaqda ondan başqa heç kəs 
yox idi. Deyəsən, kim idisə axırıncı adam da lap elə indicə çıxdı. 
Yerişindən Bəxtiyarı xatırladırdı bu kəs. Fəxriyyə heç cürə aydın-
laşdıra bilmədi ki, bütün bu hiss etdikləri xəyal idi, yoxsa həqiqət? 
Bircə ona sevindi ki, yox demişdi Bəxtiyara. Nədənsə sevindi buna 
Fəxriyyə, Bəxtiyarı öz canından artıq sevsə də. Bir də ona elə gəldi 
ki, əlində Bəxtiyarın odlu dodaqlarının ilıqlığı, saçlarında nəvazişli 
əlinin sığalı qalmışdı. Yenə də heç cür özü üçün aydınlaşdıra bilmədi 
ki, bu, doğurdan da belə olmuşdu, yoxsa Fəxriyyənin öz xəyallarının 
məhsulu idi. Beləcə öz yarımçıq qalmış məqaləsini də götürüb evə 
yollandı Fəxriyyə. Ancaq nədənsə qəlbi bir qədər rahatlanmışdı. 
Xəyalındanmı, həqiqətdənmi Bəxtiyara əzab içərisində söylədiyi yox 
kəlməsi ilə hiss edirdi ki, bir ailə dağıntısının qarşısını almışdı. An-
caq ürəyində korun-korun bir ağrı da duyulmaqdaydı Fəxriyyənin. 
233
II HİSSƏ
MƏNİM BƏLALI DÜNYAM
Qoca balıqçı öz torunu sudan necə ehtiyatla və yavaş-yavaş çıxa-
rırdısa, Bəxtiyarın da fikirləri beynindən o cür sürət və düşünəkliliklə 
keçirdi. O, kürəyini iri qovaq ağacına söykəyib gözlərini uzaqlara 
dikmişdi. Arxada yaşayış məskənləri, irəlidə isə boş düzəngahlıq 
uzanıb gedirdi. Qoca qovaq ağacının böyründən keçərək buralara 
sərinlik verən arx düzənliyi öz əyri-üyrü yatağı ilə iki hissəyə bölür-
dü. Bəxtiyarın da daxili hissləri bu düzənlik kimi iki hissəyə bölün-
müşdü. Fərq ondan ibarət idi ki, Bəxtiyarın daxili hissləri bir-biri ilə 
təzad təşkil edirdi. O öz ürəyini məngənə kimi sıxan fikirlərdən yaxa 
qurtarmaq üçün, bu suyu qırmızımtıla çalan bulanıq arx kimi hey 
axardı-axardı... Lakin axı o insan idi, öz dərdini düşünməyi bacarır-
dı. Fəxriyyədən son dəfə ayrılanda onun iri qara gözlərindəki kədəri 
unuda bilmirdi Bəxtiyar, heç cür unuda bilmirdi və elə ona görə də 
beynində min fikri bir-birinə qarışdırırdı o, bu qoca qovaq ağacı-
nın budaqları kimi. Ürəyində o qədər istəkləri var idi ki, neyləsin 
istəklərin yaranması özündən asılı deyil ki. İstər-istəməz o bu sözləri 
ürəyindən keçirdi: 
– İstək çoxdur, lakin insan həmişə öz istəyinə çata bilmir. Bu 
vaxt qovaq ağacının budaqları arasından bir quş cikkiltisi eşidil-
di. Bir saralmış yarpaq gəmi kimi havada süzə-süzə ləngər vurub 
234
düz Bəxtiyarın qarşısında arxa düşdü. Bəxtiyar aydınca gördü ki, 
yar pağın üstündə bir qarışqa narahat-narahat ora-bura qaçır. Bu 
da taleyin bir oyunu, görəsən o öz isti yuvasından çoxmu uzaqlara 
düşəcəkdir və ya heç olmasa salamat qalacaqdımı – deyə Bəxtiyar 
yenə də ürəyindən keçirdi. Deyəsən «salamat qalacaqdımı» sözünü 
bir qədər pıçıltı ilə deməsini özü də hiss etmədiyi üçün elə bil ki, bu 
pıçıltı səsindən bir qədər təəccüblənən kimi oldu. Bunu onun sual 
dolu baxışlarından hiss etmək olardı. Sanki bu baxışlardan belə ifadə 
oxunurdu: 
– Axı sən burada təksən, bu səs haradan eşidildi və bir müddət 
bu sual dolu ifadə onun gözlərində qaldıqdan sonra yenidən çəkildi 
və Fəxriyyəli düşüncələr onu öz ağuşuna aldı. O öz xatirələrini bir 
də təzələdi. Deməli, Fəxriyyə onu sevirdi, həddindən artıq sevirdi. 
Lakin öz sevgisini heç cür üzə çıxara biləcək halda deyildi o. Allah 
necə də dünyanın kədəri çuğlamışdı onun gözlərini – deyib əlləri 
ilə üzünü tutdu. Bunların hamısını mən etdim, mən... mən – deyə 
həyacanlı bir səslə təkrar etdi. Bu sözləri deyərkən əksər kişilər kimi, 
qəlbə rahatlıq verən xoş bir duyğu ilə həm də belə düşündü: 
– Sevir məni o və bu «sevir məni o» sözünün yaratdığı hiss qı-
sqanclığın ən qəddar düşməni idi. Bu anlarda Bəxtiyar hiss etdi, 
Fəxriyyənin onu sevdiyinə elə əmindir ki, bu əminlik hissinin 
nəticəsində onu heç kəsə, hətta Elçinə belə qısqanmır və özlüyündə 
ürəyində belə nəticə çıxardı: 
– Demək qısqanclıq hissi kimisə səni sevdiyinə şübhə ilə bax-
dığın zaman yaranır. Son ayrılıq Bəxtiyarın qəlbinə ömürlük iz bu-
raxacaq bir xatirə şəklində yol tapmışdı. Bu xatirənin vidası da, baş-
lanğıcı qədər şirin idi, ancaq əzablı idi. Birdən sərin bir meh əsdi. 
Qovaq ağacının atlas yarpaqları elə xumarlıqla xışıldadı ki, Bəxtiyar 
bu xışıltını bir müddət dinləməyə məcbur oldu. Arabir cikkildəyən 
235
quş da səsini kəsmışdi. Sanki həyat yarpaqların xumarlıqla xışıltı-
sından, sərinlik gətirən sakit-sakit axan arxdan və arxasını qovağın 
yoğun gövdəsinə söykəyib bu anlarda bəlkə də həyatda varlığını 
belə unudan Bəxtiyardan ibarət idi. Bəxtiyar ürəyində özünə söz 
vermişdi ki, Fəxriyyə ilə bir daha görüşməsin. Axı nə üçün səadət 
verə bilməyəcəyi bir qəlbi sıxıntı içərisində saxlasın? Sevginin də öz 
həddi var. Mən lap ağ etmişəm. Əri ola-ola qadına öz sevgi hisslərini 
bildirmək, bu qəbahət deyilmi? Özü də bağışlanılmayan, bağışlanıl-
ması mümkün olmayan bir qəbahət. Yox, mən öz hisslərimi tamam 
boğmalıyam, Fəxriyyənin gözünə isə bir daha görünməməliyəm. 
Qoy taleyimə nifrət edim, qoy bütün arzularım ürəyimdə niskil-
li qalsın, ancaq mən doğru yol seçməliyəm. Əzablı da olsa doğru 
yol. Fəxriyyə məndən dözümlü, iradəli, düşüncəli imiş. O mənə yox 
dedi. Əzab çəksə də, ürəyini sıx calayıb əzsə də, lap bəlkə də həyatı 
bahasına olsa da o mənə yox dedi. Bu yox sözünün ifadə tərzində 
nələr yox idi, İlahi. Öz həyatından küskünlük, mənə qarşı olan sev-
gi, taleyinə qarşı bir üsyankarlıq, həm də itaətkarlıq, nələr, nələr... 
Düşünülmüş əzabla üzləşmək, düşünülməmiş əzabla üzləşməkdən 
daha çətindir. Görünür, indi mən belə bir hal keçirirəm ki, daxilən 
titrəyirəm. İnsan ki, nə qədər ürəyindən keçən şeyi etməyəcəyinə 
söz verməyib yenə də nə isə bir ümüd hissi ilə yaşayır. Elə ki, söz 
verdi ümidi də hər şeydən kəsilir. Hiss edirsən ki, arzuladığın şey 
sənin üçün artıq əlçatmaz bir varlığa dönüb. O zaman daha çətin 
olur və həm də hiss edirsən ki, bu əlçatmaz varlıq sənin həyatının bir 
parçasıdır, onsuz yaşamaq sənə əzabdır. İndiki vəziyyətdə Bəxtiyar 
özünü belələrindən həsab edirdi. Hiss edirdi ki, Fəxriyyəsiz yaşa-
maq ona çətindir, lakin o, Fəxriyyəsiz yaşamalıdır. Taleyinin bəlkə 
də səadət yolunu öz əlləri ilə bağlayan adamlardan həyatda bədbəxt 
adam yoxdur. Bəxtiyar da hal hazırki vəziyyətdə bax bu cür bədbəxt 
236
idi. Tək tənha, öz fikirlərilə və o öz halından qəribsəmış kimi gözləri 
yaşlı əsəbiliklə dilləndi: 
– Buradan ayrılıb şəhərə getmək lazımdır, şəhərə. Həm Fəxriy-
yəni, həm də ki, özümü bəlkə də bu yolla bu bəladan qurtarmış ola-
ram. Yoxsa ən azı yaman dillərin hədəf nöqtəsinə çevrilərik. Buna isə 
nə mən dözə bilərəm, nə də ki, Fəxriyyə. Onsuz da tale bizə olma-
zın əzablar verib, daha artıq əzablar çəkməyi nə üçün özümüzə rəva 
görək? İnsan öz həyatından başqa ümumi insanlıq mənafeyinə zidd 
olan hallara qarşı da mübarizə aparsın gərək. Yox, ən yaxşı məsləhət 
şəhərə çıxıb getməkdir. Bəlkə onda bir rahatlıq tapa bildik. O, rahat-
lıq tapa bildik ifadəsindən nədənsə xoşlanmadı. Bunu onun bu sözlər 
ürəyindən keçərkən qırışlarının sayı bir qədər artan alnından, bir an-
lıq özünə qəzəb hissi ilə alışıb yanan gözlərindən hiss etmək olardı. 
Günəş yavaş-yavaş quruba enirdi. Qovaq ağacının kölgəsi öz 
boyundan xeyli uzanmışdı. Pıçıldaşan yarpaqlar arasından çəpəki 
süzülən günəş şuaları elə parlaq görünürdü ki, dünyada bir dərdli 
ürəyin olduğuna belə adam inanmaq istəmirdi. Arxın içərisində 
yüngülcə bir şappıltı səsi eşidildi. Bu, yəqin ki, özünü günə 
verməkdən doymuş tısbağanın suya girərkən çıxardığı səs idi. Arxın 
qumsal döşündə onun sürüşərkən qoyduğu iz çox aydın görünür-
dü. Nədənsə Bəxtiyara bu axşamçağı çox qərib gəldi. Elə bil ki, 
günəş quruba endikcə özü ilə bərabər hər kəsin qəlbinə yaxın olan 
həmdəmini də aparırdı. Hətta bu anlarda qoca qovaq ağacının uzun 
kölgəsi də Bəxtiyara qəribə, yöndəmsiz və tənha gəldi.
Bəxtiyar qəribsəmiş, təklənmiş kimi sürətli addımlarla qovaq 
ağa cından uzaqlaşdı. Onun arxasında isə qırmızımtıla çalan bu-
lanıq suyu olan arxın iki hissəyə böldüyü düzənlik uzanırdı. Artıq 
dü zənlik də boş deyildi. Örüşdən qayıdan naxır bəlkə də bu gün 
üçün sonuncu ruzilərini axtara-axtara çəmənliyə səpələnmışdi. Bəx-
237
tiyar artıq yaşayış binalarının arası ilə irəliləyirdi. Qaynar həyat 
onun qəlbinə hakimlik edən qəribsəmişlik hissini bir qədər həyat 
nəşəsi ilə əvəz etmışdi. Balaca bir qız küçəyə qaçmış ağ bir toyu-
ğu qovur və görünür, ona bu vəziyyət gülməli gəldiyi üçün şən-şən 
gülümsəyirdi. Toyuq isə nə üçün qovulduğunu bilməyərək qızın 
əlindən qaçıb qurtarmağa çalışırdı. Qoca bir kişi isə həyət qapıla-
rının kənarında qoyulmuş oturacaqda əyləşərək özünə məxsusluqla 
trubkasını tüstülədir və həsrətlə qızcığazın dalınca baxırdı. Bəlkə də 
indi öz uşaqlığını xatırlayırdı qoca. Bəxtiyar yaşadığı binaya yaxın-
laşa-yaxınlaşa həyətin daha da qaynarlaşdığını hiss edir və insan-
ların əhatəsinda olduğu üçün daxilən bir qədər rahatlanırdı. İnsan 
üçün özünü insanlardan ayrı düşmüş kimi hesab etməkdən çətin və 
acınacaqlı bir hal yoxdur. Bayaq qovaq ağacının altında sanki insan-
lardan qaçıb uzaqlaşmaq istəyərkən öz fikirləri ilə tək qalan Bəxtiyar 
bəlkə də belə bir hal keçirirdi. İndi həyatı sevdikcə yaşamaq istəyir, 
yaşadıqca öz qəlb istəklərinə çatmağı arzulayır. Təbiəti belədi in-
sanların. İnsanlar öz hisslərini boğmağı bacarmasa, bu istəkləri ilə 
heyvandan heç də fərqlənməzdilər. Belə bir duyğu və nəşə ilə yaşa-
dığı binaya çatdı Bəxtiyar. Çoxmənzilli ikimərtəbəli binanın birinci 
mərtəbəsində yaşayırdı o. Evə gəlib çatsa da nədənsə içəri keçməyə 
tələsmirdi Bəxtiyar. Bir də ki, axı hara tələsəydi, kim gözləyirdi ki, 
onu içəridə. Nəhayət o, asta addımlarla rəngi solmuş qapını açdı və 
içəri keçdi. Otaq o qədər səliqəsiz deyildi, lakin qadın əlinin tumarı 
hiss olunmurdu otaqda. O, yuyunub rahatlandı və çarpayıda uzandı. 
Bəxtiyar son və qəti qərarını bir daha ürək ağrısı ilə fikrindən keçir-
di. Demək tez bir zamanda şəhərə getmək lazımdır, elə günü sabah-
dan. Bu sözləri ürəyindən keçirərkən Fəxriyyənin surəti gəldi durdu 
gözlərinin qabağında. Bu surətə daha da gözəllik verən bir cüt qara 
238
göz lal bir sükutla tamaşa edirdi ona. Elə bil xəyalən bu gözlərdən 
belə bir ifadə oxunurdu: 
– Axı səni sevirəm. Bilirəm ki, sən də məni sevirsən. Belə isə bəs 
məni qoyub hara gedirsən? Bəxtiyar ah çəkərək düşündü: 
– Sonu görünməyən bir iztirab necə də ağırmış? Bəxtiyar çar-
payıdan qalxıb pəncərədən çölə baxdı. Üzbəüz yaşayış binasının 
mənzillərinin bir çoxunda artıq işıqlar yandırılmışdı. Toran havanın 
qoynunda nədənsə bu işıqlar Bəxtiyara özgə həyətinə boylanan yad 
baxışları xatırlatdı və bu düşüncədən nədənsə bir qədər tutulan kimi 
oldu. Ərli bir qadını sevmək də elə buna bənzəmirdimi? Günah o 
zaman böyüklüyü və əzabı ilə qəlbi incidir ki, səhv sahibi öz güna-
hını başa düşür. İndi Bəxtiyar da belə bir vəziyyətdə idi. Hər halda 
ərli bir qadına bəlkə də öz hisslərini bildirməklə günahkar olduğunu 
başa düşürdü. Bəlkə elə ona görə də özünə bir qədər əzab vermək 
üçün heç işığı da yandırmayıb şam etməmiş öz çarpayısında uzan-
dı. Sabah hökmən iş yerinə gedib işdən çıxmağı qəti qərarlaşdırdı. 
Səhər Bəxtiyar redaksiyanın binasına yaxınlaşanda iş vaxtının baş-
lanmasına hələ on beş dəqiqə qalırdı. Lakin o bilirdi ki, artıq redak-
tor Məmmədəli müəllim öz otağındadır. Çünki redaksiyada işlədiyi 
müddətdən bilirdi ki, Məmmədəli müəllim hər gün işə ən azı yarım 
saat tez gəlir. O, otağın pəncələrini açıb havasını dəyişir və onsuz 
da səliqəli olan stolunun üstünü bir daha nəzərdən keçirir. İndi də 
Bəxtiyar yuxarı boylanıb Məmmədəli müəllimin artıq öz otağında 
olduğunu hiss etdi. Lakin nədənsə Bəxtiyar yuxarıya tələsmirdi. 
Görəsən, o nə düşünürdü? Tək-tək iş yoldaşları salam verib gedirdi. 
Birdən Bəxtiyarın ürəyi həyəcanla döyünməyə başladı. Qara ipək 
donda, qara qıvrım telləri ağ üzünə daha da yaraşıq verən Fəxriyyə 
göründü. O bu görünüşdə ya məleykəyə, ya da xəyala oxşayırdı. 
Bəxtiyar belə düşündü: 
239
– Yox, yox, bu vicudda canlı varlıq ola bilməz. Ay Allah, məni 
niyə yaşatdın, bir halda ki, o mənə qismət deyildir. Onun qarşısın-
da öldür məni. Gözəlliyin qüdrətinə bir bax. Elə bu anda Fəxriyyə 
xəfif bir kölgə kimi onun yanından keçdi və keçərkən uzun qara 
kipriklərini bir anliq qaldırıb, bircə anlıq Bəxtiyara baxdı və sabahın 
xeyir – dedi. Ölümlə həyat arasında sərhəd olduğu kimi, həyatın əks 
tərəfində də elə bir sərhəd mövcuddur ki, insan çox az-az hallarda 
bu sərhədi keçir və sanki bu dünya ilə əlaqəsini tamamilə kəsib, bir 
müddət özünün ideal sandığı başqa bir dünyada yaşayır. Özü də bu 
hər adama müyəssər olmur. İndi Bəxtiyar da belə vəziyyətdə idi. Xoş 
bir xəyal kimi süzüb keçən Fəxriyyənin qara gözlərindən gələn axın 
titrətmışdi Bəxtiyarın üzünü xoş bir qılıqla. Yaşadırdı bu duyğular 
Bəxtiyarı öz ideal aləmində. Nəhayət, Fəxriyyənin kölgəsi ilğım 
kimi gözdən itdi. Qayıtdı Bəxtiyar yenidən bu dünyaya və sürətli ad-
dımlarla içəri keçib düz Məmmədəli müəllimin otağına tərəf getdi. 
Məmmədəli müəllimin otağının qapısı açıq idi. O, ayaq səsinə başını 
qaldırıb Bəxtiyarı gördü və salamlaşıb əyləşmək üçün yer göstərdi. 
Bəxtiyar bu görüş üçün axşamdan bəri çox götür-goy eləmışdi və 
demək olar ki, az qala hər bir cümləni əzbərləmişdi. Lakin indi fik-
rini bir yerə cəmləşdirə bilmirdi. Yaxşı ki, Məmmədəli müəllim qar-
şısındakı yazını oxuyurdu və bəlkə də işçilərin tez-tez onun yanı-
na müxtəlif yazılar gətirdiyinə alışdığından, Bəxtiyarın da belə bir 
iş üçün gəldiyini düşünüb təqdim edəcəyi yazını gözləyə-gözləyə 
vaxtını boş keçirməməyə çalışırdı. Lakin görünür, vaxtın bir qədər 
çox keçdiyinə təəccüblənibmiş kimi qəflətən başını qaldırıb düz 
Bəxtiyarın gözlərinin içinə baxdı. Bəxtiyar böyüdücü şüşə eynəkli 
bu gözlərin baxışından özünə qarşı sual və təəccüb ifadə olunduğunu 
anladı. Daha ləngiməyin mənasızlığını başa düşüb iki gün əvvəl ya-
zıb hazırladığı ərizəni redaktorun stolun üstünə qoydu. O, ərizədə hər 
240
şeyi ətraflı şəkildə təyinat vaxtının qurtarması ilə əlaqələndirmışdi. 
Odur ki, Məmmədəli müəllim ərizəni oxuduqdan sonra bu dəfə bir 
qədər qayğılı və kədərli şəkildə yenə də Bəxtiyara baxıb: 
– Oğlum, elə burada qalıb işləyə bilməzsənmi? – deyə dilləndi. 
Mən sənin üçün, əgər lazım olsa öz köməyimi əsirgəmərəm. Sən 
mənim üçün heç də pis işçi olmamısan, mən səni itirmək istəmirəm 
– deyə əlavə etdi. Bəxtiyar – çox sağ olun, Məmmədəli müəllim, 
mən sizdən çox razıyam deyib əlavə etdi: 
– Xahış edirəm mənə kömək edin. Redaktor bir daha işçisinin 
gözlərinə baxdı və onun xahişinə əməl edəcəyini anladı.
***
Bəxtiyara yox dedikdən sonra Fəxriyyənin fikirləri bir-birinə qa-
rışmışdı. Bu hərəkəti üçün o, həm özündən razı idi, həm də narazı. 
Qəlbində yüngüllük duyulsa da, ürəyində ağrısı qalmışdı bu cavabın. 
Yaman fikirli görünürdü son zamanlar. Bu gün də ürəyinin ağrısın-
dan əzab çəkirdi yaman. Yenə də işdə olanda başı birtəhər qarışırdı. 
O, yumşaq kresloda oturub açıq pəncərədən çölə baxdı və ah bu ax-
şamçağılar, axşamçağılar – deyə dilləndi. Sonra əlavə etdi: 
– Fikrimin ən çox daraldığı, ürəyimin ən çox darıxdığı vaxtlar 
olur – deyə köksünü ötürdü. Otaqda heç kəs yox idi. Elçin də, Könül 
də həyətdə idilər. Ancaq Fəxriyyə öz-özünə elə danışırdı ki, elə bil 
kiminləsə söhbət edirdi. Onun səsindən elə kədər və iztirab duyulur-
du ki, ürəyi ağrıyardı bu səs tonunu başqa dinləyən olsaydı. O, bir 
daha həyətdə Elçinə nəzər salıb dilləndi: 
– Bu əzgin ürəyimlə məndən nə nəşə alırsan, axı sən? Bəlkə də 
vallah, sənsən dözürsən mənim bu üz-gözümdən qüssə yağan yaşa-
yışıma. Ancaq hər necə olsa, səni sevsəm də, sevməsəm də namu-
sunu qorumaq borcumdu. Bir ailədə birləşmişiksə borcumdu, qoru-
241
yam gərək ailəmizin təmizliyini. Bir səbəbi də elə bu oldu Bəxtiyara 
yox deməyimin. Sonra bir anlıq duruxdu, sanki heç bir şey ifadə 
etməyən, lakin qəm süzülən gözlərini bir nöqtəyə zilləyib: 
– Allah, necə qıydım onun ürəyini sındırmağa, necə – deyib sus-
du. Bəlkə də daha artıq bir kəlmə danışsaydı hönkürüb ağlayacağdı. 
Yaxşı ki, içəridə heç kim yox idi. Fəxriyyənin bu halı yalnız özünə 
məlum olaraq qaldı. Yumşaq kresloda, rahat otaqda, adi bir ailə qay-
ğısında rahatlana bilmirdi Fəxriyyə. Bir az sakitləşdikdən sonra yenə 
də o öz-özünə dilləndi: 
– Hər halda Bəxtiyara verdiyim cavab mənə elə gəlir ki, ən doğru 
cavab idi. Mənim üçün ağır olsa da, ən doğru yol idi bu yol. İnsanın 
atdığı hər addımın nəticəsi gələcək taleyinə müəyyən təsir göstərir. 
Ona görə də insan gərək atdığı hər addımın düzgünlüyünə əmin 
olsun. Son anda peşmançılıq hissi keçirmək düzgün yol seçməyən 
kəsin həm də mətanətinin, vuqarının olmamasına işarədir. İnsan 
qəlbi qarışıq hisslər yığınından ibarət olan bir xəzinəyə bənzəyir, 
açar yalnız özündə olmalıdır. Həm də hər bir hissi yerində işlətməyi 
bacarmaq lazımdır. Həm də elə hisslər var ki, həmən hissləri heç 
yerindən tərpətmək lazım deyildir. Fəxriyyə dərindən bir ah çəkdi və 
başını yırğalaya-yırğalaya: 
– Bütün bu dediklərim düzdür, ancaq ürəklə bacarmaq olur 
bəyəm? Sevdiyindən bircə baxışının səmtini deyişməyə özünü məc-
bur edəndə hansı daxili iztirablalarla rastlaşmırsan, İlahi! 
Bu vaxt otağın qapısında ayaq səsləri eşidildi. Fəxriyyə çev-
rilib baxdı, gələn Elçin idi və bir anlıq onların baxışları rastlaşdı. 
Fəxriyyənin bu baxışlardan ürəyi titrədi. O, tez gözlərini başqa 
səmtə çevirdi. Bilirdi ki, mümkün deyil, ancaq elə qorxurdu ki, El-
çin onun ürəyindən keçənlərdən xəbərdar olar, baxışlarından oxuyar. 
242
Elə baxışlarını da ona görə Elçindən yayındırdı. Elçin arxadan ona 
yaxınlaşdı, qollarını ehmalca onun çiyinlərinə qoydu və dedi: 
– Mənim gözəlim niyə tənha oturub içəridə, görəsən? Ancaq özü 
də hiss etdi ki, dediyi sözlərin ifadə tərzində təbiilikdən daha çox 
sünilik hiss olunur. Odur ki, əlavə etdi:
– Doğurdan, Fəxriyyə niyə belə tək oturmusan içəridə, darıxmırsan. 
Fəxriyyə bu sözlərdəki səmimiyəti duydu və bəlkə də həm də El-
çinin qollarını çiyinlərindən kənar etmək məqsədi ilə ona sarı baxdı 
və dilləndi: 
– Nə üçün darıxım mən? Hər şeyimiz var və bu sözləri elə tərzdə 
ifadə etdi ki, Elçindən gizlətdiyi kədərinə bu anlarda özü də inanma-
dı. Elçin onun bu sözlərinə inandı və gözləri gülümsədi. Həm də bu 
sözlərin Elçinin qəlbinə axıtdığı rahatlıq təkcə bu sözləriin mənası 
ilə tamamlanmırdı. Həm də bu fikir keçdi onun ürəyindən: 
– Mənə də elə sənin istəklərin qədər təminatlılıq lazımdır, həm 
də bir qədər artıq, axı mən kişiyəm. “Həm də bir qədər artıq axı mən 
kişiyəm” fikrini o hansı mənada qiymətləndirmişdisə bir qədər də bu 
düşüncənin qızartısı əlavə olundu onun sifətinə. Yaxşı ki, bu an Kö-
nül qaça-qaça içəri gəlib onların arasına girdi və hər ikisinin fikrinin 
istiqamətini bir qədər dəyişdi. Çöldə isə Diləfruzun deyinə-deyinə 
dediyi bu sözlər eşidilirdi: 
– Yaxşı, tuturam səni onda baxarsan? Topu aparıb o yanda oyna-
da bilmirsən, az qalmışdın sərgidəki paltarları bulayasan. 
Könül, əgər nənəsi gələrsə, atasının ya anasının himayəsinə sı-
ğınmaq üçün gah Fəxriyyəyə, gah da Elçinə baxırdı və nə fikirləşdisə 
gedib anasının əllərindən tutdu. Elçin də Fəxriyyə də Könülün pört-
müş sifətinə baxıb sonra da bir-biri ilə baxışdılar və gülümsədilər. 
Sanki buna bəndmiş kimi Könül də gülümsədi. Bu ailə təbəssümü 
yaz dumanı arxasından boylanan günəşə bənzəyirdi. Gözəl olur belə 
243
anlarda dünya da. Gözəl olur insanlar sevinəndə həyat. Gözəl olur 
təbəssümə bürünəndə sifətlər. Fəxriyyə Könülün gözlərinin üstünə 
tökülmüş tellərini əli ilə yana sığallayıb ərkyana danlaq tərzində 
dedi: 
– Heç adam da nənsini incidər? Özündən böyüyün sözündən 
çıxar? Söz ver ki, bir də nənəni incitməyəcəksən. Könül başını aşağı 
salıb bir xeyli susdu və nədənsə Fəxriyyəyə deyil, Elçinə baxıb ya-
vaş səslə dedi: 
– Söz verirəm. Nədənsə bu “söz verirəm” sözünə Elçin həm 
inan madı, həm də ürəyində xeyli utandı. Çünki o da əvvəllər çox 
içməyəcəyi barədə Fəxriyyəyə bir neçə dəfə söz vermişdi, ancaq 
əməl etməmişdi. İndi də Könül onun üzünə baxıb “söz verirəm” 
deyəndə Elçin də, lap deyəsən, Fəxriyyə də xatırladı ötən günləri. Öz 
dərdini kimsə ilə bölə bilməyən ürəyin halına yazıq. İnsan qəlbinin 
elə sahələri var ki, ora həmin şəxsin özündən başqa kimsə, heç vaxt 
, heç cürə girə bilməz. 
Elçinlə Könül televizora baxırdı. Fəxriyyə isə mətbəx işləri ilə 
məşğul idi. Onun əli işdə olsa da, fikirləri yenə də Bəxtiyarın ya-
nında idi. Bəlkə də tək qalmağı Fəxriyyə ona görə daha çox xoşla-
yırdı ki, belə anlarda Bəxtiyarı düşünməyə heç kəs mane olmurdu 
ona. Belə anlarda Fəxriyyə ürəyi istəyincə sığınırdı öz sevincinə-
kədərinə. Xəyalları ilə heç olmazsa arzuladığı kimi yaşayırdı. Ən 
çox paltar yuyanda tək qalardı Fəxriyyə, xoş idi bu təklik də ona. 
Fəxriyyə yemək süfrəsini hazırladıqca ürəyindən keçirirdi: 
– Kaş indi Bəxtiyar da gəlib əyləşəydi bu süfrənin başında. Yəqin 
ki, xəyalında Bəxtiyarı süfrə başında olsa da Elçinlə əvəz etdiyini 
düşünüyü üçün xəcalət çəkdi ürəyində. Fəxriyyə heç vaxt Bəxtiyara 
Elçinə baxdığı gözlə baxmamışdı. Bəxtiyar həmişə onun üçün ideal 
bir varlıq olaraq qalırdı. 
244
Onlar iştahla nahar edir, müxtəlif həyat hadisələrindən danışır-
dılar. Lakin mənəvi cəhətdən bir-birlərinə bağlı deyildilər. Onların 
ailə bütövlüyünün qorunub saxlanmasında yardımçı vasitələr böyük 
rol oynayırdı. Görəsən, onlar bu ailə bütövlüyünə axıra qədər kömək 
edə biləcəkmi?
***
Bəzən bir-biri ilə təmasda olan insanların arasında elə ünsüyyət 
yaranır ki, bu ünsüyyətin həddi onların ürəklərini başqalarına 
nisbətən bir-birinə daha çox yaxınlaşdırır. Fəxriyyə də iş yoldaşı 
Firuzə ilə belə bir münasibət çərçivəsində hiss edirdi özünü indi. 
Onlar bir-birini görəndə, birinci növbədə, bir-birlərini gördükləri 
üçün sevinirdilər, sonra başqa düşüncələr hakim kəsilirdi ürəklərinə. 
Bu gün də öz yazılarını bir-birlərinə oxuya-oxuya dadmışdılar bu 
sevincin nəşəsini Fəxriyyə ilə Firuzə. Fəxriyyənin diqqəti daha 
çox cəlb edən iri qara gözləri, Firuzənin isə qabarıq sinəsi var idi. 
Ümumiyyətlə, hər bir insanda müəyyən bir ən yaxşı əlamət ətrafında 
toplaşır sanki bütün məziyyətləri. Nə isə... Fəxriyyə əlindəki ka-
ğızı dörd qatlayıb stolun siyirməsinə atdı və ağ bənizinə yaraşan 
gülümsər sima ilə dedi: 
– Firuzə hər kəsin həyat haqqında müəyyən bir ideal anlayışı 
var, bu ideallığı isə hər kəs öz düşüncə dairəsinə uyğun yaradır. O 
kəsin idealı daha gözəl olur ki, o, daha geniş dünyagörüşə malik-
dir. Bunu bir növ bəlkə də qəlb istəkləri də adlandırmaq olar, lakin 
bu qəlb istəkləri cəmiyyət üçün faydalılığı ilə də özünü göstərərsə 
hamının sevə biləcəyi bir həyat arzusuna uyğun olar, faydalılığıy-
la. İnsanların xarakterləri müxtəlif olduğu kimi, onların düşüncələri 
də müxtəlifdir. Lakin bu müxtəlif xarakter və düşüncələrin harada-
sa ümumi bir vəhdəti var. Mənə belə gəlir ki, bu ümumi vəhdətə 
245
uyğun hərəkət edə bilən kəs insanlar arasında özünə daha münasib 
yer tapa bilər. Bir jurnalist kimi insanlar bizi sevməlidirlər ki, bəlkə 
də kimsəyə deməkdə çətinlik çəkdikləri öz hiss və arzularını bizə 
bildirsinlər. Firuzə sanki Fəxriyyənin dediklərini ürəyində götür-goy 
edə-edə özünəməxsus ürəyəyatımlı bir səslə dedi: 
– Həm də hər kəsə öz şəxsi psixologiyası baxımından da yanaş-
mağı bacarmaq lazımdır. Ədalətin qələbə çalması üçün elə hərəkət 
etmək lazımdır ki, təmasda olduğun hər bir fərdən öz istəyini ala 
biləsən. Əks tədqirdə, hər bir şey öz yerində, bir insan kimi özünə 
inamın olmaz heç bir vaxt. Həm də ki, çoxdur hələ haqqı nahaqla 
qarışdırmağa çalışanlar. Öz bəd niyyətlərini həyata keçirmək üçün 
bədxahlar belə hərəkət edirlər çox vaxt. Bizimsə qələmimiz bir si-
lah kimi belələrinə qarşı mübarizə aparmalıdır həmişə. Özü də qəti, 
dəyişməz həqiqət yolu ilə. 
Fəxriyyə artıq Firuzənin də dediyini eşitmirdi. Onun son cüm-
lələri universitetdə oxuduğu illəri xatırlatmışdı ona. Onda da sevimli 
müəllimləri bax bu cür danışırdılar. O, təəssüflə ürəyindən keçirdi: 
– Ömür də çay kimidir, hey irəliyə axır-axır, ancaq nə geri qa-
yıdır nə də dayanır. Bu həyatın dəyişməz qanunudur. Ömür yol-
ların istər şirin olsun, istər acı. Yaşamısansa, xatirində buraxdığı 
iz kimi, dəyişməyəcəkdir heç vaxt bu yaşayış. Yenə də Firuzənin 
ürəyəyatımlı səsi oxşadı qulaqlarını Fəxriyyənin: 
 – Həm də sevincinə, kədərinə şərik olmaq lazımdır insanların. 
Axı hər ürək bir sevgi, bir intizarla döyünür. Axı, hər bir qəlbin 
özünə görə sevinci kədəri var, kimsələrə bəlli, ya da bəlli olmayan. 
Fəxriyyə bir qədər dalğın görkəmdə: 
– Düzdür, Firuzə, düzdür – dedi. İnsanların qəlbinə yaxın olma-
ğı bacarmaq lazımdır. Bəzən insanların ürəklərində elə dərdlər olur 
ki, kimsələrin mərhəmət münasibəti əlacı olmasa da bu dərdlərin 
246
sakitləşdirici məlhəminə çevrilə bilir. Onun pərişan simasına baxa-
raq Firuzə ürəyindən keçirdi: 
– Qəşəngdir, ancaq nəsə daxili bir iztirabı var elə bil ki və səmimi 
qəlbdən ürəyində dilədi: 
– Sevimlidir, nə istəyi varsa yerinə yetsin kaş. Həyatı, insanları, 
nəyi isə sevmədən yaşamaq olmaz, ancaq kimi isə hamıdan artıq 
sevdiyini hiss edirsən bir vaxt. Nə vaxtdan yaranır, hardan başlanır 
heç özün də bilmirsən, sevirsən ancaq. Şirin bir yuxu kimi, həzin bir 
mahnı kimi, odlu bir dodaq kimi.
***
Fəxriyyənin də sevgisi belə idi Bəxtiyara qarşı. Belə hərarətlə 
sevə bildiyi üçün xoşlanırdı da hərdən Fəxriyyə. Dünyanı dəyişmişdi 
Fəxriyyənin gözlərində bu sevgi. Adi haldan çıxarmışdı onun özünü 
də. Sevincində də, kədərində də bir ürəyəyatımlığı vardı bu sevginin 
Fəxriyyə üçün. Çox sınaqdan çıxarmışdı Fəxriyyə, daha qayıtmaq 
mümkün deyildi öz əvvəlki həyatına istəsəydi də. Ancaq bir də hiss 
edirdi ki, sevgisiz çox adi və kasıb olur insan qəlbi. Sevməyənə qədər 
hiss etmir bunu insanlar. Sevgi bütün müsbət keyfiyyətləri inkişaf 
etdirir insanda elə bil. Həyatda mübarizə aparan insan daha iradəli 
olur. Bəxtiyar sevgisi də Fəxriyyə qəlbində bu cür dəyişikliklər ya-
ratmışdı. Bəlkə də heç vaxt indiki kimi sevməmişdi həyatı Fəxriyyə. 
Və bəlkə də hər gün yeni və daha yüksək istəklə sevirdi həyatı o. 
Bəxtiyarı isə hər şeydən daha çox sevirdi. Elə öyrəşmişdi ki, bir gün 
görməyəndə özünə yer tapa bilmirdi Fəxriyyə. Elə öyrəşmişdi ki, 
elə bil ki, elə əvvəldən bir doğulub, bir böyüyüb, bir yaşamışdılar 
həyatda. İnsanların qəribə taleləri olurmuş, İlahi! Həyatda yaşayır-
san, gülürsən, danışırsan, duyursan və bir də görürsən ki, kimi isə 
sevirsən. Bəlkə də heç öz istəyindən də asılı olmayaraq taleyin bu 
247
oynuna boyun əyməyə məcbur olursan. Və bəlkə də sənə öz əvvəlki 
sakit həyatına qayıtmaq istəyirsənmi sərbəstliyini versəydilər belə, 
inanırsan ki, qayıtmazdın öz əvvəlki sakit, adi həyatına. Yaşayırdın 
sevə-sevə, sevilə-sevilə, bax beləcə, bəzən gülüşündə göz yaşla-
rı ola-ola, kədərində sevinc qığılcımları yaşaya-yaşaya, öz əvvəlki 
həyatınla müqayisədə qeyri adi görünən bir yaşayişla. Fəxriyyə də 
öz əvvəlki həyatı ilə müqayisədə qeyri-adi görünən bir yaşayışla 
yaşayırdı. Bəxtiyara qarşı olan sevgidən yaranmışdı bu. Fəxriyyə 
Bəxtiyarı öz ürəyindən çıxarıb atmağı bacarmırdı. Bəlkə də belə 
etmək istəmirdi də. Özgə bir həyat təsəvvür edə bilmirdi Fəxriyyə. 
İndinin özündə də axşamın bu ürəyəyatan sərinliyində işdən evə qa-
yıda-qayıda belə düşünürdü Fəxriyyə. Və bilirdi ki, Bəxtiyarın sev-
gisi ömürlük onun qəlbində özünə yer tapmışdı. 
Günəş sanki nazlı bir küskünlüklə bizdən uzaqlaşıb gedirdi. 
Axşamçağının öz xüsusi qəribəliyində onun son şəfəqləri ürəkdən 
inciməyən nazlı bir gözəlin nazlı təbəssümünü xatırladırdı və adam 
istəməz bu mənzərəni seyr edəndə hökmən inanırdı ki, günəş səhər 
yenə qayıdacaq, özü də daha parlaq şəkildə. Bəlkə də belə fikirləşməyə 
insanların gündəlik həyat müşahidələri də səbəb olurdu. Lakin bəlkə 
də inanların təbiətə qarşı olan duyumu bu müşahidələrdən müyyən 
fikrə gəlməkdə daha çox üstünlük təşkil edirdi. 
Fəxriyyə həyət qapısından içəri girəndə birinci olaraq onu Könül 
qucağında olan Elçin qarşıladı. Sanki bu duruşu ilə Fəxriyyəyə belə 
deyirdi: 
– Sən kimi sevirsən sev, ancaq yenə də biz bir yerdə yaşamalıyıq. 
Sən başqa cür hərəkət edə bilməzsən, buna sənin haqqın da yoxdur. 
Bəlkə də son zamanlar Fəxriyyəni dalğın görən Elçin belə düşünürdü. 
Ax, Elçin, Elçin... sərbəstliyə meyilli olduğun qədər də özgələ-
rində görmək istəmirsən bunu. Fəxriyyə Elçinlə ötəri baxışıb, Könülə 
248
gülümsədi və onu Elçinin qucağından düşürüb evə apardı. İçəri 
girərkən Elçinin lal sükutla ona baxan baxışlarının təsirindənmi, 
nədənmisə hiss etdi ki, Könülün koppuş əllərindən tutan barmaqları 
titrəyir. Sanki Elçinin bu lal baxışları soyuq bir xəncər kimi onun 
ürəyini doğrayacaqdı bu an. Ancaq həm də ürəyində elə bil ki, is-
tehza etdi Elçinə və heç də belə düşünməsə də ona elə gəldi ki, belə 
düşünür: 
– Belə soyuq baxmaqdan başqa əlindən nə gəlir axı? Və rəngi 
xəcalət hissindən qızardı. Özü də ilk dəfə anladı ki, Elçinə qarşı belə 
bir fikrə gəldiyi üçün yox, bu fikrin təsirindən utanmadığı üçün öz 
hərəkətindən utandı. Elçin isə həyətdə bəlkə də bütün ailə üzvülərinin 
xoşladığı iki yasəmən ağacının arasında qoyulmuş oturacaqda 
əyləşmişdi. Fəxriyyənin dalğın görkəmi ilə hər dəfə rastlaşdıqca 
nədənsə özünü təhqir olunmuş həsab edirdi elə bil. Bu dalğınlığın 
səbəbini ikinci və ya üçüncü dəfə soruşmaq istəmirdi ondan, bunu 
bir növ öz kişilik qüruruna sığışdıra bilmirdi. Bəlkə də anlayırdı ki, 
deyiləsi bir şey varsa Fəxriyyə ona deyər, əgər deyilməyəcəksə, daha 
artıq soruşmağa nə lüzum. O, başını iki əlləri arasına alıb elə bir qay-
ğılı görkəmlə düşüncələrə dalmışdı ki, pəncərədən onun halını görən 
Fəxriyyə nifrət etdi özünə. Elçini narahat edən yalnız Fəxriyyənin 
dalğınlığı idi. Onu belə pərişan edə bilən axı nə olar – deyə düşü-
nürdü. Bu fikrin müqabilində gəldiyi yeganə nəticə o oldu ki, yəqin 
şəhərdə yaşayan anasından ötrü darıxır və bununla da ürəyi bir qədər 
təskinlik tapdı. İndi də başını əllərin arasına alıb belə düşünürdü: 
– Eh qadınların xasiyyəti belədir də beyinlərinə bir şey doldu 
qurtardı. Bunun da başına şəhərə anasının yanına getmək fikri düşüb 
ki, düşüb. Mən bilirəm onun xasiyyətini, əgər şəhərə köçməsək, düz 
ömrünün axırına qədər belə dalğın və pərişan olaraq qalacaq. Eybi 
yoxdur, onun bu istəyini də yerinə yetirərəm. Çox fikirləşmişəm bu 
249
barədə, bəlkə də şəhərə köçmək bizim üçün daha əlverişli olar. Həm 
də ki, hər halda şəhərdir də və birdən onun ağlina nədənsə qəflətən 
heç düşünmədiyi belə bir sual gəldi: 
– Fəxriyyəsiz necə, yaşaya bilərəmmi? Və nədənsə bu sual ona 
həm gülməli, həm də öz qəribə gəlişi ilə düşüncələrinin istiqamətini 
dəyişən ciddi bir sual təsiri buraxdı. Bir anlıq çaşıb qaldı də bu su-
alın qəfil gəlişindən. Sonra bir anlıq Fəxriyyəsiz təsəvvür etdi özü-
nü və tez qayıtdı qayğılarla dolu Fəxriyyəli dünyasına. Alışmışdı 
Fəxriyyəyə bu bir neçə ildə. Başqa qadınlardan üstün hesab etməsə 
də, aşağı da hesab etmirdi onu öz təsəvvüründə. Xatırladı Fəxriyyənin 
arada şəhərə getdiyi günləri. Evə gəlmək istəmirdi o vaxtlar az qala. 
Təklik onu qorxudurdu, yaman qorxudurdu. Və bu fikiri ürəyindən 
keçirəndə yeni bir fikir də əlavə olundu bu fikrin ardınca: 
– Bəlkə elə mənim üçün fərqi yoxdur Fəxriyyə ilə ya özgəsi ilə 
yaşayım, təki evə gələndə görüm ki, evdə kimsə var, mənim yolumu 
gözləyir. Lakin bu fikri tez özündən uzaqlaşdırmağa çalışdı Elçin. 
Nədənsə öz qəlbi ilə çox təkbətək qalmaqdan qorxurdu Elçin. Elə bil 
ki, kimin qarşısındasa etdiyi günahları öz vicdanının mühakiməsinə 
verəcəkdi. Əslində də belə idi. O, Fəxriyyənin qarşısında heç də özü-
nü mələk kimi təmiz adlandıra bilməzdi. Elçin həyətin o başında 
müxtəlif rəngli güllər açmış qızılgül kollarına baxıb həsrətlə kök-
sünü ötürdü. Fəxriyyə də beləcə gözəl idi, lakin bu qızılgüllər tək 
deyildi. Fəxriyyə sevimli idi, gözəl idi, şirin bir qadın təsiri bağış-
layırdı Fəxriyyə Elçinə. Elçin yenə də Fəxriyyə barədə düşünürdü: 
– Görünür, o, bəlkə də adiləşib mənim üçün. Ancaq hər halda 
onun arzularını yerinə yetirəcəyəm. Bu düşüncələr içərisində özü-
nü unudan Elçin Könüllə Fəxriyyənin ona yaxınlaşdığını gördü. 
Fəxriyyə Elçinin bir qədər kədərli olduğunu görüb ona ürəyi yan-
dı və gəlib yanında əyləşdi. Ancaq nədənsə Elçin öz hissi ifadələri 
250
ilə Fəxriyyənin bu hərəkətindən xoşlanmadığını göstərməyə çalış-
sa da, ürəyində elə istəyirdi ki, Fəxriyyə lap bir xeyli otursun belə 
vəziyyətdə. Hətta bunu sözlə də Fəxriyyəyə çatdırmaq istədi: 
– Bayaqdan tək idim, elə darıxırdım ki, bəs niyə gəlib əyləşmirdin 
mənim yanımda? 
Elə bu zaman Elçin hiss etdi ki, ona daxilən əzab verən yeganə 
cəhət budur ki, o, Fəxriyyəni heç kesə qısqanmasa da, lakin özünü 
ondan aşağı hesab edir. Bəlkə Fəxriyyə günahkardı bu işdə, bəlkə 
özü-özünün ləyaqətinə inanmırdı, ancaq hər halda o, əzab çəkirdi və 
Fəxriyyədən öz sözlərinə cavab gözləyə-gözləyə: 
– Görəsən, sənin əzablarının sonu nə ilə nəticələnəcək Elçin deyə 
düşündü. Fəxriyyə Elçinin sıxıntılı görkəminə baxıb ürəyini almağa 
çalışdı. Odur ki, gülümsər bir sima ilə: 
– Yəni elə darıxmışdın mənim üçün? – deyə dilləndi.
Onun səs tonundan, üzünün mimikasından və ifadə tərzindən 
süzülən məna hökmən Elçinin ruhuna yatmalı idi, buna inanır-
dı Fəxriyyə. Lakin bütün bunlarla yanaşı hiss etdi ki, o, Elçini bu 
təsiri ilə aldatdı. Çünki öz ürəyində o, Elçinə öz qadını kimi yox, 
qarşısında sıxıntılı çəkən bir kəsə başqa bir kəsin insanpərvərlik 
edərək köməklik göstərdiyi kimi kömək etmişdi. Fəxriyyə hiss 
edirdi Elçinin əzab çəkdiyini, ancaq həm də onun özü əzab çəkirdi 
axı. Nə üçün biz beləyik – deyə o öz ürəyindən keçirdi və sonra 
da öz sualına ürəyində belə cavab verdi: – Ona görə ki, hələ də öz 
xoşbəxtliyimizi bir-birimizdə deyil, özgələrində axtarırıq. Qəti bir 
qərara gəlmirik. Bizdən tələb olunan ailə və əxlaq qanunlarına riayət 
edə-edə əzab çəksək də axıradək ya bir yerdə yaşamalıyıq, ya da 
öz sərbəstliyimizə üstünlük verməliyik bəlkə də ləkəli olmasa da, 
başqalarının gözündə öz qismətimizi ləkələyərək. Elçin də, Fəxriyyə 
də bu anlarda ailə səadətinin hər şeydən üstün olduğuna inansalar 
251
da, bu inamın onların qəlbində uzun sürməyəcəyinə bir inamsızlıq 
vardı onların ürəklərində. Nədən belə idi? Nə üçün onların hərarətli 
hisslərinin alovu bir-birini qarışmırdı? Niyə bəlkə də cəmiyyətin 
əxlaq qanunlarına uyğunluq qoruyub saxlayırdı bu ailənin bütöv-
lüyünü? Çünki təməli məhəbbət üzərində qurulmamışdı bu ailənin. 
Çünki ömürlük bir qüsuru vardı bu ailənin, hər kəsə lazım olduğu 
kimi, onlara da lazım olan sevgini bir-birlərində tapa bilmirdi onlar, 
özgələrində axtarırdı. Elçin də, Fəxriyyə də bayaqdan bəri şirin-şirin 
söhbət edirdilər. Ancaq bəlkə özləri də hiss edirdilər ki, onların ara-
sında bir ailə taleyinə qarşı insanpərvərlikdən doğan bir mərhəmət 
hissi dayanır. 
Baş-başa vermiş qoşa yasəmən ağacı kimi oğlu ilə gəlininin baş-
başa verib şirin-şirin söhbət etdiyini görən Diləfruz ana məhəbbəti 
ilə onları süzdü və qibtə hissi ilə öz gəncliyini xatırladı və özü də 
hiss etmədən gözləri ilə Elçinin atasını aradı. Elə bil ki, öz sevincin 
bölüşmək istəyirdi kiminləsə.
Böyük olurmu hər hansı bir qəlbə yol tapmaq üçün edilən səyin 
nəticəsi? Hər halda təsirsiz qalmaz – deyə Elçin düşündü. Çünki 
insan ürəyi də öz anasının əlinə baxıb gözünə xoş görünən, ağzı-
na dad verən, şirniyyat üman bir uşaq kimi həmişə kimsələrdənsə 
ürəyəyatımlı bir iltifat, mərhəm bir münasibət gözləyir. Düzdür belə 
bir münasibət hər kəsdən umulmur, ancaq özünə yaxın bildiyin adam-
lardan gözləyirsən bunu. Gözləyirsən və özün də başa düşürsən ki, 
səndən də umulur belə bir hal. Doğurdan da, əgər başa düşürsənsə, 
insanlarla xoş münasibətdə olmaq lazımdır. Çünki şüşə kövrəkliyi 
olan ürəklərin qaya kimi sərt işindən, inamından qorunmaq üçün 
belə lazımdır. Özünə həmdəm qazana bilməyəcəksənsə, həmdəmini 
nə üçün itirəsən, çalış yol tap insan ürəklərinə xoş məramla. Bu 
252
düşüncələr içərisində olan Elçini yenə də Fəxriyyənin ürəyəyatımlı 
səsi fikirdən ayırdı: 
– Nə yaman xəyala dalmısan Elçin? Sonra zarafatla gülümsənərək 
əlavə etdi: 
– Ancaq öz aramızdır dalğınlıq sənə yaraşır ha. Və ürəyindən də 
bu süzləri keçirdi: – Yazıq neyləsin, məni sevinən, gülən görür ki, 
bir ürəyi də açılsın. Məndədir bütün günahlar, məndədir, məndədir, 
məndədir. Elçin Fəxriyyənin sözlərinə dalğın-dalğın gülümsədi, la-
kin öz dalğınlığını başa düşüb tez gülümsədi və dilləndi: 
– Eh... Fəxriyyə, Fəxriyyə təki sənin gözünə xoş görünüm, mənə 
başqa heç bir şey lazım deyildir. 
Fəxriyyə ömrünün sonuna qədər də bilmədi ki, Elçin bunu hansı 
məqsədlə dedi. Ancaq yaman xəcalət çəkdi ürəyində Bəxtiyara qarşı 
olan sevgisi üçün. Həm də Bəxtiyarı xatırlatdı bu anlar ona. Gözləri 
Elçinə baxa-baxa ürəyində Bəxtiyarı düşündü bir müddət və birdən 
elə bil ki, qəfil yuxudan oyandı, öz halına, yanaqları daha da pört-
dü. Sonra bəlkə də öz fikirlərini bir yerə cəmləşdirmək üçün hələlik 
nə isə demək lazım olduğunu instinktin təsiri ilə anladı. Odur ki, 
dilləndi: 
– Elə demə Elçin, insanların xoşbəxtlikləri yalnız bir-birinin 
gözünə xoş görünməkdən ibarət deyildir.
Elçin də ömrünün sonuna qədər bilməyəcəkdi ki, Fəxriyyə 
bunu hansı hissin təsiri altında dedi. Ancaq bircə onu anladı ki, 
Fəxriyyənin çaşqın halda dediyi bu sözlər ömrünün sonuna qədər 
qara xal kimi onun ürəyinə zədə saldı. Lakin onlar başa düşdülər ki, 
istəmədikləri halda söhbət belə həddə gəlib çatdı, söhbətin səmtini 
deyişmək lazımdır. Bütün bu söhbətlərdən sonra hər ikisinin səyi 
ancaq bu istiqamətdə yönəldi. İnsan düyğularına təsir edən cəhətlər 
unudulmur çox vaxt, pisi də, yaxşısı da. İndi Fəxriyyəgil də belə bir 
253
vəziyyətdə idilər. Yaşamaq şirin olduğu qədər də əzablı idi onların 
hər ikisi üçün. Həyat gözəl olduğu qədər də darıxdırıcı idi onların 
hər ikisi üçün. Axı niyə? Çünki bir-birinin ürəklərini oxşamağı ba-
carmırdı onlar. Çünki bir-biri ilə qəlbən yaxın deyildi onlar. Çünki 
özləri də başa düşürdülər ki, sevmirlər bir-birlərini.
 Səmanın şərq tərəfində bir topa bulud günəşin şüalarını özündə 
əks etdirərək, alov rənginə boyanmışdı. Fəxriyyəgildən bir az aralıda 
boz bir pişik sanki dünyanın bütün işlərindən bixəbər, həyatda baş 
verən hadisələrin ona dəxli yoxmuş kimi tənbəl-tənbəl öz pəncəsini 
yalayırdı. Göydə, bir xeyli yüksəklikdə bir qırğı dövrə vur-vura sü-
zürdü. İki xallı kəpənək su arxının kənarı ilə havada yalnız özlərinə 
məxsus olan bir trayektoriya ilə uçurdular. Bütün bunlar həyat idi, əsil 
bir həyat. Lakin onların insan qəlbinə təsiri həmən qəlb sahiblərinin 
hansı vəziyyətdə olmasından də yabancı görünürdü. Bəlkə də gözləri 
bu mənzərələri seyr etsə də fikirləri öz aləmində idi onların, heç bu 
mənzərələr haqqında düşünmürdülər də. Demək olmazdı ki, son 
zamanlar Elçin Fəxriyyəni sevir, lakin ona hörmət edir, onun sakit 
təbiətindən xoşlanırdı və bu hissiyatı duyan Fəxriyyənin qəlbi də ona 
qarşı biganə qalmırdı. Çətin deyil insanların bir-birinə qarşı hörmət 
hissi oyatması. Bunun üçün bir-birinin adicə qəlb istəklərini başa 
düşmək bə bir-birinin şəxsiyyətinə adicə hörmət etməyi bacarmaq 
lazımdır. Son zamanlar özünə daha çox əzab vermək üçünmi, Elçinə 
yazığı gəldiyi üçünmi, nədəndisə Fəxriyyə elə mülayim, xoşrəftar, 
sakit təbiətli olmuşdu ki, Elçin ona hörmət etməməyi istəsəydi də, 
bacarmazdı. Öz şəxsiyyətlərinə qiyməti insanlar özləri-özlərinə qo-
yurlar. Kim ki öz şəxsiyyətinə hörmət etməyi bacarmır, başqalarının 
da ona qarşı hörməti olmaz. Nəhayət ki, Fəxriyyənin öz şəxsiyyətinə 
hörmət etdirməyi bacarması və dəyişilmiş söhbətin yeni istiqaməti 
yavaş-yavaş öz təsirini göstərməyə başladı. İndi az-az da olsa Elçi-
254
nin də, Fəxriyyənin də dodaqlarında xoş duyğulardan yaranan gülüş 
görünürdü. Elçin bir qədər ərkyana zarafatla Könülü göstərib üzünü 
Fəxriyyəyə tutaraq dedi: 
– Bu qız da sənə oxşasa heç nə, tez-tez bulud kimi dolub boşal-
malı olacaq.
 Fəxriyyə onun sözlərindəki səmimiyyəti anladı və ürəyəyatımlı 
bir gülüşlə ona cavab verdi. Elçin Fəxriyyənin iri qara gözlərinə bax-
dı, ürəyəyatımlı təbəssümündən xoşlandı və hiss etdi ki, Fəxriyyəni 
bu anlarda hamıdan özünə yaxın sanır və kişilərə məxsus elə xoş 
sima ilə baxdı ki, Fəxriyyə xumarlandı az-az duyduğu bu baxışla-
rın təsirindən. Bəlkə də Elçin həmişə belə olsaydı hamıdan artıq 
sevimli olardı Fəxriyyə üçün. Bəlkə də Elçin həmişə belə olsaydı 
indi Fəxriyyə öz sakit ailə həyatının ən xoş anlarını yaşaya-yaşaya 
bəxtəvərcəsinə günlərini keçirərdi. Ancaq nə etmək olardı, çox nadir 
hallarda rastlaşırdı Fəxriyyə Elçinin belə halları ilə. Onda da uzun 
sürməzdi belə hallar. Əslinə qalsa heç ummazdı da bəlkə də Elçindən 
belə bir vəziyyəti hər vaxt, heç olmazsa barı həmişə qəlbinə yaxın 
vəziyyətdə qalaydı Elçin. Bir-birini sevməsən də gərək, heç olmasa 
bir-birini başa düşəsən, bir-birinə səmimi hörmətin ola. Bir halda ki, 
bir ailə qayğısı daşıyırsan, bir halda ki, övlad tumarı, övlad istəyi də 
qatışmışdı bu ailə qayğısına. Nə isə... Bu günü xoş məramla başa 
vurub öz ürəklərini heç olmazsa bir tərəfdən sakitləşdirə bilmiş-
di onlar. İndi isə Elçinlə Könül Diləfruzun təzə dəmlədiyi çaydan 
içir, Fəxriyyə isə evdə axşam yeməyinə hazırlıqla məşğul idi. Elə 
bil ki, Fəxriyyənin qəlbində təlatüm var idi. Kah həyəcanlanır, kah 
da sakitləşirdi Fəxriyyə. Bəxtiyarı düşünəndə həmişə belə olmuşdu, 
indi də belə idi. Elə bil ki, Elçinə bəlkə də ürəkdən gülümsədiyi üçün 
haqqı olmasa da küsmüşdü Bəxtiyarın xəyalı Fəxriyyədən (Hərçənd 
ki, Elçinlə pis davranmağını istəməzdi Bəxtiyar). Fəxriyyə ha çalı-
255
şırdısa da düz gözlərinin içərisinə baxan kimi təsəvvür edə bilmirdi 
Bəxtiyarı. Bu da onu get-gedə daha çox həyəcanlandırırdı. Fəxriyyə 
bir daha hiss etdi ki, onların ailə həyatında Bəxtiyarın çox böyük rol 
vardır. Özü də inkaredilməz bir rolu. 
Ulduzları sayrışan səmada füsünkarlıqla parlayırdı ay. Sanki 
təbiət öz gözəlliyindən vəcdə gələrək hər kəsin qəlbinə nüfuz etməyə 
çalışırdı. Fəxriyyənin qəlbi tək titrək olan bir həssaslıqla sayrışırdı 
ulduzlar da. Fəxriyyənin hüsnütək gözəl olan ay da bu gecə sanki 
yeganə yaraşığı idi dünyanın...
***
İnsan üçün səadəti həmişə birinci dərəcəli amil olmur. Xüsusilə 
kimisə sevirsənsə, onun səadətini öz səadətin hesab edirsən elə bil 
ki. Belə anlarda yaşamlığı qədər də gözəl olur dünya gözlərində. 
Belə anlarda nə vaxt doğulduğu nə vaxt öləcəyi haqqında fikirləşmir 
insan, bircə şey hakim kəsilir düşüncəsinə. Sevir, sevir o, hər şeyi, 
həyatı, insanları, dünyanı və bütün bunların içərisində də mələk kimi 
gözəl bir varlıq var, onu da və bu varlıq həmişə gözlərində çiçək 
kimi şux, ətirli, gözəl və təravətli olaraq qalır. Bəxtiyar da belə 
bir hal keçirirdi indi. Ancaq keçirdiyi bu hissiyatla yanaşı, elə bil 
ki, dünyanın ən ağır kədəri də çökmüşdü onun qəlbinə. Axşam bu 
yerlərdən birdəfəlik ayrılıb şəhərə gedəcəyini düşünmək, ömürlük 
əzaba məhkum ediləcək bir səfərə getmək kimi ağır gəlirdi ona, 
çox ağır. Qayğılı bir görkəmlə, dünyadan sanki xəbərsiz əyləşdi kres-
loda Bəxtiyar. Bu sadə yaşayış evinə də üzü-gözü öyrəşdiyindənmi, 
ya nədəndisə kövrəklik gətirdi ev də sanki ona, buradan köçəcəyini 
düşündükcə. Yox, bəlkə də Fəxriyyəli xəyallara burada daha çox dal-
dığından çətin idi buradan ayrılmaq ona. Bəxtiyar dərindən ah çəkib 
düşüncəli-düşüncəli pəncərədən bayıra boylandı və ürəyindən keçirdi: 
256
– İndi görəsən, Fəxriyyə hansı hissləri keçirir. Dünən iş yol-
daşlarının hamısı ilə sağollaşıb ayrılanda az qala kədərindən ağ-
layacaqdı o. Elə mənim özüm də elə qəhərlənmışdim ki, heç belə 
qəhərləndiyim yadıma düşmür. Bəxtiyar oturduğu yerdən bayırı seyr 
edəndə pəncərədən yalnız ən çox diqqətini cəlb edən iri tut ağacının 
yoğun gövdəsi və şaxəli görkəmi olurdu. Həmişə tut yeyilən vaxtı 
burada o qədər işaq olurdu ki. Çünki bu tut ağacı iki yaşayış bina-
sının arasında yerləşən yeganə tut ağacı idi. Bəxtiyar həmişə bura-
da oturanda istər-istəməz tut ağacına baxardı və baxdıqca da hiss 
edərdi ki, həyatda hər şeyin öz xüsusi bir görünüşü var və insanlar 
istəsələr bu xüsusiliklər içərisində onların gözəllikləri ilə ruhən qi-
dalana bilərlər. İndi daha tut xeyli vaxt idi ki, yeyilib qutarmışdı. 
Ona görə də uşaqların ayağı bir qədər kəsilmişdi bu tut ağacının al-
tından. Lakin hələ onun kölgəsində dincələnlərə xidməti çox idi bu 
tut ağacının. İndi tut ağacının altı da sakitlik idi. Yalnız onun artıq 
öz kövrəkliyini itirmiş yarpaqları arasında bir boz sərçə budaqdan-
budağa qonurdu. Bəxtiyarın gözləri bu quşun hərəkətini qeyri-iradi 
olaraq seyr edirdi. Lakin onun düşüncələri tamam özgə yerdə idi. 
Bu mənzərə onun ürəyinə qətrə qədər də iz sala bilməmişdi. Yalnız 
baxışlarıyla qeyri-şüuru bir sürətdə seyr edirdi bu aləmi. Ürəyindən 
isə keçən fikir bu idi: 
– Öz sevdiyindən uzaq gəzməyə çalışmaq heç də o demək deyil-
dir ki, daha onu sevmirsən. Bu bəlkə də Fəxriyyəyə qarşı olan sev-
gisinin daha yüksək mərhələsi idi ürəyində. Çünki Fəxriyyənin ailə 
həyatına, şəxsiyyətinə ləkə gətirə biləcəyindən qorxaraq, ondan uzaq 
olmağa çalışırdı Bəxtiyar. Çünki bəlkə də vaxtinda boğa biləcəyi öz 
sevgi hisslərinin qarşısını vaxtında almadığı üçün öz səhvini başa 
düşmüş və daha düzgün yol seçmək istəyiylə Fəxriyyədən uzaq 
gəzməyə çalışırdı Bəxtiyar. Lakin onlar ayrı-ayrı yaşasalar da, bir-
257
birlərinə qarşı sevgilərindən yaranmış nə isə ümumi bir istəkləri var 
idi ki, indi Bəxtiyarın Fəxriyyədən uzaq gəzməyə çalışdığı tədqirdə 
bu ümumi istək onların hər ikisi üçün daxilən əzab verən işgəncəyə, 
kədərə çevrilməli idi. Ancaq Bəxtiyar çox istərdi ki, bu əzablı 
işgəncəni də, kədər yükünü də tək özü daşısın. Təəssüf, çox təəssüf 
ki, bu mümkün deyildi. Fəxriyyə üçün də çətin olacaqdı bu son ay-
rılıq. Elə Bəxtiyarın ürəyini ən çox ağrıdan da bu idi. Niyə axı belə 
oldu onların həyatı?
 Şəhərə getmək Bəxtiyar üçün çox ağır idi. Lakin insan dö-
zümlü olurmuş. Dözür insan ən ağır dərdə, ən ağır kədərə. Ancaq 
böyüklüyündən, kiçikliyindən asılı olmayaraq, ürəyində xalı qalır 
hər niskilin, hər həsrətin. Yalnız fərq ondan ibarət olur ki, daha çox 
yanğısı olan həsrətin zədəsi də böyük olur ürəkdə. Ömürlük yanğı ilə 
yaşayır səninlə birgə. İndi Bəxtiyar da belə bir vəziyyətdə idi. Bu ax-
şam bəlkə də Fəxriyyəni bir də görmək ümidini də onun əlindən ala-
caqdı bu amansız ayrılıq. Bu bəlkələr insanı bəlkə də dəli edər – deyə 
Bəxtiyar düşündü. Və fikrini bir qədər dağıtmaq üçün stolun üstünə 
qoyulmuş jurnallardan birini götürüb vərəqləyə-vərəqləyə çarpayıda 
uzandı. Onun gözləri bir şeirə sataşdı və daha jurnalı vərəqləmədi, 
baxışları bu şeirə ilişib qaldı. Sanki elə bil, onu Bəxtiyarın özünə 
yazmışdılar. O şeirin sözlərini qəmli bir hissiyatla ürəyindən keçirdi.
Bir eşqin oduna yandım gizlicə,
Sevincin, kədərin andım gizlicə,
Mən sənin kölgənə döndüm gizlicə,
Nədən söylə, söylə mənim olmadın.
Həsrətim od tutub yanacaq bir gün,
Taleyım səninki olacaq bir gün,
258
Xəyalın gözümdə donacaq bir gün,
Nədən söylə, söylə mənim olmadın.
Bir vüsal eşqiyə alışdı içim,
Sızladım, inlədim mən için-için, 
Bilmirəm dünyada yaşadım neyçin,
Nədən söylə, söylə mənim olmadın.
O şeirin son misrasını bir də ürəyindən keçirib jurnalı örtdü və 
durub stolun üstünə qoydu, pəncərədən bir qədər fikirli-fikirli çölə 
boylandıqdan sonra gəlib yenə də çarpayıda uzandı. Göz qapaqlarını 
yumub elə bil ki, hər şeyə etiraz edirmış kimi bir xeyli beləcə sa-
kit vəziyyətdə uzandı. Yalnız düşüncələri amansızlıqla onun ürəyinə 
sıxıntılı bir kədər gətirmişdi. Yalnız bu an öz düşüncələri ilə bacara 
bilmirdi Bəxtiyar. Bircə bu ayrılıq hissini yaddan çıxara bilsəydi, 
səfərqabağı bir az sakit olardı ürəyi. Keçmişin ürəyincə olan 
xatirələri də şirin bir laylay kimidir, xumarlandırır səni öz ağuşunda 
bir müddət. Deyləsən, yavaş-yavaş Bəxtiyar da keçmişin Fəxriyyəli 
xatirələrinə dalırdı. Bunu onun yumulu göz qapaqlarının yavaş-ya-
vaş gərginliyinin azalmasından, sifətini kədər qarışıq mülayim bir 
ifadə almasından hiss etmək olardı. Doğurdan da belə idi. Yenə də 
Fəxriyyəli düşüncələr köməyinə çatmışdı Bəxtiyarın. Qurtarmış-
dı bu son ayrılığın ürəkdə yaratdığı darıxtırıcı sıxıntısının əlindən 
Bəxtiyarı. Elə bil ki, uzun ayrılıqdan sonra körpə uşağı öz anası ilə 
qovuşdurmuşdular. Elə bil ki, xəstə bir vicuda yeni bir ruh gəlmişdi. 
Elə bil ki, Fəxriyyənin xəyalını da əlindən alacaqlarmış Bəxtiyarın. 
Bu düşüncələr içərisində ürəyi xoş bir həyacanla çırpınırdı, çünki 
Fəxriyyənin xəyalı ilə söhbət edirdi indi o. Qəribə olurmuş insan-
lar sevəndə də, seviləndə də. İndi Bəxtiyarın ürək döyüntüsündə elə 
259
xoş ritmlər var idi ki, bunu onun özündən başqa heş kəs duymamış-
dı indiyə qədər. Fəxriyyənin xəyalı ilə danışdıqca elə bil ki, həzin 
bir musiqiyə çevrilirdi onun ürək döyüntülərindən yaranan ritmlər. 
Deyəsən get-gedə onun xəyalları şirin yuxu ilə əvəz olunurdu. Artıq 
düşündüklərinin həqiqət, ya da xəyal olduğunu aydınlaşdıra bilməzdi 
Bəxtiyar. Çünki artıq Fəxriyyə ilə öz şirin yuxusunda qovuşmuşdu 
bu son ayrılıq dəmində. Görəsən, bəzən həyat niyə belə amansız 
olur? Tale Fəxriyyəni onun qabağına vaxtında çıxara bilməzdimi? 
Görəsən, həyatda çoxdurmu Fəxriyyə kimi, Bəxtiyar kimi gecikmiş 
məhəbbətlərindən yalnız əzab qismətli olanlar? Görəsən, şəhərdə 
hansı qismətlər gözləyir Bəxtiyarı? Fəxriyyəli dünyasında orada 
necə, yaşaya biləcəkmi Bəxtiyar?
Həyatda insan bir sıra əzablara qatlaşmaqla daha ağır əzablardan 
canın qurtarmağa çalışır. Həyatın qanunları belədir. Daha çox 
kədərdən daha az kədər, daha az sevincdən daha çox şadlıq yaxşıdır. 
İnsanlar min illər boyu bir ömür çərçivəsi daxilində öz qismətlərini 
axtara-axtara mübarizə aparmışdılar yaşayış uğrunda öz şüurla-
rından doğan belə bir qanuna uyğunluq həddində. Bəzən öz yo-
lunda büdrəyənlər də olmuşdur, bəzən bir zaman çərçivəsində öz 
istəyincə şadlıq seli ilə üzləşənlər də. Lakin onların bəlkə də heç biri 
bilməmişdilər ki, həyatda bir qisməti var və apardıqları mübarizə 
heç özləri də hiss etmədən bu qismətin həyata keçməsi üçündür. 
İnsan hisslərinin qarma-qarışıqlığı arasında bəlkə də kimsələrinsə 
kədərindən, kimsələrin sevinci və ya əksinə törəyir. Ümumiyyətlə 
götürdükdə isə bəşəriyyətin sevinc və kədərinin qiyməti bir-birinə 
bərabər olmalıdır. Çünki həyat həmişə hər hansı bir sahədə öz ta-
razlığını qoruyub saxlamağa çalışmışdır. Əks tədqirdə həyatın 
mütənasibliyi pozulmuş olardı. Nə isə... 
260
Bəxtiyar da insan cəmiyyətinin bir üzvü kimi, daha yaxşı yaşa-
yış uğrunda mübarizə aparanlardan biri idi. O da istəməzdi ki, ta-
leyin ona verdiyi həyat qismətində uğursuzluqların payı çox olsun. 
Lakin indi... İndi yatıb yuxudan durduqdan, əsəblərinin gərginliyi 
bir qədər ötüb keçdiyi bu anlarda hiss edirdi ki, Fəxriyyədən ayrılıb 
şəhərə getməklə də o, həyatında daha uğurlu yaşamaq uğrunda öz 
mübarizəsini davam etdiri. O, həm özünü, həm də Fəxriyyəni bəlkə 
də gələcəyin daha ağır əzablarından qorumaq üçün belə edir. Düz-
dür, həyatda heç kim gələcək taleyinin necə qismətlər gözləməsindən 
xəbərdar deyildir. Lakin hər kəs daha yaxşı yaşayış uğrunda həmişə 
mübarizə aparır və əgər həmən şəxsin taleyi yaxşı olarsa, bunu onun 
həyatı fəaliyyətindən doğan bir hal kimi qiymətləndirirlər. Əslində 
isə həyat öz pozulmaz qanunauyğunluğu ilə irəliləyir. Bəxtiyara bir 
də bu həyat həqiqəti gün kimi aydın idi ki, hər kəsin ömrünün ən 
şirin və ən acı anları olur və bütün insanlar həyata gəlmişlərsə, öz bir 
parça ömürləri daxilində bu anları yaşamalıdırlar. Bəlkə də Bəxtiyar 
indi həyatın belə anlarından birinin acısını yaşayırdı. Sanki onun 
Fəxriyyəyə tamarzı olan hisslərini qızmar bir alovla üzləşdirmişdilər. 
Bu hisslərin qəlbində yaratdığı sızıltıdan dəhşətə gəlirdi Bəxtiyar. 
Ancaq nədənsə onun dəhşətlə ağrı verən hisslərində və qəlb ağrısın-
da həm də bir əzəmət duyulmaqdaydı. Bəlkə də yalnız bu əzəmət idi 
Bəxtiyarı yaşadan da. Həyatda müəyyən bir istinad nöqtəsi olmadan 
öz tarazlığını saxlamaq mümkün olmadığı kimi, Bəxtiyar da öz qəlb 
istəklərinin sevgisindəki əzəməti özünə istinad nöqtəsi hesab edib 
həyatda yaşayırdı. Yaşayırdı qəfil qrova məruz qala biləcək bir payız 
çiçəyi kimi, yaşayırdı təbəssümündə daimi kədəri də olan niskilli 
bir ürək sahibi kimi, yaşayırdı taleyində sanki durna qatarının uçu-
şundan doğan qəribsəmişlik hiss olan bir kəs kimi. Ancaq hər halda 
261
həyatda yaşamağından nədənsə razı idi o. Bəlkə də Fəxriyyəli bir 
dünyanın sevinci ilə yüklənməsə də, əzabını çəkməkdən razı idi o. 
Bu yay axşamında sonuncu dəfə çevrilib baxdı yola düşərkən 
öz yaşadığı binaya Bəxtiyar. Qapının qarşısındakı elektrik dirəyində 
bir az süd rənginə çalan lampa işıqlandırırdı binanın həyətini. İşı-
ğa gəlmiş iri bir cücü vızıltı ilə dövrə vururdu lampanın ətrafında. 
Qonşu binanın pəncərəsindən çiçək kimi əsmər bir qız silueti də gö-
rünürdü bir az hüznlü. Bəxtiyar bilməsə da sonuncu dəfə seyr edir-
di heç kəsin, hətta Bəxtiyarın da bilmədiyi gizli bir sevgi ilə onu. 
Daha ləngəmək olmazdı. İti addımlarla uzaqlaşırdı Bəxtiyar dəmir 
yol vağzalına. Qatar dəmir yol vağzalından ayrılana qədər hər şey 
Bəxtiyara yuxu kimi gəlirdi. Lakin elə ki, qatar təkan verib sirkələndi 
və yavaş-yavaş hərəkət etməyə başladı, özünü bəlkə də qatarın altı-
na atmaqdan güclə saxladı Bəxtiyar. Bax belə olur ayrılıq həmişə. 
Üzünün soyuqluğu ilə, əzabının ağırlığı ilə, kədərinin bolluğu ilə. 
Elə bil ki, ürəyini yavaş-yavaş özündən aralayırdılar Bəxtiyarın. 
Ürəyi həyəcandan sinəsində elə çırpınırdı li, elə bilirdin bu an qo-
pub düşəcək ayaqlarının altına. Və sonrada həyəcandan titrəyən 
ürəyindən belə bir düşüncə keçdi: 
– Görəsən indi Fəxriyyə nə edir? (Bəxtiyar heç bir vaxt 
bilməyəcəkdi ki, həmin an Fəxriyyənin yanağında iki damla yaş 
mirvari kimi parlayırdı ay işığında. Bəlkə də instinktin təsiri vardı 
burda) Bu aylı gecədə bilirmi ki, onun üçün çırpınan bir ürək öz 
sahibi tərəfindən necə sıxcalanıb əzilir. Görəsən, heç olmazsa məni 
etibarsız saymayıb, ona qarşı olan hisslərimin ötəri hisslər olduğunu 
düşünməyib, bilirmi ki, onu bəlkə də gələcəyin daha ağır əzablarından 
qorumaq üçün şəhərə gedirəm? Elə bil ki, «şəhərə gedirəm» sözləri 
ürəyindən keçərkən birdən diksinən kimi oldu. Fikirdən bir neçə an-
lıq ayrılıb öz halını ürək ağrısı ilə bir daha anladı və köksünü ötürdü. 
262
Yol çəkən gözlərindəki hüzn dən düşmüş saçları ilə bir həmahənglik 
təşkil edirdi. 
Qatar bələdçisi onların kupesinə yanaşdı. Bəxtiyar nə isə bir şey 
düşünmək ifadə etməyən gözləri ilə çıxarıb biletini bələdçıyə uzatdı. 
Bələdçi bir az təəccüb ifadə edən baxışlarla Bəxtiyarı süzüb biletdəki 
yerin nömrəsini qeyd etdi. Onun təəccüb ifadə edən gözlərindən hər 
hansı bir diqqətli şəxs asanlıqla bu sözləri oxuya bilərdi: 
– Bu nə qəribə adamdır, yatmaq istəmir bəyəm? 
Qatar Bakıya səhərin alatoranlığında çatdı. Bəxtiyarın yükü yal-
nız geyim paltarından ibarət olan çamadan idi. O perrona düşüb bir 
xeyli irəllilədi. Çamadanı saxlama kamerasına qoyub taksi dayana-
cağına doğru yönəldi. Çoxdan qulaqlarının eşitmədiyi şəhərin səs-
küylü həyatı açılan sabahla birgə yenicə başlanmaqda idi. Bəxtiyar 
boş bir taksiyə yanaşıb dal oturacaqda əyləşdi. Şişman peysərli sürü-
cü bir qədər təəccüblə dedi: 
– Hara gedəcəyik? 
Bəxtiyar hiss etdi ki, fikirli olduğundan sürücüyə heç bir söz 
deməyib, hətta sürücü bəlkə də ikinci dəfə ona eyni sualla müraciət 
edirdi. Və nə fikirləşdisə: 
– Sahilə yaxın bir yerə – dedi. Sürücü çevrilib bir də təəccüblə 
öz qəribə sərnişinini nəzərdən keçirdi və sonra yavaş-yavaş ma-
şını hərəkətə gətirdi. Bəlkə də öz sərnişini barədə hələ də nə isə 
fikirləşirdi. Sürücü maşını sahil restoranının tuşunda saxladı, və 
dənizə tərəf boylandı. Sanki bununla demək istəyirdi : 
– Bax, bu da dəniz, iki addımlıqda. Bəxtiyar cibindən bir təklik 
çıxarıb sürücüyə verdi və uzaqlaşdı. Sürücü bir müddət onun arxa-
sınca baxdı və başını buladı. Ancaq nə fikirləşdisə birdən tez ma-
şınını hərəkətə gətirib sürətlə uzaqlaşdı. Bəlkə də o bu qəribə ada-
mın özünü dənizə ata biləcəyini fikirləşmiş və özünü cəncələ sala 
biləcəyindən qorxmuşdu. 
263
Bəxtiyar dənizin lap kənarında çəkilmiş dəmir barmaqlağa söy-
kəndi və dənizin saf havasını köks dolusu ciyərlərinə çəkdi. Dənizin 
lap ənginliklərinə baxdıqca elə bil kürə şəklində görünürdü o. Xırda 
ləpələr bir-birini elə ardıcıllıqla izləyirdi ki, sanki bunların kimsə 
tərəfindən belə nizamlandığına şübhə etməmək olmazdı. Qığılda-
ya-qığıldaya uçan tənha bir qağayı suların üstündə dövrə vururdu. 
Deyəsən, heç yem axtaran quşa bənzəmir – deyə Bəxtiyar ürəyindən 
keçirdi və nədənsə həmən qağayının hərəkətləri ilə özününkündə bir 
uyğunluq olduğunu hiss etdi. 
***
İnsan çox vaxt öz imkanlarını itirdikcə əvvəlki həyatın daha 
xoşbəxt olduğunu hiss edir və həmən xoşbəxtliyin əlçatmazlığını 
duyduqda isə daxili iztirabları birə beş artır. İndi Fəxriyyə də belə bir 
vəziyyətdə idi. Bəxtiyar şəhərə gedəndən bəri sanki onu Bəxtiyarlı 
dünyasından ayırıb atmışdılar qaranlıq bir aləmə. Bu aləmin 
yeganə işığı Bəxtiyarlı düşüncələr idi. Bu aləmin qatı qaranlığından 
vahimələnəndə sığınırdı Bəxtiyarlı düşüncələrin işığına Fəxriyyə. 
Lakin nə qədər xəyala qapılıb qalmaq olardı. Əvvəllər barı heç ol-
mazsa ürəyi çox darıxanda, bir anlıq Bəxtiyarın gözlərinə baxır, son-
suz iztirabla olsa da belə, söndürürdü öz alışan qəlbinin yanğısını 
bir müddət. İndi nə Bəxtiyarı görmək ümidi vardı, nə də öz alışan 
qəlbinin sönmək ümidi. Yalnız bircə imkanı vardı Fəxriyyənin bol-
bol xəyallara dalmaq, yaşamaq öz amansız sevgisinin acılı-şirinli 
günləri ilə gözləri yaşlı. Belə anlarda az qalırdı hər şeyə nifrət etsin 
Fəxriyyə. Qanadsız quş kimi üçmaq ilə özünü qayadan belə atmağa 
hazır idi. Belə anlarda iki şey dururdu ən çox gözlərinin qarşısında. 
Biri Könülün anam hanı sorğusundakı niskil, biri də ki, o özünü nə 
üçün qayadan atdı sorğusuna yaman dillərin verəcəyi cavab. Ona 
264
görə də öz əzabını içinə çəkib yaşayırdı Fəxriyyə bəlkə də sevginin 
nə olduğunu bilməyənlərə iztehzalı bir həsrətlə baxa-baxa. Yaşa-
yırdı sevginin əzabina da insan üçün nəsə bir yaşamlılıq olduğunu 
sanki dünyaya sübut edə-edə. Bircə şeyi qəlbinə öz iradəsinə uy-
ğun yerləşdirməyi bacarmırdı Fəxriyyə. O da Bəxtiyara qarşı olan 
sonsuz, tükənməz, ümüdsüz sevgisi idi. Bu o sevgi idi ki, əzabı xoş 
idi Fəxriyyənin şirin yuxusundan. Bu o sevgi idi ki, iztirabında da 
bir səadət tapırdı Fəxriyyə özü üçün. Belə xəyallara qapılanda beyni 
sanki dumanlanana qədər düşünür-düşünür, öz düşüncələrindən ayrı-
landa, bir neçə anlıq xəyalla həqiqəti aydınlaşdıra bilmirdi Fəxriyyə. 
İndi də belə bir vəziyyətdə idi. 
Elçin hələ işdən qayıtmamışdı. Balaca Könül isə öz çarpayısında 
yarırdı. Dünyanın nə vecinə kim nə haldadır? Həyat öz işindəydi, 
Fəxriyyə də öz çarpayısında gözləri yarıyumlu uzanmışdı. Qəribə 
idi özünün yatmış, ya oyaq olduğunu təsəvvür edə bilmirdi o. Yarı-
yuxulu idi. Yuxuyla oyaqlıq arasındakı sərhəddə cəmləşmişdi san-
ki bütün duyğuları. Xoş idi bu hal ona. Ona görə də heç yerindən 
tərpənmək istəmirdi. Yarıyuxulu gözlərində etiraslı bir xumarlıq var 
idi. O da qadın idi və əzizlənmək istəyirdi. Nə isə... Bir müddət belə 
uzandıqdan sonra qalxıb Könülün çarpayısına yaxınlaşdı Fəxriyyə. 
Şirin yuxudaydı Könül. Uzun qara kiprikləri ağ bənizində xüsusiylə 
nəzərə çarpırdı. Şəkər idi, nabat idi Könül Fəxriyyə üçün. Tutulmuş 
eyninin gülüşü idi. Çırpınan qəlbinin məlhəmi idi. Fəxriyyə Könülə 
doyunca baxdı-baxdı və ürəyindən keçirdi: 
– Görəsən bir vaxt o da öz qızını beləcə sevəcəkmi? Və bu 
düşüncələr aləmində Könülü körpə qızı olan bir ana kimi təsəvvür 
etdi. Sonra çarpayının üstünə əyilib Könülün hər iki yanağından eh-
malca öpdü. Fəxriyyənin dodaqları elə ilıq, hərarətli idi ki, bədəninə 
yayılan xoş bir giziltidən bəxtiyarcasına daha şirinliklə yuxusunu 
265
davam etdirdi Könül və nədənsə Könülün bu xumarlığı Bəxtiyarı 
xatırlatdı ona. 
O hələ qaydaya salmadığı öz çarpayısında əyləşib bir xeyli dü-
şündü-düşündü və ürəyindən keçirdi: 
– Bəlkə də Elçini də Bəxtiyara görə daha xoş sima ilə qəbul 
edirəmmiş. İndi o mənim əzablarımı Bəxtiyarsız daha da artıq 
edir. Həmişə insanın qarşısında yollar çox olur, keçiləcək yol isə 
yeganədir. İndi gəl bu müxtəlif yollar içərisindən keçiləcək yeganə 
yolu seç görüm insan, necə seçirsən və hər yolda öz qəlb istəklərinin 
hansı birininsə təminatını görürsən. Ancaq axı sən bir yol seçməlisən 
və seçdiyin yolun düzgün olmadığını, yaxud da ürəyincə olub-olma-
dığını o vaxt hiss edirsən ki, artıq yol seçilmişdir. Geriyə qayıtmaq 
mümkün deyildir. Hər şey arxada qalmışdır. Ömrün müəyyən hissəsi 
keçilmişdir. Təzədən hər şeyi yenidən başlamaq üçün qalan ömür 
bəs edərmi? Və əgər bəs edərsə, sən hər şeyi təzədən başlamağı ba-
cararsanmı? Bax, Fəxriyyə də indi belə bir vəziyyətdə idi. Bəlkə də 
mümkün olsaydı o Elçinli günləri birdəfəlik silərdi yaddaşının xatirə 
lövhəsindən. Lakin Fəxriyyə çox yaxşı bilirdi ki, bu mümkün deyil-
dir. Mümkün olan yeganə düzgün yol Fəxriyyənin öz ailəsinin bü-
tövlüyünü qoruyub saxlaması üçün bacara bildiyini etməsi idi. Əks 
tədqirdə, özü taleyin istehzalı gülüşlərinin hədəfinə çevrilə bilərdi 
bir vaxt o. Neyləmək olar, hər kəsi ürəyincə təmin etmək mümkün 
olsaydı, bəlkə də mənasızlaşardı insan ömrü də həyatda. Əlçatmaz 
arzular üçün, İlahi necə də can atır insan? Öz arzularını bir-bir əldə 
etdikcə necə də xoşbəxtcəsinə razı qalır öz həyatından insan. Yaxud 
da əksinə, öz arzularına çata bilmədikdə dünyanın kədəri çökür 
sinələrinə. Həyatın şirinli-acılı günlərini fərqləndirən cəhətlər də elə 
budur. Yaşayırsan öz bəxtinə, taleyinə uğurlar diləyə-diləyə. Yaşa-
yırsan xoşbəxtliyin qədər də, kədərini özünə doğma hesab edə-edə. 
266
Dünya necə yaşamalı və gözəldir öz sevinciylə, kədəriylə. Həyat 
necə şirin və cəlbedicidir taleyin yeni-yeni növraqları ilə. İnsanlar 
necə də sadəlöv və xudpəsəndilər öz qəlb istəkləri ilə. Daha kimsə 
fikirləşmir ki, insanlar öz qəlb istəkləri ilə həyatda varliqla yoxluq 
arasındakı sərhəd dirəklərinə bənzəyirlər. Bu dedikləri elə düzgün 
və yerində qoymaq lazımdır ki, qatılmasın bir-birinə bu iki dünya. 
İnsanların qəlb istəklərindən onların taleləri də, cəmiyyətin ümumi 
inkişafı da çox asılıdır. Nə isə ... Yaxşı deyiblər hər zamanın bir hök-
mü var və o hökmdür insan taleyində böyük rolu olan. 
Bayaqdan bulud kimi tutulan Fəxriyyə yenicə işdən qayıtmış 
Elçinlə elə şirin-şirin söhbət edirdi ki, qıraqdan baxanlar yalnız qibtə 
hissi ilə seyr edərdilər bu ailəni. Elçin sakit görkəmi ilə, Fəxriyyə 
hərarətli qızğınlığı ilə bir-birinin əksini təşkil edirdi indi. Elçin sakit 
tərzdə üzünü Fəxriyyəyə tutub dedi: 
– Qüdrəti gördüm, bəlkə axşam bizə gəldilər. – Düzünə qalsa, elə 
özüm də arzulayırdım onların gəlişini.
 Nədənsə Fəxriyyə, hərdən elə istəyirdi ki, kiminləsə doyunca 
söhbət etsin, kimisə öz ürəyinə yaxın bilsin. Qüdrətlə söhbət edəndən 
sonra elə bil ki, sakitləşir ürəyim. Daha sıxıntılı görünmür həyat 
mənə. Həyatda öz yerimi tapıram elə bil ki. Fəxriyyə onu dinlədikcə 
ürəyindən keçirirdi: 
– Səndə günah yoxdur Elçin, sənin də qəlbin var, sən də in-
sansan. Etiraf edirəm qayğım az olub sənə qarşı, ürəyinə yol tapa 
bilməmişəm düzünə qalsa. Sonra dalğınlıqla gülümsəyərək düz El-
çinin gözlərinin içinə baxdı və dedi: 
– Elə mən də sənin kimiyəm Elçin, Ülkəri arzulayırdım mən də. 
Elçin Fəxriyyənin səsindəki kədər qarışıq səmimiyyətdən xoş-
landı nədənsə və hiss etdi ki, heç olmasa tək deyil bax burada, bu 
dayandıqları yerdə. Mavi səmanın altında bütün insanlar üçün oldu-
267
ğu kimi, onun üçün də ayrılmış bir parça torpağın üstündə. Həm də 
özü kimi bir başqa məxluq da dayanmışdır yanında. Nəfəsi nəfəsinə 
toxuna-toxuna. 
Fəxriyyə həmişə öz xoşbəxtliyi üçün nəyəsə ümid edirdi, lakin 
insan üçün nəyə ümid etdiyini bilməmək əzabdır, başdan ayağa 
əzabdır. Ömür yollarında atdığın hər addımla nəyəsə ümid edə-edə. 
Ancaq nəyə ümid etdiyini bilmədən ürəlilədikcə insan, sinəsindən 
asılmış kədərin heç vaxt yüngülləşdiyini hiss etmir. Onun üçün 
yeganə gəldiyi qənaət bu olur ki, taleyin ixtiyarına buraxılmış 
ömür sahibidir. Çoxdur belə ömür sahibləri həyatda. Lakin həyatda 
xoşbəxt yaşamaq üçün insan gərək öz taleyinin istiqamətləndiricisi 
olsun. Əgər insan öz həyat yolunu düzgün istiqamətləndirməyə səy 
etməzsə, xoşbəxtliyə çatmağını yalnız təsadüflərin ixtiyarına burax-
mış olar. Təsadüflər isə həyat axırında sənin qarşına çıxa bilən kiçi-
cik adalardır. Sən həmin adalarla qarşılaşmaya da bilərsən. Ancaq 
insanın hansı yol seçməyindən asılı olmayaraq, həyat öz inkişafın-
dadır. Fəxriyyə də həyatda özünə məxsus yeri olan insanlardan biri 
kimi öz taleyinin gələcək inkişafının necə olacağı üçün çox niga-
ran idi. O bilirdi ki, öz amansız sevgisi ilə gələcək həyatını alt-üst 
edə biləcək bir hisslə yaşayır. Elə bir hisslə ki, Elçinlə onun ailə 
həyatının altına qoyulmuş barıt anbarıdır bu hiss. Alışsa əgər, alt-üst 
edə bilər bu ailə həyatını bir anda. Lakin Fəxriyyəyə təəccüblü gələn 
o idi ki, o, bütün bunları bilə-bilə bu hisslə yaşayırdı. Özü də bəlkə 
də bu hissin bir vaxt alışa biləcək təhlükəsindən həzz ala-ala yaşa-
yırdı. Pərvanə özünü necə çılğınlıqla oda atırdısa, Fəxriyyə də eyni 
bir qızğınlıqla yaşayırdı bu hissin təhlükəsini hiss edə-edə. Bəlkə də 
həyatın şirinliyi elə belə anlarda bütün aydınlığı ilə hiss edilir insan 
üçün və öz sakit həyatına qapılıb qalanlara istehza ilə baxırsan belə 
anlarda. Bu fikirlər içərisində çırpınan Fəxriyyə evin səliqə-sahmanı 
268
ilə məşğul idi. Həm də ev işləri ilə məşğul ola-ola səksəkəli kimi bir 
gözü də həyət qapısında idi, axı, bir azdan Qütrətlə Ülkər də gəlməli 
idilər. Öz ürəyəyatımlılığı elə ilk görüşlərindən Fəxriyyənin ürəyinə, 
qəlbinə yer tapmışdı Ülkər. Yay axşamı olsa da hava o qədər də isti 
deyildi. Sərin meh əsirdi. Günəşin batdığını hiss edən yarasalar öz 
yuvalarından çıxıb ora bura vurnuxurdular. Sanki onlar öz üçuşla-
rı ilə mürəkkəb bir hərəkəti yerinə yetirirdilər. Onların üçuşlarına 
diqqətlə baxanda adama elə gəlirdi ki, bu dəqiqə onlardan hər han-
sı birisi qarşısındakı maneə ilə toqquşacaqdır, lakin maneəyə bir 
az qalmış yarasalar elə çevikliklə öz istiqamətlərini dəyişirdilər ki, 
adam onların üçuşuna yalnız valeh olurdu. Pəncərədən bir az aralı su 
arxının döşündəki söyüdlərin yarpaqları axşamın sakitliyinin qoy-
nunda ay işığından elə işıldayırdı ki, elə bil söyüd ağaclarının başına 
işıldaböcəklər yığışmışdılar. 
Axşamın belə füsünkarlığında həyət qapısı döyüldü. Elçin bu səsə 
qapıya tərəf getdi. Bir azdan həyətdə maşın uğultusu və Qüdrətin 
səsi eşidildi: 
– Həyət qapısını lap qala qapısına döndərmisiniz. Balam xəznə 
gizlətmisiniz, nədi? Onun bu zarafatına Elçin gülə-gülə cavab verdi: 
– Tay demə, əsirik xəzinəmizin üstündə.
Elçin maşından çıxan Qüdrətlə görüşüb ala gözlərindən xoş bir 
təbəssüm cilvələnən Ülkərə xoş gəldin etdi. Bu dəmdə Fəxriyyə və 
Diləfruz da qonaqları qarşılamağa gəldilər və Qüdrətə axşamun xeyir 
deyib Ülkərlə öpüşdülər. Onlar həyətdə üstünə əvvəlcədən tərtəmiz 
ağ sərilmiş, elektrik lampasının yaxşı işıqlandırdığı stolun ətrafında 
oturdular. Əyləşərkən Qüdrətlə Ülkər bir anlıq baxışdılar. Bu baxış-
larda mehribanlıq və öz həyatlarından razılıq var idi. Diləfruz bunu 
hiss etdi və onlara qibtə etdi. Çünki Fəxriyyə ilə Elçin arasındakı 
münasibətin həddinin bu səviyyədə olmadığını hiss edirdi. Dünyanın 
269
məhvəri sanki ana ürəyindən başlanır, bir balaca əyintisi olan kimi 
hiss edir o. İndi də Diləfruz belə bir vəziyyətdə idi. Oğlu ilə gəlinin 
münasibətində nə isə bir çatışmazlıq hiss edirdi o. Əvvəlcə söhbət 
ümumi şəkildə gedirdi. Bir xeyli Könülü oxşadılar, əzizlədilər. 
Fəxriyyənin dəmlədiyi çaydan içə-içə söhbət xırdalandı və nəhayət, 
yeməkdən sonra qadınlar və kişilər özlərinə aid söhbətə girişdilər. 
İndi Qüdrətlə Elçin yenə də əvvəlki yerlərində pürrəngi çaydan içə-
içə nərd atır, Diləfruz bir az ümumi söhbətdən sonra bəlkə də Ülkərlə 
Fəxriyyənin söhbətlərinə mane olmamaq üçün sezilmədən çıxıb get-
miş, Fəxriyyə ilə Ülkər də evdə yuxlayan Könülü öz yatağına qoyub 
elə oradaca söhbət edirdilər. Həm də köhnə dostlar nə qədər şirin-şi-
rin söhbət edib öz ürəklərini boşaldırdılarsa, evdə Fəxriyyə ilə Ülkər 
də bir o qədər şirinliklə baş-başa verib söhbət edirdilər. Fəxriyyə 
qara gözlərindən süzülən xoş bir təbəssümlə Ülkərin əlini yüngülcə 
sıxıb dedi: 
– Son zamanlar ürəyimdə yaman sıxıntı hiss edirdim. Kiminləsə 
bax beləcə şirin-şirin söhbət etmək istəyirdim. Nə yaxşı gəldin, 
ürəyim səni elə istəyirdi ki. Ülkər öz ürəyinə yaxın bir kəsə müraciət 
edirmiş sayaq dilləndi: 
– Elə bilirsən, mən sənin üçün darıxmamışdım. Düzdür biz az 
görüşmüşük, lakin mənə elə gəlir ki, insanların bir-birinin qəlbinə 
yol tapması üçün bəlkə də bir anlıq görüş də kifayət edər. Bəzən 
illərlə bir-birinin ürəyinə yatmaq üçün çalışanlar olur. Lakin onlar 
unudurlar ki, insanların qəlbi heç də bağlı qapılardan ibarət deyildir 
ki, açmağa səy edəsən, sadəcə olaraq insanların ürəyinə yol tapmaq 
üçün onların hissi ifadələri ilə öz hissi ifadələrini uzlaşdırmağı ba-
carmaq lazımdır. Daş deyil, qaya deyil insan ürəyi, insan qəlbi. Hər 
bir qəlbin özünə görə sevinci də var, kədəri də. İnsanların sevincınə, 
270
kədərinə şərik olmağı bacardığın qədər də, ona dəyərli məsləhətlər 
verməyi də bacarasan gərək.
 Fəxriyyə Ülkərin sözlərində bir həqiqət olduğunu hiss edir və bu 
sadə, xoşrəftar qadının düşüncə tərzinə heyran olurdu. Hiss edirdi ki, 
Ülkərlə etdiyi söhbət ona bir yüngüllük gətirir, qəlb ağrılarını azal-
dır. Lakin Fəxriyyə həm də hiss edirdi ki, Ülkərlə söhbətləri də ona 
istədiyi kimi qəlb rahatlığı gətirmir və tamamilə aydın başa düşdü ki, 
onun qəlb rahatlığını bax indi bu ulduzlu, aylı gecədə yalnız Bəxtiyar 
sahmanlaya bilərdi. Son zamanlar ürəyində tez-tez küt ağrılar hiss 
edirdi o. Əvvəllər elə hesab edirdi ki, Bəxtiyarı bir müddət görməzsə, 
ona qarşı olan duyğularındakı möhtaclıq keçib gedər. Lakin Bəxtiyarın 
çıxıb getdiyini bildikdə onun daxili əzabları gözlədiyindən də çox artdı. 
Ancaq əzabları nə qədər artsa da ürəyində hansı qorxu hissindənsə azad 
olubmuş kimi bir yüngüllük də duyurdu.
Onun kədəri ilə bir vəhdət təşkil edirdi ürəyindəki bu yüngüllük. 
Ülkəri dinləyə-dinləyə hiss edirdi bunları Fəxriyyə.
Elçinlə Fəxriyyə arasındakı sədd ondan ibarət idi ki, Elçin 
Fəxriyyəyə bir qadın gözüylə baxırdı. Fəxriyyə də, əksər qadın-
ların istədiyi kimi, ilahi hisslər axtarmırdı. Qadın üçün isə kimsə 
tərəfindən özünə daim bir qadın gözü ilə baxıldığını hiss etmək bəlkə 
də həmən şəxsə qarşı ülfətdən çox nifrət yaradır onun qəlbində. Qa-
dın qəlbində özünə nifrət qazanan kişi nur da olsa həmən qadının 
gözündə bir qəpiklik hörmətə malik olmayacaqdır. Qadına daim qa-
dın gözü ilə baxan kişilərdən həyat beləcə intiqam alır bəzən onların 
özlərinə də hiss etdirə-etdirə. Və indi də Qüdrətlə söhbət edərkən 
Qüdrətin bir daha Ülkəri sevdiyinə əmin oldu Elçin və ürəyində öz 
halına acıdı. Qüdrət elə də bir söz demirdi Ülkər haqqında, ancaq o 
danışdıqca ümumi qayğısından hiss olunurdu ki, Ülkər üçün yaşayır 
o. Ancaq Elçin hiss edirdi ki, özü belə deyildir və bəlkə də heç vaxt 
271
belə olmayacaqdır Fəxriyyəyə qarşı. Qüdrət zərləri cütləyib ataraq 
oyunu davam etdirə-etdirə Elçinə dedi: 
– Elçin bir iki gündən sonra Ülkəri də götürüb üzü yuxarılara 
doğru gedəcəm. Yayın bürgüsündə buralarda nəfəs almaq mümkün 
deyildir, adamın lap bağrı çatlayır. Həm də Ülkər istiyə çox dö-
zümsüzdür. Deyirəm bir qədər havamız dəyişər barı. Siz də getmək 
istəyirsinizsə bir həftə sizi gözləyərəm. Sonra zarafatla əlavə etdi: 
– Fəxriyyə bacı ilə Ülkəri də atarıq bir-birlərinin yanına, kefləri 
nə qədər istəyir söhbətləşsinlər.
Qüdrətin sözlərindən sonra Elçin bir qədər fikrə getdi. Düzdür o da 
istirahətə getmək istəyirdi, ancaq Fəxriyyəsiz. Fikrində belə tutmuş-
du ki, Fəxriyyəni aparıb qoysun Süsənin yanında və bir müddətdən 
sonra özü getsin istirahətə. Bəlkə də ayrı cür olsaydı Fəxriyyə etiraz 
edərdi, ancaq anasını yanında qalmağı təklif edəndə Elçin bilirdi ki, 
Fəxriyyə etiraz etməyəcəkdir. Və beləliklə, o, sərbəst istirahət etmək 
fikrində idi. Düzdür, Elçin bilirdi ki, Fəxriyyə öz hərəkətlərinə ca-
vabdehliyi bacaran bir qadındır və buna görə də onunla heç vaxt 
başqalarının yanında utanmaz. Ancaq nədənsə sərbəstliyi sevirdi El-
çin və həm də Qüdrətdən belə bir sual gözləmədiyi üçün bir qədər 
çaşqınlıq hissi kecirdi. Elçinin nə üçünsə bir qədər fikrə getdiyini 
görüb Qüdrət əsil bir dost ürəyiaçıqlığı ilə dilləndi: 
– Bəlkə sənə pul lazımdır Elçin, məndə var. Bax, sənin bir dəfə 
də qapını açmaram, əgər bunun üçün tərəddüd edirsənsə. Elçin dos-
tunun səmimyyəti üçün ona öz baxışları ilə minnətdarlığını bildirdi 
və başını buladı. Qüdrət ərkyanalıqla dedi: 
– Bəs onda nə fikirdəsən? 
Elçin baxışlarını Qüdrətdən yayındıraraq zəri əlində atıb-tutaraq 
cavab verdi: 
– Düzünə qalsa Fəxriyyə anası üçün çox darıxır, istəyirəm bir 
müddət o, anasının yanında qalsın. Özüm isə yalandan da olsa qo-
272
calara hay-hüş edirəm. Fəxriyyə də qayıdandan sonra özüm gedib 
bir az dincələcəm və bu sözləri söyləyərkən hiss etdi ki, onun dediyi 
dostuna qarşı səmimi olmadığından bədəninin hərarətinin bir qədər 
artdığını hiss etdi. Yaxşı ki, elektrik lampası nə qədər işıqlı olsa da 
gündüzü əvəz edə bilmir. Ya da ki, Qüdrət özünü o yerə qoymayıb 
Elçinin səmimiyətdən uzaq danışdığını və buna görə də xəcalətdən 
qızardığını duyduğunu hiss etdirmədi.
Bəlkə də Qüdrət dostunun ailə münasibətlərinə qarışmağı lü-
zum bilmədi. Nə bilmək olar bəlkə də Elçinlə öz arasında pərdəni 
saxlamağa çalışdı Qüdrət. Hər halda dostunun hərəkətlərindən razı 
qaldı Elçin, dostunun bəlkə də ondan razı qalmadığını ürəyindən 
keçirsə də. Bu da bir əxlaq dərsidir insan həyatında, təkrarlanmasın 
bir də gərək – deyə Elçin düşündü. Fəxriyyə istəsəydi, bəlkə də, 
Elçini öz təbiətinə uyğun bir qədər dəyişdirərdi. Ancaq bunun fay-
dasının olmağına əmin deyildi Fəxriyyə. Ülkərin necə bir sevgi ilə 
Qüdrət haqqında danışdığını hiss etdikcə təəssüf edirdi öz həyatının 
bu cür inkişafına Fəxriyyə. Təəssüf edirdi yaşa dolduqca daha da 
kövrəkləşən qəlbinin düşdüyü bu hala. Ülkər Qüdrət haqqında elə 
qürur hissi ilə danışırdı ki, taleyin acı sığalının çəkilmədiyi hiss 
olunurdu onun qəlbinə. Fəxriyyə öz halından doğan qüssə hissi ilə 
ürəyindən keçirdi: 
– Hiss olunur Qüdrətlə sən bir-birinizi ürəkdən sevirsiniz, kaş 
aranızda həmişə belə bir mehribanlıq olsun. Elçinlə mənimkindən 
tay keçib. Bizim ulduzlarımız barışarmı nə vaxtsa, inanmıram. Son-
ra Ülkərin danışıqlarını mexaniki sürətlə dinləyərək başı ilə hə-hə 
edən Fəxriyyə söhbətin ədəbiyyata gəlib çixdığını görüb dilləndi: 
– Mən sənin ədəbiyyatla yaxından maraqlandığını hiss edirəm. 
İndi de görək kimin əsərlərini oxuyursan? Ülkər Fəxriyyənin onun 
ədəbiyyat sahəsinə olan marağını belə qiymətləndirdiyinə ürəyində 
fərəhləndi və bir qədər təvazökarlıqla dedi: 
273
– Nə bilim vallah, hər halda sən oxumuş olarsan, Anna Karenina-
sını isə ikinci dəfədir ki, oxuyuram. 
Anna Karenina sözünü eşidəndə yenə də Fəxriyyəni fikir apardı. 
Çünki o da sevirdi Tolstoyun Anna Kareninasını və həm də bu an 
belə fikir keçdi ürəyindən:
– Ah, Fəxriyyə, Fəxriyyə... nə Elçin üçün Fəxriyyə olmadın, nə 
də Bəxtiyar üçün Karenina. Sənin də özgə bir taleyin varmış, gö-
rünür. Sonra öz sözlərini təstiqləyirmiş kimi bu sözləri də keçirdi 
ürəyindən: 
– Ola bilər, ola bilər. Axı həyatda insanların talelərinin keçdikləri 
yol heç də bir-birinə bənzəmir. Görünür, mənim də taleyim bu cür 
olacaqmış, ola bilər. Fəxriyyə axırıncı ola biləri özündən asılı olma-
yaraq bərk dedi. Ülkər bir qədər təəccüblə: 
– Nə ola bilər? – dedi. Fəxriyyə tez özünü ələ alıb: 
– Tolstoyun əsərlərini sevməyini deyirəm, – dedi, o ola bilər? 
Çünki hər kəsin özünə görə bir sevimli yazıçısı olur. Elə mənim də 
Tolstoyun əsərlərindən xoşum gəlir.
 Ülkər onun sözlərindən sonra yenə də öz əvvəlki əhval-
ruhiyyəsinə qayıtdı və Anna Kareninanın keçirdiyi hisslərdən danış-
mağa başladı. O danışdıqca isə Fəxriyyə ürəyindən keçirirdi: 
– Mən nə qədər istəsəm də öz qəlb istəklərimi tam təmin edə 
bilmərəm Elçinin hissiyyatıyla. Bilirəm heç Elçin də bacarmazdı 
bunu. Ancaq çox istərdim ki, Ülkərlə Qüdrət arasındakı münasibətə 
bənzər bir münasibət Elçinlə mənim aramda da olsun. Yaşayardım 
o zaman Elçinin hər bir istəyinə əməl edə-edə. Yaşayardım o za-
man bəlkə də taleyimin bir çox qurbanlarına dözə-dözə. İnsan ki, 
ona lazım olan qəlb istəyi ilə təmin olundu, daha nə lazımdır ona öz 
səadətindən qeyri. 
Topa bir qara bulud süzərək ayın qarşısından keçirdi. Bulud ayın 
qarşısını kəssə də ayın şölələri buludun kənarlarını qızılı çərçivəyə 
274
salıbmış kimi görünürdü. Gözəllik həmişə gözəl olaraq qalır. Ay öz 
işıq saçan hüsnü ilə nə qədər gözəl idisə, indi də bulud arxasından 
görünən şöləsi ilə bir o qədər gözəl idi. 
Bunu Qüdrət də, Elçin də, Fəxriyyə də, Ülkər də tam aydınlığı 
ilə hiss etdilər. Onlar, bəlkə də bu mənzərəyə baxan bütün kəslər 
ürəklərindən keçirirdilər ki, həyatda necə yaşamaqlarından asılı 
olmayaraq həyatı sevirlər. Bəlkə də haradasa, kiminsə qəlbindəki 
kədəri nikbinlik əvəz edirdi bu mənzərəyə baxdıqca.
İnsan ömründən xoş keçən günlər lap həzin nəğməyə bənzəyir 
doğrusu. Bu gün, bax bu gün Elçin də Fəxriyyə də ürəklərində 
bir yüngüllük hiss edirdilər. Buna səbəb öz ürəklərinə yaxın olan 
kəslərlə görüşmələri idi. Qüdrətgili yola saldıqdan sonra bir müddət 
onlardan heç birisi öz xəyal aləmindən ayrılıb yuxuya gedə bilmədi. 
Elçin Qüdrətlə Ülkəri qoşa bir yerdə gəzən təsəvvür edir, lakin 
Fəxriyyə ilə özünü nə qədər çalışırdısa qoşa bir yerdə təsəvvür 
edərkən, Qüdrətgili təsəvvür etdiyi kimi, hərarətlə təsəvvür edə bil-
mirdi. Elə bil ki, nə isə çatışmırdı onların qoşa dayanışında. Bu bəlkə 
də onların bir-birinə qarşı hissi qıcıqlarının baş qaldırmasından ya-
ranırdı. Bu nədən irəli gələ bilərdi axı, düşünürdü Elçin. Yoxsa onlar 
bir-biri üçün artıq adiləşmişdilər. Bəs onda Qüdrətlə Ülkər? Onlar 
niyə bir-biri üçün adiləşmir. Yox, burda nə isə başqa bir səbəb var. 
Biz öz hərəkətlərimizlə bir-birimizin ürəyini oxşaya bilmirik. Burda 
özümüzükmü günahkar, yoxsa bizim xarakterimiz bir-birinə uyğun 
gəlmir, bax bunu bilmirəm. O bu düşüncələr içərisində ürəyinin da-
rıxdığını hiss etdi və dərindən ah çəkdi. Gözləri yumulu yatmış kimi 
görünən Fəxriyyə eşitdi Elçinin ah çəkməsini. Bir müddət ayrıldı 
öz aləmindən, düşündü Elçinli xatirələrini və ilk gəlinlik dövrünü 
xatırlayanda Elçinin çəkdiyi ahın yanğısını duydu bütün dolğunluğu 
ilə. Hiss etdi ki, keçmişin Elçinli xatirələrini istəsə də unuda bilməz 
275
heç vaxt. Fəxriyyənin ilk gəlinlik dövrləri də ömürdən xoş keçən 
həzin nəğməyə bənzəyirdi düzü. Elə bir nəğməyə ki, bütün nəğmələr 
kimi bu nəğmələr də bənzərsiz idi. Yaşayırdı özündə ömrün yalnız 
xoşbəxtliklə keçən müxtəlif anlarını. Həyəcanlı bir duyğudan titrədi 
yenə də Fəxriyyənin ürəyi. O qovruldu yanğılı bir düşüncəylə: 
– Aman Allah, onda da xoşbəxt idi Fəxriyyə, indi də xoşbəxtliyə 
doğru can atır. Mənim nə bəlalı taleyim olcaqmış, İlahi! Onun uzun 
qara kiprikləri göz yaşlarından islanmışdı. Ayın solğun şöləsində 
yanaqlarına axan göz yaşları o qədər də hiss olunmurdu. Adam 
bircə ona heyfsilənirdi ki, onların hər ikisi gənc idi, gəşəng idi, 
ancaq bir-birlərinin ürəyini duymağı bacarmırdılar. Onların bəlkə 
də hər ikisi sevgi istəyirdi, ancaq o sevgini bir-birlərinin qəlbində 
tapa bilmirdilər. Sevginin olmamasından onların ürəklərində bəlkə 
də bir birinə qarşı inamsızlıq vardı. Əslinə qalsa, bu, inamsızlıq da 
deyildi, bu, bir-birinə qarşı laqeyidlikdən yaranan bir hal idi. Elçin 
Fəxriyyənin öz hərəkətlərinə cavabdehliyinin sərhədlərinə qədər 
uzanıb gedirdi. Fəxriyyə də bəzən ona verilən sərbəstlikdə laqeyid-
liyin də payını görüb ürəyində Elçinin ona qarşı olan münasibətinə 
bir inamsızlıq yaranırdı və bir-birinə qarşı olan belə münasibətlər də 
yavaş-yavaş öz işini görürdü onların qəlbində. Bəlkə də heç özləri 
də hiss etmədən bir-birlərinə qarşı olan bu cür münasibətləriylə öz 
talelərini həll etməkdəydilər onlar. Düzdür, Fəxriyyə Elçinin ona ver-
diyi sərbəstlikdən çox razı idi. Bəzi hətda bunu Elçinin ürəyigenışliyi 
kimi qəbul edirdi və düzünə qalsa Elçinin ona verdiyi bu sərbəstlik 
üçün ona qarşı hörmətinin artdığını da hiss edirdi. Ancaq hər halda 
inamsızlıq da baş qaldırırdı qəlbində ona qarşı. İnsanların taleləri nə 
qədər müxtəlif olsa da onların apardıqları həyat uğrunda mübarizənin 
son məqsədi eynidir – xoşbəxtlik. Lakin nə Elçin, nə də Fəxriyyə bu 
276
cür yaşayışla, bir-birinə olan bu cür münasibətlə heç vaxt arzuladıq-
ları xoşbəxtliyə çata bilməzdilər. 
Bəzən Elçin istəsə də Fəxriyyənin istəyini əksinə getməyi ba-
carmırdı. Bəlkə də belə bir münasibətin əsil səbəbi Fəxriyyənin öz 
şəxsiyyətinə hörmət etdirməyi bacarması idi. Bu hər adama nəsib 
olan bir xarakter deyildi və düzünə qalsa Elçin xoşlanırdı Fəxriyyənin 
belə bir xarakterə malik olmasından. İnsanlar arasında elə də bö-
yük bir fərq yoxdur, onları yalnız bir-birindən öz daxili hisslərini 
istiqamətləndirmək bacarığı ayırır. O kəs ki, öz daxili hisslərini 
düzgün istiqamətləndirməyi bacarır, demək o kəs özünə hörmət 
etdirməyi də bacarır. Heç kəs deyə bilməz ki, həyatda səhvsiz ömür 
sürüb, bu mümkün deyildir. Yalnız o kəs öz həyatından razı qala 
bilər ki, səhvləri daha az olsun və öz səhvlərini anlayıb həyatının 
sonrakı mərhələlərində bir daha təkrar etməsin. Fəxriyyə də bunu 
duyurdu. Anlayırdı ki, Elçinlə ailə qurarkən bir səhv etmişdir və daha 
düzələsi deyildir. Ancaq olan olub, keçən keçib, bu səhvin üstündən 
ikinci səhvi edib ailəni dağıtmaq olmaz. Bəlkə də elə buna görə də 
o, Bəxtiyara yox demişdi və bu hərəkətini nə qədər ürək ağrısıyla, 
iztirabla xatırlasa da hiss edirdi ki, düzgün hərəkət etmişdir. Ağıl 
yalnız daxildə baş qaldıran hisslərin, zühur edərsə xarici fəsadlar 
törədə biləcəyi tədqirdə, insanın iradəsinin gücündən asılı olub bu 
hissləri boğmağa qadirdir. Ancaq ağıl xarici qıcıqların təsiri ilə insa-
nın daxilində baş qaldırmış hissi oyanmaları ürəkdən çıxarıb atmaq 
qabiliyyətinə malik deyildir. İndi Fəxriyyə də belə bir vəziyyətdə idi. 
O, Bəxtiyara qarşı olan münasibətində sərbəstliyə yol verərdisə, son 
nəticədə necə acınacağlı vəziyyətə düşə biləcəyini anlayırdı, ona görə 
də yox demişdi. Lakin Bəxtiyar ürəyindən çıxarıb atmaq iqtidarına 
malik deyildi, Fəxriyyə. Ona görə də hazır barıt anbarına bənzəyən 
bu hissi qıcıqlardan qorunmaq üçün öz ehtiyatını əldən qoymamalı, 
277
daim özü-özü ilə mübarizə aparmalı idi Fəxriyyə. Öz daxili hissləri 
ilə bu daimi mübarizə isə ona əsəbilik gətirir, onu mənəvi cəhətdən 
yorurdu. Bu isə hətta bəzən fiziki yorğunluqda da özünü göstərirdi. 
Lakin bütün bunlara baxmayaraq, Fəxriyyə etraf etməli idi ki, qəlbi nə 
qədər Bəxtiyarlı hisslərə möhtac olsa da hər halda Elçinli-Fəxriyyəli 
bir dünya da vardı həyatda. Bu dünyanın pəncərəsinən qara qıvrım 
saçlı, uzun kiprikli Könül adlı balaca bir qız da boylanırdı həyata 
və bu dünya Fəxriyyənin istəyib-istəməməsindən asılı olmayaraq 
əbədilik özünə onun qəlbində yer tapmışdı. Bəlkə də həyat yolların-
da talelərini dəyişə biləcək hadisələrlə üzləşə biləcəyi üçün insanla-
rı qınamaq olmaz. Bu inkişaf mərhələsi bəlkə də insan iradəsindən 
asılı olmayaraq yaranan təsadüfü bir haldır, lakin bu halın arxasında 
insan taleləri dayandığı üçün insan mübarizə aparmalıdır həyatda 
hər bir qarşısına çıxan maneə ilə. Mübarizə aparmalıdır yaxşını 
pisdən ayırmaq üçün. Mübarizə aparmalıdır öz taleyinin xoşbəxtliyi 
naminə. İndi Fəxriyyə də, Elçin də kim deyər ki, xoşbəxtliyə meyilli 
istiqamətdə həyatı nizamlaya bilməzlər.
Mümkündür belə bir hal. Ancaq səbirlə, yorulmadan insan gə-
rək mübarizə aparsın öz məqsədinə çatmaq üçün. Xoşbəxtliyi ha-
zır reseptlərlə əldə etmək mümkün deyildir. Bəlkə olsaydı da belə, 
xoşbəxtliyin qiyməti olmazdı insan üçün. Çünki insan üçün öz 
zəhmətiylə əldə etdiyi bir şey daha ürəyəyatımlı olur. İndi Fəxriyyə 
də, Elçin də öz keçmiş xatirələrinin ağuşunda sanki təmizləşirdilər, 
saflaşırdılar...
***
Bəxtiyarın şəhərə gəldiyindən bir xeyli keçirdi. Şəhər həyatı öz 
səliqə-sahmanı ilə ona nə qədər xoş gəldisə, kəndin təmiz havası, 
daha çox yaşıllığı və təbii mənzərələri üçün də ürəyinin darıxdığı-
278
nı hiss edirdi. Ancaq bəlkə də ürəyində özü-özünə etiraf etməsə də, 
daxilindəki bu sıxıntı Fəxriyyəsiz günlərinin başlanmasından doğur-
du. Bəxtiyar üçün düzünə qalsa şəhərdə, yaxud da kənddə işləməyin 
elə də fərqi yox idi. Şəhərlə kənd arasındakı fərqə hər kəs öz düşüncə 
dairəsi baxımından danışır. Bəxtiyarın öz şəxsi düşüncəsinə gəldikdə 
isə o, belə qənaətə gəlirdi ki, savadlı kadrların ehtiyaca görə rayon, 
kənd yerlərində işləməsi daha məqsədə uyğundur. Kənddə savad-
lı kadrların olması kəndin mədəni inkişafına daha çox müsbət təsir 
göstərər və şəhərlə kəndi bir-birinə daha çox yaxınlaşdırar. Nə isə... 
Şəhərə gəldiyi gündən nə vaxtdan bəri demək olar ki, baxımsız 
qalmış mənzilinin səliqə-sahmanı ilə məşğul idi Bəxtiyar. Dibçək 
güllərini çox sevirdi o. Ona görə də elə gələn gününün səhəri ba-
zardan xeyli dibçək gülü alıb gətirmişdi. Bəlkə də bunun bir səbəbi 
də Fəxriyyənin də gülü-çiçəyi sevməsindən irəli gəlirdi. Bəxtiyarın 
ata-anası çoxdan rəhmətə getmışdı. İki bacısı və bir qardaşı var-
dı ki, hamısı elə bu şəhərdə yaşayırdılar. Bacılar ərdə, qardaşı isə 
ərzaq mağazasında satıcı işləyirdi. Bacıları da, qardaşı da Bəxtiyarın 
şəhərə gəlməyinə elə sevinirdilər ki, elə bir uzaq bir səfərdən qa-
yıtmışdı Bəxtiyar. Hər gün biri gəlib Bəxtiyarı öz evinə aparırdı. 
Düzünə qalsa Bəxtiyar üçün xoş idi bütün bunlar. Bacı və qardaş 
uşaqları ilə elə şən-şən danışıb gülürdü ki, deməzdin Fəxriyyəli bir 
həsrət dağı var ürəyində. Deməzdin yaşamağa bu qədər həris olduğu 
qədər, sevməyə də bu qədər hərisdir. Deməzdin hicrandan sızılda-
yan qəlb ağrılarına bəlkə də bu şən gülüşləri ilə məlhəm qoymağa 
çalışırdı o. Lakin öz günlərini dost tanış, gohum, əqraba içərisində 
nə qədər şən keçirsə də tezliklə bir işə düzəlmək üçün səy edirdi o. 
Bəxtiyar üçün iş ürəyəyatan və başlıca məşğuliyyət idi. Ancaq gö-
rünür, şəhərdə iş tapmaq o qədər də asan deyildi. Bəxtiyar müxtəlif 
qəzet və jurnalların redaksiyalarında olsa da, heç bir müsbət cavab 
279
ala bilmədi. Yalnız ona vəd edirdilər, öz ünvanını ver, əgər yer bo-
şalsa, əlaqə saxlayarıq. Bütün bunların isə boş vədlər olduğunu an-
layırdı o. İki aya yaxın şəhərə gəlməsinə baxmayaraq, hələ iş tapa 
bilməmişdi. Düzdür, maddi cəhətdən elə bir korluq çəkmirdi. Ancaq 
hiss edirdi ki, ona işləmək lazımdır. Bu müddət ərzində xeyli bədii 
ədəbiyyat oxumuşdu. Onsuz da ədəbiyyata böyük marağı var idi. 
İndi isə bəlkə də darıxmamaq üçün daha çox bədii ədəbiyyat mütaliə 
edirdi. Düzdür, bütün günü, ya gecəni Fəxriyyəli fikirlərlə çırpındığı 
anlar da olurdu, lakin hər halda o, bədii ədəbiyyata meyl etməklə 
öz daxili hisslərini müəyyən qədər paylaşdırırdı. Həyatda bəzən çox 
şey təsadüflərdən asılı olur. 
Bir gün o, şəhərdə gəzərkən universitetdə ondan bir kurs aşağıda 
oxumuş bir tələbə yoldaşı ilə rastlaşdı. Bir xeyli söhbətdən sonra o, 
Bəxtiyarın işsiz olduğunu bildi və Bəxtiyara bildirdi ki, o, redaksiya-
da korrektor işləyir və ata-anası rayonda tək qaldığı üçün ərizə verib 
işdən çıxmaq və onların yanına getmək fikrindədir. Əgər korrektor 
işləmək istəyirsənsə, mən ərizəmi verəndə redaktorun yanına iki-
miz bir gedək. Sən də özünü təqdim et. Bəxtiyar öyrəndi ki, bu ona 
vəd verən redaktorlardan biridir. Bir həftədən sonra taleyin qəribə 
təsadüflərindən biri də Bəxtiyarı korrektor etdi. Şüurlu fəaliyyət 
üçün şəhərdə, yaxud da kənddə yaşamağın fərqi yoxdur. Əgər insan 
fəaliyyət göstərmək istəyirsə, öz bacarığını hər yerdə göstərə bilər. 
Bəxtiyar üçün elə də çətin deyildi yeni işi. Düzünə qalsa hələ onun 
üçün lap asan idi bu iş. Yeni iş elə idi ki, fəaliyyət sahəsi geniş deyildi, 
konkret bir tapşırığın öhdəsindən gəlməli idi. Ona görə də günlərinin 
adiləşdiyini hiss edirdi Bəxtiyar. İnsanın qəribəliyi ondadır ki, o 
zamanın hər anında nə isə bir yeniliklə üzləşmək istəyir. Bəlkə də 
bu həyatı, dünyanı, hər şeyi təzə-tər görmək cistəyindən erəli gəlir 
insanların. Ancaq hər halda gözlərində həyatın adiləşməsindən, 
280
mənə elə gəlir ki, çox qorxur insanlar. Çox qorzurlar özlərinə də bu 
adiləşmiş həyatın bir parçası kimi baxılmağından. İndi Bəxtiyar da 
belə bir vəziyyətdə idi. Bir korrektor kimi o öz işinin öhtəsindən çox 
bacarıqla gəlirdi, lakin getdikcə həyatın da adiləşdiyini hiss edirdi 
gözlərində. Bu gün də işdən qayıdandan sonra çox fikirli görünürdü. 
Yaşadığı otağın birbaşa küçəyə olan pəncərəsindən şəhəri seyr etdi. 
Yol qıraqlarında tək-tək görünən ağacların yarpaqları saralmışdı və 
adicə bir mehdən titrəyərək qopub yerə düşürdü. Hətta bu yarpaqlar-
dan bir çoxunun qıraqları quruyaraq öz sarılığını da itirmışdilər. San-
ki belə yarpaqları qəhvəyi çərçivəyə salmışdılar. Bu mənzərə adama 
nəsə xoş təsir bağışlamırdı. Bəlkə də dünyada başlanğıc və son adlı 
bir hədd olduğu üçün belə kədərləndirici təsirə malik idi payızın bu 
adi mənzərəsi. Üstəlik də ürəyində nəsə bir sıxıntın ola. Onda hər 
hansı bir kədər bəxş edə biləcək hadisənin təsirini bütün dolunluğu 
ilə hiss edir insan. İndi Bəxtiyarın da könlünə yaman qüssə çökdürdü 
bu mənzərə. Nədənsə Fəxriyyəni xatırladı bu dəm. Son ayrılıq kədəri 
ilə bu mənzərə arasında bir uyğunluq vardımı, yoxsa düşüncələrinin 
axını bura gətirib çıxarmışdı Bəxtiyarı bilmədən. Yalnız hiss etdi ki, 
Fəxriyyəni yaman arzulayır indi o. Nədəndisə bəlkə də Fəxriyyəli 
xəyallara daha yaxından qapılmaq üçün pəncərənin yanından ayrıldı 
Bəxtiyar. Fəxriyyənin xoşladığı dibçək gülləri düzülmüş və bayaq 
dayandığı yerin əks tərəfində olan balkona çıxdı. Payız olmasına 
baxmayaraq, bu çiçəklərin yarpaqları yamyaşıldı. Bir çoxlarının 
üstündə isə təzə-tər çiçəklər adamın gözünü oxşayırdı. Bəxtiyara bir 
anlıq elə gəldi ki, Fəxriyyənin ətri gəldi bu çiçəklərdən. Özündən 
asılı olmayaraq sığalladı bir çiçəyin yaşıl yarpağını. Şərait insanı 
mühitə uyğunlaşdırır. İnana bilmirdi son ayrılıq vaxtı Fəxriyyəsiz 
yaşaya biləcəyinə, ancaq yaşayırdı o. İnana bilmirdi küskün baxış-
larınıda gülüş görünəcək, ancaq gülürdü də o. Ancaq bircə şeyə, 
281
Fəxriyyəsiz öz xoşbəxtliyinə inana bilmirdi o. Hiss edirdi ki, heç 
vaxt da inana bilməyəcəkdir. Bu gün də duyğularının belə tamar-
zı-tamarzı qəlbini titrətdiyi bir vaxtda bir daha hiss etdi ki, yalnız 
Fəxriyyəli bir dünyada qovuşa bilər öz səadətinə.
Günəşin quruba önən çağı idi. Artıq hündür binaların arxasında 
görünməz olmuşdu o. Yalnız qıraqdan baxanda günəşin şüalarını öz 
üzərində əks etdirən, yetişmiş bir taxıl zəmisi kimi, daha parlaqlığı 
ilə bir bulud topası diqqəti cəlb edirdi səmada. Nə bir quş görünürdü, 
nə bir bağ. Bu idi şəhəri kənddən ayıran xüsusiyyətlərdən biri də. Yal-
nız uzanıb gedən asfalt yolda rəngbərəng maşınlar şütüyür, səkilərdə 
harasa tələsən, ya tələsməyən insanlar görünürdü. Bəxtiyar da bu 
insan axınına qovuşmaq istəyirdi indi. Ömür yollarında atılan hər bir 
addım insan həyatının müəyyən dövrünə yekun vurur, müəyyən döv-
rünün isə başlandığını göstərir. Bəxtiyarın şəhərə gəlməyi də onun 
üçün yeni bir həyatın başlandığını göstərirdi, lakin dəyişməyən bircə 
o idi ki, Bəxtiyar Fəxriyyənin sevgisini çıxara bilmirdi öz ürəyindən. 
İnsanların taleləri müxtəlif olduğu kimi, xarakterləri də müxtəlifdir 
və bu müxtəlif taleli və xarakterli insanlara ümumi bir obyektdən 
baxmaq mümkün olsaydı çox qəribə bir hadisə ilə üzləşərdik. Bu 
ümumi talelər və xarakterlər sanki vahid bir kürənin ayrı-ayrı bir-
birinə bənzəməyən hisslərindən ibarət olardı və birləşdirsən bir-biri 
ilə bağlanaraq kürə şəkilini alardı. Bəlkə də kainatın özü də daim 
genişlənən və sıxılan qapalı bir sistemdən ibarətdir. Bu qapalı siste-
min faydalı iş əmsalı isə yüz faizdir. Nə isə... Bu müxtəlif xarakterli 
və və müxtəlif taleli insanlardan biri kimi çox ləng alışırdı Bəxtiyar öz 
yeni həyatına. Hiss edirdi ki, onun maraq dairəsi kiçildiyi üçün dün-
yagörüşü də inkişaf etmir sanki. Bunun əsil səbəbi bəlkə də həyatdan 
küskünüyündən, adama qovuşmazlığından, insanlardan uzaq qaç-
mağından ibarət idi və özünün bir cəhətindən həmişə razı idi ki, hər 
282
hansı belə bir qüsurun daxilində baş qaldırdığını hiss edirdi və bu 
nöqsanını imkanı daxilində aradan qaldırmağa çalışırdı. Ancaq bu 
qüsurları aradan qaldırana qədər keçirdiyi günlər yaman darıxdırırdı 
onu. İndi də belə bir vəziyyətdə idi. İstirahət günü olduğundan heç 
bilmirdi neyləsin. Nədənsə qardaşı, ya bacılarından birigilə getməyə 
də həvəsi yox idi. Odur ki sahilə gedib bir qədər fikrini dağıtmağı 
qərara aldı. Ürəyində yüngülcə bir döyüntü var idi Bəxtiyarın. Bu 
tənhalıqdan doğan qüssənin yaratdığı sıxıntıdan ola bilərdi. Dəniz 
də ona torpaq kimi doğma və pakdır insan üçün həmişə. Elə bil ki, 
dənizi seyr etdikcə təmizləşir, saflaşır insan. Bəlkə də bu dənizin 
əzəmətindən, bəlkə də pıçıldaşan ləpələrin həzin laylasından, bəlkə 
də baxdıqca ucu-bucağı görünməyən sonsuz intəhasızlıqdan yara-
nırdı bu. Bəxtiyar kiçik park zolağının içərisində qoyulmuş otura-
caqlardan birində əyləşdi. Qəzet köşkündən aldığı təzə qəzetləri 
böyrünə qoyub bir müddət dənizə tamaşa etdi. Onun əyləşdiyi yerlə 
dənizin arasını sahilə gəzintiyə çıxmış insanların hərəkət etdiyi sahil 
zolağı ayırırdı. Bir qoca bəlkə də təzə-təzə yeriməyə başlamış körpə 
uşağının əlindən tutub fikirli-fikirli irəliləyirdi. Uşaq maraqla ətrafa 
boylanır, qoca isə başını aşağı dikib öz xəyal aləmində idi. Bəlkə də 
onlar əl-ələ tutmasaydılar adam onları təsəvvüründə bir-birinə uy-
ğunlaşdıra bilməzdi. Onlardan bir qədər aralıda bəlkə də orta məktəbi 
bu il qurtarmış iki qız şirin-şirin söhbət edə-edə irəliləyirdilər. On-
ların zahiri görünüşündən hiss olunurdu ki, yaşamaq onlar üçün bir 
nəşədir və birdən Bəxtiyar ürəyinin şiddətlə döyündüyünü hiss etdi. 
Yıxılmamaq üçün o, oturacağın söykənəcəyinə aşırdığı sol qolunu 
barmaqlığa elə sıxdı ki, bütün əzələləri gərildi. 
Səadəti axtarmaqla tapmaq mümkün olsaydı bəlkə də hamıya 
qismət olardı. Lakin səadət insanları elə yerdə haqlayır ki, heç ya-
zıq insanlar macal tapıb fikirləşə bilmirlər ki, nə etsinlər. Ona görə 
283
də çox vaxt insanlar taleyin hökmü ilə hərəkət edirlər. Bəlkə də 
elə həyat belə gözlənilməz təsadüfləri ilə daha şirin olur insanların 
gözündə. Bəxtiyar öz gözlərinə inana bilmirdi. Aydınlaşdıra bilmir-
di ki, gördükləri yuxudur, yoxsa həqiqət. O, artıq sahildə gəzməkdə 
olan adamlara qarışıb gözdən itməkdə olan üç nəfərdən son anda 
birinin qara qıvrım saçlarını bir də ürək yanğısı ilə seyr etdi. Bu üç 
nəfər sahildə gəzişən Fəxriyyə, Elçin və Könül idi. İndi bəlkə də 
onlar çoxdan sahili tərk etmişdilər. Lakin Bəxtiyar uzun müddət 
əyləşdiyi oturacaqdan ayağa dura bilmədi. Sən demə şəhər həyatı 
Bəxtiyara Fəxriyyədən uzaq düşdüyü üçün darıxdırıcı görünürmüş. 
Bu gün, məhz bu gün, Fəxriyyənin də şəhərdə olduğunu hiss edən 
Bəxtiyar üçün şəhər elə doğma, elə əziz, elə mehriban görünürdü 
ki, şəhərə gəldiyi bu neçə ayın ərzində bu doğmalığı, bu əzizliyi, 
bu mehribanlığı duymadığı üçün heyrət etdi özü-özünə. Heyrət etdi 
adicə bir duyğudan gözlərində həyatın bu qədər dəyişə biləcəyinə. 
Heyrət etdi sevgisiz yaşayanlara. Fəxriyyənin şəhərdə olduğunu 
bilmək ona yeni ruh vermişdi. İstirahət gününün axşamı bütün gecəni 
demək olar ki, Fəxriyyəni düşünərək onun xəyalları ilə yaşamışdı. 
Heç özü də bilmədi ki, nə vaxt yuxuya getdi. Ancaq səhər həmişəki 
kimi lap tezdən yuxudan oyananda axşamkı yuxusuzluğun heç bir 
ağrı-acısını hiss etmədi canında. Əksinə, daha gümrah, şən və nəşəli 
idi. Beləcə səylə də vanna otağından çıxıb səhər yeməyini yedi və 
işə getdi. Yenicə işə başlamışdı ki, katibə qız onu səslədi və dedi ki, 
redaktor onu çağırır. O elə şən və gümrah idi ki, redaktorun otağına 
gedərkən sarı saçlı katibəyə özündən asılı olmayaraq odlu baxışlarla 
baxdı və bu baxışdan qızın sinəsi gizildədi və yanaqları allandı. Çətin 
ki, bu baxışları uzun müddət unuda biləydi. Həyat insan hisslərinin 
bir-birinin üzərinə yönəldilmiş nüfuzu və ürəyəyatımlılığı ilə də çox 
bağlıdır. Sarı saçlı katibə qız ürəyində qət etdi ki, Bəxtiyarın hərdən 
284
makinada çıxarmaq üçün ona verdiyi kağızları həmişə başqaları-
nınkından əvvəl yazıb hazırlayacaqdır. Nə isə... Bəxtiyar bütün iş 
yoldaşlarının adı Yusif ilə deyil, familiyası ilə yoldaş Mustafazadə 
çağırdıqları redaktorun kabinetinə girdi. İçəridə redaktordan başqa 
heç kəs yox idi. Yalnız daz başlı redaktor Yusif müəllim hansı kağız-
larasa baxırdı. O, Bəxtiyarın içəri girdiyini görüb əlindəki kağızları 
bir tərəfə qoydu, Bəxtiyara qarşısındakı stulda əyləşməyi təklif etdi. 
Bəxtiyar redaktorun göstərdiyi stulda əyləşib sualedici nəzərlərlə 
ona baxdı. Yusif müəllim bir neçə anlıq nəyisə götür-goy edirmiş 
kimi dillənmədi. Bu müddətdə Bəxtiyar redaktorun daz başına, çal 
qaşlarına, alnındakı qat-qat qırışlara, təmiz qırxılmış üzünə baxdı və 
hiss etdi ki, o, xeyirxah adamdır. Hadisələrin sonrakı gedişi də bunu 
subut etdi. Nəhayət, redaktor asta-asta sözə başlayıb dilləndi: 
– Bəxtiyar, sən yenicə işə başlayandan bu günə kimi fikir 
vermişəm, öz işinin öhtəsindən müvəffəqiyyətlə gəlmisən. Bir sözlə 
səni yaxşı bir işçi kimi, yaxşı bir yoldaş kimi iş sahəsində daha da 
irəli çəkmək istəyirəm. Zəng edib köhnə redaktorun Məmmədəli 
müəllimdən də sənin haqqında məlumat aldım. O da müsbət fikir 
söylədi. İndi qəzetimizin müxbiri Zeynallı yoldaş Moskvada aspi-
ranturaya daxil olub və ora gedir. Ona görə də onun yerində müxbir 
işləməyi sənə təklif edirəm. Sənin fikrin nədir? 
Bəxtiyar Yusif müəllimdə özünə qarşı elə atalıq qayğısı, elə xe-
yirxahlıq hiss etdi ki, heç bilmədi onun bu xeyirxaxlığına necə cavab 
versin. Səmimiyyətdən yaranan bir ifadə ilə bu sözlər çıxdı onun 
dilindən: 
– Çox sağ olun, mən sizdən razıyam, Yusif müəllim. Yusif 
müəllim yenə də Bəxtiyara baxıb səmimi bir ifadə ilə dedi: 
– Həyatda arzular ardıcıllığı insanı daim izləyir. İnsanın müəyyən 
bir arzuya çatması son hədd deyildir. Nə qədər ki, həyatda yaşayır-
285
san öz arzularına çatmaq üçün həyatla mübarizə aparmaq lazımdır. 
Sonra o, səmimiyyətlə Bəxtiyarın əlini sıxdı və dedi: 
– Get yeni işinlə məşğul ol. Sənə müvəffəqiyyətlər. Bəxtiyar 
ürəyindən keçirdi: 
– İlahi, Fəxriyyənin ayağı nə yüngülimiş. Sonra da ürəyində 
əlavə etdi, Yusif müəllim nə xeyirxah insanimiş.
Düz üç gün idi ki, Fəxriyyə şəhərdə idi. Hələ iyirmi, iyirmi beş gün 
də qalmaq fikrində idi. Elçinsə bu axşam qayıdacaqdı. Çünki səhər 
işdə olmalı idi. Fəxriyyənin şəhərə gəldiyi gündən ürəyi tir-tir əsirdi. 
Bəxtiyarla rastlaşa bilmək ümidi gizli-gizli şölə saçırdı ürəyində. 
Ancaq heç özləri də hiss etmədən taleyin amansız oyunlarının əlində 
oyuncağa çevrilən insan, arzusunda olduğu istəyə can ata-ata olduğu 
yerdən uzaqlarda axtarır bəzən öz arzusunu. Fəxriyyə hardan biləydi 
ki, bəlkə də ömrü boyu heç rastlaşmadığı və bundan sonra da rast-
laşmayacağı əl-ələ tutuşmuş qoca ilə körpəni dəniz sahilində seyr 
edə-edə irəlilədikcə həmən anda başını qaldırıb bir qədər sağa bax-
saydı bəlkə də dünyada çox şeyi verə biləcəyi Bəxtiyarlı bir görüş 
qismətli olardı. Fəxriyyə hardan biləydi ki, Bəxtiyar onun ikicə ad-
dımlığında ola-ola nurani bir gocanın damarı çıxmış əlini seyr edir. 
Qəribədir həyat. Qəribə olduğu qədər də sadə həqiqətlərdən doğan 
mürəkkəbliyi ilə heyrətdə qoyur insanları. Fəxriyyə bəlkə də o an 
bilsəydi ki, Bəxtiyarın baxışları onun ardınca necə bir sonsuz istəklə 
tuşlanıb, ya Bəxtiyarın olardı, ya da qəsd edərdi həyatına. Lakin 
bütün bunların əvəzində həmən anda onun qisməti damarları çıx-
mış əllərini seyr etmək oldu bir gocanın və bir də səs tonunu eşidən 
kimi, əri olduğunu, onun kişisi olduğunu ona xatırladan Elçinin – 
Könülə soyuq olmazmı? – ifadəsini dinləmək oldu. Qadın o vaxt 
bədbəxtdir ki, öz ərinə yalnız kişi gözü ilə baxır və bu kişilik hissi 
onu bezikdirir. Son zamanlar danışdığı da, hərəkətləri də Fəxriyyədə 
286
onun haqqında belə düşünmək duyğusu yaradırdı. Bu duyğu isə 
Fəxriyyəyə daxili əzab verirdi. Lakin Fəxriyyə istəsə də Elçini heç 
cür başqa cürə təsəvvür edə bilmirdi. Elə bil ki, Elçinin adicə yeri-
şi də, duruşu da ona mən sənin ərinəm duyğusunu xatırladırdı və 
qıcıqlandırırdı Fəxriyyənin beynini bu duyğu. İndi şəhərdə qarşıda 
iyirmi, iyirmi beş günlük bir ayrılıq müddəti durduğu halda Fəxriyyə 
axşamın tez düşməyini elə arzulayırdı ki, çünki axşam Elçin onu tərk 
edib gedəcəkdi. Yaxşı ki, insanlar bir-birinin ürəyindən keçəndən 
xəbərsizdilər. Süsən isə kürəkəninin bu gün gedəcəyini bildiyi üçün 
axşamın gec düşməsini elə istəyirdi ki. Ananın sevinci də, kədəri də 
övladı ilə bağlıdır. O, hardan biləydi ki, indi öz qızının ürəyindən 
keçən fikirlərlə onun ürəyindən keçən fikirlər arasında dərin bir uçu-
rum var və bu uçrumun səbəbkarı olan Elçin öz aləmində onların 
hər birinin onun haqqında düşündüklərinin əksini düşünür. Bəlkə də 
elə bir-birinin hiss və duyğularını olduğu kimi oxuya bilmədikləri 
üçün insanlar həyatın aydın sadə həqiqətlərini öz düşüncələrinə uy-
ğunlaşdırmağa çalışaraq daha da mürəkkəbləşdirirlər fəaliyyətləri 
ilə. Bu vaxt nə Süsən, nə Elçin, nə də Fəxriyyə bilmirdilər ki, öz 
taleləri onlara iztehza ilə gülür. Çünki onlar bilmirdilər ki, insanların 
fəaliyyətləri onları yalnız zamanın hər hansı bir anı üçün tapacaqları 
qismətlərə yaxınlaşdırır. Nə isə... Elçinin yola düşəcəyi vaxt yaxın-
laşdı, odur ki, Könülün yanaqlarından öpüb, Süsən və Fəxriyyə ilə 
xüdafizləşib evdən çıxdı. Bayaqdan onun getməsini istəyən Fəxriyyə 
nədənsə ürəyində yüngülcə bir sıxıntı hiss etdi, Elçinin arxasınca 
baxdıqca və nədənsə ürəyindən keçirdi ki, qınayan olmasa indi çağı-
rıb öpərdi onun yanaqlarından. Ancaq bir duyğu da ani olaraq keçdi 
beynindən bu an, mən onu həyat yoldaşım kimi yox, uzun müddət 
bir yerdə olub, bir vaxt ayrılıb gedən bir şəxs kimi öpərdim. Bu duy-
ğunun təsiri altında Fəxriyyə hiss etdi ki, Elçinə qarşı olan bu istəyi 
287
heç də onun qəlbini təmin edəcək bir hissin ifadəsi deyildir. Qadının 
qəlbi də özü kimi incədir, həm də dözümlüdür. Süsən bir müddət 
Elçinin ardınca baxan Fəxriyyəni süzdü-süzdü və ürəyindən keçirdi: 
– Bu qız Elçini heç sevmir və bu fikirindən qəfil səksənən kimi 
olub qəlbinin ən dərin güşələrindən birinə uzaqlaşdırdı bu fikri. Sı-
ğalladı ata istəyindən bir qədər kövrəkləşən Könülü, söhbətə tut-
du öz qarışıq duyğuları ilə təkbətək çırpınan Fəxriyyəni. Mülayim 
sifətindən xoş bir qılıq yayılan Süsən üzünü Fəxriyyəyə tutub zara-
fatyana, lakin yüngülcə bir iztehza və tənə doğuran bir hiss ilə dedi: 
– Nə yaman fikrə getdin Fəxriyyə, darıxdırdı deyəsən səni Elçi-
nin getməyi. Süsənin bu ifadə tərzi yaman tutdu Fəxriyyəni. Bu ifadə 
tərzindən çıxan fikri belə qiymətləndirdi öz ürəyində Fəxriyyə. Qı-
zım, yalandan onun arxasınca boylanıb sən kimi aldadırsan, görürəm 
ki, sevmirsən onu. Bu duyğunun xəcalətindən yanaqları pörtmüş 
halda dilləndi: 
– Anam fikirləşəcək ki, iki gün Elçindən ayrılıb mənim yanımda 
qalacaq yenə də gözləri qalıb onun dalınca. Sonra yaxınlaşıb anası-
nı qucaqladı və saçlarını sığalladı. Fəxriyyənin hərarətli nəfəsini öz 
boynunda boğazında hiss edən Süsən ürəyindən keçirdi: 
– Kaş elə sən söylədiyin kimi olaydı bala, mənim üçün xoş 
sədanız bəsdir. Bu dəm Fəxriyyə də düşünürdü: 
– Eh... Bu arvadın ürəyini yerində edə bilmədim öz hərəkətlərimlə. 
Və bəlkə də elə bu fikrin təsirindən öpdü onun yanaqlarından dönə-
dönə. Süsən get-gedə çılğınlaşan Fəxriyyəni əli ilə özündən bir qədər 
aralayıb doğurdan da əsil ana səmimiyyətindən doğan bir hiss ilə: 
– Az... öldürmüşdün ki, məni sıxıb, dəli olmamısan ki? Sonra da 
gülə-gülə əlavə etdi: 
– Bax bir vaxt gələcək Könül də səni beləcə öpəcək. Sonra üzü-
nü Könülə tutub anasının və nənəsinin hərəkətlərini təəccüb qarışıq 
288
bir qülüşlə izləyən üzündəki şeytan ifadəyə baxdı və şirin bir uşaq 
dilində: 
– Düz demirəm, balacam? – dedi. Könül sanki buna cavab əlaməti 
olaraq nənəsinin əllərindən yapışdı və ona sığındı. Onlar beləcə şən 
bir əhval-ruhiyyə ilə axşam süfrəsinin ətrafında əyləşdilər. 
Fəxriyyə səhər yuxudan şən və gümrah halda qalxdı. Süsən artıq 
səhər naharı üçün hər bir hazırlıq görmüşdü. Ona görə də Fəxriyyə 
vanna otağından çıxıb əl-üzünü qurulaya-qurulaya tualet stoluna 
yaxınlaşdı və qırmızı güllü əl dəsmalını çiyninə atıb bədənnəmə 
güzgüdə bir müddət özünə tamaşa etdi və deyəsən öz gözəlliyindən 
özü də xoşlandı və şən bir əhvalruhiyyə ilə qıvrım saçlarını dara-
mağa başladı. Onun hərəkətlərini gözucu izləyən Süsən bir qadın 
hərisliyi ilə qızını süzdü və öz övladının gözəlliyindən həzz alan bir 
ana duyğusu ilə dilləndi: 
– Qadın həm qadın, həm ana olmaqdan başqa gözəlliyin də bir 
nümunəsi olmağı bacarmalıdır. 
Bəzən xoş bir sima ilə ürəklərə yol tapmaq mümkün olur. Adicə 
yumurtanı müxtəlif rənglərə boyasan, qırmızı rəng gözə daha xoş 
görünəcəkdir. Ancaq əslində elə yumurta yumurtadır də. Bax qadın 
üçün gözəllik də belədir. Qadın həmişə öz təravətini saxlamağa ça-
lışmalıdır. Əks tədqirdə, o öz gözəlliyini deyil, ürəkləri ələ almaq ba-
carığını da itirmiş olar. Məsələ onda deyil ki, başqalarının qəlbində 
özünə daim yer axtarasan. Məsələ ondadır ki, sənin də onların 
qəlbində yerinin olmasını başqaları da hiss etsinlər. Fəxriyyə bütün 
bunları dinləyə-dinləyə düşünürdü: 
– Görəsən Elçinin qəlbində mənim yerim necədir?
İnsanı daha yaxından tanımaq üçün onun öz qəlbinin uyarı ilə 
həyata baxmaq lazımdır. Düzdür, belə bir duyğuya qismən də olsa 
yiyələnmək hər kesə müyəssər olan bir hal deyildir. Lakin bir-birinə 
289
qəlbən yaxın olan, bir-birinin qəlbini başa düşən adamlar səy etsələr, 
belə bir hala qismən də olsa yiyələnə bilərlər. İndi Süsən də belə bir 
vəziyyətdə idi. O, ana olmaqdan əlavə, həm də Fəxriyyəni sevən bir 
kəs kimi hiss edirdi ki, o, nə üçünsə daxili bir iztirab keçirir və ana 
da olsa bu iztirabın səbəbini soruşarsa, çox ehtimal ki, düzgün cavab 
almayacağını düşünüb, öz ürəyinə qara xal kimi salmışdı onun bu 
halından doğan əzabları. Həm də hiss edirdi ki, Fəxriyyə üçün nə 
qədər doğma olsa da ev-eşik, ana təbəssümündən daha artıq onun 
tutulmuş eyninin açılması üçün başqa duyğular və mənzərələr la-
zımdır. Odur ki, bir ana qayğıkeşliyi ilə bu gün qızını və nəvəsini 
də götürüb bağa getməyi qərara aldı. Necə olsa mavi dəniz, təmiz 
hava, göz işlədikcə uzanıb gedən bozumtul sahil və bütün bunlar-
la bərabər, bağ-bağat oxşamalıydı Fəxriyyənin ruhunu. Doğurdan 
da Süsənin düşündüyü kimi oldu. Fəxriyyə avtobus dayanacağın-
da avtobusdan düşüb dənizin təmiz havasını ciyərlərinə çəkən kimi 
özündə yeni ruh hiss etdi və bəlkə də nənəsi ilə danışıb gülən Könü-
lün şən uşaq gülüşlərini eşitməsəydi, öz qızlıq dövrü ilə indisini çətin 
ki, ayırardı bir-birindən. Yalnız hərdən Könül gözünə sataşarkən xa-
tırlayırdı ki, o anadır, Elçinli bir dünyası var, Bəxtiyar adlı birisini 
də sevir ürəyində gizli-gizli. Sahilboyu bağlararası o baş, bu başa 
xidmət taksiləri işləsə də, Fəxriyyənin təkidi ilə öz bağlarına qədər 
olan yolu piyada getməli oldu Süsəngil. Ana bala münasibəti ara-
sında da müəyyən bir pərdə var, onu qoruyub saxlamaq lazımdır. 
Və elə bəlkə də buna görə Fəxriyyəyə etiraz etmədi Süsən. Əslinə 
qalsa, bağlarına qədər olan yol o qədər də uzaq deyildi, cəmisi on-
onbeş dəqiqəyə gedib çatmaq olardı. Həm də Süsən öz ürəyindən 
belə keçirdi ki, yəqin qız qəribsəyib bu mənzərələr üçün, qoy gəzsin, 
ürəyi açılsın. Doğurdan da elə Fəxriyyə bu mənzərələr üçün necə 
də qəribsədiyini indi düşündü və hiss etdi. Bəlkə də müasir dövrlə 
290
ayaqlaşmayan bir məsəl düşdü yadına bu an; qız idim sultan idim, ni-
şanlandım oldum xan, elə ki ər evinə düşdüm, oldum yer ilə yeskan. 
Heç özü də bilmədi, nə üçün xatırladı bu məsəli. Bu məsəlin onun 
özü ilə bir bağlığı vardımı, yoxdumu bunu da heç düşünmədi. Ancaq 
bircə onu hiss etdi ki, öz qızlıq dövrünə qayıtmaq mümkün olsaydı 
düşünmədən, böyük bir məmnuniyyətlə qayıdardı o dövrlərə. Yalnız 
göz işlədikcə uzanıb gedən mavi dənizin ənginliklərini seyr edə-edə 
anladı bu həyat həqiqətini Fəxriyyə, keçən günlərə qayıtmaq heç bir 
vaxt mümkün deyildir.
Bütün bunları duyduğu üçün sinəsindən acı təəssüf hissindən 
doğan bir ah çıxdı. Süsən sual dolu nəzərlərlə Fəxriyyəyə baxdı. 
Fəxriyyə bu baxışların mənasını anladı və köksünü ötürüb kədərli 
bir səslə dedi: 
– İndi də gözəldir, keçmiş də gözəl idi anacan. O «indi də 
gözəldir» sözünü bu cümləyə ona görə əlavə etdi ki, övladının bəlkə 
də kəm taleyindən narazılığını hiss etməsin anası. Ancaq dünyanın 
çox üzünü görmüş Süsənin fikrini yayındıra bilməzdi Fəxriyyə. 
Süsən Fəxriyyənin dediyi sözlərdən yox, ifadə tərzindən anladı 
onun öz həyatından narazılığını. Anladı və hiss etdi ki, bu narazı-
lığın kökü Fəxriyyənin qəlbinin daha dərinlərində gizlədilmişdir. 
Həm də Süsən indi anlayırdı ki, insan qəlbi də dəniz kimidir, su-
yun içində nə varsa, vurub sahilə çıxarır dənizin ləpələri. Artıq bir 
neçə gün idi ki, Fəxriyyəgil bağda idi. Bir az səliqə-səhmandan və 
təmizlik işindən sonra onlar istirahət üçün gözəl bir şərait yaratmış-
dılar. Könülün uçmağa qanadı yox idi. O, şana-şana olmuş üzüm 
gilələrindən ən dəymişlərindən yeyir, sahilə çırpınan dalğaların 
köpüklənə-köpüklənə narın qum dənələrini necə bir sığalla hamar-
ladığına tamaşa edir, topuğa qədər suya girərək sanki ürəyinin də 
dənizlə həmahəng döyündüyünü hiss edirdi, bütün bunlardan bir uşaq 
291
sadəliyi və paklığı ilə həzz alırdı. Fəxriyyə də Könülün bu sevincini 
duyur, kölgə kimi onu izləyirdi. Çünki Könül sevgisi həmişə ona 
analıq hissini xatırladırdı və bu hissdən yaranan analıq qüruru qəlbi 
sıxıntı və kədər içərisində üzüləndə çox dadına çatırdı Fəxriyyənin. 
İndi də Könül kiçik ləpələrin hamarladığı yaş qum üzərində nə isə 
çəkir, kiçikcik, koppuş, ağ əlləri ilə sanki onun çəkdiklərini pozmağa 
cəhd edən ləpələrə mane olmaq üçün həm də qumdan sədd çəkirdi 
öz çəkdiklərinin qabağına. 
Axşam sərinidir. Fəxriyyə gah Könülə baxır, gah da onun 
çəkdiklərini dili ilə yalayan ləpələrə. Lakin qıraqdan baxan hər hansı 
bir diqqətli şəxs asanlıqla təyin edə bilərdi ki, o, baxışları ilə Kö-
nülün hərəkətlərini, kiçicik, köpüklənən ləpələri izləsə də fikri ta-
mam özgə yerdədir. Doğrudan da belə idi. O, Bəxtiyarı düşünürdü. 
Dənizdən əsən külək onun geydiyi mavi ipək donu onun bədəninə 
yapışdırmışdı. Dizlərindən tutmuş sinəsinə qədər donunun altında 
qalmış bədən üzvləri bütün çalarları ilə nəzərə çarpırdı. Qara qıvrım 
saçlarını külək elə pərişan-pərişan dalğalandırırdı ki, elə bil dənizə 
doğru uçmağa hazırlaşırdı indi Fəxriyyə. Külək qarşıdan əsdiyi üçün 
qara badamı gözləri bir qədər qıyılmış, uzun, qara kiprikləri daha 
sıx kölgə salmışdı yanaqlarına. Sanki öz daxili aləmində tüğyan 
edən hisslərinə qarşı – hər şeyim, hər şeyim var, bircə sən çatmır-
san Bəxtiyar fikrindən doğan duyğularına qarşı, beləcə dayanaraq 
daha dözümüm qalmayıb deyən qəlbinin yalvarışlarına cavab ola-
raq, heykələ çevrilmək istəyirdi mavi Xəzərin sahilində. Heykələ 
çevrilmək istəyirdi bu an bir daha Bəxtiyarlı düşüncələrdən ayrılma-
maq üçün, bir daha Elçinli həyata qayıtmamaq üçün. Lakin həyatın 
da öz qanunauyğun bir yolu var, o, arzu və istəklərlə öz yolundan 
yayına bilməz. Günlər bir-birini əvəz edirdi və sürətlə ötüb keçən 
günlər qeyri-ixtiyari olaraq Fəxriyyəyə Elçinli günlərin yaxınlaşdığı-
292
nı xəbər verirdi. Fəxriyyə bütün bunları hiss etdikcə qəfəsə salınmış 
bir quş kimi çırpınırdı və Elçinlə keçirdiyi günləri xatırlayıb baxışla-
rını kədərlə dolandırıb bir istinad nöqtəsi axtarırdı. Ancaq belə anlar-
da hər şey ona maraqsız görünürdü, yenə də öz qəlbi ilə təkbətək qa-
lırdı. Elçinli günlər ona elə uzun, elə darıxdırıcı görünürdü ki, sanki 
düz min il həyatda yaşamışdır Fəxriyyə, heç bir arzusuna çatmadan. 
Belə kədərli anlarında yenə də çox vaxt Süsən çatırdı onun dadına. 
Ana ürəyindən qopub məlhəmə çevrilən sözlər sığallaya-sığallaya 
xumarlandırırdı Fəxriyyə hisslərini öz ağuşunda. Fəxriyyənin baxış-
larında gülüş görünənə qədər bu sığalın arasını kəsmirdi Süsən. Dün-
yanın da qəribə-qəribə işləri olurmuş, İlahi! Belə anlarda Fəxriyyə 
elə istəyirdi ki, başını qoysun anasının sinəsinə, onun ruhunu oxşa-
yan ürək döyüntülərinə qulaq asa-asa dərin bir yuxuya getsin və heç 
vaxt oyanmasın.
Bu gün Elçin şəhərə gəlmişdi. Onun gəlişindən ən çox Könül 
və Süsən sevinmişdi. Düzünə qalsa sevinmək bir yana, bəlkə də 
Fəxriyyə bir qədər sıxıntı keçirirdi həm də bu görüşdən. Ancaq özü-
nü o yerə qoymayıb o da özünü sevinən kimi göstərməyə çalışır-
dı. Bəlkə də anasının yanında cəsarəti çatmırdı başqa cür hərəkət 
etməyə. Elçin onlar üçün hətta bazarlıq da etmişdi. Süsənə qəşəng 
bir xalat, Fəxriyyəyə bahalı bir don, Könülə isə bir cüt yüngül 
ayaqqabı almışdı. Süsən sanki onların hamısının əvəzindən Elçinə 
minnətdarlıq edərək dedi: 
– Oğlum nə əziyyətdir çəkmisən, sənin sağlığın bəsdir. Sonra El-
çinin ürəyinə daha da yatsın deyə doğrudan da səmimiyyətdən do-
ğan bir ifadəylə dedi: 
– Ancaq gözəl zövqün var ha. 
Elçin bu sözlərə onun sözlərindən razılıq ifadə olunan bir 
gülüşlə cavab verdi və ötəri Fəxriyyəyə baxdı. Sanki bununla demək 
293
istəyirdi ki, zövqüm olmasaydı heç Fəxriyyə kimi gözəl bir qadına 
sahib olardımmı. Hər halda Süsən onun baxışlarının mənasını belə 
qiymətləndirdi və ürəyində kürəkənindən razı qaldı. Ürəklər arasın-
da sərhəd olanda edilən xeyirxahlıq da düzgün qiymətləndirilmir. 
Fəxriyyəsə bu baxışları öz ürəyində belə mənalandırdı. Bəs sən niyə 
o qədər də sevinmirsən, Könül və sən öz yerində, görürsən də anana da 
qəşəng xalat almışam? Könül öz qırmızı ayaqqabılarını bir təhər tərsinə 
geyinib Elçinə yaxınlaşdı və uşaq sadəliyi ilə ona baxaraq dedi: 
– Ata yaxşıdı, hə... Elçin onun başını sığalladı və yaxşıdır, qı-
zım, çox yaxşıdır – dedi və onların hər üçü Könülün ayaqqabılarının 
tərsinə geyindiyini görüb gülümsədi. Yalnız bu gülüşün səmimiyyəti 
onların hər üçünü bir-biri ilə birləşdirirdi. Yalnız bu gülüş xoş gəldi 
Fəxriyyəyə Elçinin don almasından daha çox. Bu donu ona başqa 
adam yox, öz əri Elçin almışdı. Ancaq nədənsə Fəxriyyə bu donun 
ona Elçin tərəfindən təqdim olunmasını istəmirdi. Heç Elçindən 
qeyri başqa adam tərəfindən də təqdim olunmasını istəmirdi. 
Öz-özünü başa düşə bilmirdi Fəxriyyə. Burada narazı qalma-
lı bir şey yoxdur axı, o niyə narazı qalır? Hər bir qəlbin müəyyən 
özünəməxsusluğu var ki, bu özünəməxsusluqdan kiminsə xatirinə 
qırağa çıxmaq həmin qəlb sahibi üçün çətin və əzablıdır. Fəxriyyə 
Elçinin baxışlarından hiss etdi ki, bu xoş sözü hələ Elçin indi yox, 
bayaq ona ötəri baxdığı vaxtdan gözləyir. Sanki Fəxriyyə imdad 
üçün anasına baxdı. Könülün ayaqqabılarını dəyişib düzünə geydirən 
Süsənin də sanki hərəkətləri deyirdi: 
– Sən beləsən də Fəxriyyə. Bir kəlmə xoş söz nədir ki, onu da 
Elçinə qıymırsan, heç olmasa xeyirxahlığı müqabilində bir insan 
kimi. Nə olsun ki, sevmirsən onu, hər halda axı sən onun qadınısan. 
Elə bil ki, Fəxriyyənin beynində bir uğultu vardı və bu uğultu sus-
madan daimi təkrar edirdi: 
294
– Axı sən onun qadınısan, axı sən onun qadınısan, qadınısan, qa-
dınısan, qadınısan... Az qalırdı ki, Fəxriyyənin başı fırlansın. O bu 
uğultu içərisində öz səsini də eşidirdi. 
– Doğrudan nə qəşəng dondu Elçin, özü də gör nə bahadı. Ana-
mın da xalatı yaxşıdır, Könülün də ayaqqabısı. Bu beş-on gündə 
sınıxmısan bir az nədir? Yenə də həmən uğultu gücləndi. Fəxriyyə 
yenə də Elçinin gülümsədiyini gördü. Bu gülüşlər ona bağdan 
dərilib güldana qoyulmuş çiçəkləri xatırlatdı nədənsə. Fəxriyyə bi-
lirdi ki, belə çiçəklərin ömrü daha qısa olur. İnsanın həyatda atdığı 
hər addımın arxasında onun taleyini dəyişəcək bir vəziyyət var. Bu 
vəziyyətə kainatda olan bütün materiya növlərinin bir-birinə olan 
təsirinin yekun nəticəsi kimi baxmaq lazımdır. İnsan bəzən düşdüyü 
halı qiymətləndirəndə müxtəlif səbəblər tapır bu halın yaranmasına. 
Ancaq əslinə qalanda o səbəblərin özünün də yaranmasında başqa 
səbəblər olduğunu nəzərə alsaq və bu səbəb və nəticələr əlaqəsi ilə 
geri çəkilə-çəkilə getsək düşüncəmizin əhatə edə bilmədiyi sonsuz 
ənginliklərdə ilişib qalacayıq. İnsanınsa başqa materiya növlərindən 
üstün cəhəti ondan idarətdir ki, o öz düşdüyü halı qiymətləndirməyi 
bacarır. İndi Elçin də belə bir vəziyyətdə idi. O, Fəxriyyənin qəlbən 
onun olmadığını hiss etdi və ürəyində öz halına acıdı. Ona görə öz 
halına acımadı ki, Fəxriyyə kimisə ondan üstün tutduğu üçün arala-
rında belə münasibət yaranmışdı. Ona görə öz halına acıdı ki, onun 
da qəlbi vardı, o da duymağı bacarırdı. Lakin bütün bunlarla yanaşı, 
son zamanlar Fəxriyyə ürəyinə daha yaxın olmağı istəyirdi Elçin və 
bu yaxınlığın çətinliyini hiss etdikcə daha böyük bir səylə belə bir 
vəziyyətdən çıxmağa çalışırdı. Öz ürəyində bu yolun düzgünlüyünü 
Fəxriyyənin bir çox ona məlum olan istəklərini yerinə yetirməkdə 
görürdü. İndi də bu haqda düşünürdü və ürəyində götür-qoy edirdi 
ki, görəsən Fəxriyyənin şəhərdə anasının yanında qalmaq istəyinə 
295
razılıq versə, necə olar? Fəxriyyənin qəlbində özünə qarşı xoş bir 
dəyişiklik yaranarmı? Düzünə qalsa onun da son zamanlar şəhər 
mühitinə meyli bir qədər artmışdı. Bəlkə də bu həvəs Elçində, şəhər 
mühitində insanların hərəkətlərində daha çox sərbəstliyin olduğunu 
gördüyü üçün yaranmışdı. Bəlkə də bunun başqa səbəbi də vardı. 
Ancaq hər halda şəhərdə yaşamaq pis olmaz – deyə Elçin düşündü. 
Birdən-birə bu meyl o qədər gücləndi ki, Fəxriyyənin qəlbinə bir o 
qədər yaxın olmaq istədi. Lakin şəhərə köçməkləri barədə öz fikrini 
bildirmək istəyəndə, Fəxriyyə onu qabaqladı və danışmağa imkan 
vermədi. O üzünü Elçinə tutub dedi: 
– Görürsən də Elçin dənizin havası Könülün rəngini necə durul-
dub. Elçin Könülün də, elə Fəxriyyənin özünün də bir az qaralmış, 
lakin daha çox sağlamlaşmış sifətlərinə baxdı və ona elə gəldi ki, 
Fəxriyyə bu on-on beş günə daha da cəlbedici olub, sanki onun his-
siyyatı da daha çox təsir göstərməyə malikdir. Həm də hiss etdi ki, 
onda şəhərə köçmək barədə əvvəlki meylin qarşısını nə isə aldı, bəlkə 
də həmişəlik olmasa da müvəqqəti də olsa aldı. Kimsə heç vaxt bil-
mir ki, onu gələcəkdə nələr gözləyir. Bəlkə də Fəxriyyə əvvəlcədən 
bilsəydi ki, Elçin nə deyəcək kəsməzdi onun sözünü. Axı, o, hardan 
biləydi ki, bu anlarda Elçin Fəxriyyənin öz düşündüyünə görə ən 
böyük arzularından birini həyata keçirmək istəyir. Axı, Fəxriyyə har-
dan biləydi bunu? 
Bax taleyin təsadüflərdən asılı olan oyunları beləcə olur – deyə 
Elçin düşündü və başını bulayıb yorğun-yorğun gülümsədi. O gülü-
şün mənasını Fəxriyyə öz ürəyində belə qiymətləndirdi: 
– Yəqin o öz ürəyində düşünür, görünür, günləriniz mənsiz xoş 
keçir deyə daha yaxşılaşmısınız. Sonra öz-özünü danlamağa başladı: 
– Gör mənim nə qara ürəyim var ey, bəlkə də o yazıq xoşlanır 
bizim bu halımızdan. Bu vaxt Süsən mətbəxdə Könülə yemək ve-
296
rirdi. Fəxriyyə birdən ehtiraslı bir qadın çılğınlığı ilə yaxınlaşıb düz 
dodaqlarından öpdü Elçinin. Qadın xumarlığının məstliyindən daha 
çox təəccüblə baxdı-baxdı Fəxriyyəyə Elçin bu an…
Bir anın hökmü bəsdir insanın sevincinə, kədərinə, dəyişdirsin 
onun aləmini öz qəlbində. Alsın onu özündən, atsın yeni duyğuların 
qoynuna. Bir anın hökmü bəsdir insana dünyanı dəyişsin gözlərində. 
Elçin də, Fəxriyyə də taleyin belə bir hökmündən qaçıb uzaqlaşa 
bilmədilər Qaçıb uzaqlaşa bilməzdilər də öz qismətlərindən. Elə 
əslinə qalsa bütün insanlar beləcə yaşayırlar dünyada. Gündəlik öz 
qismətlərinin sevincini, kədərini dada-dada, gündəlik öz ömür payla-
rını bir parça itirə-itirə. Elə bil ki, öz qanunauyğunluğu çərçivəsindən 
qıraq çıxmır, verdiyini qətrə-qətrə alır insandan. Özü də ən qiymətli 
bir şeylə əvəz edir verdiyini: insanın ömür payı ilə. İnsanlarsa, ya-
zıq insanlarsa dünyanı dərk etməyə nə qədər çalışsalar da, daha 
çox bildikcə, daha çox bilmədiklərini hiss edirlər. Hiss edirlər ki, 
bir ömrün tarixinə çevirdikləri həyatları boyunca hələ dünyanın nə 
qədər dərk olunmamış hadisələrindən xəbərsiz olaraq qalmışlar. 
Aman Allah, dünyaya sirli gözlə baxan bu insanların günahı nə imiş 
görəsən, bəzən xoşbəxtliyin içindəykən, xoşbəxtlik axtarırlar. Bəzən 
bədbəxtliyə yaxınlaşa-yaxınlaşa xoşbəxtliyə çatacaqlarına ümid 
edirlər. Nə imiş bu insanların günahı ki, bəzən kədərinin arxasında 
sevinc, sevinclərinin arxasında göz yaşları olduğunu hiss etmirlər. 
Dünya da bir bilməcədir, elə insanlar da. Nə qədər ki, insanlar özünü 
dərk etməyib, dünyanı da dərk edə bilməyəcəklər. Nə isə... təəccüb 
qaldı Fəxriyyə də, Elçin də öz halına. Elçin üçün elə bil ki, dünyanı 
bağışladı Fəxriyyə. Bu öpüşlərin xumarlığı onun dodaqlarına yox, 
elə bil ki, ürəyinə yayılıb illərdən bəri Elçinin ürəyində özünə yurd 
salan Fəxriyyə duyğulu intizarını, kədərini, şübhələrini, qısqanclı-
ğını yox etmişdi. Və elə bil ki, bu öpüşlərlə Fəxriyyə silib atmışdı 
297
onların hamısını onun ürəyindən birdəfəlik. Bəlkə də Elçin heç bu 
vaxta qədər hiss etməmişdi də ki, onun ürəyində belə duyğular ya-
şayır. Ancaq bu gün hiss etdi, ürəyi yüngülləşəndə hiss etdi. Hiss 
etdi ki, beləcə körpə ürəyi tək təmiz, pak, qayğısı çəkilən yüngül 
ürək sahibi nə demək imiş. Günəşin zərrin şəfəqləri kimi süzülür-
dü bu ürəyin duyğuları indi bədəninə, hərarət, ilıqlıq, xoşbəxtcəsinə 
bir bəxtiyarlıq yaya-yaya hiss etdi, məlhəmmiş hər ürəyə kimsələr 
tərəfindən bəxş olunan xoş bir duyğu. Qəribə taleli insanlara istehza 
hissi ilə baxmayın. Bəlkə də son işartısı ilə daha da gözəl görünən 
günəş kimi qüruba doğru meyillidi həmin insanların taleləri. Bəlkə 
də son parlaqlığı ilə dünyaya gülümsəyən günəş kimi, hələ tarixin 
bir səhifəsinə də təbəssüm çiləyəcək öz hərarəti ilə. Qəribə tale-
li insanlara heç də istehza hissi ilə baxmayın. Elçin hardan biləydi 
ki, Fəxriyyə ondan ayrılandan sonra Bəxtiyarın xəyalı dayanmışdı 
onun gözlərinin qarşısında. Fəxriyyə hardan biləydi ki, bu anlarda 
Bəxtiyar onun xəyalı ilə yaşayırdı. 
Süsən hardan biləydi ki, sevinclə kədər qovşağından boylanır-
lar Elçinlə Fəxriyyə bir-birlərinə bu anlar. Könül hardan biləydi ki, 
atasının təbəssümü ilə anasının duyğuları maqnitin əks qütbləri kimi 
qovuşa bilməzdi indi bir-birinə. Həyat isə bu anlarda onlar üçün 
məhz belə inkişaf mərhələsində irəliləməli idi, insanlar heç özləri 
də bilmədən qapıldıqları sevinclərinə, kədərlərinə istehza hissi ilə 
gülümsəyirlər. Sizsə ey insanlar, qəribə taleli insanlara istehza hissi 
ilə baxmayın. Fəxriyyəli-Elçinli bu dünya milyonlardan birinin dün-
yasıdır. Hər kəsinsə dünyada öz taleyi, öz yolu var. Çətin, asan, se-
vincli, kədərli. Özü də nə vaxtsa keçiləcək. Fəxriyyə üçün ani olsa da 
etdiyi çılğınlıq ümumi bir mehribanlığa səbəb olmuşdu ailədə. Meh-
ribanlıqdan yaranan duyğular insanı hamıya qarşı xeyirxah olmağa 
səsləyir. Adam istəyir ki, yaşasın başqaları üçün belə anlarda. Şərik 
298
olsun başqalarının sevincinə, kədərinə. Belə anlarda insan baharda 
açılmış bir çiçək kimi öz ətrafındakı insanların hiss və duyğularında 
da bir mühitə uyğunluq görür elə bil. 
Salxımlarının gün tutan yeri artıq sulanıb öz həddinə çatmış 
üzüm tənəyinin altında qoyulmuş stol ətrafında əyləşən Süsəngil 
üçün çox xoş idi həyat. Quyunun buz kimi suyunun içərisində yu-
yulub təmizlənmiş üzüm salxımlarından gilələyə-gilələyə Könül xoş 
bir təbəssümlə nənəsinə baxırdı. Üzümün gilələrindən yedikcə onun 
şirələnmiş dodaqları da sulanmış bir moruğu xatırladırdı. Süsən ona 
baxdı-baxdı və qeyri-iradi olaraq yanaqlarından öpməkdən özü-
nü saxlaya bilmədi. Elçin Fəxriyyə ilə ikisi bir salxımdan üzüm 
gilələyib yeyirdilər. Hər birisi digərinə daha yaxşı gilələr düşsün 
deyə ən dəymişlərinə dəymirdilər. Ona görə də salxımın üstündə ən 
yaxşı gilələr qalmışdı. Elçin onlardan ən yaxşılarından birini götürüb 
Süsənin gözünü oğurlayıb Fəxriyyənin dodaqlarının arasına qoydu. 
Fəxriyyə etiraz etmək istədi, lakin anasının duya biləcəyindən qorxub 
tez ayağa qalxdı və qaz piltəsində qaynamağa qoyduğu çaydana bax-
mağa getdi. Elçin baxışlarıyla onu izlədi və özlüyündə xoşbəxt ol-
duğunu bir daha düşündü. Bu vaxt Fəxriyyə də Bəxtiyarı düşünürdü. 
Bilirdi ki, onu heç vaxt ürəyindən çıxarıb ata bilməyəcəkdir. Ancaq 
həm də düşündü ki, Bəxtiyara rast gəlməsəydi, adi, lap adidən də aşa-
ğı olsa da gərginlikdən azad bir ailə həyatında yaşayardı. Ona görə 
də lənət yağdırdı öz ürəyində Bəxtiyarla rastlaşdığı günə, həm də El-
çinin dodaqlarının arasına qoyduğu üzüm giləsini sora-sora xəyalən 
də öpdü Bəxtiyarın gözlərindən bir şirinliklə. Xəyal aləmində elə 
hiss etdi ki, dodaqlarına xoş bir ilıqlıq yayıldı, həm də bu ilıqlıqda 
nəsə bir şirinlik də var idi. Ancaq bəlkə də bu şirinlik, Fəxriyyə hiss 
etməsə də, Elçinin onun dodaqlarının arasına qoyduğu ən dəymiş 
üzüm giləsinin şirinliyi idi. Fəxriyyə buxarlanıb öz qapağını atıb-
299
tutan və sanki qəzəbindən yanaqlarına göz yaşı süzülən çaydanı 
kənara qoydu və qazı keçirdi. O, geri qayıdanda Elçinin üzündə 
xoşbəxtlikdən cilvələnən bir sevinc gördü. Fəxriyyə bu sevincin 
nədən doğduğunu anlamasa da, bir neçə an bundan qabaq xəyalən 
Bəxtiyarı öpdüyünü xatırladı və ürəyində Elçinin halına acıdı. Ancaq 
həm də hiss etdi ki, bu acımaqla öz halına da acıyır nədənsə. Bu vaxt 
Fəxriyyə Elçinin dilindən heç vaxt ümidlə gözləmədiyi, çox arzula-
dığı öz istəklərindən birinə müsbət cavab eşitdi. Elçin gözlərində xoş 
bir təbəssüm üzünü Fəxriyyəyə tutub dedi: 
– Fəxriyyə, istəyirsənmi daha rayona qayıtmayaq, elə köçək ya-
şayaq şəhərdə. Sonra üzünü bu sözdən səksənən kimi olan Süsənə 
tutub əlavə etdi: 
– Süsən xala da tək burda darıxır. Fəxriyyədən qabaq Süsən 
dilləndi: 
– Atangil razılıq versələr, çox yaxşı olar, oğlum, çox yaxşı. O, 
axırıncı çox yaxşını elə kövrəkliklə, elə səmimiyyətlə dedi ki, Elçin 
hökmən şəhərə köçəcəklərini ürəyində bir daha qət etdi. Bu anlarda 
Fəxriyyə danışmağa söz tapmırdı. O, artıq anası ilə birgə yaşayacaq-
dı. Həm də öz səmimi xeyirxahlığından xoşbəxtcəsinə gülümsəyən 
Elçinə baxaraq xəcalətli bir duyğu ilə sevindi ki, Bəxtiyara daha 
yaxın olacaqdır.
***
Artıq Bəxtiyar mərkəzi qəzetlərdən birində bir müxbir kimi 
fəaliyyət göstərirdi. Geniş insan cəmiyyəti ilə daimi təmasda olmaq 
çətin və məsuliyyətli idi. Lakin bu çətinliyin arxasında cəmiyyətə 
nəsə bir fayda verəcəyini düşünmək belə insanda yeni ruh oyadır. 
İndi Bəxtiyar da belə bir vəziyyətdə idi. Onun yazılarında sağlam 
bir düşüncənin ruhu hiss olunurdu. Bəlkə elə bu ruh idi ona həyatı 
300
sevdirən də. İnsanlarda həyat sevgisi olmasa yaşamağa dəyməz ki. 
Şəhər mühiti geniş və əhatəli idi. Bu genişliyə görə insanların hiss 
və düşüncələrinin arasındakı qarışıq əlaqələrin əhatə dairəsinin son 
hüdudları da daha uzaqlara gedib çıxırdı. İnsanın qəlbində yer ta-
pan hər hansı bir hissin möhkəmliyi həyat sınağından çıxır. O hiss 
uzunmüddətli, bəlkə də ömürlük insan qəlbində yer tapır ki, xatirələr 
selini unutqanlıq yavaş-yavaş əritdikcə yaşayır sənin qəlbində unuda 
bilmədiyin hər hansı bir duyğu. Bəxtiyarın qəlbi də bir çox belə duy-
ğuları yaşadırdı yaşadıqca. Şəhər mühitinin əlvanlığı, rəngarəngliyi 
Fəxriyyəli günlərin uzaq ulduzlar kimi əlçatmazlığını xatırlatdıqca 
ona qəlbindən qopan sızıltılarla həm də yaşayırdı daxili iztirabında. 
Lakin Bəxtiyara bir şey çox təəccüblü gəlirdi ki, Fəxriyyəli günləri 
xatırladıqca bu iztirablar ona xoş gəlirdi, həddindən artıq xoş. Bəlkə 
də bütün bunlar Bəxtiyara Fəxriyyənin əlçatmazlığını duyduğundan 
belə gəlirdi, bəlkə də bunun başqa səbəbi var idi, lakin bu, hər halda 
belə idi.
Bəxtiyar hiss edirdi ki, onun qəlbində yaşayan bu duyğular 
təsadüfi bir istəkdən doğan həvəs deyildir. Zülmətdə parlayan işıq 
kimi yaşamaq meylini də qatmışdı özünə bu sevgi. Həsrət də, əzab 
da, intizar da bu işığın fövqündə dayanan maneələr idi. Nə qədər 
ki, yanırdı bu işıq, nə qədər ki vardı bu maneələr, nə qədər ki vardı 
yaşamaq eşqi demək həyat da vardı Bəxtiyar üçün. Lakin həm də 
Bəxtiyar duyurdu ki, bu işıq olduqca bu maneələr də olacaqdır özü 
də Fəxriyyə tərəfindən də, Bəxtiyar tərəfindən də, bəlkə də keçilməsi 
mümkün olan, lakin bəlkə də heç vaxt keçilməyəcək bu maneələr. 
Çünki Fəxriyyə ərli bir qadın idi. Ədalətli olmaq üçün təmiz qəlbə 
də malik olmaq lazımdır. Fəxriyyə də, Bəxtiyar da başa düşürdülər 
ki, öz sevgiləri nə qədər ülvi, təmiz, pak olsa da bu sevginin əzabı nə 
qədər dözülməz olsa da, onların hər ikisi tərəfindən, bəlkə də bütün 
301
insanlar tərəfindən qorunması müqəddəs olan ailə münasibətlərinin 
əksinə hərəkət etmiş olardılar əks təqdirdə. Bəlkə də insan üçün bir 
dəfə verilmiş ömür payını həyatda əzabla başa vurmaq heç də düz-
gün deyildir, lakin elə məsələ var ki, bu qurban onun fövqündə bir 
heçlik təşkil edir. İndi Fəxriyyə də, Bəxtiyar da belə bir vəziyyətdə 
idilər. Düzdür, onlardan heç biri öz ürəyində qəti hökm verməmişdir 
ki, öz xoşbəxtliklərini qurban versinlər. Bəlkə də onlar hələ də hansı 
ümidləsə baxırdılar öz gələcək səadətlərinə. Lakin onlardan asılı ol-
mayaraq həyatın inkişaf yolu tələb edirdi onlardan belə bir qurbanı. 
Nə qədər ki, həyat var, insanlar var, cəmiyyətin əxlaq və hüquq qay-
dalarına əməl edilir, hələ çox olacaqdır Fəxriyyə kimi, Bəxtiyar kimi 
heç özlərinin də anlamadığı xoşbəxtmi, bədbəxtmi taleli insanlar. 
Bəs digər başqa bir yol varmı? Məhəbbət, ya ailənin müqəddəsliyinin 
qorunub saxlanılmasını birləşdirsin özündə bu yol. Yoxdurmu özgə 
heç bir yol, yoxdurmu? Yalnız bu iki yoldan birini seçməklə öz 
hisslərini, duyğularını iki yerə bölməkləmi qərar vermək olar yaşa-
yışına? Yeganə yol budurmu? Bunu gələcək göstərər. Ancaq indiki 
vəziyyətdə daş kimi donub qalmışdı qəlbində baş qaldıran bu sualla-
rın qarşısında Bəxtiyar. Yaşamaq öz varlığını təsdiq etmək deməkdir. 
Öz qarışıq düşüncələri içərisində yaşadıqca bunu bütün dolğunluğu 
ilə hiss edirdi Bəxtiyar. Hiss edirdi ulduzlu gecələrin füsunkarlığını, 
hiss edirdi günəşli gündüzlərin ilıqlığını, lətafətini, hiss edirdi həyatda 
hər bir insanın hələ heç kəsin yaşamadığı yeni aləmi kəşf edə-edə 
yaşamağını, bəlkə də özündən asılı olmayaraq, yeni aləmlərə qədəm 
qoya-qoya yaşamağını. Bəxtiyar da milyonlardan biri kimi həm 
maraqla, həm də intizarla, həm də yaşamaq ehtirası ilə qovuşmaq 
istəyirdi öz gələcək taleyinin qisməti olacaq həyata birdəfəlik. Lakin 
həyat insanların arzusu ilə heç də hesablaşmır. O, hər anın qismətini 
öz vaxtında çatdırır insanlara, onların hiss və düşüncələrindən asılı 
302
olmayaraq. İnsanın həyata sevgisi nə qədər böyükdürsə, o qədər də 
güclü olur həyatda yaşamaq meyli. Yalnız öz ölümündən qorxma-
yan qorxaqlar arzularına çatmaq üçün apardıqları mübarizənin son 
gərginlik həddinə dözməyib həyata olan sevgilərini intihar hissi ilə 
əvəz edə bilərlər. Və bununla da öz arzularının əlçatmazlığını özləri 
öz ölümləri ilə təsdiq edərlər. Həyatda yaşadıqca, işaran bir ümidlə 
də olsa öz istək və arzularının titrək şölələrinə doğru aparan yolla-
rın varlığını hiss edirsən. Hiss edirsən ki, müəyyən şərait daxilində 
çaxmaqdaşının adi qığılcımı ilə də böyük bir tonqal alışdırmaq olar. 
Olar, ancaq hadisələrin yetişməyini səbrlə gözləyə biləsən. Olar, 
ancaq o çaxmaqdaşını bir-birinə çaxmaq üçün özünü qoruyub sax-
laya biləsən. Bəxtiyarın hiss və düşüncələri qarşısıalınmaz bir axın 
kimi axırdı duyğularının gözəgörünməz telləri ilə sürətlə. Axırdı 
Bəxtiyarı bu həyatdan ayırıb özgə bir aləmə aparmaqla öz qoynun-
da. İnsan qəlbinin istəklərində son hədd yoxdur, lakin həyat hər şey 
üçün bir hədd qoyur. Elə bir hədd ki, bəzən o həddi keçmək üçün 
cəsarət yox, keçməmək üçün dəyanət tələb olunur. Görəsən, tapa 
bilirmi bu dəyanəti özündə bütün insanlar? Əlbəttə ki, yox. Lakin 
tapmaq lazımdır. Həyatda əsil bir insan kimi yaşamaq istəyirsənsə, 
tapmaq lazımdır bəzən belə bir dəyanəti özündə. Özün öz ləyaqətinə 
inanmaq istəyirsənsə tapmaq lazımdır bu dəyanəti. Bax bu dəyanət 
tələb edən hədd idi Bəxtiyarı Fəxriyyədən uzaqlara getməyə vadar 
edən, bax bu dəyanət tələb edən hədd idi Bəxtiyarın əl-qolunu bağ-
layan. Dünyada durna qatarı ona görə yaranmayıb ki, qatarlanıb uç-
sunlar və insanlar hiss etsinlər ki, onlar bir də gələn baharadək üzü 
geri dönməyəcəkdir. Dünyada durnalar ona görə yaranıb ki, onlar da 
başqa canlılar kimi yaranmalıydılar. Keçilməsi dəyanət tələb edən 
səddlər də elə ona görə yaranmayıb ki, keçilməsi mümkün deyil-
dir. Ona görə yaranıb ki, insanlar öz ləyaqətlərini hiss etsinlər. Bu 
303
düşüncələr içərisində çırpınan Bəxtiyar vaxtın necə gəlib keçdiyini 
bir an belə hiss etmirdi. Yalnız o zaman yaşadığı bu həyata qovuşdu 
ki, artıq üzbəüz binadakı evlərin pəncərələrindən işıqlar süzülməyə 
başladı. O qalxıb öz otağının da işığını yandırdı. Mavi ipək pərdələri 
çəkdi. Bir müddət stolun üstünə qoyulmuş xrustal şüşədən olan gül-
dana tamaşa etdi. O, hər gün bu güldana təzə çiçəklər qoyurdu və nə 
üçünsə bunu öz ürəyində Fəxriyyə üçün etdiyini düşünürdü. Son-
ra qaz pitləsini yandırıb içərisində yarımçıq su olan çaydanı odun 
üzərinə qoydu. Sükutun hökm sürdüyü otaq onda qəribə duyğular 
oyatdı və Bəxtiyar hiss etdi ki, Fəxriyyəli düşüncələrsiz onun ürəyi 
də özünə beləcə bu otaq kimi lal bir sükut içində tənha görünərdi.
 Ömrün keçən hər bir anına adam o zaman heyfsilənir ki, ömürdən 
keçən anlar sənin ürəyincə olmur. Hiss edirsən ki, yaşayırsan, həm 
də hiss edirsən ki, arzuladığın kimi yaşamırsan öz həyatını. Açmır 
ürəyini həyatın çal-çağırı, açmır ürəyini gülü solmuş gülüstan kimi 
bu dünya. Zamanın qisməti ilə hesablaşmaq istəmirsən belə anlar. 
Ancaq başqa çıxış yolu da tapa bilmirsən. Qapılıb qalırsan taleyindən 
aldığın sevincinə, kədərinə sığına-sığına. Nə bu həyatın sevincindən 
gözün doyur, nə kədərini özününkü etmək istəyirsən. Ancaq istəsən 
də, istəməsən də, heç özün də bilmədən bircə yol seçməyə müvəffəq 
olursan və bu yolda əldə etdiyin sevincə, kədərə öz doğma hisslərin 
kimi baxırsan. Baxırsan və yaşayırsan ömürdən keçən anlarını. İndi 
Bəxtiyarın da halı belə idi. Qayğıya, qıya-küyə möhtac idi ürəyi. 
Tənhalığın sükutu qədər indi heç nə qorxunc görünə bilməzdi ona. 
Əzab verirdi bu sükutun qulağında səslənən küyültüsü. Az qalır-
dı yaşamaq ehtirasını söndürsün insanda bu küyültü. İnsan yalnız 
başqaları ilə münasibətdə olarkən, başqalarının əhatəsində olarkən 
özünü xoşbəxt hiss edə bilər. Robinzon Kruzo kimi öz evini tənha bir 
ada hesab edib düşüncələrə dalmaq, özünü könüllü əzaba məhkum 
304
etmək kimi bir şeydir. Tək sahibli evin işi də az olur, heç olmasa bir 
iş görəsən, başını qarışdıra. Bəxtiyar otağa nəzər salıb ha fikirləşdisə 
bir iş tapmadı ki, görsün və birdən gözü televizora sataşdı. Axır ki, 
başını qarışdırmağa bir şey tapdığına sevinən kimi oldu. Televizorun 
düyməsini basdı və elə bu anda həm də ürəyindən keçirdi: 
– Yaxşı ki, televizor var, insanları tək qalmağa qoymur. Onların 
həmsöhbətinə çevrilir. Elə bu vaxt ekranda diktor qızın səsi eşidildi. 
İrak-İran münasibətlərinin sahmana salınması şərq aləmində vacib 
problemlərdən birinə sevrilmişdir. Deyəsən ekranda «Günün ekranı» 
xəbərlər bülleteni gedirdi. Bəxtiyarın gözləri televizorun ekranında 
olsa da, yenə də öz aləmində idi. Fikir onu aparmışdı. O öz-özünə 
düşünürdü: 
– Bəlkə də yaşamaq olar taleyin qismətlərinə boyun əyə-əyə, an-
caq nə vaxtadək? Nə vaxtadək insanlar öz talelərinin qulu olacaq? 
Yox, mübarizə aparmaq lazımdır, yalnız mübarizə. Elə bir mübarizə 
ki, insan öz qismətini özü əldə edə biləcəyinə inansın gərək. Elə bir 
mübarizə ki, öz qismətində kimsələrin sədəqə kimi verdiyi paya 
möhtac olmayasan. Elə bir şey uğrunda mübarizə aparasan ki, bu 
mübarizə yalnız özünün deyil, böyük insan qruplarının xoşbəxtliyi 
üçün olsun.
İrak-İran müharibəsi. Axı məqsəd nədi? Nə üçün bir qrup insan 
digər bir qrupla müharibə edir, kiminsə vəhşi ehtirasları naminə. 
Yox, insan şüurlu məxluqdur, o gərək taleyin qismətlərinə boyun 
əyməsin. Öz həyatı üçün, insanların xoşbəxt yaşayışı üçün mübarizə 
aparmağı bacarsın. Bax o zaman insanlar vəhşi ehtiraslarının əsiri 
olmazlar. Bax o zaman insanlar xoşbəxtliyə doğru-düzgün yol seç-
miş olarlar. İndi də bir qadından müsahibə alırdılar. Bəxtiyar öz 
düşüncələrindən ayrıldı. Qadının iri ala gözləri Fəxriyyənin baxış-
larını xatırladırdı Bəxtiyara. Qadın ekrandan getdikdən bir müddət 
305
sonra da Bəxtiyar bu baxışları unuda bilmədi. Ürəyi isə şiddətlə 
döyünürdü bu an onun. İndi necə də öpərdim Fəxriyyənin qara 
gözlərindən, sığallayardım onun qıvrım saçlarını – deyə düşünüb 
köksünü ötürdü. Mavi ipək pərdələrin çölündə sayrışırdı şəhərin 
işıqları. Bəxtiyar bilmirdi ki, bu sayrışan işıqların içərisində bir 
işıqlı ev var ki, orada Elçinli, Fəxriyyəli bir dünya var. Məhz bu 
dünyadan gizli-gizli çıxıb Bəxtiyarlı bir dünya ilə qovuşur Fəxriyyə. 
Bunu bilmirdi Bəxtiyar. Bəxtiyar hiss edirdi ki, ömrünün sonuna 
qədər kimsə onun qəlbinə hakim kəsilə bilməyəcəkdir. Kimsə ilə 
öz taleyini Fəxriyyə kimi bağlaya bilməyəcəkdir. Kimsə onun mür-
gülü sevgisini oyada bilməyəcəkdir. Yalnız Fəxriyyə oxşaya bilərdi 
onun hisslərini hamıdan yaxşı. Yalnız Fəxriyyə idi yatanda da onun 
yuxularına şirinlik, xumarlıq qatan kəs. Yalnız Fəxriyyədə vardı 
hisslərini alışdıran odlu bir nəfəs. İnsan öz qəribə halını yalnız öz 
əlçatmaz arzuları üçün alışıb yananda daha dolğunluğu ilə duyur. 
Hiss edərdi ki, öz istək və arzularına çatsaydı necə də sakit bir duyğu 
ilə qapılıb qalardı öz aləmində. Necə də odlu bir ehtirasla pərvanə 
kimi dolanardı öz istəklisinin başına. Necə də öz günlərinin hansı 
sevinc içində keçdiyini hiss etməzdi. Nə üçün belə sevinc qismətli 
olmadım mən? – deyə Bəxtiyar ürəyindən keçirdi. Bəlkə taleyin 
kədərli siması da insan nəvazişinə möhtacdır, onun qayğılı, mübariz 
fəaliyyəti nəticəsində dəyişə bilər. Həm də axı açıq-açığına uğrun-
da mübarizə aparılası bir duyğunun möhtacı deyiləm – deyə o öz 
düşüncələrinə əlavə etdi. Əksinə, mən öz sevgimin hüdudsuzluğu-
nu hiss edir, onu qəlbimdən kənara çıxmağa qoymuram. Hərə bir 
cür bəlaya mübtəla olur. Mənim də dərdim özgə dərddir. Səadəti 
nə qədər arzulasam da,o qədər də ondan uzaq qaçmağa çalışıram. 
Bəlkə də həyatda ömrüm boyu qismətim olmayacaq bir vüsalın eşqi 
ilə alışıb yanıram. Bəlkə də Fəxriyyə üçün də,mənim üçün də sonu 
306
fəlakətlə nəticələnəcək bir yolun yolçusu olmuşam. Yəqin mənim 
də qismətim belə imiş? Yəqin mən də öz hiss və ehtiraslarımı bu cür 
yaşamalıyammış? Dünyada bir düzgün yol var, o da ədalət yoludur. 
Mən ərli bir qadına olan bir sevgimlə bəlkə də ədalətli bir yoldan qı-
rağa çıxmaq istəyirəm. Ancaq öz sevgimi boğmağı bacarsam, bəlkə 
də xəyanətdən daha uzaq olaram. Sonra öz düşüncələrinə bu fikri 
də əlavə etdi: – Görəsən, Fəxriyyəsiz bir həyat arzulasam, yaşaya 
bilərdimi bu həyatda sakit və təlatümsüz? Sanki öz fikirlərini bu an 
həyata keçirəcəyindən qorxubmuş kimi tez də fikrindən keçirdi: – 
Heç vaxt istəməzdim Fəxriyyəsiz bir həyat. Razıyam öz taleyimdən, 
İlahi, razıyam – deyə o, dodaqlarının arasında kövrək bir ifadə ilə 
pıçıldadı və dindar adamlar kimi bu fikri ifadə edərkən yuxarı baxdı. 
Onun həyəcanlı görkəmindən müti ilahiyyətçilikdən çox ehtiraslı bir 
sevgi aludəçiliyi duyulurdu. Bu sevgisi üçün Bəxtiyarı günahlandır-
maq olardımı, olmazdımı, onu deyə bilmərəm. 
Ancaq onu deyə bilərəm ki, sevgisiz ürək ləpədöyəndə yırğalanan 
sahibsiz qayıq kimidir. Ləpələrin onu hara yönəltməsi kimsə üçün 
maraqlı olmadığı kimi, kimsə də onu axtarmır. Yalnız sevgi ilə, sevgi 
ilə yaşayır insan, hər hansı bir məqsədə çatmaq üçün öz iradəsini hiss 
edərək. Öz ləyaqətinə, cəsarətinə, dəyanətinə özü də təəccüb qala-
raq. Dünyada həzin bir laylanın olduğunu duymaq üçün, həyatda əsil 
səadəti hiss etmək üçün, sevincini, kədərini sevmək üçün, sevmək 
lazımdır, odlu bir ehtirasla, tükənməz bir məhəbbətlə. Axı, heç bir 
vaxt sakit dənizin birdən-birə təlatümə gəldiyini görməyən dənizçi 
hardan bilsin ki, həyat nə qədər şirindir, yaşamaq nə qədər gözəldir? 
Axı, heç bir vaxt odlu bir ehtirasla sevməyən bir ürək hardan bil-
sin ki, hərarətli bir sevginin kədəri xoş olur adi bir sevgisiz həyatın 
sevincindən? Yaşayırdı Bəxtiyar da belə odlu bir sevginin kədəri ilə. 
O sevirdi insanları, həyatı, bütün dünyanı və hardasa bu dünyanın 
307
qoynunda Fəxriyyə adlı bir kəs də yaşayırdı. İri qara gözlü, uzun 
qara kiprikli, ağbənizli, qıvrım telli. Bəxtiyar hər şeydən artıq sevir-
di bu kəsi. Bəlkə də həyatı, insanları, bütün dünyanı da Bəxtiyara 
sevdirən bu kəs idi.
***
Fəxriyyənin qəlb istəkləri nə qədər müxtəlif olsa da, o, cəmiyyətin 
ümumi axınından qırağa çıxa bilmirdi. Düzünə qalsa, o, heç 
cəmiyyətin ümumi axınından qırağa çıxmaq istəməzdi də. Bəlkə də 
həyatda əxlaq normaları ilə hüquq normaları arasındakı fərq aradan 
götürülsəydi, insanların qəlb istəkləri ilə cəmiyyətin ümumi axını 
arasında bir eynilik yaranardı və bu eynilik həmişə insanlara xoşbəxt 
yaşadıqlarını xatırladardı. Bəşəriyyət ümumi bir bəladan, çox vaxt 
müxtəlif xarakterli insanların cəmiyyətin ümumi axınından gizli, 
daxili istəkləri üçün şəxsi mənafe xatirinə çalışmaqları bəlasından 
xilas olardı. Lakin insanların xarakterləri kimi, onların düşüncə 
tərzində, şüur səviyyəsində də fərq olduğu üçün öz daxili mənləri ilə 
cəmiyyətdəki mənləri arasındakı fərq hələ də qalmaqdadır. Nə qədər 
ki, insanlar həyatda yalnız özlərinə aid olan kiçik məqsədləri uğrunda 
mübarizə aparır, bu fərq də aradan qaldırılmayacaqdır. Həyata açıq 
gözlə baxmayan insanları kor adlandırmaq olar. Çünki onlar öz hiss 
və duyğularının əhatə dairəsində həzz və sevincləri üçün yaşayırlar. 
bax elə Fəxriyyəni də düşündürən bunlar idi. O öz qəlb istəklərinə 
uyğun hərəkət etmiş olsaydı, onda cəmiyyətin əxlaq və hüquq nor-
malarını pozmuş olardı. Cəmiyyətin ümumi mənafeyinə hər hansı bir 
sahədə isə zidd hərəkət etmiş olardı. Əvəzində isə öz həzz və sevgisi-
ni təmin etmiş olardı. Mənəvi cəhətcə düzgün mühakimə yürütməyi 
bacaran bir şəxs üçün bu yol heç vaxt seçilə bilməzdi. Fəxriyyə belə 
bir yolun yolçusu deyildi. Onun əsəbi gərginliyi son gərginlik halına 
308
çatmış tarım telə bənzəyirdi. Tarım çəkilmiş tel hər ötəri küləkdən və 
ya toxunaqlıqdan titrəmədiyi kimi, Fəxriyyənin əsəb telləri də san-
ki böhranqabağı sakitlik halında idi. Lakin tarım çəkilmiş telə bir 
az artıq zərbə də endirmək olmaz, o, artıq səslənməyib qırıla bilər. 
Ona görə də Elçinin şəhərə köçmək söhbətindən sonra Fəxriyyənin 
əsəb telləri çox gərildiyindən hər kiçicik informasiyadan titrəməyən, 
lakin bir az daha güclü və həyəcanlı təsirdən daha dözümü olma-
yan bir vəziyyətdə idi. Bu ona görə belə idi ki, bu xəbər onu həm 
anasının yanına köçməkləri ilə, həm də Bəxtiyara yaxın olmaqları 
ilə sevindirirdi, lakin həm də kədərləndirirdi ona görə ki, Bəxtiyara 
yaxın olduqca, onunla rastlaşa biləcək ehtimalı birə min artdıqca, 
daxilində hansısa qorxu, ümid, xəyanət, bəxtiyarlıq hissləri qıcıq-
landırırdı onun əsəblərini sərasər. Bu hisslərin ümumi təsiri son 
gərginlik həddinə çatdırmışdı Fəxriyyənin əsəblərini. Lakin bütün 
bunlarla yanaşı, həyat hər bir canlı kimi onu da yaşamağa səsləyirdi. 
İnsan insan olmazdı ki, dözümü, iradəsi olmasaydı. Fəxriyyə daxilən 
nə qədər gərginlik keçirsə də üzdən bir o qədər sakit idi. Elə bil ki, 
icrasına qəti hökm verilmiş bir işin daha dəyişməyəcəyinə ümidi ol-
madığından bu işin nəticəsi haqqında bəlkə də fikirləşməyərək bey-
ni dumanlı bir halda bu işin icrası üçün mexaniki olaraq müəyyən 
hazırlıq görürdü. Görürdü, ancaq hiss edirdi ki, bir az da özündə 
dözüm, iradə tapa bilməsəydi, başqa heç bir fəaliyyət göstərməsə 
də üzüquylu öz çarpayısına yıxılaraq dünyada heç bir şey haqqında 
düşünməyə bəlkə də iqtidarı olmadan saatlarla qalardı. Lakin insan 
insandır, seçilir öz dözümü, iradəsiylə bütün canlılardan. Seçilir bir 
gözündə kədər, bir gözündə sevinc yaşamaq bacarığı ilə. Seçilir öz 
iztirablarını qəlbinin dərinliklərində saxlamaq bacarığı ilə. Həyatda 
bütün insanları ən çox mübarizəyə sövq edən bir məqsəd var, yaşa-
maq. Yaşayırdı Fəxriyyə də bu məqsəd uğrunda bəlkə də sövq təbii 
309
mübarizə apara-apara. Fəxriyyə həm də özü üçün aydınlaşdırdı ki, 
analıq hissi ilə qadınlıq qüruru arasında bir bağlılıq var və bu bağ-
lılıq da insanı yaşamağa səslədiyi kimi, qadınlıq ləyaqətini də qo-
rumağa çağırır. Yaxşı ki, bu anlarda Fəxriyyə anasının yanında idi. 
Yaxşı ki, Könül vardı, yaxşı ki, açıq mavi səma vardı. Yaxşı ki, göm-
göy suları ilə Fəxriyyənin qarşısında çağlayan dəniz vardı. Yoxsa lap 
Fəxriyyənin bağrı çatlayardı tənhalığın əlindən. Necə amansız bir 
istək əlində qalmışam, İlahi mən – deyərək tək-tənha dənizin mavi 
sularına gözlərini dikərək dodaqlarının arasında pıçıldadı. Nə üçün 
mən Bəxtiyara yaxın olmağı istəyə-istəyə, həm də ondan uzaqlar-
da, daha uzaqlarda olmağı istəyirəm. İndiyə qədər hiss etməmişdim 
bunu, bu gün Elçinin dilindən şəhərə köçəcəyimizi eşitdiyim andan 
beynimə dolub bu. Yoxsa mən qorxuram, onunla rastlaşsam daha 
dözməyəcəyimdən qorxuram. Qadınlıq ləyaqətimi, analıq qürurumu 
ona təslim edəcəyimdən qorxuram. Qorxurammı Elçinli bir dünyanı 
itirmiş olaram, özü də əbədilik. Yoxsa... Yoxsa öz hisslərimlə daha 
bacarmıram mən. Xəzərin ilıq suları onun ağ topuqlarını oxşayır-
mış kimi mülayimliklə yırğalanırdı. Göz işlədikcə uzaqlarda ancaq 
boşluq və dəniz görünürdü. Ətraf sakitlik idi. Odlu bir ehtirasla içi-
nin alışıb-yandığını hiss etdi Fəxriyyə və öz alışıb-yanan bədənini 
Xəzərin mavi sularına atdı təlatümlü bir istəklə. Dəniz necə də gözəl, 
necə də qəşəngdir – deyə o, mavi suların qoynuna baş vura-vura 
düşündü. Qollarını açıb bir müddət arxası üstə mavi səmanı qucaqla-
yacaqmış kimi suların üstündə qaldı. Qara qıvrım telləri yırğalanan 
ləpələrin qoynunda xəyali bir kölgə kimi titrəyirdi. Sanki gərilmiş 
əsəbləri də sakitləşdi bir az, soyudu bədəninin alışıb-yanması da. 
Sonra sakit bir düşüncəylə öz ürəyindən keçirdi: 
– Qadının öz ləyaqətini qorumağı bacarmaması onun məhv ol-
ması deməkdir.
310
Bəzən müəyyən bir hadisə insan qəlbinə öz kəskin təzadı ilə 
daxil olur. Bu gün Elçinin şəhərə köçmək barədə təklifi Fəxriyyənin 
qəlbində belə bir təzad yaratmışdı. Elə bir təzad ki, sevinci qədər 
də kədəri oldğunu hiss edirdi nədənsə Fəxriyyə bu xəbərin. Elə bu 
vaxt sahildə Elçinlə Könül göründü və onlar tez paltarlarını soyunub 
isti qumun üzərinə qoydular və suya atıldılar. Hələ aralıdan Elçin 
Fəxriyyəni səslədi: 
– Bəs niyə tək çimirsən, bizə deməmisən. 
– Siz də gəldiniz, gəlin – deyə Fəxriyyə cavab verdi. Çılğınlıqla 
suya baş vuran Elçin suyu şappıldatdığından onun səsindəki kədəri 
hiss etmədi. Fəxriyyə qayğısız-qayğısız atasının dalınca suya atılan 
Könülə tərəf gələ-gələ dənizin ilıq sularında xumarlanan Elçinə bax-
dı və düşündü: 
– Bəlkə də oğurlayıram bunun səadətini, bəlkə də. İnsanların 
xoşbəxtliyini əlindən almaq necə asan başa gəlir, çətinmiş xoşbəxtliyə 
çatmaq. Sonra bütün bunlar haçansa olub keçmiş bir xatirə kimi 
arxada qaldı və bala istəyindən doğan bir həvəslə Könülü qucaqladı 
Fəxriyyə. İndi Elçin də, Fəxriyyə də, Könül də elə sevinclə çimirdilər 
ki, kənardan baxanda onların xoşbəxtliyinə qibtə etməmək olmazdı. 
Bir azdan günəş yavaş-yavaş qövs şəkili cızıb qərbə doğru əyildi. Sərin 
meh əsməyə başladı. Onlar dənizdən çıxıb bədənlərini ilıq havada qu-
rutdular və geyinib yavaş-yavaş bağa sarı gəldilər. Yalnız Fəxriyyənin 
donu yaş idi və bədəninə yapışmışdı. Belə görkəmdə o, Elçinə daha da 
xoş gəldi. Fəxriyyə bu halı hiss etdiyindənmi, ya nədənsə addımlarını 
daha da sürətləndirib həyətə girdi və donunu tez dəyişdi. İnsan urəyində 
daim gizli duyğular yaşayır. Elçin ona baxarkən Fəxriyyə sanki kiməsə 
xəyanət etdiyini düşünürdü.
Öz istəklərini həyata keçirə bilməmək yaşamağı bacarmamaq 
demək deyildir. Düzdür, insanlar öz istəklərini həyata keçirmək üçün 
311
mübarizə aparırlar. Ancaq elə istəklər də var ki, qəlbindən kənara 
çıxmasını istəmir insan özü. Soyuq küləklərdən qorunan köçəri 
quşlar kimi sığınır insanın qəlbində öz isti yuvasına belə istəklər. 
Fəxriyyənin də Bəxtiyara qarşı olan sevgisi belə istəklərdən idi. 
Süsəndən gizli, Elçindən gizli, bəlkə də bütün insanlardan gizli bir 
istək. Bu istəyin xumarlığı ilə yuxulayırdı Fəxriyyə, səhəri də bu 
istəyin şrinliyi ilə açdı. Bağ yerində nədənsə Süsən həmişə köhnə 
bir adətini yerinə yetirirdi. Bu da onun bağda olanda hər səhər öz 
gəlinlik samovarına od atıb qaynatması idi. Bu qədim böyük samo-
varı Süsən hər gün narın qumla elə səylə sürtüb ağardırdı ki, onsuz 
da parlaqlığını hələ itirməyən samovar par-par parıldayırdı. Fəxriyyə 
bir növ buna adət etmişdi. Lap qızlıq çağlarından bilirdi ki, anası hər 
səhər samovara od salacaq və iki nəfər üçün bu samovarın suyu nə 
qədər artıqlıq etsə də, yenə hər səhər öz adətini təkrar edəcəkdir. 
Fəxriyyə də dadlı samovar çayından içə-içə Süsənə çox vaxt sataşa-
raq yarı zarafat, yaddı ciddi deyirdi: 
– Ana nədənsə bu samovarın çayı mənə xoş gəlir, həm də sənin 
kimi, maşallah, bu samovar da öz gözəlliyini itirmir. Süsən qızının 
zarafatından xoşlanır və par-par parıldayan samovara baxaraq bəlkə 
də gənclik xatirələrinə dalırdı. Ancaq heç vaxt, hec vaxt Fəxriyyəyə 
bu barədə bir kəlmə də olsun söz demirdi. Fəxriyyə də onun kövrək 
xatirələrinin su kimi durulmuş səthini, sükuta dalaraq bir müddət 
ləpələndirmirdi. Bilirdi ki, Süsən üçün əzizdir öz gəlinlik xatirələri. 
Hər bir insan qəlbinin gizli güşəsində ömrü boyu saxlayıb əzizlədiyi 
həzin xatirələr yaşayır. Belə xatirələrə toxunmağı heç kəsə bağışla-
mır insan qəlbi. Fəxriyyə də bir müddət öz aləminə qapılaraq sərbəst 
buraxırdı anasının hisslərini. Bu gün də Süsən hamıdan əvvəl du-
raraq samovara od salmışdı və Fəxriyyədən qabaq oyanıb yuyun-
muş Elçinlə, cızıldayan samovardan bir az aralı, o qədər də böyük 
312
olmayan tut ağacının altında qoyulmuş oturacaqda əyləşib söhbət 
edirdilər. Fəxriyyənin yuxudan durmağına bənd imiş kimi, Könül də 
yuxudan ayıldı. O, yuxulu gözlərini ovuşdura-ovuşdura sanki harda 
olduğunu müəyyənləşdirirmiş kimi ətrafına boylandı. Sonra harada 
olduğu ona aydınlaşıbmış kimi, arxayın bir görkəmlə Fəxriyyəyə ya-
naşdı. Fəxriyyə onun pırtlaşıq saçlarını sığallayıb yaxası ağ, qırmızı, 
qəşəng donunu geyindirdi və həyətə düşdülər. Elçinlə Süsən onlara 
tərəf baxdı və Süsən zarafatla dilləndi: 
– Yatmaqdan doymadınız, balam? Könülün yuxulutəhər sifətinə 
baxıb əlavə etdi: 
– Hələ Könül balam heç yuxudan doymayıb – deyəsən dedi. 
Fəxriyyə onlara sabahın xeyir deyib Könülün əl-üzünü yudu. Sonra 
özü də yuyundu və bağın kənarındakı əncir ağaclarını göıtərib dedi: 
– Dünəndən orda yaxşı əncirlər görmüşdüm, deyirəm bir Könüllə 
onların dadına baxaq. Süsən Elçinə baxıb gülə-gülə dedi: 
– Heç gör sənin yadına düşür. Bayaqdan oturmusan burda, ge-
dib sən də yesənə. Səhər-səhər əncir yemək bədənə xeyirlidir. Elçin 
də Fəxriyyəgilə qoşuldu və əncir ağaclarına tərəf getdilər. Ancaq 
nədənsə Elçin ağaclara tərəf bir qədər könülsüz gedirdi Fəxriyyəgillə. 
Və gedə-gedə ürəyindən keçirirdi ki, bu könülsüzlüyün səbəbi 
bəlkə də qaynanasıgildə öz evlərinə nisbətən bir qədər sərbəstliyini 
itirməsi idi. Bəlkə də onun könlü əncir istəmirdi. Ancaq hər halda 
Elçin bir qədər fikirli idi. Dəymiş sarı əncirləri yeyə-yeyə Könül elə 
hay-küy qoprmışdı ki, Fəxriyyə də, Elçin də bir azdan yalnız həyat 
nəşə üzərində qurulubmuş kimi deyib gülə-gülə Süsənin hazırladığı 
səhər süfrəsinin arxasında əyləşdilər.
Bəlkə də arzularına çatmadığı üçün insanları təqsirləndirmək ol-
maz. Çünki hər bir arzunun arxasında insanın taleyi ilə bir oyunu 
durur həyatın. Sənin ömrün boyu arzuladığın və uğrunda mübarizə 
313
apardığın bir istək bəlkə də sənin xoşbəxtliyinin qarşısına çəkdiyin 
bir səddir ki, artırırsan onu mübarizənlə qətrə-qətrə. Bəlkə də bu-
günkü sevincinin sonunda kədər, bəlkə də bugünkü kədərinin sonun-
da sevinc var, ancaq üzləşməyincə o sevinclə, kədərlə insanlar hiss 
etmirlər bunu. İndi Süsənin hazırladığı səhər süfrəsinin arxasında 
əyləşən bu ailə üzvləri hardan bilsinlər ki, bir vaxt bəlkə də həqiqətə 
çevrilə biləcək arzuları üçün can atdıqları halda, nəticədə onları nələr 
gözləyir. Onlar hardan bilsinlər ki, Xəzərin qumlu sahillərindəki bu 
bağda birgə keçirdikləri günlər də elə həyatın xoşbəxt çağlarından 
biridir. Ancaq gələcəyi bilmək bir yana, heç onlar indinin özündə 
bir-birinin ürəyindən keçəni bilmirdilər. Süsən ürəyində beləcə bir 
yerdə yaşamağın xoşbəxtliyini düşünürdü. Elçin bu bağa bir müştəri 
gözü ilə baxıb onu bəyənirdi. Fəxriyyə də Elçini axı nə üçün sevə 
bilmədiyini fikirləşirdi. Bircə Könülün qayğısız baxışlarından uşaq 
məsumluğunun saflığı duyulurdu.
Elçinin çayını süzə-süzə Fəxriyyə ürəyindən keçirdi: 
– Mən ərli bir qadın kimi nə edə bilərəm? Necə ayrıla bilərəm 
Elçindən birdəfəlik? Həm də onun münasibətlərində özümə qar-
şı müsbət mənada bir dəyişiklik hiss edirəm. O, bəlkə də yalnız 
mənim xətirimə şəhərə köçmək istəyir. Ancaq onun mənə qarşı 
bu münasibətinə görə az qalıram xəcalətimdən hər şeyi ona etiraf 
edəm. O məni bəlkə də başqa cür hərəkətiylə heç özü də bilmədən 
daxilən xəcalət çəkməyə məcbur edə bilməzdi, ancaq mənim arzu-
larıma uyğun, mənim müəyyən qəlb istəklərimi yerinə yetirməklə 
o məni daxilən onun yanında utanmağa məcbur edir. Bax elə indi-
nin özündə, axı o mənə nə pislik edib? Mənimçün xatirim xoş olsun 
deyə çox şeyə razıdır. Ancaq mən isə onunla üzbəüz dayana-dayana, 
o əlindəki çayı Elçinin qabağına qoydu, Bəxtiyarı düşünürəm. Axı 
kimdi Bəxtiyar? Gözümə, könlümə xoş gələn bir varlıq. Bəlkə də 
314
Elçinlə ailə xoşbəxtliyimi əlimdən alan bir kəs. Daxili bir təlatümlə 
ürəyindən bu sözlər də keçdi bir-birinin ardınca, axı niyə rastlaş-
dım onunla, niyə, niyə mən? Elə bu an bu daxili çılğınlığı içərisində 
Bəxtiyarın xəyalı gəldi durdu gözlərinin qarşısında. Nifrət etdi özünə 
də, Elçinə də bu an Fəxriyyə, ancaq nifrət edə bilmədi Bəxtiyara. 
Bəlkə də onun ailə səadətinə xələl gətirdiyi bir halda. Sonra öz 
ürəyindən yenə keçirdi: 
– Bəlkə Elçinlə aramızdakı münasibətin bu cür olmasına heç də 
səbəb o deyildir, bir-birimizin arasında sevginin olmamasıdır. Bəxtiyara 
rast gəlməsəydim də bir başqasına rast gələ bilərdim, Elçindən daha 
çox qəlbimə yaxın olmağı bacaran bir adamla. Sonra öz düşüncələrinə 
ürəyində acı-acı gülümsəyib, öz-özünə belə bir sual verdi: 
– Bəs Bəxtiyardan daha çox qəlbinə yaxın olmağı bacaran bir 
adamla rastlaşsaydın onda necə olardı? Və bu sualı öz ürəyində ca-
vabsız buraxsa da hiss etdi ki, belə bir adamla rastlaşmadığı üçün 
təsəvvür edə bilmir bu halı, ancaq ola bilsin ki, rastlaşa bilər. Onda 
Bəxtiyar da Elçin səviyyəsinə enərmi – deyə düşündü və Elçinə qarşı 
düzgün hərəkət etmədiyini bir daha anladı. Ancaq həm də unutmağı 
bacarmadı ki, Bəxtiyar da var həyatda. Bu düşüncələrdən sonra onun 
qəlbi, yağışdan sonra yuyulmuş çiçək ləçəklərini xatırlatdı nədənsə 
özünə. Ancaq həm də hiss etdi ki, yerə düşmüş yağış damcıları bəzən 
bu çiçəklərin üstünə narın toz, qum dənələri də sıçradır. 
Xoş söz istər-istəməz müsbət emosiya yaradır. Fəxriyyənin bir az 
tutqun görkəmi Elçini ona qarşı bir az da diqqətli olmağa səslədi və 
o Fəxriyyənin eynini açmaq üçün dedi: 
– Deyirəm, bir halda ki, şəhərə köçmək fikrini qərarlaşdırdıq, 
bunu mümkün qədər tezləşdirmək lazımdır. Sonra üzünü Süsənə 
tutub Fəxriyyəyə işarəylə: – Maşallah, görürsən də Fəxriyyəni, bu 
beş-on gündə dənizin havasından necə saflaşıb, durulub rəngi, ruhu. 
315
Fəxriyyə qeyri-ixtiyari Elçinə baxdı. Sanki öz baxışları ilə demək 
istəyirdi: 
– Daha bəsdir, ayıbdır axı anamın yanında. 
Elçin Fəxriyyənin baxışlarının mənasını başa düşsə də, özünü o 
yerə qoymadı və davam etdi: 
– Süsən xala, onun elə ürəyindən keçirdi ki, sizin yanınızda 
olmaq. İndi qorxuram heç yır-yığış etməyə də rayona qayıtmaya. 
Fəxriyyə çöhrəsində xoş bir təbəssüm, zarafatyana bir istehza ilə: 
– Deyəsən, sən özün indi məndən betər tələsirsən şəhərə 
köçməyə, ona görə də məni bəhanə etmək istəyirsən. Sonra düz El-
çinin gözlərinin içərisinə baxıb, səmimi bir ifadə ilə əlavə etdi: 
– Doğurdan, Elçin, bəs bu vaxta qədər nə fikirləşirdin, niyə 
həmişə şəhərə köçmək təklifini eşidəndə bir bəhanə ilə araya söz 
qatırdın? Sonra da gizli-gizli öz ürəyindən keçirirdi: 
– Bəlkə də elə əvvəldən bu fikirlə razılaşsaydın, heç Bəxtiyarla 
da rastlaşıb könlümü onun ixtiyarına verməzdim. 
Elçin fikirli-fikirli sanki Fəxriyyənin ona dediyi sözlərə yox, 
ürəyindən keçirdiyi fikrə cavab olaraq dilləndi: 
– Heç həyatın işlərindən baş açmaq olur ki, Fəxriyyə. Mən har-
dan biləydim ki, gələcəkdə bizi nələr gözləyir. Bilsəydim əvvəl-axır 
bu fikrə gələcəyəm, elə əvvəldən razılaşardım səninlə. Fəxriyyə 
nədənsə ürəyində Elçinin halına yandı və özünə acığı tutdu və sanki 
Elçinin könlünü alırmış kimi asta-asta dilləndi: 
– Düz deyirsən, axı sən haradan biləydin. Fəxriyyə aydınlaşdı-
ra bilmədi ki, bunu Bəxtiyara qarşı olan hissləri barədə dedi, yoxsa 
elə doğurdan da Elçinin sözlərinə cavab olaraq dedi. Ancaq nədənsə 
ürəyində bu sözlərin Bəxtiyara aid olan hisslərinə cavab olduğu-
nu düşündü. Ürəyində istək varsa, onu etiraf etməsən də olar, təki 
sevməyi bacarasan. Süsən kürəkəni ilə qızının danışığını gülə-gülə 
316
izləsə də, heç bir söz demədi. Ancaq Elçin də, Fəxriyyə də hiss 
etdilər ki, bu gülümsər çöhrəli ananın ürəyində onların hər ikisinə 
qarşı səmimiyyətdən doğan bir sevgi var. Özlərinə qarşı belə bir sev-
ginin olması həm də nədənsə Elçinə də, Fəxriyyəyə də həddindən 
artıq xoş gəlirdi. Fəxriyyənin son sözlərindən sonra, doğurdan da axı 
Elçin hardan biləydi ki, beləcə Elçinin öz düşüncəsinə görə xoşbəxt 
bir ailə səadəti içərisində yaşadıqları halda Fəxriyyə qəlb ağrısı ilə 
onunla üzbəüz dayanıb Bəxtiyarı xatırlayır. Bəlkə də bu an Elçin 
Fəxriyyənin ürəyindən keçənləri bilsəydi, əsəbləri bu gərginliyə 
bir an belə davam gətirə bilməzdi. Yaxşı ki, hiss etmir insanlar bir-
birinin ürəyindən keçənləri. Yaxşı ki, boğmağı bacarır insanlar öz 
ürəyindəcə bir sıra düşündüklərini. Yaxşı ki, həqiqətlə xəyal xəttində 
yaşayır insanın düşündükləri. Fəxriyyə son zamanlar öz əri kimi 
yox, haqqında xəyanətli rəftar edilən və bu işlərdən xəbərsiz olan bir 
insan kimi rəftar edirdi Elçinlə və öz istəyib-istəməməsindən asılı 
olmayaraq, onun hörmətini saxlamağa çalışırdı. Fəxriyyə çox istərdi 
ki, bir ər kimi yox, haqqında düzgün hərəkət etmədiyi bir insan kimi, 
bir islam xeyirxahlığı və mütiliyi ilə xidmət etsin Elçinə. 
Hər kəsin öz qəlbinə görə maraqlı dünyası var. Xoşbəxt o 
kəsdir ki, öz daxili dünyası ilə tək deyildir, özünə məhrəm olan 
kəslərlə bölüşdürə bilir öz sevincini, kədərini. Xoşbəxt o kəsdir 
ki, pərvazlanmış balalarını uçuran quş yuvası kimi öz qəlbinin 
qəribsəmişlik yağan görkəmi ilə qalmır təkbətək. Elçinli duyğularla 
Bəxtiyarlı duyğuları hüdudlayan sərhəd zolağının gərginlik həddi, 
bəlkə də Fəxriyyənin qəlbində Fəxriyyə dözümünün son həddi idi. 
Ancaq bir şeyi də hiss edirdi Fəxriyyə Elçindən gizli Bəxtiyarlı duy-
ğularla yaşadıqca yersiz təkəbbürlü olmaq meyli də baş qaldırırdı 
qəlbində. Sanki bu meyl ona elə bir fikri hər an aşılamağa çalışır-
dı, heç sən bilmirsən ki, mən də müəyyən işləri görməyi bacarı-
317
ram, Elçin. Lakin Fəxriyyə bilirdi ki, özünün bu duyğularına heç 
vaxt müsbət qiymət verməmişdi nəhayətdə. Sanki Fəxriyyənin qəlbi 
Elçinlə Bəxtiyar arasında iki yerə bölünmüşdü. Fəxriyyə cismən bu 
dünyanın birində, mənən o birində yaşayırdı. 
Dünyada sədaqət də, məhəbbət də sevən ürəkdə daha nəzərə çar-
pacaq qiymətdə olur. Zahirən xəyanətkar olmağı bacarmadığı kimi, 
Elçinə sədaqətli olmağı da mənəvi cəhətdən bacarmırdı Fəxriyyə. 
Həm də Bəxtiyara qarşı olan məhəbbətindən Elçinə qarşı bir qol 
ayrıldığını da hiss edirdi Fəxriyyə. Bu xeyirxahlıqdan doğan mü-
layim, itaətkar bir xristian sevgisinə bənzəyirdi. Həm də Fəxriyyə 
bəlkə də Elçinsiz də yaşaya bilməyəcəyini, dumanlı bir şəkildə 
beynindəki fikirlər arasından kölgətək keçirdi. Çünki Elçinlə ar-
tıq müəyyən bir bağlılığı vardı Fəxriyyənin, ürəyinin bu bağlılılığı 
istəyib-istəməməsindən asılı olmayaraq, Fəxriyyə səbatsız deyildi 
öz düşüncələrində. Lakin həm də o Bəxtiyara qarşı olan sevgisində 
nə isə bir mənəvi çatışmazlıq hiss edirdi. Hiss edirdi ki, sevgisinin 
şirinliyi nə qədər xumarlandırıcı olsa da həqiqətin sərt ucu bir o 
qədər duyğularını çılpaqlaşdırıb gərginlik həddində saxlayır. Bəlkə 
də belə bir vəziyyətdən sonra düşünmədən atdığı birinci addımdan 
sonra cəmiyyət içərisində öz mənəvi dayaq nöqtəsini itirərək uçuru-
ma yuvarlana bilərdi. Öz vicdanının həm də belə bir sədasını eşidirdi 
tez-tez öz qəlbindən Fəxriyyə: 
– Başqalarının istəklərini öz qəlbinlə ölçmə, ancaq başqalarına 
qarşı etdiyin hərəkəti öz qəlbinlə ölç, gör belə bir hərəkət sənə qarşı 
edilərdisə, nə cür təsir bağışlayardı sənə? Belə anlarda Fəxriyyə özü-
nü Elçinin yerində qoyurdu və az qala etdiyi hərəkətin xəcalətindən 
alışıb yanırdı və öz-özünü qınayırdı: 
– Gör bir Elçinə qarşı necə qəddarlıq etmək istəyirsən, Fəxriyyə. 
Yəni o qədər iradəsiz olmusan ki, bacarmırsan özünlə. Elə bil ki, 
318
dünyada yoxmuş Bəxtiyar. Yoxmuş… yoxmuş, yoxmuş… Sonra da 
heç sözünü tamamlayıb qurtarmamış üzr istəyirmiş sayaq öpürdü 
xəyalən Bəxtiyarın gözlərindən. Belə anlardan sonra Elçinə nifrət 
etməsə də, xatırlamaq istəmirdi onu bacardıqca. Əgər xatırlayırdı-
sa da, onun xatirələri yabanı bir çiçəyin vədəsiz görünüşü kimi yer 
tapmırdı özünə Fəxriyyə qəlbində. Soyuq bir ehtiramla qəbul edilən 
qonağa bənzəyirdi bu xatirələr. 
Günəş öz hərarətini artırdıqca yavaş-yavaş ağacların şehli yarpaq-
ları quruyurdu. Səhər-səhər dənizə baxanda daha uzaqlarda duman 
kimi bir pərdə görünürdü. Günəş yavaş-yavaş yüksəldikcə bu pərdə 
də çəkilir, onun yerində dənizin daha uzaq intəhasızlıqları görünür-
dü. Süfrəni yığışdırmaqla məşğul olan Fəxriyyə bu intəhasızlıqlara 
baxır və öz ürəyində dənizin böyüklüyünə, genişliyinə, coşğunluğuna 
qibtə edirdi. Bəlkə də dəniz kimisə sevsəydi, heç nədən çəkinmədən 
ağuşuna alardı – deyə düşündü. 
Elçin elə həmin Elçin idi. Nahar etdikdən sonra şəhərə çıxan El-
çin bir də axşamüstü qayıtdı. Şəhərdə o, köhnə tanışlarından birinə 
rast gəlmişdi və o ki, var yeyib içmişdilər. Bağa qayıdanda az qa-
lırdı istidən ürəyi partlasın. Düzdür, içdiyi üçün hərəkətlərində öz 
sərbəstliyini itirdiyini demək olmazdı Elçinə, lakin danışığında du-
yulan müəyyən mənalı və mənasız ifadələrdən hiss etmək olardı ki, 
öz daxilində gizli saxladığı hisslərini qismən də olsa büruzə verir. 
Süsən bağ qonşuları Gülzargilin həyətində idi. Elçini rahat etmək 
üçün Fəxriyyə quyunun sərin suyundan bir-iki vedrəlik vannaya tök-
mürdü ki, Elçin də şalvarının ətəklərini bir qədər qatlayıb ayaqlarını 
bu suya sallamışdı. Könül də gülləri sulamaq üçün istifadə olunan 
qabda Elçinin əllərinə su tökürdü. Elçin də ovuclarını cütləyib buz 
kimi sudan üzünə çırpa-çırpa Könülə deyirdi: 
– Hə, Könül, axı sən demədin məni çox istəyirsən, yoxsa ananı? 
319
Deyəsən, bu sual dünyanın ən çətin suallarından birinə çevrildi 
onun üçün. Axı hansını bir-birindən çox istəyə bilərdi o. Odur ki, 
çıxış yolunu gah anasına, gah da atasına baxıb gülümsəməkdə görür-
dü Könül. Elçin isə hey əl çəkməyərək soruşurdu: 
– Könül, məni çox istəyirsən, yoxsa ananı? Nədənsə Elçinə 
baxdı-baxdı və Fəxriyyə yaxşı ki, anasının Gülzargildə olduğunu 
düşündü və sevindi. Ona görə sevindi ki, yaxşı ki, Elçini belə bir 
vəziyyətdə görmədi anası. Ona görə sevindi ki, bəlkə də Elçinlə ailə 
qurarkən səhvin bir ucunun da anası ilə bağlı olduğu halda, qızı-
nın əzab çəkdiyini görən Süsən daha çox iztirab çəkərdi. Elçinsə öz 
işində idi və təkrarən soruşurdu: 
– Axı sən demədin, Könül, məni çox istəyirsən, yoxsa ananı? 
Atasının hədsiz təkidindənmi, ya da nədəndisə Könül birdən hıçqı-
ra-hıçqıra ağlayıb evə tərəf getdi. Fəxriyyə onu çağırsa da, heç 
Fəxriyyəyə tərəf də gəlmədi. Fəxriyyə onun dalınca evə girdi. Könül 
ağzı üstə çarpayıya uzanıb ağlayırdı. Fəxriyyə Könülün saçlarını sı-
ğallayıb bir ana nəvazişi ilə dilləndi: 
– Niyə ağlayırsan, mənim qəşəng qızım, gözəl qızım, ağlama. 
Könül ağlamasına ara verib kövrək səslə dilləndi: 
– Axı mən sizin ikinizi də çox istəyirəm. Fəxriyyə Könülün yaşlı 
gözlərindən öpüb dedi: 
– Bəs niyə onda atana da belə cavab vermədin? Könül yenə də 
dodaqları titrəyə-titrəyə cavab verdi: 
– Axı, o deyir hansımızı daha çox istəyirsən? Fəxriyyə uşağın 
sadəliyinə başını buladı və onu qucağına götürüb gülə-gülə dedi: 
– Ay mənim sevincim, bir də səndən o belə soruşsa, deyərsən hər 
ikinizi. Fəxriyyənin gülüşü Könülə də sirayət etdi, o da gülümsədi. 
Fəxriyyə Könülü həyətdə qucağından yerə qoydu. Könül yerə düşən 
kimi Elçinin yanına qaçdı və dedi: 
320
– Ata hər ikinizi çox istəyirəm, səni də, anamı da. Deyəsən, 
bayaq Könülün ağlayıb getməsi Elçini kövrəltmişdi. Bayaqkı 
vəziyyətindən əksinə indi o, Könülü yanına çəkib başını sığalladı və 
dedi: – Elə mən də hər ikinizi çox istəyirəm, Könül. Bu nəvazişdən 
xoşlanan Könül daha orda dayanmayıb öz evciyinə qayıtdı. Tulla-
na-tullana xoşbəxtcəsinə öz evciyinə tərəf qaçan Könülün dalınca 
baxan Elçin hiss etdi ki, bir az bundan qabaq yalan danışmışdı, o, 
təkcə Könülü çox istəyirdi. Elçinin Könülə hər ikinizi çox istəyirəm 
dediyi sözlərin, Bəxtiyarlı sevgisinə görə ürəyində sıxıntı keçirən 
Fəxriyyə, Elçinin Könülün ardınca baxarkən düşündüklərini heç bir 
vaxt bilməyəcəkdi. Bu anlarda Elçin həm də hiss etdi ki, öz qəlbi ilə 
nə qədər mübarizəyə girişsə də, Fəxriyyəni bu qəlbin daimi sakini edə 
bilmirdi, bacarmırdı özüylə. Bacarmırdı öz qəlbinin səbatsızlığı ilə, hiss 
etdi Elçin bunu. Ancaq yenə də özünü bir daha sınamağı qərara gəlibmiş 
kimi üzünü Fəxriyyəyə tutub gülümsər sima ilə dilləndi: 
– Hə, Fəxriyyə, vaxtın özün təyin elə şəhərə köçməyimizin. 
Nədənsə Elçinin bu sözlərinə Fəxriyyə elə sevindi ki, bəlkə də 
son aylarda Elçini ürəyinə ilk dəfə yaxın bildi. Elçin artıq van-
nadan ayaqlarını çıxarıb rezin şap-şapılarının üstünə qoymuşdu. 
Fəxriyyə vannanın suyunu atdı və içərisini yaxalayıb bir kənara 
qoydu. Sonra Elçinin yanında oturacaqda əyləşdi. Günəş qüruba 
tərəf əyildiyindən istiliyi bir az azalmışdı. Oturacağın bir tərəfinin 
gövdəsinin söykəndiyi tut ağacının yarpaqları astaca xışıldayırdı. 
Dənizdən əsən sərin meh həm də təmiz hava gətirirdi. Təbiətin belə 
bir görünüşündən yaman xoşlandı Fəxriyyə. Əslinə qalsa, Elçinin 
dediyi sözlərin təsiri daha çox idi onun sevincində və bu sevinc his-
sinin təsiri ilə dünya gözəlləşmişdi Fəxriyyənin gözlərində. 
İndi Elçinin tünd içki iyi verən nəfəsindən gələn qoxu da qıcıq-
landırmırdı onun əsəblərini. Ancaq başqa vaxtı dünyada ona ən əzab 
321
verən şey Elçinin belə spirt qoxulu nəfəsinin öz yaxınlığında, bəzən 
hətta boynunda, boğazında hiss etməsi idi. İkrah hissiylə baxardı 
belə anlarda Fəxriyyə Elçinə. İndi isə bütün bunlar arxa plana keç-
mişdi, sevindirmişdi Elçin Fəxriyyəni öz ürəyincə. Deyəsən Elçinə 
də sirayət edirdi yavaş-yavaş Fəxriyyənin bu halı. İndi Elçinə elə 
gəlirdi ki, o sevir Fəxriyyəni, yalnız Fəxriyyədir onun ürəyinə ən 
yaxın həmdəm. Həmişə belə anlarda öz həyatından razı idi, şəhərə 
köçüb gələcəkləri üçün. Öz qəlb istəklərinə daha yaxın olacağı üçün. 
Lakin həm də Fəxriyyə qorxunc bir intizarla öz taleyini kənardan 
izləyən şəxsə bənzəyirdi. Elə bir şəxsə ki, taleyində baş verə biləcək 
vəziyyətlərdə heç bir dəyişiklik etməyə çalışmayan və taleyinin hər 
bir oyunu ilə mütiliklə razılaşan bir şəxsə. Fəxriyyə öz çiçəyinin 
ətrindən məst olan bənövşəyə bənzəyirdi indi. Məstlikdən, xumar-
lıqdan başını aşağı salıb xəyallara dalmışdı indi. Bəlkə də nagəhan 
uzanan bir əl öz ətrindən məst olan bənövşəni bir an dərib apara bil-
diyi kimi, heç özü də hiss etmədən öz sevgisi üçün qurban getməyə 
yaxınlaşırdı belə anlarda Fəxriyyə. O öz xoşbəxtliyinin Elçinli 
günlərdə olduğuna özü-özünü inandırmağa çalışdıqca, heç özü də 
hiss etmədən, inanırdı bəlkə də qisməti olacaq Bəxtiyarlı günlərin 
səadətinə. İnanırdı Bəxtiyara qarşı olan öz sevgisinin təmizliyinə, 
müqəddəsliyinə. İnanırdı bəlkə də həyatda ən çox qorxduğu işlərdən 
birinin, hər şeyi Bəxtiyara qurban verəcəyi işin başına gələcəyinə. 
İndi Elçinlə yanaşı oturduğu bir anda, fikrinin qarışıq dumanları ara-
sında güclə sezirdi Elçinin çöhrəsini Fəxriyyə. Ancaq həm də hiss 
edirdi ki, bu çöhrədə duyulan sevinc qarışıq təbəssümdə onun da 
payı var yəqin. Dünyada nə qədər ki, insanlar yaşayır, yaşayacaq hər 
ürəkdə sevgi də, intizar da. Dünyada nə qədər ki, insanlar yaşayır, 
dünya xali olmayacaq sevincdən, kədərdən. Dünyada nə qədər ki, 
insanlar yaşayır, yaşandıqca gözəl olacaq dünya da. 
322
Süsən Gülzargildən qayıdanda Fəxriyyə ilə Elçinin yanaşı oturub 
söhbət etdiklərini gördü və ürəyində öz-özünü danladı ki, niyə bir 
az çox qalıb söhbət etmədi Gülzarla ki, uşaqlar daha sərbəst olsun-
lar. Həm də Süsən gələndə özünü o qədər də yığışdırmadığı üçün, 
ürəyində bir az acığı tutdu Elçinə.
*** 
Sevdiyinin səadəti elə sənin səadətindir. Əgər sevirsənsə, qoruya-
caqsan onun şəxsi ləyaqətini. Həyatda heç kəs öz sevdiyinin başqa-
larının qeybətindən doğan diqqət mərkəzinə çevrilməsini istəməz. 
İnsanların sevgiləri, iztirabları da kökü ilə torpağa bağlı olan bir ağac 
kimidir. Elə ki, onlar insan qəlbində özünə yer tapdı, insanların hiss 
və düşüncələrinə hakim kəsilməyə başlayacaqlar. İnsanlar yaranmış 
hisslərinin bəlkə də onların taleyində dəyişiklik edə biləcək gücünü 
o vaxt hiss edirlər ki, onda bu hisslər artıq insanların müxtəlif duy-
ğu və düşüncələrinə hakimlik etməyə başlayır. Və yalnız o zaman 
insana böyük iradə və dözüm lazım olur ki, öz sevincinə, kədərinə 
ağlı ilə hakimlik etməyi bacarsın. Hakimlik etməyi bacarsın və həm 
də yaşasın öz eşqinin ilahi qüdrəti ilə. İndi Bəxtiyar da belə bir 
vəziyyətdə idi. 
Düzdür, o, Fəxriyyəni dünyalar qədər sevirdi, lakin həm də başa 
düşürdü ki, bu sevginin alovu özlərinə də bədbəxtlik gətirə bilər 
bir vaxt. Elə ona görə də Fəxriyyənin səadəti naminə, elə bəlkə də 
Fəxriyyənin səadətini özününkü hesab edə-edə yaşayırdı Fəxriyyəsiz, 
Fəxriyyənin xəyalı ilə Bəxtiyar. Fəxriyyəyə can ata-ata Fəxriyyədən 
uzaq gəzməyə çalışırdı hər vaxt. Lakin bu heç də asanlıqda başa 
gəlmirdi. Bu ayrılığın əzabını yuxusuz keçirdiyi gecələrində hiss 
edirdi Bəxtiyar. Kimin üçün öz şirin yuxusundan artıq sevdiyini 
düşünmək daha xoşdur, o bilər belə yuxusuz gecələrin dadını. Ancaq 
323
kim nə deyir desin, sevgi qismətli olmaq xoşbəxtlikdir, özü də böyük 
xoşbəxtlikdir. Adi olmur insan, həm də adiləşmir özünə öz qəlbi in-
sanın, sevərkən. Qəlbi sevgi ilə döyünən insan xeyinxahlıqla öz sev-
gisini bölmək istəyir, başqaları ilə şərik olmaq istəyir həm də başqa-
larının kədərinə. Bax budur sevən insanın böyüklüyü, gözəlliyi, qey-
ri-adiliyi. Sevməyi bacaranlar bu sevgidən yaranan həsrətə, iztiraba 
da dözməyi bacarırlar. Bacarırlar öz sevgilərini bəzən öz içlərində 
boğmağı da. Bacarırlar taleləri ilə razılaşmasalar da, sevdiklərinin 
xatirinə öz talelərinə itaətkar olmağı da. Kim deyir ki, sevənlər kor 
olur, kor olmurlar sevənlər, sadəcə tutmağı bacarırlar insanların 
gözlərinə xoş olan ən gözəl hissi ifadələrini və öz qəlblərini daha 
çox oxşamağı bacaranları isə sevirlər qanunauyğun bir hal kimi. 
Çünki sevənin gözünə, könlünə daha çox xoş gəlir həmin sevən kəs. 
Bəxtiyar da beləcə sevirdi Fəxriyyəni. Sevirdi dənizdə ağaran bir 
ümid yelkəni kimi, sevirdi baxışları ilə ürəyini titrədən bir pəri kimi, 
sevirdi günəşə boylanan çiçəklər kimi. Bilmirdi qarşıda onu nələr 
gözləyir, bilmirdi son qisməti nə olacaq, bilmirdi ümid etmək olarmı 
bu sevginin vüsalına, ancaq sevirdi Fəxriyyəni. İnsana möcüzə kimi 
görünən hadisələr son nəticədə insan ağlının qarşısında öz sirrini 
açsa da insan yenə də öz tale qismətində möcüzələr olacağına inanır. 
İnsanın bu inamını onun sadləlövhlüyü kimi qiymətləndirmək lazım 
deyildir. İnsanın bu inamında da bir əzəmət var. Bu əzəmətin kökü 
ondadır ki, insan, hər hansı bir qəlb istəyini, bəlkə də mümkün hesab 
edilməsə də həyata keçəcəyinə inanır. Bu inamın arxasında insanla-
rın bəlkə də müəyyən istiqamətdə yönəldilmiş fəaliyyəti durur. Həm 
də unutmaq lazım deyildir ki, fəaliyyətsiz həyat məhvə məhkumdur. 
Ona görə də insan öz taleyi ilə razılaşsa da, razılaşmasa da, hər hansı 
bir məqsəd uğrunda daim mübarizə aparmalıdır. Elə bir mübarizə ki, 
başlanğıcında da, sonunda da insan mühakiməsinin əzəməti duyul-
324
sun. Demək olmazdı ki, Bəxtiyar fəaliyyətdən kənarda qalırdı, ancaq 
bir qədər tənhalığı sevirdi. Bəlkə də şəhərdə Bəxtiyarın adamayo-
vuşmazlığı onun daxili iztirablarından doğurdu. O iztirablardan ki, 
həm də sevirdi o iztirabların kədərini də. O iztirablardan o iztirab-
lara özü könüllü qurban etmişdi həyatının müəyyən çağlarını. Son 
zamanlar özünün təkliyə daha çox meyl etdiyindən yaman narahat 
olmağa başlamışdı Bəxtiyar. O, çox gözəl başa düşürdü ki, tənhalığa 
meyl edərək öz düşüncələrinlə daim tək qalmaq ən azı mənəvi sar-
sıntıya səbəb ola bilər və bu da ruhi bir hal kimi nöqsanına çevrilə 
bilər insanın. Odur ki, bu halı aradan qaldırmaq üçün daha tez-tez 
qardaşı və ya bacısıgilə gedir, iş yoldaşları ilə daha əhatəli söhbətlər 
edirdi. Əvvəllər hiss etmişdi ki, çox vaxt etdiyi söhbətlər rəsmiyyət 
dairəsindən kənara çıxmır. Ancaq özü bilə-bilə bu sərhədi pozduqca 
özündə və yoldaşlarında yeni keyfiyyətlər üzə çıxdığını hiss edirdi 
Bəxtiyar. Hiss edirdi ki, yalnız özün insanlara yaxın olduqca, onla-
rı da özünə yaxın edə bilərsən. Əks təqdirdə, qapalı qəlbinlə kimsə 
təmasda olmaq istəməz. Axı, özün yaxınlıq etməsən, başqaları hara-
dan bilsinlər ki, sənin qəlbində hansı hisslər yaşayır və sən kimsən. 
İnsan əvvəlcə başqa bir insanla münasibət yaratmaq istəyərkən 
«bu sən kimsən» sualına cavab almaq istəyir və bu cavab onu qane 
edirsə, öz münasibətini davam etdirməyə çalışır. Əks təqdirdə, bir 
bəhanə ilə uzaqlaşmaq istəyir «sən kimsən» sualına cavab almadı-
ğı kəslərdən. Ancaq yenə də axtarır, axtarır insan öz qəlbinə daha 
yaxın olan başqalarını. Sanki bununla başqaları ilə birlikdə özlərini 
də kəşf edirlər insanlar. Axı hər kəs özü kimi qəlb sahibi ilə daha çox 
yaxınlıq edir. İnsanlar öz ürəklərinə daha yaxın olan kəsləri axtar-
maqla, öz sevgilərini, öz talelərini zaman-zaman yaşadırlar. Axtarır-
lar insanlar öz xoşbəxtliklərini bununla sanki. Lakin bəzən insanlar 
heç özləri də bilmirlər ki, nə xoşbəxtlik, nə sevinc, nə də ki, kədər 
325
axtarmaqla tapılası deyil. İnsan öz arzularına çatmaq üçün öz səadəti 
uğrunda mübarizə aparmalıdır. Xoşbəxtlik asanlıqla əldə edilsə ucuz 
qiymətləndirilər. Lakin bu heç də o demək deyildir ki, hər hansı bir 
xoşbəxtliyə çatmaq üçün hökmən çətinliklərlə üzləşmək lazımdır. Bu 
o deməkdir ki, xoşbəxtliyin qədrini bilmək lazımdır. Qədrini bilmək 
lazımdır insanların da. Çünki xoşbəxtliyi də, sevinci də, kədəri də 
yalnız ən ali varlıq olan insanlar bütün dolğunluğu ilə duyurlar. Yal-
nız insanlar hiss edirlər parlaq günəşi, geniş açıq səması olan bu dün-
yada yaşamağın gözəlliyini və bütün bunları hiss etdikcə Bəxtiyar iş 
yoldaşları ilə daha çox yaxınlaşırdı, qəlbən daha çox bağlanırdılar 
bir-birlərinə. Elə bu günlərdə iş yoldaşı Eldarla etdiyi söhbətlər də 
ona mənəvi qida verdi. Ruhi tarazlığını sahmanlı etdi. Dünyada in-
sanların qəlbən bir-birinə yaxın olmasından gözəl hal yoxdur. Bir-
birinə qəlbən yaxın olduğunu hiss etdikcə, sevir onda insanlar həyatı 
da. İndi Bəxtiyar da belə bir vəziyyətdə idi. Fəxriyyəli bir dünyada 
yaşamaq xoş gəlirdi ona həddindən artıq.
Həyat məhək daşı kimi insan ürəyində iz salmış xatirələri 
sürtə-sürtə hamarlamağa çalışır, lakin ən dərin iz salmış xatirələr 
uzun müddət yaşamaq qabiliyyətinə malikdirlər insan ürəyində. 
Kədərli də olsa, sevincli də olsa insan qəlbinin xatirələri həmişə 
doğma olmuşdur özünə. Bəlkə də elə xatirələr var ki, xatırlanma-
sını istəmir insan, lakin könlünün bir bucağında bilir ki, yer ver-
mişdir bu xatirələrə sığınacaq kimi və zamanın müəyyən anların-
da insan özü istəyir ki, bu xatirələrə qovuşsun bir müddət. Nədən 
irəli gəlir bunlar? Nə üçün insanlar bəzən həyatın ömürlərində 
xatirəyə çevrilmiş bir çox anlarını özlərindən uzaqlaşdırmağa ça-
lışsalar da, tamamilə unutmağı bəlkə də istəməzdilər bu xatirələri. 
Ona görə ki, bir daha geriyə qayıtmayacaq günlərin vüsalı yaşayır 
bu xatirələrin qoynunda. Bəxtiyar üçün də əlçatmazlığa dönmüşdü 
326
Fəxriyyəli günlər. Bəxtiyar yalnız xəyallarında, xatirələrində yaşada 
bilərdi Fəxriyyəli günləri və yaşadırdı da. Zamanın unutqanlığı silə 
bilməzdi Fəxriyyəli günlərin sevincini, kədərini onun yaddaşından. 
Bu gün də beləcə Fəxriyyəli xəyallar içərisində Xəzərin mavi sularını 
seyr edirdi Bəxtiyar. Ətrafında qaynayırdı həyat dünyanın varlığını 
təsdiq edirmiş kimi. Müxtəlif çiçəklərə bənzəyən tək-tək, ya dəstə-
dəstə insanlar axışırdılar müxtəlif istiqamətlərə. Lakin nə Xəzərin 
mavi suları, nə də müxtəlif istiqamətdə axışan insanlar açmırdılar 
Bəxtiyarın eynini. İnsanların hiss və düşüncələri də sonsuzluğa baş 
alıb getdikcə qəribsəmişlik hissi keçirirdi sanki. Bu hissin arxasında 
isə təlaşdan çox nigarançılıq dayanır. Öz taleyindən, sevdiyin adam-
ların taleyindən nigarançılıq. İndi Bəxtiyarın da fikri sonsuzluğa baş 
alıb getdikcə öz taleyindən, Fəxriyyənin taleyindən nigarançılığı 
artırdı. Bax bu anlarda Fəxriyyəni heç olmasa kənardan-kənardan 
görmək ümidi ilə elə alışıb-yanırdı ki, Bəxtiyar, taleyin amansız-
lıqlarına nifrət edirdi adam onun bu halını gördükcə. Lakin istəklə 
həyat həqiqətləri, mənfi və müsbət ədədlər kimi bir-birindən sıfır 
başlanğıcının əks tərəfləri kimi ayrılır. İstəklər böyüdükcə həqiqətə 
çevrilməsi daha da çətinləşir, sanki uzaqlaşır onlar həqiqətdən öz 
böyüklükləri ilə. İndi Fəxriyyəni görmək, onunla qovuşmaq istəyi 
də Bəxtiyar üçün bu anlarda qeyri-real bir həqiqət idi. İndi Bəxtiyar 
hardan biləydi ki, bu anlarda Fəxriyyə anası ilə, öz köhnə rəfiqələri 
Dilşadla Rənanın yolunu gözləyirlər. Həyat hamı üçün həyatın hər 
bir anında eyni dərəcədə bağışlamır sevinci, kədəri. İndi Bəxtiyarın 
darıxdığı bu anlarda heç gözləmədiyi halda, bəlkə də iş yoldaş-
ları arasında qəlbən özünə ən yaxın bildiyi Eldar yaxınlaşdı və 
özünəməxsus mülayim bir səslə salamlaşdı və dedi: 
– Sən beləsən də Bəxtiyar, sevirsən təkliyi. Sonra ərkyana bir 
zarafatla: 
327
– Bəlkə mane oldum sənin tənha halına. Sonra da heç Bəxtiyarın 
danışmasına macal verməyib onun qolundan darta-darta dilləndi: 
– Bir yerdə dayanmaqdan bir şey çıxmaz, gəzmək lazımdır. 
Bəxtiyar gülə-gülə Eldara baxdı və dedi: 
– Haradan bilirsən ki, bax mən bu anlarımda tənhalığı xoşlayı-
ram hə... Sonra da ürəyindən yana-yana keçirdi: 
– Bax indinin özündə Fəxriyyə ilə bircə anlıq görüşüm üçün 
nələri qurban verməzdim, İlahi, nələri. Sonra yenə də üzünü Eldara 
tutub ürəyəyatımlı bir halda dilləndi: 
– Düzünə qalsa, gördüyün kimi, tək idim və bu təkliyimdən 
yaman darıxırdım, nə yaxşı ki, rastlaşdıq. Yavaş-yavaş gəzək dün-
yanın əlvanlığını daha çox duymaq üçün. Bəxtiyar qət etmişdi ki, 
Fəxriyyənin xəyalı ilə yaşadığını heç kəs, heç kəs bilməməlidir öm-
rünün sonuna kimi. Heç kəs bilməməlidir onun qəlbinin Fəxriyyə 
istəklərini. Yalnız özü, yalnız özü yaşamalıdır Fəxriyyəli xəyalların 
sevinci, kədəri ilə. Həm də Fəxriyyə üçün, ona qarşı tuşlanan bir 
silaha çevrilə biləcəyindən qorxurdu bu hisslərin. Bəxtiyar bilirdi ki, 
bəzi duyğuları öz qəlbindən kənara çıxarmaq olmaz. Əks təqdirdə, 
özün-özünə xəyanət etmiş olarsan elə bil. Ona görə də Bəxtiyar 
başqa bir yol seçib özü-özünə qarşı xəyanət edə bilməzdi. Onun 
üçün yeganə yol bu idi: boğmağı bacarırsa boğsun ərli bir qadına 
qarşı olan öz sevgisini ürəyində, bacarmırsa, daha onu öz qəlbindən 
kənara çıxmağa qoymamalıdır, yaşamalıdır gizli-gizli öz qəlbində öz 
sevgisi ilə. Hər hansı bir istəyin öz qəlbində yaşaması üçün insanlara 
hədd qoymaq olmaz, lakin hər hansı bir qəlb istəyini həyata keçirmək 
üçün fəaliyyət göstərmək istəsən, bu istəklərin həyata keçməsi üçün 
maneəyə çevrilən sərhədlərlə hesablaşmaq da lazım olur bəzən. Düz-
dür, çətin olur hüdudsuz qəlb dünyası olan insanın müəyyən hədd 
daxilində həyat həqiqətləri ilə üzləşməsi, lakin bir insan kimi insan 
328
öz şəxsi ləyaqətini qorumaq istəyirsə, hesablaşmalıdır qarşısına çıxan 
sərt həyat həqiqətləri ilə. Eldarla irəlilədikcə Bəxtiyarın düşüncələr 
selində axırdı bu fikirlər. İnsan ki, insan, ürəyində də bir dünya var, 
yaşadığı dünya kimi. Elə bir dünya ki, əlvanlığı ilə heç də bu dünya-
dan geridə qalmaz, düzünə qalsa. Elə bir dünya ki, sevir o dünyanı 
da, qoynunda yaşadığı dünya kimi insan. İndi Bəxtiyar da belə bir 
vəziyyətdə idi. Sevirdi qoynunda gəzdiyi dünyanı da, qəlbində ya-
şatdığı Fəxriyyəli dünyanı da. Müəyyən hadisəyə münasibətdə insan 
düşüncələrinin son həddi yoxdur, lakin insan hər hansı bir məsələyə 
dair öz münasibətində müəyyən qənaətə gəlir ki, bu qənaətlər də hər 
hansı bir başqa məsələyə münasibətdə insanın mövqeyini həll edir. 
Bax indi nə Bəxtiyarı, nə də ki Eldarı hər hansı bir məsələyə dair öz 
fikrindən döndərmək çətin idi. Lakin onların bu istəklərindən asılı 
olmayaraq başqa bir məsələyə münasibətlərində bir eynilik yarana 
bilərdi. Yenə də sözə birinci Eldar başladı. O bir qədər tərəddüd edir-
miş kimi, Bəxtiyar... – deyib susdu. Sonra əlavə etdi: 
– Tanışlığımız müddətində qəlbim sənə daha çox yatmışdır. 
Bu aylar ərzində səndən səmimiyyətdən, xeyirxahlıqdan özgə bir 
şey görməmişəm özümə qarşı. Sevmişəm səni bir dost kimi, qar-
daş kimi. Hiss edirəm ki, sənin də mənə qarşı münasibətində elə bir 
keçilməyən sərhəd yoxdur. Aç qəlbini mənə, səni fikirli görürəm nə 
vaxtdır. Aç qəlbini mənə, kömək edə bilməsəm də boşalsın ürəyin bir 
az. Bəxtiyar Eldardan öz düşüncələrinə rəğmən nələr gözləyirdisə, 
bircə bunu gözləmirdi. Bircə bunu gözləmirdi, ona görə də sual dolu 
gözlərini səmimiyyətlə ona dikən Eldara əvvəlcə təəccüblə, sonra 
diqqət və maraqla və nəhayət, məhəbbət və mehribanlıqla baxıb ya-
vaş-yavaş dilləndi: 
– Mən də sevmişəm səni bir dost kimi, qardaş kimi. Mən ürəkləri-
miz arasında sərhəd yaratmaq fikrində deyiləm, lakin... mənə elə 
329
gəlir ki, sənə belə görünür Eldar. O bu sözlərlə həm özünü, həm də 
Eldarı əmin etdi ki, qaranlıq gecələrə füsunkarlıq verən ayı bəlkə 
də tənha seyr etmək insanda daha xoş duyğular yaradır. Dinməzcə 
öz düşüncələrinə dalan Bəxtiyar da, Eldar da beşik kimi yırğalanan 
dənizə baxırdılar lal bir sükutla.
***
İnsan dözümlü olur. Həyatın sınaqlarından bir-bir çıxdıqca hiss 
edir bunu insanlar. İnsan dözümlü olur. Sinəsinin qəfəs olduğunu 
hiss edəndə, ürəyində bir daha duyur bunu. Həm də bəlkə ağır izti-
rablardan, dözülməz həyat imtahanlarından sonra həyatda mümkün 
olsaydı yenidən yaşamaq istəyi ilə dözümlü olduğunu bildirir insan. 
Bu gün Fəxriyyəyə nəzər salanda hiss etmək olmazdı ki, o, səhərə 
qədər öz qəlbi ilə oyaq qalıb, azı min dəfə öz taleyinə nifrət edib. 
Bu gün Fəxriyyəyə nəzər salanda hiss etmək olmazdı ki, öz köhnə 
rəfiqələri ilə şən-şən danışan, anasının baxışlarına məhrəmanə bir 
təbəssümlə gülümsəyən, Könülün totuq əllərinə bulaşmış şokoladın 
şirəsini bir ana nəvazişi və danlağı ilə silən, hətta qadınların daha 
sərbəst olması üçün şəhərə gəzməyə çıxan Elçini barmağı ilə zara-
fatyana hədələyərək – çox ləngimə ha, – söyləyən Fəxriyyənin qəlbi 
necə bir iztirab sahibidir. Dünyanın taleyi bəlkə də qadın əllərinə 
tapşırılsaydı, həyat daha gözəl və füsunkar bir tərzdə inkişaf edərdi. 
Çünki qadın qəlbi çiçək kimi zərif və gözəldir. Bu gün Fəxriyyə 
üçün ən xoş günlərdən biri idi. Sanki öz köhnə rəfiqələri Dilşadla 
Rənanın gəlişi Fəxriyyəni geriyə, xoş xatirələr bolluğu ilə seçilən öz 
gəncliyinə qaytarmışdı. Arzulanan həyat istəkləri çoxdur. Fəxriyyə 
belə bir günü də çox arzulamışdı. Həm də bir şey Fəxriyyə üçün 
xoş təsir buraxırdı ki, Dilşad da, Rəna da Fəxriyyənin bu gününü 
də dünənki kimi sevirdilər. Bəzən belə olur ki, köhnə dostlar bir-
330
biri ilə görüşərkən söhbətləri ancaq birgə keçirdikləri zamanın hü-
dudları çərçivəsində olur. Belə dostlar insan üçün nə qədər əziz olsa 
da, nəhayət ki, yenidən ayrılanda əvvəlki qədər heyfslənmirsən bu 
ayrılığa. Lakin Fəxriyyənin rəfiqələri Fəxriyyə üçün əziz olaraq 
qalacaqdılar həmişə, çünki onlar bir-birlərinin hiss və duyğuları ilə 
qaynayıb qarışmağı bacarırdılar həmişə. Fəxriyyə bunu hiss edir-
di. Onlar bir neçə saat idi ki, şirin-şirin söhbət edirdilər. Bu müddət 
ərzində öz keçmişlərini də xatirələrində yaşamışdılar sevə-sevə. İndi 
isə Fəxriyyə rəfiqələrinə öz yeni sevincini bildirməyə tələsdi. O, Dil-
şada və Rənaya baxıb sevinc bildirən bir hal ilə dilləndi: 
– Daha bir yerdə tez-tez olacağıq, biz də şəhərə köçürük. 
Dilşad da, Rəna da səmimi bir istəklə Fəxriyyəni təbrik etdilər 
və onu qucaqladılar. Fəxriyyə ərkyana bir nəzakətlə onları özündən 
aralayıb dedi: 
– Daha məndən nə istəyirsiniz, biz ki, bir yerdə olacayıq. Sonra 
Rəna bir az pıçıltı ilə: 
– Bəs necə oldu ki, Elçin razı oldu, axı əvvəlcə deyirdin o, razılıq 
vermir. Fəxriyyə: 
– Nə bilim, vallah deyib köksünü ötürdü və ürəyindən keçirdi: 
– Mənə bax ey, mənə, Elçin gör mənə nə cür xeyirxahlıq edir. 
Mən isə bəlkə də onun namusunu satmağa hazırlaşıram. Dilşad 
Fəxriyyəyə təbəssümlə baxaraq yalnız yaxın rəfiqələrin bir-birinə 
qarşı işlətdiyi ifadəylə dedi: 
– Səni sevməyən, hörmətini gözləməyən ürəkdən xeyirxahlıq 
gözləmək olmaz. Sonra yenə də üzünü Fəxriyyəyə tutub ona işarəylə: 
– Belə bir gözəli Elçin nə üçün sevməsin, nə üçün hörmətini sax-
lamasın axı? 
Onlar üçü də gülüşdülər. Lakin rəfiqələrindən fərqli olaraq 
Fəxriyyənin gülüşündə bir ürək ağrısı var idi və bu ağrılı duyğu ilə 
ürəyindən keçirdi: 
331
– Xeyirxahlıq məqsədi ilə edilən səyə qarşı xeyirxahlıqdan başqa 
çarə qalmır. Elçin pis-yaxşı mənim arzularımı yerinə yetirməyə ça-
lışırsa, mən onun bu xeyirxahlığına necə istehzalı bir duyğu ilə ya-
naşım, laqeydliklə ürəyimdə Bəxtiyarlı xatirələri yaşayım. Yox, yox, 
yox.... deyəsən mənim əzablarımın son həddi çatmışdır. Bir qərara 
gəlməliyəm, nə isə qəti bir qərara gəlməliyəm. Elə bir qərara ki, iz-
tirablarıma son qoymasa da, qərarsızlıqdan qurtarsın məni. Ancaq 
bu anlarda Fəxriyyənin öz daxili təlatümlərini boğmaqdan ötrü, 
susmaqdan başqa çarəsi qalmamışdı. Odur ki, o, stolun üstündəki 
boşalmış meyvə vazını götürüb evə keçdi. Soyuducudan meyvə 
götürərkən bəlkə də vaxtından bir az artıq ləngidi və nəhayət, özünü 
ələ alıb rəfiqələrinin yanına qayıtdı. Bu müddətdə həyətin o başın-
dakı çəmənlikdə, qoşa armud ağacının altında, Könül üçün yorğan 
sırımaqla məşğul olan Süsən də işini qurtarıb gəlmişdi. Bayaq Süsən 
Fəxriyyənin rəfiqələri ilə görüşüb bir az söhbət etdikdən sonra bəlkə 
də onlara sərbəstlik vermək üçün bu işlə məşğul olmağa getmişdi. 
İndi isə yəqin ki, rəfiqələrin bir-birlərinə ürəklərini boşaltdıqları-
nı yəqinləşdirmişdi. Əslinə qalsa bəlkə də Fəxriyyə qədər istəyirdi 
Süsən Dilşadı da, Rənanı da. Bəzən Fəxriyyə rayonda olanda, 
Fəxriyyəyə əli çatmayanda Fəxriyyənin qoxusunu onlardan aldığı 
vaxtlar az olmamışdı. Elə rəfiqələr də Süsəni bir ana kimi sevirdilər 
və bəlkə də bir növü bu sevgi üçün Fəxriyyəsiz günlərində Süsənə 
tez-tez baş çəkirdilər. Düzdür, ər evinin yeni şəraiti, bir çox ailə qay-
ğıları yeni çətinliklərlə üzləşdirirdi onları. Lakin bununla belə, sahil 
nə qədər çox olsa da, qağayı doğulduğu sahili heç vaxt unutmur. Nə 
isə... Süsən bu üç rəfiqəyə nəzər salıb ürəyində şükür etdi Allaha ki, 
Allah bir tərəfdən bağlayanda bir tərəfdən yol açır, necə ki, onun 
sonsuzluq qismətində də qayğı göstəriləcək kəslər, onların yoldaşları 
olacaqmış. Odur ki, xoş sima ilə rəfiqələri süzdü və dedi: 
332
– Fəxriyyə də buralı olandan sonra daha üçünüzü də bir yerdə 
tez-tez görərəm, mənim də sevinc payım artar. Düzünə qalsa heç 
vaxt Fəxriyyədən ayırmamışam sizi. Elə sizdən də çox razıyam 
ki, Fəxriyyə sevgisi ilə sevmisiniz məni. Bu da xoşbəxtliyin bir 
nişanəsidir. Dünya kainatın qoynunda üzən bir gəmidir, insanlarsa 
onun sərnişinləri. Həyatda insanları sevmək lazımdır, qəlbən özünə 
yaxın bildiklərini isə daha çox. İnsan üçün xoş əməl, xeyirxahlıq 
qalacaq həyatda. Sevin bir-birinizi. İnsanların bir-birinə qarşı olan 
sevgisi böyük xoşbəxtlikdir. Çünki insanların bir-birinə qarşı olan 
sevgisində insan qəlbinin ən nəcib duyğularının təcəssümü daya-
nır. Hər üç rəfiqə nurani sifətindən xeyirxahlıq yağan bu qadının 
səmimiyyətinə inanırdılar. İnanırdılar ki, ana deyə səslədikləri bu 
qadın onlara öz doğma anaları qədər əziz və sevimlidir. Bu vaxt Kö-
nül nənəsinə yaxınlaşdı və gündən yanmış qollarını onun boynuna 
dolayıb dedi: 
– Nənəcan, mənim yorğanımı düzəltdin? 
Süsən onun başını sığallaya-sığallaya dedi: 
– Nənən qurban, düzəltmişəm. Heç sənin işini də yarımçıq qoya-
ram, – deyə bildirdi və Fəxriyyəyə baxıb gülümsədi. 
– Düzəltmisən, onda bu axşam üstümə salarsan yatanda, – deyə 
Könül balaca pişik balası kimi nənəsinə sığındı. Süsən gülə-gülə iki 
barmağı ilə yüngülcə onun burnunu sıxdı və dedi: 
– Ay köpək qızı bu istidə üstünə yorğan örtəcəksən? Az qalır-
san gecə çıxıb cunalı miçətkəndən çöldə yatasan. Ümumi gülüşün 
içərisində Könülün də gülüşü eşidildi. Sanki bu gülüş Fəxriyyəyə qız 
anası olduğunu və Könülün də yavaş-yavaş böyüdüyünü xatırlatdı. 
Özünə yeni və bir qədər də təəccüblü gələn bir duyğu ilə ürəyindən 
keçirdi ki, bu gün-sabah Könülə beləcə gəlinlik yorğan-döşəyi də 
salacaq. Nədənsə bu duyğular Fəxriyyənin özünün da yaşının üstünə 
333
yaşlar gəldiyini xatırlatdı. Həm də düşündü ki, belə bir yaşda, belə 
bir vəziyyətdə öz sevgisinin əsiri olmaq necə də amansız bir faktdır.
 Ax, ürək, ürək... Sevməyi bacardığın kimi, əzab verməyi baca-
rırsan insana. Yoxdur elə bir qüvvə ki, dəyişsin sənin istəyini. Ar-
zuladığı bir şeyin əksinə hərəkət etməyi insanı məcbur etmək olar, 
ancaq ürəyi məcbur etmək olmaz. İndi Fəxriyyə də belə bir halda 
idi. Əslinə qalsa, öz qəlb istəklərinin əksinə hərəkət etməyə onu 
məcbur edən də yox idi, özündən başqa. Elə Fəxriyyənin əzabları 
da burdan başlanırdı. Bəlkə də kimsə onu nəyə isə məcbur etmək 
istəsəydi Fəxriyyə müxtəlif yollar, vasitələr arayıb tapardı öz ar-
zularını həyata keçirmək üçün. İndi isə... indi isə... Özü kəsmişdi 
öz yolunu Fəxriyyənin. Sanki həyatda iki Fəxriyyə var idi. Biri 
Elçinli bir dünyada adicə ailə həyatına uyğunlaşmağa çalışan, öz 
hisslərini boğmağı bacaran Fəxriyyə. Digəri hələ də Elçinli dünyaya 
uyğunlaşa bilməyən, Bəxtiyarı sevən, Bəxtiyarın sevgisi ilə yaşa-
yan Fəxriyyə idi. Nə çətinmiş insanın öz daxilində ikiləşməsi? Nə 
çətinmiş öz daxili məninlə mübarizə aparmağın? İndi Fəxriyyənin 
əzablarını artıran da elə bu mübarizə idi. Ağlı ilə hissi arasında 
gedən bu daxili mübarizə almışdı Fəxriyyənin gecəsini-gündüzünü 
öz əlindən. Dözülməz bir istəklə necə arzulayırdısa Bəxtiyarı, eləcə 
də dözülməz, həm də əzablı bir istəklə də qoruyub saxlamağa çalı-
şırdı öz Elçinli dünyasını. Bu dünya nə vermişdi ona, nəşəsindən çox 
kədər bəxş etdiyi üçünmü qəlbinə, beləcə qoruyub saxlamaq istəyirdi 
bu dünyanı. Yox, ailə müqəddəsliyinə xəyanət edə bilmirdi Fəxriyyə. 
Edə bilməzdi də. Çünki aldığı tərbiyəsi buna yol vermirdi, çünki 
öz hərəkətləri üçün cavabdehliyini düşünürdü. Bu gün Fəxriyyə öz 
rəngarəngliyi ilə xüsusilə seçilirdi. Çünki bu gün Fəxriyyə öz köhnə 
rəfiqələrini qəbul etmiş və yola salmış, həm də Elçin axşam rayo-
na qayıtmışdı. İndi dənizin uğultusundan başqa diqqət cəlb edəcək 
334
başqa bir səsin olmadığı sakit gecədə Fəxriyyə öz yumşaq çarpayı-
sında sakit-sakit uzanmışdı. Dənizin uğultusu diqqəti cəlb etməklə 
yanaşı, adamı əsrarəngiz xəyal qarışıq bir yuxuya səsləyirdi. Elə bir 
yuxuya ki, indi Fəxriyyə Elçinin yanında olmadığı bir müddətdə belə 
bir yuxuya getməyi daha çox istəyirdi. Könül də şirin-şirin yatırdı. 
Fəxriyyə yuxu ilə oyaqlıq arasındakı bir vəziyyətdə idi ki, anasının 
xoş, şirin və mülayim səsini eşitdi: 
– Qızım, yatmamısan ki? Fəxriyyə bir az tərəddüd duyulan bu 
səsdən həm də hiss etdi ki, anası qızının indi bəlkə də oyaqlıqdan 
çox yatmış olduğunu arzulayır ürəyində. Bunu hiss etdiyindənmi, 
nədəndisə anladı ki, anası ona bəlkə də ana ilə qız arasında çox az 
müzakirə edilən bir məsələ barədə danışmaq istəyir. Odur ki, bir 
qədər titrəklik duyulan bir səslə dilləndi: 
– Yox hələ yatmamışam, nə deyirdin ki, ana. Süsən bir qədər 
hikmətamiz və qüssəli bir səslə dilləndi: 
– Heç, qızım, dəniz uğultusunu eşitdim, qədim bir əfsanə yadıma 
düşdü. Deyir dəniz ona görə uğuldayır ki, vüsalına çata bilmədiyi öz 
sevgisinin qəlbində yaratdığı əzablara dözə bilmir, həm də dəniz ona 
görə pak və təmizdir ki, kimsəyə qarşı xəyanətdən həmişə uzaq ol-
muşdur. Daha nə Süsən dindi, nə də Fəxriyyə. Nə Süsən bu əfsanəni 
xatırlatmaqda öz fikrini bildirdi, nə də Fəxriyyə bir söz soruşdu. Həm 
də indi dəniz uğultusu Fəxriyyəyə bir şeyi xatırladırdı: dəniz pak və 
təmizdir ona görə ki, kimsəyə qarşı xəyanətkar olmamışdır. Nədənsə 
anasının dediyi bu əfsanəni eşitdikdən sonra Fəxriyyənin ürəyi bir 
qədər sakitləşdi. Çünki o da özünün dəniz kimi pak və təmiz oldu-
ğunu bilirdi. Ana danışığı bəzən həm məlhəmi, həm də qamçını əvəz 
edir övladı üçün eyni vaxtda. Süsənin sözlərindən sonra Fəxriyyə 
ürəyində həm xəcalət çəkdi, həm də bir yüngüllük duydu. Dünya-
da anadan qiymətli nə ola bilər övlad üçün. Fəxriyyə özü ana olsa 
335
da, bir daha hiss etdi bunu. Həm də öz hərəkətləri barədə bir daha 
düşünməyə başladı Fəxriyyə. Həm də ürəyindən keçirdi: 
– Yəni mən özümü, öz hisslərimi elə idarə edə bilmirəm ki, anam 
da təlaş keçirir. Anasının dəniz haqqındakı əfsanəsini dinlədikdən 
sonra sanki Fəxriyyə öz taleyi ilə birdəfəlik barışmışdı. Elə sakit, 
müti görkəmdə idi ki, ondakı bu dəyişikliyi düzünə qalsa Süsən 
bir qədər şübhəli görkəmlə müşahidə edirdi. Elə bil ki, o günkü 
söhbətdən sonra Fəxriyyənin dodağının gülüşü də bir qədər azal-
mışdı. Süsən bütün bunları övladına qarşı ana hissiyyatından do-
ğan bir duyğu ilə müşahidə edir və qızının vəziyyəti üçün daxili bir 
təlaş keçirirdi. Süsənə artıq sorğu-sual lazım deyildi. O hiss edirdi 
ki, Fəxriyyə Elçini sevmir. Lakin ər papaq deyil ki, xoşuna gəlmədi 
dəyişəsən. Adicə bir qoxlanmış çiçək bəzən başqası üçün öz əvvəlki 
təravətini itirir, bir halda ki, insan ola. Səhvsiz insan olmaz, lakin 
dalbadal səhvlərə yol vermək axmaqlıqdır. Fəxriyyə də tay uşaq de-
yildir ki, hər ağılsız meylə uysun. Bax bu cür fikirlər gecələr xələl 
gətiridi Süsənin rahatlığına. Süsənin qayğılarının sayı artmışdı son 
zamanlar bax bu cür fikirlərin ucbatından. Bu gün də Süsən qızının 
hərəkətlərinə fikir verir, nifrət edirdi həyatın şər qüvvələrinə. Bəlkə 
də onun daxili narahatlığından, nifrətdən çox övladının gələcək ta-
leyinin narahatlığından doğan bir ananın taleyinə qarşı üsyankarlığı 
var idi. Deyəsən, Fəxriyyə anasının onun üçün həyəcan keçirdiyini 
duymuşdu. Odur ki, anasının könlünü ala biləcək bir təbəssümlə ona 
yaxınlaşdı və dedi: 
– Ana deyirəm Elçinin nə saf ürəyi var ey, hər ikimizin, bəlkə 
də ən çox sənin xatirin üçün razılıq verdi şəhərə köçməyimizə. O 
bu sözləri elə səmimi bir ifadə ilə dedi ki, bir anda Süsənin bü-
tün şübhələrini alt-üst etdi. Ancaq bu bir anlıq çəkdi. Ana qızının 
336
təbəssümlü baxışları içərisində, qəlbinin dərinliklərində gizlətdiyi 
kədərini görməyə bilməzdi. Fəxriyyə davam edirdi: 
– Elə arzulayırdım ki, şəhərdə yaşamağı, çünki mənim əziz, 
mehriban anam da axı şəhərdə idi. O, ehtiraslı bir çılğınlıqla ana-
sının əllərini sıxdı və sonra da sinəsinə sıxdı. Elə bil ki, zamanın 
sınaqlarından çıxmış, damarları görünən bu ana əlləri onun çırpınan 
ürəyini sakitləşdirmək üçün yeganə məlhəm idi. Fəxriyyə o qədər 
sevindirici söhbətlər etdi, o qədər öz təbəssümündən anasına pay 
verdi ki, Süsən Elçinlə Fəxriyyə arasındakı münasibətlərinə aid öz 
düşüncələrinə şübhə ilə yanaşmağa başladı və ürəyindən keçirdi ki, 
bəlkə də mən səhv edirəm, ərlə arvad arasındakı anşayışdan hələm-
hələm baş çıxarmaq olmaz. Bir azdan Elçinlə Fəxriyyə barədə səhv 
fikrə düşdüyünü özü-özünə etiraf edən Süsənin də dodaqlarından 
əsil sevincdən doğan təbəssümlər görünməyə başladı. Fəxriyyəyə də 
elə bu lazım idi. O öz ürəyində özünü danlayaraq düşünürdü: 
– Özümün əzab çəkdiyim bəs deil, anamı da az qala qüssənin 
qoynuna atmışdım. Həm də bu hal Fəxriyyəyə öz hisslərini daha 
dəqiqliklə idarə etməyi bir daha xatırlatdı. Bu gündən Fəxriyyə 
Bəxtiyara qarşı olan sevgisində özünü daha amansız bir cəzaya məruz 
qoydu. O, Bəxtiyarın xəyalı ilə daha gizlin bir surətdə görüşməyi öz 
qəlbində qərarlaşdırdı. İnsan üçün öz kədərini içinə alıb susmaq hər 
şeyi həll edirmi? Əlbəttə ki, yox. Əks təqdirdə, sinəndən daş asmaq 
lazımdır, elə qara daş ki, dözsün sənin daxili iztirablarına duyğusuz-
duyğusuz. İndi Fəxriyyə də belə bir halda idi. Ancaq daş əvəzinə 
onun sinəsindən asılan öz ürəyi idi. O ürək ki, Bəxtiyar həsrəti yan-
ğısından od tutub yanırdı gecə-gündüz. O ürək ki, öz sevgisinin qur-
banı idi, asılmışdı Fəxriyyənin sinəsindən yana-yana. O ürək ki, öz 
dərdini anasından da gizlətməliydi Fəxriyyənin. Dünyanın işləri də 
bir bilməcədir. Həm də əzablar içərisində bir xoşbəxtlik axtarırdı o 
337
ürək də, o ürək sahibi də. Özü də gizli-gizli yaşadıqca bir sevginin 
xumarlığında.
Fəxriyyə Elçinin şəhərə köçmək təklifinin bir müddət həqiqət 
olduğuna inana bilmirdi. İnana bilmirdi taleyin belə sərt, lakin 
ürəyəyatımlı dönüşlərinin ola biləcəyinə. Lakin həyatın inkişafı o 
qədər qarışıq səbəb və nəticələr ardıcıllığı ilə bir-birini izləyir ki, daha 
bir an sonra səni nələr gözləyəcəyini bilmək olmur. Bilmək olmur ki, 
bu günün xoşbəxtliyində bəlkə də hazırlanan sabahın bədbəxtliyini 
və yaxud da əksinə. İnsanların tale qismətləri zəncir kimi bir-birini 
tamamlayır. Bu zəncirin halqası özündən əvvəlki və sonrakı ilə bağ-
lanmalıdır, bu qanunauyğun bir prosesdir. Yalnız insanların şüurlu 
fəaliyyəti hər bir halqanın formasını və vaxtı məlum müəyyən zaman 
ölçüsü və müəyyən hədd daxilində yerini dəyişdirə bilər. Nə isə... 
Fəxriyyə sevinirdi Elçinin razılığının arzu deyil, həqiqət olduğuna. 
İndi də yatdıqları otaqda, sabahın alatoranında yarıyuxulu Könülü 
və anasını gördü və öz sevincinin bir daha xəyal olmadığına inandı. 
Könül uzun qara kipriklərini bir-birinə keçirib şirin-şirin yatmışdı. 
Süsən də yatırdı. Onun yeri qara, üstündə yumru, ağ, şirnilər kimi 
kiçik dairələri olan ləçəyinin altından bir çəngə bozumtul tük çıx-
mışdı. Bəlkə də saçının xınasının vaxtı keçdiyindən belə çəhrayıya 
çalan rəngdə görünürdü anasının saçı. Asta-asta, həm də bir qayda-
da nəfəs almasından hiss olunurdu ki, o da yatıb. Nədənsə Fəxriyyə 
yarıyuxulu elə təsəvvür etdi ki, öz qızlıq dövrüdür. Bir azdan anası 
durub səhər naharını hazırlayacaq və ona da hər ikisinə xoş gələn bir 
danlaqla deyəcək: 
– Dur ay tənbəl, dur. Bilmirəm, bu yuxuda nə görmüsən? Fəx-
riyyə bu düşüncələr içərisindəykən birdən Könül öz yerində çevrildi 
və dərindən, bir qədər də nəfəsini titrədə-titrədə nəfəs aldı. Elə bil ki, 
Fəxriyyənin xəyal gölünün sükut səthinə bir daş atdılar. Fəxriyyənin 
338
xəyalları çilik-çilik oldu və Fəxriyyə ana olduğunu, bir az bundan 
qabaq düşündüklərindən çox-çox uzaq olduğunu xatırladı. Bir az 
bundan qabaq içərisində olduğu öz qızlıq xatirələrinə qapılmaq 
istədisə də, mümkün olmadı. Sanki hər şey dumanlı bir pərdə arxa-
sından çox-çox uzaq keçmişlərdən boylanırdı. Deyəsən, Fəxriyyə 
də yuxuya gedirdi. Çünki hərdən bu dumanlı pərdənin əsən sərin 
mehdən yavaş-yavaş yelləndiyini hiss edirdi və hərdən də bu duman-
lıq içərisindən Bəxtiyarın siluetini görürdü Fəxriyyə. Doğrudan da 
dəniz tərəfdən sərin bir meh əsirdi. Adamın əsəblərini sakitləşdirən 
bu sərinlik Fəxriyyəyə şirin röyalı bir səhər yuxusu gətirmişdi. 
Günəşin üfüqdən öz şəfəqlərini hər yerə bərabər səpələdiyi bu səhər 
Elçinlə Diləfruz da ana bala mərhəmliyi ilə həyətdəki böyük tut 
ağacının altında oturub söhbət edirdilər. Yayın axır ayı olduğun-
dan səhərin bir az bozumtula çalan havasında az da olsa üşərgənlik 
hiss edirdi Diləfruz. Bəlkə də bu soyuqluq Elçinlə söhbətdən sonra 
hopmuşdu onun bədəninə. Çünki öz balasını uçuran quş yuvasın-
da da bir müddət belə soyuqluq hiss olunur. İndi də Elçin şəhərə 
köçmək istədiyini bildirmişdi anasına. Düzdür, Diləfruz oğluna bir 
atanla da məsləhətləş desə də, oğlunun üzünə baxan kimi bildi ki, o 
hər şeyi qət edib. Bircə onun fikri ilə razılaşmaqdan başqa çarələri 
qalmayıb Diləfruzgilin və bütün qaynanalar kimi, bəzən işin mayası 
oğlunda olsa da, hər günahı gəlində gördükləri kimi, o da ürəyində 
Fəxriyyənin qarasınca deyindi: 
– Elə çoxdan uşağın beynini doldurmuşdu şəhərə köçək, şəhərə 
köçək – deyə Fəxriyyə. Axır ki, arzusuna çatdı, indi dincələr. An-
caq bir çoxları kimi elə də səbirsiz deyildi Diləfruz, odur ki, saxladı 
hələlik öz narazılığını içərində. Bəlkə də bir növ Elçinin qətiyyətindən 
qorxdu, dillənmədi. İndi deyilərsə, sözünün təsirsiz qalacağını hiss 
339
etdi. Həm də hiss etdi ki, artıq Elçin əldən çıxıb, onu geri qaytarmaq 
mümkün deyildir. Ancaq həm də dilini saxlaya bilmədi və dedi: 
– Süsənlə də məsləhətləşmisən də yəqin. Elçin bəlkə də bir az fikirli 
olduğundan onun sözlərindəki istehzanı duymadı və yavaşdan dedi: 
– Bəli. Nədənsə Elçin şəhərə köçmək barədə öz təklifini Fəxriy-
yəyə bildirdikdən sonra öz ürəyində bir boşluq yarandığını da hiss 
etmişdi. Elə bir boşluq ki, nə o vaxtdan bəri Elçin bu boşluğun yerini 
doldura bilirdi, nə də nə ilə doldurmaq lazım olduğunu anlayırdı. 
İnsan ürəyi qəribə olurmuş, bəzən dolu olanda əzab verdiyi kimi, 
öz boşluğu ilə də adamı incidirmiş. Dünyada nə tam xoşbəxtlik, 
nə də tam bədbəxtlik yoxdur, hər şey nisbi və dəyişkəndir, özü də 
şəraitdən asılı olaraq insanın hiss və duyğularına təsir göstərir. Özü 
də bu təsirin gücü şəraitin necəliyindən və insanın halından çox ası-
lıdır. Bu təmiz yay səhərində səmanın mavi ənginliyi kimi, zahirən o 
qədər də hiss olunmasa da, düşüncəlilik vardı Elçinin də, Diləfruzun 
da baxışlarında. O baxışlardan ki, bu söhbətdən sonra bir-birinə bax-
maqdan elə bil ki, bir az da çəkinirdi indi o baxışlar. Ancaq dün-
yada övlada qarşı ana ürəyi qədər kövrək, anaya qarşı övlad ürəyi 
qədər səmimilik hissi ilə yaşayan bir ürək ola bilməz. Odur ki, hər 
biri-birinə zidd məsələlər barədə düşünürdülərsə də, ancaq sevirdilər 
bir-birini. Yoxdu bu sevgi hissinə qarışan özgə bir duyğu. Diləfruz 
ürəyindən keçirirdi: 
– Əşi gedirlər, getsinlər də. Tay da şəhərə gedəndə lap arxayın 
qolumu, qıçımı uzadıb oturacam orda. Qabaq şəhərə gedəndə elə 
«ciçç» eləyib qayıdırdım. İndi heç olmasa gedəndə bir az artıq qala-
ram ki. Bu fikirlərin xoş təsiri altında o, Elçinə baxdı və o dəqiqə hər 
şeyi unutdu. Övlad şirinliyi öz təsirini göstərmişdi. İndi Diləfruzun 
düşüncələri başqa istiqamətə yönəlmişdi. O, Elçinə baxa-baxa düşü-
nürdü: 
340
– Heç rəvadırmı oğul böyüdəsən, evləndirəsən, sonra da verəsən 
bir yad qızına ki, götür apar. Sən də hərdən bir görüşərsən də ya 
burda, ya da orda. Bəzən hadisələr ardıcıllığı elə gözlənilməz bir 
tərzdə inkişaf edir ki, insan özünü bu hadisələrin iştirakçısı deyil, 
bu hadisələrin gedişindən doğan bir vasitəçi kimi hiss edir. İn-
san hiss edir ki, hadisələrin axını onu aparır və o özü də bu axının 
istiqamətində üzür. İndi Elçin belə bir vəziyyətdə idi. İntihar etməyi 
qərara alıb silahı əlinə götürən bir adam necə bir soyuqqanlılıqla 
öz məqsədinə çatmaq üçün hərəkət edirdisə Elçin də ürəyindəki bu 
boşluqdan əzab çəkə-çəkə elə bir soyuqqanlılıqla öz qərarının artıq 
bitdiyini düşünürdü. O, düşüncəli halda anasının hərəkətlərini izləsə 
də, fikrindən bu sözlər keçirdi: 
– Əvvəllər anamçün bir az ağır olacaq, atam kişidir, darıxsa da üzə 
vurmayacaq, ancaq bilirəm anam yaman darıxacaq. Sonra bu fikirləri 
özündən qovurmuş kimi xoş bir duyğu ilə fikirlərinə əlavə etdi: 
– Lap tez-tez gətirərəm qalar yanımızda. İrana getmirəm, Tu-
rana getmirəm. Bakıdır da maşınlar «peştəpeşt» işləyir. Sonra öz 
fikrindən təskinlik tapıbmış kimi, bir az gümrahlıqla ayağa qalxdı və 
gülə-gülə anasının da əlindən tutub onu da qaldırdı və dedi: 
– Ay ana, nə çox fkirləşirsən, bu saat çıxıb getmirəm ki, gəl 
süfrəni hazırla, səhər yeməyinin vaxtı keçir. Sonra da ürəyində öz-
özünü danladı: 
– Yüz dəfə özümə demişəm ki, bir az səbirli olum, yenə də bacar-
mıram. Bax sənə deyən lazım idi ki, bu obaşdan çox vacib idi belə bir 
söhbəti atdın ortalığa. Öz qanımı da qaraltdım, yazıq arvadın da. Bu 
fikirlər içərisində o gedib həyətdə qoyulmuş stol arxasında əyləşdi. 
Sanki insanlar dünyada bir-birlərinin sevinclərini, kədərlərini dartıb 
əllərindən alaraq öz ömürlərini pillə-pillə yaşayırlar. Yaşayırlar, an-
caq bu halı heç özləri də hiss etmədən.
341
Bəzən instinktlər insan taleyində böyük rol oynayır. Elçin nədənsə 
hiss edirdi ki, şəhərə getməklə o, Fəxriyyə ilə öz arasındakı uçuru-
mu daha da dərinləşdirir. İnsan qəribə məxluqdur, çox qəribə. Bəzən 
nədənsə yaxınlaşdığını hiss etdiyin təhlükənin özündə də bir şirinlik 
duyursan. Elə bir şirinlik ki, sevinci heç də xoş anlarının sevincindən 
az olmur. Əslində təhlükənin yaxınlaşdığına heç bir səbəb, heç bir 
başqa dəyişiklik görmədiyi halda elə bil ki, düşüncələrin sənə uzaq 
ənginliklərdən informasiyalar verir, sən də onları dumanlı bir şəkildə 
qəbul edirsən. Lakin bu informasiyalar ancaq sənin hisslərində ya-
şayır. Duyğuların bu informasiyaları vaxtaşırı və ardıcıllıqla beyinə 
çatdırsa da, beyin bu informasiyaları qəbul edib özündə bir müddət 
saxlaya və nəticə çıxara bilmir, elə ona görə də birbaşa hisslərinə 
ötürür. Belə hallarda informasiyaların növündən asılı olaraq insan-
da ya xoş, ya da ki kədərli əhvali-ruhiyyə yaranır. Belə olanda sual 
oluna bilər, bu informasiyalar nə üçün beyində izahsız dayanıqlıqlı 
halda qalır? Ona görə ki, beyin bu informasiyaların hansı səbəbdən 
yarandığı və hansı nəticələr törədə biləcəyindən heç bir məlumat 
almadığından bu informasiyalar haqqında heç bir fikir yürüdə bil-
mir. Məhz elə ona görə də beyin onları duyğularımız vasitəsi ilə 
qəbul edib hisslərimizə ötürür. Yaxşı onda belə bir sual da meyda-
na çıxa bilər: bu informasiyalar hardan yaranır və necə ola bilər ki, 
gələcək zamanın daha dərinliklərindən xəbər verir? Buna da belə 
cavab vermək olar ki, insanların düşüncələri insanın hiss və duyğu-
larına təsir göstərərək qarışıq əlaqələrin toplularından ibarət olan bu 
və toplunun ən müxtəlif variantlarının bir-biri ilə əlaqələnməsindən 
çıxan nəticələrlə zəngin bir xaosdan ibarət olduğunu nəzərə alsaq 
və bəzən insanların duyğularının bu əlaqələrin qarışıq kombinasi-
yasının hansı nöqtələrindən keçdiyini anlaya bilməyərək, lakin bu 
kombinasiyanın yekun nəticəsini qəbul edərək beyinə ötürdüyü hal-
342
lar olur. Belə olan təqdirdə, beyin də bu informasiyanı onun haqqın-
da heç bir məlumatı olmadığı üçün özündə izahlı şəkildə dayanıqlı 
edə bilmir və insanın hisslərinə ötürür. Bu hisslərin ürəyə daman 
yekun nəticəsini insan təxmin, güman etsə də, çox hallarda doğru-
dan da əksər gümanlar belə yaranıbsa, düz olmalıdır. Bu gümanlar 
insan şüurunun mexaniki halda onun qavraya bildəcəyi hallardan 
çıxarılmış ümumi nəticədir. İndi Elçinə də belə bir hal öz təsirini 
göstərmişdir. Şəhərə gedərsə o, Fəxriyyə ilə öz arasındakı uçuru-
mun daha da dərinləşəcəyini hiss edirdi. Kişi üçün də, qadın üçün 
də ürəyini açmaq üçün əsil bir dost lazımdır. Ancaq bəzən bu dost 
tapılanda da ürəyini açmağı bacarmır, elələri var. Belələrini günah-
landırmaq olmaz ki, öz dostuna etibar etmir. Belələri sadəcə olaraq 
ürəyini açmağı bacarmır. Elçin də bu qəbildən olan şəxslərdən idi. 
O, ürəyində ona əzab verən boşluğu, hiss etdiyi təhlükənin yaxın-
laşdığını, özünə yaxın bildiyi heç kəsə, hətta Qüdrətə belə açıb 
göstərə bilmirdi. Həm də elə də zəif xarakterli adam deyildi Elçin, 
hər təsirli hadisədən sarsılsın daxilən. Elə bil ki, Fəxriyyə ilə oyun 
oynayırdı o. Gah özünü Fəxriyyəyə qəlbən ən yaxın sanır, gah da 
aralarında uzaq, çox uzaq bir məsafənin ayırdığı əlçatmazlıq görür-
dü nədənsə. Öz qəlbi ilə özünün oyununa da bənzəyirdi bu. Lakin 
bütün bunları ha çalışsa da Qüdrətə açıb söyləməyi bacarmırdı ki, 
bəlkə ondan bir dəyərli məsləhət ala. Bəlkə də o öz ailəsinə aid olan 
sırf münasibətlərdən kimsəyə danışmaq istəmirdi, özü həll etmək 
istəyirdi hər şeyi. Ancaq həl halda o ürəyində bir boşluq olduğu-
nu hiss edirdi. Elə Fəxriyyənin özü də şəhərə köçməyinə nə qədər 
sevinsə də, yaralı ürəyi həm də sızıldayırdı. Axı Bəxtiyar şəhərdə idi. 
Elçinin şəhərə köçmək təklifini eşidəndə Fəxriyyənin də ürəyi çox-
çox uzaqlarda, titrək-titrək, zərif-zərif bir ümid işartısının oyandığı-
nı hiss etdi. Həm də hiss etdi ki, Elçinin duyğuları ilə öz duyğuları 
343
arasındadır bu uzaqlıq. Onda Fəxriyyə Elçinin qəlbini özündən nə 
qədər uzaq hesab etdiyinə görə dəhşətə gəldi. İnsan çox şeyə ümid 
edir həmişə. Bəlkə də bu ümidlərdir insanı yaşadan da, ona dözüm, 
iradə verən də. Lakin heç də insanın bütün ümidləri onun qismətinə 
çevrilmir. Nə də bu həyatda mümkün olan hal deyil. Elə insanlar 
özləri da anlayırlar bu vəziyyəti. Lakin elə ümidlər var ki, insan on-
ların həqiqətə çevrilməsini çox istəyir, lap çox. Görəsən, Fəxriyyə 
Bəxtiyarlı düşüncələrini də belə ümidləmi yaşayırdı? Gəlin bu sualı 
Fəxriyyəyə verməyək, hadisələrin inkişafı həmin sualı aydınlaşdıra-
na qədər. Bircə onu xatırlatmaq istərdim ki, elə etiraflar var ki, insan 
onu öz qəlbinə də etiraf etmək istəmir. Nə isə... Sızıldadırdı hissləri 
Fəxriyyənin yaralı ürəyini Bəxtiyara daha yaxın ola biləcəyi bir halı 
düşünərkən. Heç bilmirəm Fəxriyyəni qınayaqmı, qınamayaqmı? 
Görünür, sevginin ilahi qüdrəti onun onun öz qəlbini öz əlindən al-
mışdı. Öz qanuni ərinlə bir yastığa baş qoyanda sevdiyinin xəyalən 
gözlərinin qarşısında dayanmasından bəlkə də dünyada iztirablı bir 
hal yoxdur. Adam həm xəcalət çəkir, həm də nifrət edir özünə ki, bu 
nə haldır yaşayırsan. Hətta bəlkə bütün insanlara nifrət edir günah-
lı, günahsız. Ancaq neyləmək olar, görünür, belə bir hal keçirmək 
mümkündürsə, həyatda kimsə tərəfindən yaşana bilər. Fəxriyyə bir 
şeyə təəssüf edirdi ki, belə bir yaşayış onun tale qismətinə müyəssər 
olmuşdu. Çox təəssüf edirdi buna, çox təəssüf edirdi Fəxriyyə. 
Fəxriyyəgilin şəhərə köçmək söhbətlərindən Asəflə Nilufərin də 
xəbəri var idi. Düzünə qalsa Asəflə Nilufər üçün elə də təsirli deyildi 
bu xəbər. Onları ancaq hardasa Fəxriyyənin gününün xoş keçməsi 
təmin edirdi. Bunu Asəflə Nilufərin söhbətlərində də təyin etmək 
olardı. Asəf axşamın sərinliyində həyətdə üstünə xalça sərilmiş tax-
tın üstündə, balaca göy məxməri üzlü balışa dirsəklənmişdi. Taxtın 
bir tərəfinin söykəndiyi iki söyüd ağacının yarpaqları həzin-həzin 
344
pıçıldaşırdı. Dünya qəribə bir tərzdə mürgüləyən nəhəng bir okean 
kimi sanki nəfəs aldıqca, göy suları ləpələnən bir xəyalı xatırladırdı 
Ancaq hər halda xoş gəlirdi adama bu xəyal. Nə isə... Nilufər qa-
ramtıla çalan tünd göy rəngli xalatının ətəklərini dolu ağ qıçlarının 
arasına yığıb taxtın qırağında oturdu. Bir az sevinc hiss olunan xoş 
bir ifadə ilə Asəfə baxıb dedi: 
– Fəxriyyəgil də Süsənin yanında olandan sonra bəlkə yazıq 
imana-dinə gələ. Ancaq bir növü də yaxşı oldu ki, necə olsa orada 
Fəxriyyənin günü yaxşı keçər. Onsuz da elə korluq çəkmirdilər bur-
da da. Ancaq bir şeyi var ki, qaynana qaynanadır, ana ana. Necə olsa 
Süsənin yanında özünü daha sərbəst və rahat hiss edər. Düzdür ey, 
adamın ürəyi istəyir ki, yaxında olsunlar, tez-tez görək, ancaq orda 
bəlkə də onların günü daha xoş keçər. Nilufər həm də özünü ərinə 
sevdirməyi bacaran qadınlardan idi. Odur ki, bu sözləri də əlavə etdi: 
– Bacın da təkliyin əlindən lap zara gəlmişdi. Süsən əzab 
çəkməyə layiq qadın deyildir. O sözlərinə bir az ara verib köksünü 
ötürdü. Taleyin oyunundan baş açmaq olur ki, bəyəm. Görünür o ya-
zığın da qisməti beləymiş. Nilufər susdu. Asəf də dinmirdi. Həyatda 
hər kəsin bir qisməti var – deyə Asəf ürəyindən keçirdi. Sonra üzünü 
Nilufərə tutub bu sözlərlə sükutu pozdu: 
– Ay Nilufər, qız belədir ki, onsuz da evində oturub qalmır. Hara-
da olsalar təki xoşbəxt olsunlar.
***
Zəhmət həyat deməkdir. Zəhmətə qatlaşmağı bacaran insanların 
həyat itirməz haqqını heç vaxt. Məsələ onda deyildir ki, əllərinin 
qabarını və yaxud da hər hansı bir zehni işinin nəticəsini əldə 
gəzdirəsən. Yerli-yersiz öyünəsən öz zəhmətseverliyinlə. Məsələ 
ondadır ki, əgər sən zəhməti sevirsənsə, həyat özü qiymət verəcək 
345
sənə. Elə əsil qiymət də budur. İnsanlar bilələr ki, sən onlara lazım-
san. Onların səadətində sənin də payın var. Dünya sirlərlə, sirlilərlə 
dolu bir aləmdir. Bu aləmin sirlərindən baş çıxaran da, bu aləmin 
sirlərinə vaqif olan da yenə insandır. Yenə də insandır bu aləmin 
ən ali varlığı. Ancaq yenə də hər şeyin fövqündə zəhmət dayanır. 
Bircə bunu xatırlatmaq kifayətdir ki, elə insanı da dünyanın ən ali 
varlığı səviyyəsinə zəhmət çıxarıb. Bəxtiyar iş yerinə tərəf addım-
laya-addımlaya xəyalından keçirirdi bunları. Bəlkə də qaynar şəhər 
həyatının gözləri qarşısında geniş açılan mənzərəsi idi düşüncələrini 
bu istiqamətdə aparan. Şəhərin qaynar həyatı böyük arı pətəyini 
xatırladırdı. Sanki qaynaşan hər bir insan bir işçi arı kimi ümumi 
mənafeyin xatirinə müəyyən məqsəd üçün çalışırdı. Gözəllik özü 
də zəhmətlə yaranır. Elə bil Bəxtiyar şəhəri birinci dəfəydi görür-
dü. Doğrudan da Bakı gözəl şəhərdir – deyə o, dodaqlarının arasın-
da pıçıldadı. Sanki bu pıçıltı onu bir az səksəndirdi və fikirlərinin 
istiqamətini bir qədər dəyişdi. Bu an ürəyindən keçirdi Bəxtiyar: 
– Bakı gözəl şəhərdir, heyif ki, Fəxriyyə ilə bir deyiləm. 
Fəxriyyəsiz anların acı qisməti qara bulud kimi tutdu bir anda onun 
eynini. Tufanlı, çiskinli havadan doğan darıxdırıcı bir görünüşün 
kədəri çökdü Bəxtiyarın ürəyinə. İnsan ürəyi də bahar fəsli kimi 
dəyişən təbiətə malikdir, bir neçə anda fəsillərin dördü də əvəz edə 
bilər bir-birini orda. Bəxtiyar yalnız iş yerinin yerləşdiyi binaya 
çatanda Fəxriyyəli fikirlərdən ayrıldı və zəhmətlə bağlı olan, lakin 
həyat yollarında Fəxriyyəylə addımlasaydı daha gözəl ola bilən bir 
həyatla qovuşdu. Bəxtiyar Fəxriyyəni nə qədər sevsə də onu Elçinin 
qismətindən öz qismətinə çevirmək üçün çalışmamışdır. Hadisələrin 
bu cür inkişafında bəlkə də belə bir qismət əldə etmək üçün çalış-
mayacaqdı da. Ona görə də öz işinə bəlkə də lazım olduğundan da 
bir qədər artıq ciddiyyət və səylə yanaşırdı ki, bu da onun Fəxriyyə 
346
sevgisindən alışan qəlbini bir qədər ovundrurdu. Özgə səadətinə göz 
dikənlər zəhməti sevməyənlərdir ki, onlar da daxilən vicdan əzabına 
məruz qalırlar. Əslinə qalsa, özgə səadətində qismət axtarmağa na-
muslu adamlar səy etməzlər. Həm də həyat heç kəsi heç kəsin qar-
şısında heç vaxt borclu qoymur. Müəyyən dolayı vasitələrlə pislik 
etmisənsə, pisliyinin, yaxşılıq etmisənsə, yaxşılığının əvəzini alır-
san. Nə kimsənin səadətindən qismət qoparmağa çalışan insanlar, 
nə kimsəyə öz səadətini qurban verən insanlar bəlkə də heç vaxt 
bilmirlər ki, onların özlərinə qarşı da belə edənlər olmuşdur. Həyat 
sanki nizamlı bir surətdə hamıya bərabər gözlə baxır. Birinə dövlət 
verirsə, başqa bir dərd də verir, birini kasıb edirsə, əvəzində sağlam 
edir. Ümumiyyətlə, insanların tale qismətlərinin ümumi dərəcəsi 
acılı-şirinli demək olar ki, bir-birinə bərabər olur. Heç kəs heç vaxt 
deyə bilməz ki, padşah kasıb cütçüdən xoşbəxtdir və ya əksinə. Dün-
yada ələmlə nəşə qoşa yaranmışdır. Daha böyük sevincin kədəri nə 
vaxtsa daha böyük olduğu kimi, daha böyük kədərin də nə vaxtsa 
daha böyük sevinci olacağı gözlənilir. Adicə bir misal: insan dünya-
ya gələndə hamı sevinir, lakin nə vaxtsa insan dünyadan getməlidir. 
Bax onda bu sevincin arxasında nə qədər böyük kədər dayandığı hiss 
olunur. Nə isə... Bax indi Bəxtiyar da öz həsrətinin əzabkeşi idi. La-
kin əvəzində bu əzabı yaradan sevgisi, hətta bu sevgisinin iztirabı 
belə ona həyatda heç də hamıya pay ola bilməyən bir duyğu kimi 
xatırladırdı Fəxriyyə məhəbbətini. Həm də həyatda zəhmətlə bağlı 
olan insanın cəmiyyətdə yeri olar. Cəmiyyətin ümumi fikir birliyi elə 
bir termometrdir ki, hər kəsin həyatda qiymətini dəqiq verir və onun 
bu qiymət əsasında da həyatda mövqeyini təyin edir. Bəxtiyar da 
iş yerinə çatıb hələ dünəndən mətnini hazırladığı məqaləsini yenicə 
gözdən keçirib qurtarmışdı ki, katibə redaktorun onu çağırdığını bil-
dirdi. Bəxtiyar Mustafazadənin kabinetinə girəndə Yusif müəllim 
347
hər şeyi əvvəlcədən götür-qoy edən adam kimi Bəxtiyarla salamlaş-
dı. Ona əyləşməyə stul təklif edib birbaşa mətləbə keçdi. O, ərkyana, 
bəlkə də rəsmiyyətdən bir qədər uzaq olsa da, ən yaxın adama olan 
bir münasibətlə dilləndi: 
– Bəxtiyar, mənə bir anadan şikayət məktubu gəlib, ürəyimdə 
çox fikirləşdim, mənə belə gəldi ki, sən bu məsələ ilə daha yaxından 
məşğul ola bilərsən. Ürəklə oynamaq ehtiyat tələb etsə belə, yenə də 
ehtiyatsızlıqdır. Bir halda ki, şikayət var, ana-övlad münasibətidir, 
çox köməyimiz dəyə bilər. O Bəxtiyara ağzı açıq bir zərf uzatdı. 
Bəxtiyar – məşğul olaram – deyib, daha qalmağa lüzum olmadığın-
dan redaktorun otağından çıxdı. O öz otağına gələnə qədər yol boyu 
ürəyindən keçirdi: 
– Görəsən nə məktubdur? Kim yazıb? Nə üçün? Həm də mək-
tublar, əsasən, məktublar şöbəsində toplanıb qeydiyyatdan keçir, 
bəs bu redaktorda nə gəzir? Bu qarışıq, həm də öz qəlbində cavab 
tapmadığı suallar içərisində Bəxtiyar öz stolunun arxasında yumşaq 
kresloda əyləşdi. Yumşaq kreslo adama rahatlıq versə də, Bəxtiyar 
məktubun məzmunu ilə tanış olmağa can atırdı. O, məktubu çıxarıb 
oxudu. Məktubda yaşlı bir ana öz yeganə övladından gileylənirdi. 
Məktubun bir yerindəki sözlər Bəxtiyarı daha da düşündürdü: 
– Bəlkə də fikirləşəcəksiniz ki, vaxtında övladınıza düzgün 
tərbiyə verəydiniz ki, indi də sizə belə laqeyd, biganə münasibət 
bəsləməyəydi. Siz haqlı fikirləşəcəksiniz, ancaq hansı ana istər ki, 
övladı həyatı daha düzgün başa düşən istiqamətdə tərbiyələnməsin. 
Bəxtiyar məktubu axıra qədər oxuyub bir qədər fikirli halda yenə də 
qatlayıb öz zərfinə qoydu və fikirli-fikirli belə düşündü: 
– Həqiqət qiymətli daş kimidir, onu torpağa basdırmaq, suya at-
maq olar, lakin yenə də öz qiymətini itirməz. Nə vaxt üzə çıxarılsa 
yenə də öz qiymətində qalar. Hər şey yerində aydınlaşar, – deyə 
348
Bəxtiyar zərfi siyirməyə qoydu və digər başqa işlərlə məşğul olmaq 
istədi. Lakin çalışsa da, bacarmadı başqa iş görməyə. Elə bil ki, 
məktubun sətirləri arasında intizarla yol gözləyən bir ana ürəyi boy-
lanırdı. Elə bil ki, öz anasına övladının laqeyd münasibətindən 
xəcalət çəkirdi bu ana ürəyi həm də. Bəxtiyar daha başqa bir işlə 
məşğul ola bilməyəcəyini hiss edib məktubda getmək istədiyi ünva-
na getməyə hazırlaşdı. Həm də bu məktub ona Fəxriyyəni də xatır-
latdı. Doğma ana-bala olmasa da, Süsənlə Fəxriyyə arasındakı 
münasibət hara, bu məktubu yazan doğma övladla ana arasındakı 
münasibət hara? Yenə də Fəxriyyənin xəyalı gəldi durdu Bəxtiyarın 
gözlərinin qarşısında. Sanki bu baxışlar ona sən niyə gecikdin, axı 
mənimlə rastlaşanda niyə gecikdin ifadəsini aşılayırdı. Həm də 
nədənsə Fəxriyyəni Elçinlə birlikdə sahildə gördüyü görünüşdə xa-
tırladı. Son anda bəlkə də Bəxtiyara belə gəldi, Fəxriyyənin qıvrım 
telləri hədsiz pərişan-pərişan dalğalanırdı. Bəxtiyar indi hiss elədi ki, 
o vaxt hiss etməsə də, bu pərişanlığın acılıq bəxş edən kədərini heç 
vaxt unutmayacaqdır. İndi də gözlərinin qarşısında Fəxriyyənin 
xəyalı sükutla dayanıb. Getmək üçün yerindən qalxdı Bəxtiyar. San-
ki qollarını boynuna dolayıb öpəcəkdi dodaqlarından qarşısında 
heykəl kimi dayanan xəyalın. Bəxtiyarda yaşamaq ehtirası güclü idi. 
O sevirdi həyatın şirinliyini. İllərin arxasından boylanan keçmişin 
ömürdən getdiyinə heyfsilənə-heyfsilənə gələcək günləri də yaşa-
mağa can atırdı həyat eşqi ilə. Belə anlarda insan çalışır ki, həmişə 
həyatın şirin anları qisməti olsun. Üzləşməsin xatirələrində nisgilli 
bir çiçək kimi yaşayacaq qəmli duyğularla. Ancaq insanlar ki, var, 
həyat mövcuddur, olacaq insanların qəlbində sevincdən kədərə, 
kədərdən sevincə keçid halları. Olacaq bir ağ çiçəyin bozarmış 
çəməndə soluxan ləçəklərini dirçəldə bilmək üçün bir qətrə su istəyi 
ilə alışıb yanan dodaqları. Bu gün Bəxtiyar qəlbi də belə bir istəklə 
349
alışıb yanırdı. Kövrəltmişdi öz yeganə nankor övladının anaya olan 
münasibəti onu. Qəzəbləndirmişdi onu südündən əmib, laylası ilə 
yuxulayıb, indi isə böyüyəndən sonra əli işdən qalan anasına laqeyd 
münasibət göstərən övlad. Düzdür, Bəxtiyar həmin nankor övlada 
çox şeyi başa saldı. O da söz verdi ki, bir də anasında ona qarşı in-
ciklik halı yarada biləcək heç bir hala yol verməsin. Ancaq Bəxtiyara 
daxilən əzab verən, ona acıq gələn o idi ki, övladı anaya qarşı diqqətli 
olmağa səsləyirlər. Axı, belə olmamalıdır. Axı, insan üçün əxlaq nor-
malarına qanunla əməl etmək qəbahətdir. Axı insan öz hərəkətləri ilə 
məhz heyvandan belə bir cəhətləri ilə seçilir. Bəs onda insanla hey-
vanın fərqi nədən ibarət oldu. Valideyn üçün bəlkə də ən böyük 
səadət övladını xoşbəxt görmək, ən böyük mükafat isə öz övladın-
dan qayğı görməkdir. Ey insan övladı, valideynlərinə qayğı 
göstərməyə borclusan, axı, bəzən onlardan öz qayğılarını əsirgəməklə 
hansı hisslərinə üstünlük verirsən? Ağılsız arzudan çıxan nəticə ilə 
ağılın hissə tabeliyindən törəyən bəlalar eyni dərəcədə bir-birinə ox-
şardır. Axı, insançün yaraşmır belə bir vəziyyət. Nə isə... Bütün bu 
kimi hadisələr doğura biləcək ana ilə övlad münasibətindən yaran-
mış anlaşılmazlıqlar öz acı təsirini buraxdı Bəxtiyar qəlbinə. Bəxtiyar 
ana ilə də təklikdə söhbət etdi. Savadı az olan ananın o qədər də ge-
niş dünyagörüşə malik olmaması o demək deyildir ki, müasir dövrlə 
ayaqlaşa bilmədiyindən saymamazlığa məruz qalsın. Bəlkə də elə 
savadının azlığından, dünyagörüşünün sadəliyindən irəli gəlirdi ki, 
ana məktubu birbaşa redaktorun özünə yazmışdı. Ancaq hər halda 
ana, anadır. Elə əxlaq normaları var ki, o əxlaq normalarının qanuni 
şəkildə məcburi yerinə yetirilməsi insan üçün ardır, belə əxlaq nor-
maları könüllü şəkildə yerinə yetirilməlidir ki, həmin şəxsin ləyaqəti 
ləkəli görünməsin. Bunun üçün insanları məcbur etmək yox, bəlkə 
də onlara vaxtında düzgün istiqamət vermək məqsədəuyğun olardı. 
350
Kim istəyər ki, öz ləyaqətini taleyin zərbə hədəfinə məruz qoysun. 
Kim istəyər ki, ömür yollarında büdrəyə-büdrəyə hərəkət etsin. An-
caq həyatda insanlar olduqca, hər şey gözlənilə bilər onların 
talelərində. Ona görə də insanların, taleyin acı zərbələrindən yayın-
maq üçün ən yaxşı çıxış yolu, hər hansı bir məsələyə münasibətdə 
özünü doğruldan təcrübələrdən və düşdüyü şəraitə uyğun ağlının 
gücündən istifadə etməsidir. Ən çox da ağılın gücünə bel bağlamaq 
lazımdır. Çünki ağılla atılan addımın sonunda sənin şəxsi ləyaqətinin 
mühafizəsi dayanır. Bəxtiyar ana və övlad ilə söhbət edəndən sonra 
hər şeyin yoluna düşəcəyinə əmin olub, öz telefon nömrəsini də ana-
ya verib şəhərə çıxdı. Nədənsə könlü bir az gəzib-dolanmaq istəyirdi. 
Bəlkə də bir az fikirli olduğundan o, ağbənizli, uzun qara kiprikli, iri 
badamı gözlü, qıvrım telli simalarla rastlaşanda diksinən kimi olub 
onları Fəxriyyəyə oxşadırdı. Onun yeganə ürəyə yatan məşğuliyyəti 
jurnalistlik fəaliyyəti idi. İnsan bəzən hər hansı bir səbəbdən çox 
darıxanda meylini nəyəsə salmaq istəyir ki, bəlkə bir az qəlbinin 
sıxıntısı azala. İndi Bəxtiyar da belə bir vəziyyətdə idi. Heç də tam 
əminliklə demək olmazdı ki, Bəxtiyarı jurnalistlik fəaliyyətinə bağ-
layan belə bir cəhət idi. Ancaq hər halda belə bir cəhətin də təsiri 
vardı burda. Fəxriyyəsiz günlərdən doğan daxili iztirabların gətirdiyi 
ürək sıxıntılarını bəzən öz sənətinə olan sevgisi ilə dağıtmağa çalı-
şırdı Bəxtiyar. Doğrudan da, dünyada işsizlikdən böyük bəla yoxdur. 
Bəxtiyar bunu, bir müddət, şəhərə köçdüyü ilk vaxtlarda işsiz 
qalarkən hiss etmişdi. İnsan hiss edəndə ki, o, kimsəyə gərək deyil, 
daha da sıxıntılı olur onun həyatı. Kimsəyə gərək olduğunu, lazımlı 
olduğunu bildirmək üçün, gərək fəaliyyət göstərmək üçün müəyyən 
sahə olsun. Sən bəlkə də insanlara o vaxt daha çox lazım olarsan ki, 
fəaliyyət göstərdiyin sahə ürəyincə olsun. Bu heç də təminat vermir 
ki, hər hansı bir iş sənin ürəyincə deyilsə, fəallıq göstərməyəsən. 
351
Cəmiyyətin ümumi mənafeyi naminə insan, öz bacara bildiyi qədər 
fəallıq göstərməlidir. Əks təqdirdə, sən öz insanlıq ləyaqətini 
cəmiyyətin qarşısında axıra qədər yerinə yetirməmiş olarsan. Bir də 
ki, axı, bütün insanları da öz qəlb istəyincə bəzən fəaliyyət göstərməyə 
cəlb etmək olmur. Sadəcə olaraq bu, mümkün deyil. Bəlkə də həyatın 
inkişafında qismətinə çıxan yollardan birini seçib, öz gərgin 
zəhmətinlə yüksəlmək də münasib olar. Hər halda Bəxtiyar öz 
jurnalistliyindən razı idi. Həm də jurnalistlik Bəxtiyarın öz qəlbinin 
uyarına uyğun bir iş idi. Elə bir iş ki, öz sevincinin, kədərinin bir 
çoxunu bölüşə bilirdi heç özü də hiss etmədən bir çox insanlarla. 
Həyatda yaşayan hər bir kəs üçün bəzən, acı həqiqət qədər də şirin 
xəyallarla yaşamaq, nəyə qarşısa bir ümid, inam bəxş edir onun 
ürəyinə. Bəlkə də bir növ bu insan mənəviyyatının illüziyasıdır. Sö-
züm onda yoxdur. Ancaq nəyə qarşısa, həqiqət də olsa, xəyal da olsa, 
sevgisiz ürək sahibi olmaqdansa, olmamaq dha yaxşıdır. Bəxtiyarın 
ürəyində bir atəş alışıb yanırdı, odsuz-ocaqsız bir atəş. Elə bir atəş 
ki, sinəsindən qopan ahında, əllərinin sığalında, gözlərinin sevgisində 
yaşayırdı Bəxtiyarın. Elə bir atəş ki, yanğısında bir vüsal həsrəti 
qovrulurdu. Qəribəymiş dünya, həm də təzəcə çiçəkləmiş bir alça 
ağacına bənzəyirmiş sevənlərin gözlərində. Bəxtiyar üçün də beləcə 
gözəl görünürdü dünya, həm də axı, Fəxriyyə də yaşayırdı bu dünya-
nın qoynunda. Heç Fəxriyyənin qoynunda yaşadığı dünya da gözəl 
olmaya bilərdimi Bəxtiyar üçün? İnsanların sevgisində də bir ilahi 
qüdrət var. Əgər gənclik dövrü insan həyatının baharı adlanırsa, in-
sanların sevən dövrünü də insan qəlbinin baharı adlandırmaq lazım-
dır. Təmiz, pak, ləkəsiz, təmənnasız sevgi qismətli olanlar 
xoşbəxtdirlər. Heç də ona görə xoşbəxt deyillər ki, vüsala qovuşur-
lar, xlhbəxtdirlər ona görə ki, sevməyi bacarırlar. Həyatı, insanları, 
dünyanı, hər şeyi, hər şeyi, hər şeyi... Səadət də elə burdan başlanır, 
352
xoşbəxtlik də. Dünya hər kəsin öz qəlbinin uyarına görə bir cür gö-
rünür. Sevənlərin gözündə isə həmişə gözəl olmuşdur dünya. Balaca 
bir qız yenicə tikilməkdə olan binanı anasına göstərərək nə isə deyir-
di. Qoca bir bənna Allah bilir hörgüyə daşları düzə-düzə nə düşünür-
dü. Əlində alabəzək ağac olan bir milis nəfəri maşınların sürücülərinə 
müxtəlif işarələr verirdi. Dünya gözəl idi, gözəl idi, gözəl idi. Dün-
yanın bu gözəlliyini hiss edirdi Bəxtiyar.
***
Anasansa, ailə qayğılarını yerinə yetirməyə borclusan. Anasan-
sa, öz xoşbəxtliyindən daha çox səadət arzulayacaqsan öz övladına. 
Anasansa, dünyanın sevincə, kədərə aparan yollarının bir çoxu sənin 
ürəyindən gəlib keçəcəkdir. Süsənin də, Diləfruzun da, Nilufərin də, 
hətta Fəxriyyənin özünün də belə, dünyanın bir çox anaları kimi öz 
qayğıları, öz arzuları var idi. Fəxriyyə hər dəfə Könülə baxdıqca, 
bəlkə də Elçinlə qoşa xatırlanan öz Bəxtiyarlı məhəbbətini də qat-
mışdı öz qəlbinin qayğılarının, istəklərinin içərisinə. Onun özünə nə 
qədər doğma, yaxın olsa da bu duyğu, qayğılarında yad bir nəfəs 
kimi seçilirdi Fəxriyyə düşüncələrinin istiqaməti boyunca. Fəxriyyə 
bir ana kimi borclu idi ailə qayğılarını yerinə yetirməyə. Həm də 
bir ana kimi haqsız olduğunu başa düşürdü Bəxtiyara qarşı olan 
istəklərinin. Gəl indi öz duyğularını qaydaya sal qəlbində bu əks 
duyğuların təlatümündə. Gəl indi yaşa bir ana kimi, öz övladını 
ürəyinin bir parçası hesab edə-edə, həm də yaşa öz məhəbbətinlə, 
həm də bu məhəbbət öz övladının atasına deyil, başqasına ola-ola. 
Yaşa bu qarışıq duyğuların içərisində, görüm necə yaşayırsan? Həm 
də Fəxriyyə bir şeyi anlamışdı ki, Könülə qarşı olan övlad məhəbbəti 
öz qəlbində Elçinə qarşı istənilən an qayğı yarada bilir. Həm də bu 
qayğını Fəxriyyə qəlbində Könül yaratdığı kimi, elə Könül üçün də 
353
bu qayğını Fəxriyyə yerinə yetirməyə borclu olduğu qədər də özünü 
məcbur edir. Heç kəs ana olmayınca, ana ürəyində yaşayan qayğılar-
dan xəbərdar ola bilməz. Ananın fikirləri dağ çayı kimi sürətli və coş-
ğun, ananın düşüncələri dəniz kimi geniş və ləpəlidir. Süsən Fəxriyyə 
üçün nə qədər qayğılı görkəmə malikdirsə, Fəxriyyə də Könül üçün 
bir o qədər qayğı göstərməyə hazır idi. Fəxriyyə hiss edirdi ki, analıq 
duyğusu ona hər zaman ailə qayğılarını yerinə yetirməyə borclu ol-
duğunu xatırladır. Həm də Fəxriyyə üçün aydın olmuşdu ki, hər cür 
kənar maneəli müdaxilədən vaxtında qorunmaq lazımdır ki, ailənin 
sağlamlığına xələl gəlməsin. Düzdür, Fəxriyyə Bəxtiyarı həyatı 
qədər sevirdi, ancaq bu məhəbbət Fəxriyyənin ailə həyatının qayçı-
sı idi. Hər bir coşqunluqdan, hər bir həyəcandan bu qayçı hərəkətə 
gəlirdi və Fəxriyyə ilə Elçini bir-birinə bağlayan telləri kəsib tökür-
dü. Fəxriyyə çox qorxurdu bu qayçının hərəkətindən. Çünki bu qay-
çının hərəkətlərinin sonunda ya ata, ya ana nəvazişindən məhrum 
ola biləcək Könül dayanırdı. Belə bir vəziyyətdə Könülü xəyalən 
düşünən kimi Fəxriyyə kövrəlir, qolları taqətsizliklə yanına düşürdü. 
Ona görə də Fəxriyyə Bəxtiyarı nə qədər sevsə də, hər vasitə ilə bu 
ailə bağını kəsməyə həris qayçının da hərəkətlərini dayandırmağa 
çalışırdı. Lakin bu iş xəlbirlə su götürməyə bənzəyirdi. Xəlbir nə 
qədər suyun içindədir, ağzına qədər dolu olur, elə ki, sudan çıxardın 
zəhmətinin hədər getdiyini görürsən. Lakin hər halda insan dünyaya 
gəlibsə, dünyada yaşayırsa və öz məqsədinə çatmaq üçün şüurlu da 
olsa, mexaniki də olsa mübarizə aparır hər vaxt. İndi Fəxriyyə də 
belə bir vəziyyətdə idi. O, həm Bəxtiyarı sevirdi, həm də öz ailə 
münasibətlərinin sağlamlığını qorumağa çalışırdı, lakin... lakin artıq 
atılmış addımın nə üçün atıldığını müzakirə etməyə dəyməz, indiki 
vəziyyətin və gələcəkdə atacağın addım barədə fikirləşmək lazım-
dır. Fəxriyyənin ürəyində yaşamaq eşqi nə qədər güclü olsa da, öz 
354
məqsədinə nə dərəcədə nail olacağı şübhəli idi onun üçün. Ancaq 
həyat insanlara yaşamaq ehtirası verdiyi üçün insanlar həmişə öz 
məqsədlərinə doğru can atırlar, bəzən bu məqsəd onları fəlakətə doğ-
ru aparsa da. Yabanı bir çiçəyin vəhşi bir çöldə yaşamaq ehtirası nə 
qədər güclüdürsə, bir vaxt susuzluqdan məhv olacaqdır. Öz ailəsində 
haqqı olmaya-olmaya adam başqasının haqqında düşünəndə xəcalət 
çəkir. Elə bir xəcalət ki, bəlkə də belə bir xəcalət çəkməmək üçün 
adam bir çox əzablara məruz qalmağa hazırdır. Elə bir xəcalət ki, 
sonunda peşmançılığın özü də boynu bükük durur, başını aşağı salır 
və xəcalətdən başını yuxarı qaldıra bilmir. Axı nə üçün insan belə 
bir vəziyyətə düşsün, axı nə üçün insaları tale bir oyuncaq kimi öz 
əlində oynadır? Yoxsa insanların öz qüsurudur bu? Yoxsa insanla-
ra xas olan bir duyğu da var, həyatın sərt dönüşlərində qarşılaşdığı 
təhlükələrdən həzz almaq istəyi. Bəlkə bütün bunların da öz payı 
var insanın belə bir vəziyyətə düşməsində. Ancaq mənə elə gəlir 
ki, insanlar öz səadətlərini həyatın mümkün olan reallıqlarında ax-
tarmalıdırlar. Özü də elə mümkünlük dairəsində ki, son nəticədə 
özgələrinin səadəti nəticəsində qurulmasın sənin bu istəyin. Olsun 
ki, sən özgə səadətinə göz dikmirsən, ancaq sənin fəaliyyətin özgə 
səadətinə də xələl gətirə bilər. Bax belə istəklərin qarşısını almaq 
üçün mübarizə aparmaq lazımdır. Mübarizə aparmaq lazımdır bəzən 
yeri gələndə öz qəlbinin istəklərinə qarşı, mübarizə aparmaq lazım-
dır insan səadətinə xələl gətirə biləcək hər bir hərəkətə qarşı. Bəzən 
Fəxriyyə Elçinlə üzbəüz dayana-dayana, bəzən Könülün saçları-
nı sığallaya-sığallaya, bəzən anasının mehriban sözlərini dinləyə-
dinləyə alışıb-yanırdı içinin hərarətindən, sapı qırılmış muncuq 
dənələri kimi fikirləri də səpələnirdi hərəsi bir tərəfə. Əzab çəkirdi 
öz əzabını öz içində gizlətmək üçün bir daha. Çırpınan ürəyinin ağrı-
larıyla təskinlik tapırdı belə anlarda Fəxriyyə. O ağrılardan ki, onlar 
355
Bəxtiyarın məhəbbətindən doğub törəyirdi onun ürəyində. O ağrılar-
dan ki, onların əzabında öz xəcalətinin tənbehini görürdü Fəxriyyə. 
Ərlə arvad arasındakı münasibətlərin bəlkə də əsil nizamlayıcısı qa-
dındır. Həm də qadındır bəlkə də ailənin ən çox əzabkeşi. Bu gün 
Fəxriyyə də Könülü öz yanında uzandırıb yatızdırmağa çalışa-çalışa 
bütün bunlar haqqında düşünürdü. O, yumşaq ağ ətli qolunu Könü-
lün başının altına qoymuşdu. Könül titrək-titrək nəfəs aldıqca san-
ki öz bədəninin bir parçası hesab edirdi Fəxriyyə onu. Yuxulayırdı 
Könül yavaş-yavaş, yuxuladıqca da Fəxriyyəni daha çox aparırdı 
xəyallar öz aləminə. O Elçinlə öz münasibətində bəlkə də özünün 
günahkar olduğunu düşünür, həm də sövq təbii bir istəklə bu fik-
ri özündən uzaqlaşdırmağa çalışırdı. Fəxriyyə anlayırdı ki, Elçinə 
qarşı yaxşı qadın olmamışdır. Çünki onun bir çox istək və qayğıla-
rına əməl etməyə özünü məcbur etmişdir. Bununla da bəlkə özünü 
məcbur etmişdir öz səadətini oğurlamağa. Çünki Elçin hisslərinə 
onun uyarınca cavab verdikcə əzab çəkdiyini duyurdu Fəxriyyə. Du-
yurdu ki, Elçinlə öz arasındakı münasibətləri sahmanda saxlamağa 
çalışdıqca, öz daxili məni ilə mübarizədə öz müvazinətini saxlaya 
bilməyəcəyindən də bir o qədər qorxur. Ancaq bu qorxunun özündə 
də düşdüyü bu hala qarşı istehzalı bir gülüş duyur. Çox təəccüblü 
olsa da bu gülüşün istehzası birləşdirirdi Fəxriyyə ilə onun daxili 
mənini. Bu gülüşün istehzasında daha aydınlığı ilə görürdü Fəxriyyə, 
geriyə qayıdılması mümkün olmayan yolda, düşdüyü bu halın bəlkə 
də təəssüf doğuran acı həqiqətlərini, həm də bu istehzalı gülüşün 
təsiri altında Bəxtiyar üçün alışıb yanan hisslərinin bu sevgiyə daha 
çox möhtaclığını duyurdu.
***
Bu gün Asəflə Nilufər Süsəngilə gəlmişdilər. Bağın qapısı ağzın-
da maşın dayananda Süsən yerindən dik qalxdı. Elə bil ürəyinə dam-
356
mışdı Asəfgilin gələcəyi. Qardaş məhəbbətində də bir ecazkarlıq var. 
Süsən onların qarşısına gedərkən ha özünü məcbur etdisə də birinci 
Nilufərlə görüşsün, ancaq qollarını saç-saqqalı ağarmış Asəfin boy-
nunda gördü. Bəlkə də öz istəyini bu qədər bildirmək lazım deyildi, 
ancaq Süsən bəlkə də ömründə ilk dəfə ağlına deyil, hissinə üstün-
lük verdi. Nə üçün belə oldu, nədən belə etdi, heç özü də anlama-
dı. Bəlkə də bu son zamanlar daha çox qayğılanmış ürəyinin kür-
lüyü idi. Bəlkə də bu nisgilli bir ürəyin özünə ən yaxın bir adamla 
görüşməsinin dəli sevinci idi. Bacısının belə həsrətli nəvazişindən 
bir az qəhərlənən kimi olan Asəf yavaş səslə dedi: 
– Yaxşı bəsdir. 
Süsən yalnız bu sözlərdən sonra özünü bir qədər ələ aldı və 
Nilufəri xatırladı. Yaxşı ki, Fəxriyyə də onu qucaqlamışdı. Süsən 
qollarını indi də Nilufərin boynuna doladı və səmimi bir istəklə ya-
naqlarından öpdü. Nilufərin bəlkə də qarışan fikirləri vardısa da, əsil 
səmimiyyətdən doğan bu öpüşlərdən sonra hər şey qaydasına düş-
dü. Asəf Könülün əlindən tutub Fəxriyyə ilə söhbət edə-edə, Süsən 
də Nilufərlə Könülü oxşaya-oxşaya onların ardınca həyətə girdilər. 
Həyətin səliqə-səhmanı ev adamından çox qıraq adamın nəzərində 
daha tez aydınlaşır. Asəf bir kəlmə ilə bunu belə ifadə etdi: 
– Gözəldir. 
Bir az hal-əhvaldan sonra Süsən onlara yorğun olduqları üçün 
yuyunub sahmanlanmağı təklif etdi. Bu gəliş Fəxriyyəni elə sevin-
dirdi ki, uçmağa qanadı yox idi. Bəlkə də bu sevinc hissinin təsiri 
altında o, ürəyindən keçirdi: 
– Kaş beləcə hamımız elə bir yerdə olaydıq. Ancaq özü də hiss 
etdi ki, hamımız elə bir yerdə olaydıq deyəndə həm də Bəxtiyarı 
nəzərdə tutmuşdu. Həyatın mürəkkəbliyi də elə bundadır, ağıl bir 
yana çəkə, ürəyin hökmü isə başqa cür ola. Fəxriyyənin xəyallarında, 
357
röyalarında Bəxtiyarlı anların ömrü nə qədər qısa olsa da, bəlkə də bir 
ömür çərçivəsində yaşana biləcək bir səadətlə üzləşirdi belə anlarda. 
Xoşbəxtlik üçün hədd və ölçü yoxdur. Bəzən ömrünün müəyyən bir 
anını dəyişməzsən bu vaxta qədər keçirdiyin bütün həyatına. İndi 
bəlkə də Fəxriyyə belə bir vəziyyətdə idi. O, Bəxtiyarlı elə bir şi-
rin həyatla qovuşmuşdu ki, həyatın belə şirin anlarının da olduğunu 
bilmədiyi üçün heyfsilənirdi ürəyində. Lakin təəssüf ki, xəyalların 
həqiqət olmadığını gec-tez anlayırsan. Fəxriyyə bu şirin xəyallardan 
ayrıldığı an, öz şirin xəyallarının həqiqət olmadığını anlayanda, özü-
nü bəlkə də öz taleyindən qisas alırmış kimi daha ağır iztirablara 
məruz qoymaq üçün bu xəyalların şirinliyindən birbaşa onun ağu-
şuna atardı özünü. Ancaq indi nə Bəxtiyara, nə də Elçinə əli çatır-
dı onun. Yeganə təsəllisi yenə də qocaların yanına qayıdıb onların 
söhbətlərinə qulaq asmaqla öz fikirlərini dağıtmaq idi. Odur ki, o, 
nahar üçün müəyyən hazırlıq görüb qocaların oturduğu yerə yaxın-
laşdı. Qocalar yenə də öz işlərində idilər. Söhbətləri elə qızğınlıqla 
gedirdi ki, Fəxriyyənin oradan uzaqlaşdığını hiss etmədikləri kimi, 
indi də Fəxriyyənin gəlişini hiss etmədilər. Fəxriyyə bir növ buna 
sevindi, çünki bir qədər həyəcanlı olduğunu anlayırdı. Doğrudan 
da qocaların danışığında belə səbirlilik, təmkinlilik var. Fəxriyyə 
hiss etdi ki, onların söhbətlərinə qulaq asdıqca qəlbi yavaş-yavaş 
sakitləşir. Bu vaxt Könül də anası üçün darıxıbmış kimi, yavaşca 
Nilufərin qucağından sürüşüb çıxdı və gəlib Fəxriyyənin yanında 
durdu. Fəxriyyə onu qucağına alıb qara gözlərinə baxdı-baxdı və an-
laşılmaz bir duyğu ilə onu köksünə sıxdı. Övlad şirinliyindən doğan 
məstlik, qocaların təmkinli ifadələrindən rahatlanmış qəlbinə xüsusi 
bir xumarlıq verdi. Hər şeyi unutdu Fəxriyyə. Yaşamaq ehtirası ilə 
bir az aralıda uğuldayan dənizə baxdı və yenə də Könülü köksünə 
358
sıxdı. Sanki indi bu anlarda o qəlbinin hər bir istəyini öz övladına 
bağışlayırdı.
Ailə sevinci böyük səadətdir. Xoşbəxt o kəsdir ki, daha çox ailə 
sevinci qismətlidir. Əvvəllər Fəxriyyə bu sevincin xoşbəxtliyini 
daha tez-tez dadardı. Bəxtiyarla rastlaşandan bəri daxilində başqa 
bir Fəxriyyə də olduğunu anladığından demək olar ki, çox nadir 
hallarda ümumi ailə sevincindən özünə də pay götürürdü, bəlkə də 
heç pay ummurdu da. Hər şeyin qiyməti əlçatmazlığı hiss ediləndə 
istər-istəməz dürüst müəyyənləşdirilir. İndi Fəxriyyə də ilk gəlinlik 
dövrünün xoşbəxtliyinin sevincini şirin bir yuxu kimi xatırlayırdı və 
şirin bir həqiqət olan indiki sevgisinin əks bir qütbü kimi görünürdü 
öz keçmişinin qoynundan boylanan bu röyalı gecələr ona. İndi Elçin 
ona nə qədər gərəkli idisə, nədənsə o qədər də istəmirdi Fəxriyyə El-
çinli günləri. İndi Fəxriyyənin qəlbində Elçinin varlığı ilə yoxluğunu 
istəyən duyğular bir-biri ilə təzad təşkil edirdi. Həm də bu duyğular 
möhkəm zəncirlə bir-birinə bağlanmışdı sanki. Zəncirlə bir-birinə 
bağlanmış bu hisslər əks tərəflərə yönəlsə də, Fəxriyyənin fikirləri 
çarpazlaşdıqca bu hisslərin baş alıb gedən tərəfləri sanki bir kürənin 
başına dolanırmış kimi yenidən qovuşurdular. Elə bil ki, onlar vahid 
bir kürəni qapayırdılar. Bax bu zaman Fəxriyyə süst halda düşüb 
qalırdı. Bax bu zaman Fəxriyyə xəyalla həqiqət arasındakı sərhəddə 
itirirdi yolu. Onda dözmək olmur həqiqətin sərt üzünə. Onda 
dözmək olmur taleyin acı qismətlərinə. Kimsəyə aça bilmədiyin 
fikirlər qəlbini dara çəksə də dözməlisən buna. Dözməlisən, bəlkə 
də düşünməyə belə haqqı olmadığı hər hansı bir qəlb istəyinin izti-
rabına. Fəxriyyə qəlb ağrıdan bu fikirlərdən uzaqlaşmaq üçün ana-
sının yanına gəldi. Bəzi tədarük işlərində ona kömək etdi. Süsənin 
par-par parıldayan gəlinlik samovarı yenə də tüstülənirdi beləcə, 
qonaq gələndən gələnə sanki çiçəyi çırtdayırdı bu samovarın da. 
359
Çünki çox az-az hallarda gündə iki dəfə qaynadılardı o. Bir azdan 
hamı üstünə təmiz ağ sərilmiş stolun arxasında əyləşdi. Fəxriyyənin 
dəmlədiyi pürrənci çayın ətri hər yana yayılmışdı. Hamı elə xoş bir 
əhvali-ruhiyyədə idi ki, beləcə bir yerdə olmaq bəlkə də insanın öz 
daxili tələbatından irəli gəlirdi. Asəf Fəxriyyəgilin şəhərə köçmək 
məsələsinə işarə ilə: 
– Doğrudan, Fəxriyyəgil buraya gəlsələr yaxşı olacaq, Süsən 
– deyə dilləndi. Yalnız bacı və qardaş bu ifadənin səmimiliyində 
nələr gizləndiyini yaxşı anlaya bilər. Süsənin beynində ilk gəlinlik 
dövründən bugünkü ana qədərki vəziyyəti bir anda tam ardıcıllı-
ğı ilə birləşdi. Naşükür deyildi Süsən, yenə də şükür edirdi taleyin 
qismətlərinə. Süsən Asəfə bacılıq səmimiyyətindən doğan bir istəklə 
baxdı və dedi: 
– Bəs mənim arzuladığım nə idi. Sonra bir qədər köksünü ötü-
rüb həlimlik və xeyirxahlıq ifadə edən bir təbəssümlə gülümsədi və 
əlavə etdi: 
– Yavaş-yavaş qocalıram və bu dəfə nədənsə üzünü Nilufərə 
tutdu bu sözləri deyərkən. Bəlkə də qardaş gözlərinin nisgilli bacı 
baxışları ilə rastlaşmaması üçün belə etdi o. Ancaq hər halda hamı 
anladı ki, təklikdən darıxan bir qadın üçün xoşdur belə bir vəziyyətin 
yaranması. Xoşdur illərin ardından boylanan nisgilli xatirələrə bəlkə 
də ağır bir zərbə vurmaq üçün edilən bu cəhd. Hər halda hamı hiss 
etdi ki, sevinir Süsən. Artıq Nilufər bir neçə gün idi ki, burada idi. 
Asəf səhəri gün rayona qayıtmışdı. Hər üç qadın yüngül ev işlərindən 
sonra həyətin ən sərin guşələrindən birində oturub öz söhbətləri ilə 
dünyanı ələk-vələk edirdilər. Balaca Könül gah Süsənin, gah da 
Nilufərin qucağında oturub xumarlanırdı. Az qalırdı ki, Fəxriyyə 
onun paxıllığını çəksin. Balaca olanda Fəxriyyə də onun kimi edirdi. 
Necə də şirin idi o günlər, İlahi – deyə Fəxriyyə düşünüb köksünü 
360
ötürdü. Yenə də Süsən ilə Nilufər şirin-şirin söhbət edirdilər. Bu min-
valda bağ qonşusu Gülzar da gəlib onlara qoşuldu. Söhbət daha da 
qızışdı. Fəxriyyə qocaların söhbətinə qarşımayıb qalxdı və mətbəxə 
keçdi. O, şam naharı üçün hazırlıq görməyə başladı. Belə tənha olan-
da fikirləri onu yel qanadlarının üstünə mindirib Bəxtiyarın yanına 
aparırdı. İndi də belə idi. Fəxriyyə xəyalən Bəxtiyarın yanında idi. 
Fəxriyyə xəyala qapılmayanda Bəxtiyarı düşünməyə sanki cəsarət 
etmirdi. Ağlın hökmranlıq etdiyi belə anlarda utanırdı ərli bir qadının 
fikirlərindən Fəxriyyə. Ancaq xəyala qapılanda ... heç özü də hiss et-
mirdi ki, hardan başlanıb, harda qurtarır bu xəyal aləminin şirinliyi. 
Dünya öz həqiqətləri ilə yerindədirmi? Fəxriyyə hər gecə yatanda 
Bəxtiyarın fikri ilə uyusa belə bu fikirləri öz-özünə etiraf etməkdən 
çəkinirdi. Çəkinirdi aylı gecələrin sirli sükutunda Bəxtiyar üçün alı-
şıb yanan hisslərinin qaynarlığını etiraf etməkdən. Çəkinirdi heç ol-
masa şirin yuxularında Bəxtiyarla bir olmağını düşünməyindən.
Dünyada nə sevinci, nə də kədəri axtarmaqla tapmaq mümkün 
deyildir. İnsanın fəaliyyətinin nəticəsi kimi qarşısına çıxır bu hallar 
onun. Bu gün Elçin də gəlib çıxmışdı. Süsənli, Nilufərli, Elçinli bir 
dünyada sevinc işartıları duyulmaqdaydı. Lakin elə bil ki, Fəxriyyə 
xəcalət çəkirdi bu sevincdən özünə pay götürməyə. Dözümlü, iradəli 
olduğu kimi, həm də vüqarlı olur sevən ürəklər. Lakin bəlkə də Elçinli 
bir dünyadan sevinc ummamağa Fəxriyyənin vüqarı yox, Bəxtiyara 
qarşı sevgisinin xəcaləti təhrik edirdi. Ailə xoşbəxtliyi sevincini 
dadmaq üçün ailədə ümumi fikir birliyinə malik olmaq lazımdır. 
Bu ümumi fikir birliyi olmadıqda, ailə xoşbəxtliyindən danışmağa 
dəyməz. Çünki belə ailələrdə zahirən heç bir dəyişiklik sezilməsə də, 
daxili ziddiyyətlərin varlığı şübhəsizdir. İndi Elçin, Süsən, Nilufər, 
Fəxriyyə oturub elə şirin-şirin söhbət edirdilər ki, kənardan baxanda 
onların xoşbəxtliyinə şübhə etmək olmazdı. Lakin bu xoşbəxtliklə 
361
tərs mütənasib, Bəxtiyarlı bir məhəbbət də ruh kimi, xəyal kimi dola-
nırdı aralıqda və yalnız Fəxriyyənin gözünə görünüb onun hisslərini 
həyəcanlandırırdı. Bəlkə də bu həyəcaların sirayətedici təsiri keçirdi 
digər ailə üzvlərinə də, ancaq səbəbi məlum olmayan bir hal kimi 
uzun müddət təsirə malik olmurdu onların duyğularında. Elçinin 
laqeydliyi ilə Fəxriyyə sevgisinin düyün nöqtəsində yaşayan bir ailə 
qayğısının nə kimi sevindirici halları çoxluq təşkil edə bilər. Bəlkə də 
onlar öz səbr və təmkinlərinə minnətdar olmalıdırlar ki, dağılmamış-
dı onların ailələri belə düyünlü qovuşacaqlığa malik bir vəziyyətdə. 
Yaranışında insan sevgisi olan hər bir hadisədə bir ürəyəyatımlılıq 
var. Bugünkü ümumi söhbət də xoş gəlirdi ailənin hər bir üzvünə, 
içi Fəxriyyə qarışıq. Nilufər sözarası Elçinə anlatdı ki, Asəfin bu-
rada hansı nazirlikdəsə köhnə bir dostu var. İş məsələsindən nara-
hat olmasın. Elçin Nilufərin bu sözlərindən daxilən sevindi, ona 
xoş bir təbəssümlə sağ olun deyib, minnətdarlığını bildirdi. Dünya 
qəribədən də qəribədir. Bu zaman Fəxriyyə ürəyindən keçirirdi: 
– Görəsən, Bəxtiyar necə, özünə yaxşı bir iş tapa bildimi? Və 
xəyalla həqiqət arasındakı dumanlı bir pərdə arxasından baxdı El-
çinin üzünə. Onun öz şadlığını güclə gizlədən baxışlarında, əldə et-
diyi qənimətlərdəki sevincdən yaranan bir düşüncə süzülürdü, bir 
az da lovğalıq. Ailə səadətinin pozulmasına uzanan əl nifrətə la-
yiqdir. Fəxriyyə duyurdu bunu, ancaq nifrət etmirdi Bəxtiyara. Öz 
düşüncələrinə rəğmən anlayırdı ki, nə Elçinlə qurduğu ailədə bir 
səadət hiss edir, nə də Bəxtiyar sevgisində nifrətəlayiq bir hal gö-
rür. Ancaq həm də düşünürdü ki, hər şey əksinə olmalıdır. Düşdü-
yü bu vəziyyətdən tam yaxa qurtarmaq üçün dürüst bir çıxış yolu 
tapmadığından qərarsızlıq içində çarpışırdı öz daxili məni ilə. Bu 
qərarsızlığın son həddi onun göz yaşlarında tamamlanırdı çox vaxt. 
Yalnız bu göz yaşları birləşdirirdi hər iki Fəxriyyəni bir-birinə ümid-
362
sizlik içərisində. Yalnız bu göz yaşlarının ilıq ürəyəyatımlılığı boşal-
dırdı onun ürəyini bir az. Lakin bu göz yaşlarını da çox vaxt axıda 
bilmirdi Fəxriyyə. Axı, Elçinlə, ya başqa birisi ilə üzbəüz otura-otura 
nə cür axıdaydı bu göz yaşlarını Fəxriyyə. Nə cür kimsələrin ya-
nında başqalarını sevdiyini etiraf edib öz sevincini, kədərini büruzə 
verəydi. Geriyə qayıdılması mümkün olmayan bir keçmişlə, sonsuz 
bir istəklə can atırdı gələcəyin sərhədləri hüdudunda dayanıb, özü-
nü məcbur edərək bu yolların qovuşduğunu göstərən yeni bir yolla 
irəliləmək nə qədər çətin imiş. Fəxriyyə öz hisslərinin əlində əsir ol-
duqca, insan hisslərini sahmanlamağın nəticədə çətin olduğunu anla-
yırdı indi. Anlayırdı ki, bir ürəyin odu ilə illər uzunu başqa birisini də 
isindirmək olar, ancaq bir ürəyin soyuqluğu ilə illər uzunu bir yerdə 
yaşamaq əzabdır, özü də həyatının puç olduğunu daim sənə xatırla-
dan bir əzabdır. Öz gündəlik yaşayışında bu əzabın soyuqluğunu da 
dadırdı Fəxriyyə. Heç kəsə hiss etdirmədən, heç kəsdən kömək uma 
biləcəyinə ümidi olmadan. Nə də öz qisməti ilə daxildə razılığa gəlib 
barışa bilmirdi Fəxriyyə. Ulduzları barışmayan uğursuz acı talelər 
kimi, hər ürək sahibinin özünə görə qərarı olur. Xoşbəxt o kəsdir ki, 
öz qərarını daha çox ümumi ahənglə uyğunlaşdırmağı bacarır. Bax 
bu gün belə xoşbəxtlik Elçinin qisməti idi. Şəhərə köçmək qərarı ilə 
bir çox yaxınlarının ümumi fikri ilə bir olduğunu hiss edirdi o. Bəlkə 
də lap Elçinin valideynləri də qəlblərinin dərinliklərində razılaşır-
dılar bu qərarla. Fəxriyyənin isə bir növ istədiyini həyata keçirmiş-
di Elçin. Daha Elçinə qarşı heç bir narazılıq göstərməyə haqqı yox 
idi Fəxriyyənin. Axı, nə üçün də narazılıq edəydi? Bircə Bəxtiyar 
dayanmışdı aralıqda keçilməyən bir sədd kimi. Nə oduna qızın-
maq olurdu yanğısının çoxundan, nə soyuqluğuna dözmək olurdu, 
dondururdu adamı. Həm də Fəxriyyə öz qəlb istəklərini görürdü bu 
istidə, soyuqda. Elçin artıq Fəxriyyənin xoşbəxt olduğunu düşünür-
363
du, onun bir çox istəklərini yerinə yetirməyə çalışdıqca. Fəxriyyə 
daha çox əsəbi gərginlik həddinə yaxınlaşırdı Bəxtiyara yaxın ola-
cağını anladıqca. Elçin Fəxriyyədən daha çox mərhəmlik umurdu 
günlər ötdükcə. Fəxriyyə daha çılğın bir ehtirasla yaşayırdı Bəxtiyar 
sevgisi ilə anbaan. Lakin onların hər ikisində bir-birinə bənzəyən 
yeganə oxşar cəhət vardır. Onlar bir-birinin qəlbinə girməyi ba-
carmırdılar. Bircə ürəyəyatımlılıq sığalı tapa bilmirdilər bir-birinə 
qarşı. Bax bu gün də, şirin-şirin söhbət edən, qıraqdan baxanda öz 
mehribanlığı ilə qibtə hissi doğuran bu ailənin kəskin problemləri 
var idi, bəlkə də kəskindən də kəskin. Həyat isə öz işindəydi. Əsən 
mehdən böyük əncir ağaclarının iri yaşıl yarpaqları titrədikcə, tünd 
sarı, dəymiş əncirlər budaqlarda sayrışırdı. Sanki onlar Fəxriyyənin 
diqqətini özünə cəlb edən bir mayak kimi onu içərisində azdığı qa-
rışıq düşüncələrdə real həyata səsləyirdi. Görəsən, bu anlarda Elçin 
xoşbəxt idimi? Həyatda öz düşüncə dairəsi səviyyəsində insanlar 
öz qəlb istəklərinə qismən, həm də ardıcıllıqla nail olduqca bəzən 
özlərini xoşbəxt hesab edirlər. Buludsuz göy üzündə gülümsəyən 
günəş, gözəl bir qız kimi tellərini çiyinlərinə töküb sanki yerə ta-
maşa edirdi. Mənə elə gəlir ki, heç bir mahir rəssam bu əlvanlığı 
olduğu kimi əks etdirə bilməzdi. Hələ günəş yerlə özü arasındakı 
ən yüksək nöqtəyə çatmadığından, çəpəki şüaları dəniz səthində ko-
nus şəklində uzununa yayılaraq quyruqlu ulduzu xatırladırdı. Elçin 
dənizin sahilində dayanaraq bu gözəlliyə tamaşa edirdi. O, bir müddət 
beləcə baxdı-baxdı və sahil boyunca gəzməyə başladı. Deyəsən, belə 
gəzinti ona xoş gəlirdi. Odur ki, keçəcəyini iki barmaqlarının arasına 
keçirdiyi rezin şapşapılarını çıxardı. Şalvarının balaqlarını dizdən bir 
qədər aşağıya qədər qatlayıb başmaqlarını cütləyib əlinə götürdü və 
sahil boyu alanəm qumsallıq üzərində irəliləməyə başladı. Hərdən 
dənizin sahilə doğru can atan dalğaları onun ayaqlarını yalayırdı. 
364
Nədənsə bu gün Elçin öz fikirləri ilə tək qalmaq istəyirdi. Həmişə 
kiminləsə danışıb gülmək, kiminləsə söhbət etmək xoş gələrdi ona. 
Beləcə tənhalıq istəkləri çox az-az hallarda baş verirdi onun. O, nəm 
qumsallıq üzərində yalın ayaqlarının izlərini buraxaraq irəlilədikcə, 
düşüncələri də baş alıb aparırdı. O öz-özünə düşünürdü: 
– Fəxriyyə ilə evlənməkdə mənim bəxtim gətirdi. Şəhərdə ev, 
bağ ələ keçirmək hər adama qismət olan bir xoş təsadüf deyildir. Bu 
vaxta qədər naz edirdim. Adama deyərlər ay dəli, axı niyə? Axı niyə 
öz yaxşı qismətindən qaçırsan? Düzünə qalsa, heç özüm də anlamır-
dım niyə. Bəlkə də boş qürur hissi idi mənim yolumu kəsən. Guya 
ki, qaynananın evində yaşamaq, bağında istirahət etmək qəbahət 
imiş. Quru vüqardansa çox vaxt çoxlu sərvətə malik olan adamları 
məclislərdə yuxarı başa dəvət edirlər, hörmətini saxlayırlar. Allaha 
şükür azından, çoxundan hər şeyim var idi. Bir az da artıq olmağı-
nın nə ziyanı var? Fəxriyyəni də, qaynanamı da kefləri istəyən kimi 
saxlayaram. Sərvət çox şeyi həll edir. Fəxriyyə də məndən razı qalar, 
elə Süsən də. Anamı da, atamı da başa saldım ki, heç ürəklərini sıxıb 
eləməsinlər. Axı, biz nə itiririk? Adam var görürsən maya qoyur heç 
şəhərdə birotaqlı mənzil də ala bilmir. Görünür, qismətimdə varmış, 
mən də şəhərdə beləcə ev-eşik sahibi olacağammış. O öz fikirlərinə 
nə cür qapılmışdısa bir də başını qaldırıb baxanda gördü ki, ən axı-
rıncı bağdan da xeyli uzaqlaşıb. Nəm qumsallıq üzərində uzanan ayaq 
izləri, ulduzlu səmadakı ulduz karvanını xatırladırdı. O, geri qayıdarkən 
dənizə bir qədər də yaxınlaşıb yoluna davam etdi. Sahilə süzən kiçik 
ləpələr onun ayaqlarını topuqlarına qədər müntəzəm isladırdı. Kənardan 
baxanda dəniz sferik bir güzgünün qabarıq tərəfi kimi kürənin kəsilmiş 
bir hissəsinə bənzəyirdi. Elçin öz ürəyindən keçirdi: 
– Nə yaxşı Fəxriyyəyə rast gəldim. Həm də gözəl qadın qismətli 
oldum onunla. Doğmalaşdırdı bizi tale. Lakin bu düşüncələr içə-
365
risində öz xoşbəxtliyindən xumarlanan Elçin unudurdu ki, yadları 
doğmalaşdıran yeganə bir istək var, o da məhəbbətdir. Elçin unudur-
du ki, sərvətlə deyil, məhəbbətlə isindirmək olar insan qəlbini. Elçin 
unudurdu ki, ailə xoşbəxtliyinin ən başlıca şərti arada məhəbbətin 
olmasıdır. Elçin artıq geriyə qayıdarkən gün günortaya yaxınlaşmış-
dı. O öz bağlarının tuşuna çatıb soyundu və sərxoş bir çılğınlıqla 
dənizə atıldı. Nə səbəbdənsə dəniz həmişə adamı özünə cəlb edir. 
Elçin də mavi suların qoynuna baş vurduqca xoş bir sərinlik yayılırdı 
canına. Bu gün o öz səadətindən sərməst idi. Mavi suların qoynunda 
öz xoşbəxtliyi ilə qovuşubmuş kimi nəşəylə çırpınırdı. 
***
Görəsən, tale Bəxtiyarla Fəxriyyəni yenidənmi üzləşdirmək 
istəyirdi? Görəsən yabanı bir çiçəyin yaşamaq ehtirasına təbiətin 
güzəştinin çoxmu təsiri var? Görəsən, ulduzlu gecələrin füsunkarlı-
ğı ay işığında xəyal kimi qovuşan sevgililərinmi qəlbində bəyaz bir 
nağıla dönür? Həyat həyatdır. Dünyaya gəlmiş hər bir insan üçün 
qismətinə düşən bir parça ömür payını yaşamaq məcburiyyəti də var 
bu həyatda, bəzən qəlb istəklərinlə sənin real həyat həqiqətlərin bir-
birinə uyğun gəlməsə də. Bəzən qarşına çıxan bir dəstə yabanı çiçək 
kimi səni özünə cəlb etsə də onun şirinlikləri. İndi Süsənlə Nilufərin 
söhbətlərinə qulaq asan Fəxriyyənin düşüncələri belə fikirlər keçi-
rirdi beynindən. Öz çox sevdiyin bir şeyə bir müddət qıraqdan baxıb 
toxunmağa cürət etmədiyin kimi, Bəxtiyara yaxın bir yerdə olacağı-
na bir müddət inana bilmirdi Fəxriyyə. Öz qəlbinə belə etiraf etməsə 
də hələ, bəlkə də təsadüfən bir yerdə işləyə biləcəklərinə də qəlbinin 
gizli guşələrində ümid edirdi. Nə bilmək olar insan talelərinin son 
aqibətini, nə bilmək olar yaşanmamış günlərin bəxş edəcəyi qisməti. 
Ancaq dünyada bir yeganə həqiqət var, öz sevdiyinin yanında olur 
366
sevənlərin fikri, xəyalı həmişə. Fəxriyyə hiss edirdi ki, harda olsa da 
Bəxtiyarın yanına çəkib aparır onu düşüncələri. Elçin onun üçün nə 
qədər alicənablıq etsə də ürəyi Bəxtiyarın yanında olurdu həmişə. 
Elə bu düşüncələr içərisində Fəxriyyə xəyala dalmışdı ki, birdən bağın 
qapısı açıldı və dənizdən yenicə çimib çıxmış Elçin içəri girdi. Onun is-
lanmış saçları alnına yapışmışdı. Təmizlikdən doğan bir ruh yüksəkliyi 
hiss olunurdu yerişində. O, şən bir səslə qocalara baxıb dedi: 
– Ancaq nə ürəklərinizi bir-birinizə boşaldırsınız. İş yox, güc 
yox. Süsən də onun əhvalına uyğun bir gülüşlə dilləndi: 
– Bala, siz casansınız, özünüzə xahişiniz getməsin, daha bizim 
baş-başa verib söhbət etməkdən başqa bir çarəmiz qalmamışdır. O 
öz zarafatından xoşlanan halda içəri keçib yumşaq divanda uzan-
dı və bir az yuxulamağa çalışdı. Fəxriyyə də həyətin giriş qapısı 
ağzına Könülün bu gün nə vaxtsa tökdüyü meyvə çəyirdəklərini 
təmizləmək üçün ayağa qalxdı. Bayaq Elçin həyətə girəndə qapı-
nın səsinə o səmtə baxanda görmüşdü bunları. O, Könülün qarasına 
deyinə-deyinə çəyirdəkləri süpürəndə Nilufər yavaşdan Süsənə dedi: 
– Ay Süsən, vallah məni qınama, biz də cavan olmuşuq axı. Ba-
yaq Elçin içəri girəndə heç Fəxriyyənin tuku də tərpənmədi, heç 
başını qaldırıb düz əməlli üzünə də baxmadı. Bəlkə aralarında bir 
inciklik var. Süsənin köhnə dərdi yenidən təzələndi. Nilufər deməsə 
də, ürəyindən keçirdi ki, mən özüm də bu işə mat qalmışam. El-
çin heç də pis oğlan deyil. Ancaq hiss edirəm ki, bu qız deyəsən, 
onu sevmir. Sonra fikrini toplayıb Nilufərə qismən də ana ürəyini 
sakitləşdirəcək belə bir cavab verdi: 
– Cavandırlar da, yəqin hərdən sözləri düz gəlmir – deyib gülüm-
sədi. 
Bu gülüşdə qocalara məxsus bir gənclik xatirəsi duyğusu hiss 
olunurdu. Elə bu dəm Fəxriyyə əlini yuyub qayıtdı. Nilufər Süsənə 
Fəxriyyədən gizli güclə: 
367
– Təki elə olsun – deyə bildi. 
Fəxriyyə yaş əllərini qoşalayıb saçlarına çəkdi və Könülün qara-
sınca deyindi: 
– Qız da ziyanlıq etməkdən başqa bir iş görmür. 
Süsən ərkyana bir ana istəyi ilə: 
– Bəsdir, sən Allah, özün uşaq olanda aləmi bir-birinə qatır-
dın, heç sənə bir söz deyən olmurdu. Həm də bu sözləri deyərkən 
Fəxriyyənin üzünə baxdı və ürəyindən keçirdi: 
– Bəlkə başqasını sevir bu və bu sözündən qəfil diksinən kimi 
olub, bəlkə də bu duyğulardan uzaqlaşmaq üçün tez dilləndi: 
– Könül, bala gəl yaxına. Ana duyğuları əzəmətli olur, uzaqlaş-
dırdı özündən bu fikri Süsən.
***
İnsanlar bir-birlərinə oxşamadıqları kimi onların taleləri də 
müxtəlifdir. Bayram libası geyinmiş uşaq sevincinə bənzəyir bəzən 
insanların tale qismətlərindən aldığı sevinc payından aldığı nəşə. Bu 
gün Bəxtiyarın iş yoldaşı Eldar da belə bir sevinc qismətli idi. O, 
işdən çıxanda Bəxtiyarın qolundan tutub yavaşdan dedi: 
– Bu gün bizə gedəcəyik, Yeganənin ad günüdür. İş yoldaşlarım-
dan bircə ürəyim səni daha çox istədiy üçün təkcə sən olacaqsan. 
Bir də ki, iki-üç qonşu. Bəxtiyar Eldara onlara gələcəyinə söz verdi, 
ancaq indi hökmən yarım saatlıq dəyməli yeri olduğunu bəhanə etdi. 
Bu bəhanəni Bəxtiyar ona görə etdi ki, ad gününə əli boş getməsin. 
Heç olmasa bir dəstə gül, bir başqa şey alsın. Eldar Bəxtiyarın fikri-
nin qəti olduğunu görüb onunla razılaşdı, həm də bərk-bərk tapşırdı 
ki, yarım saatdan sonra onun yolunu gözləyəcək. Onlar ayrıldılar, 
Bəxtiyar fikirli-fikirli irəliləyərək düşünürdü ki, görəsən, Yeganənin 
ad gününə nə aparsın.Bu vaxt xatırladı ki, keçən il Moskvada 
368
məzuniyyətdə olanda stol üstünə qoyulan qəşəng bir musiqili saat al-
mışdı. Bir dəstə çiçəklə bu saatı aparmaq olar. O, xidmət avtobusuna 
oturub öz evlərinin yanındakı dayanacaqda düşdü. Mənzilinə qalxıb 
saatı qutusundan götürüb bir də baxdı və yerinə qoydu. Deyəsən, 
ürəyinə yatdı bu hədiyyə. Sonra onu səliqə ilə kağıza büküb götürdü. 
Həyətə düşüb yaxınlıqdakı gül mağazasına getdi. Onsuz da Bəxtiyar 
hər səhər buradan təzə çiçəklər alıb evə qoyurdu. Bu dəfə də tanış 
satıcı qız Bəxtiyarı görüb gülümsədi və hər günkü kimi bir dəstə 
düzəltmək fikri ilə suya qoyulmuş çiçəklərə yanaşdı. Ancaq birdən-
birə dayandı. Axı bu adam hər günkü kimi bu gün səhər də çiçək 
aparmışdı. Görünür, ona çiçək dəstəsi nə isə əvvəlkilərdən fərqli ola-
raq başqa məqsəd üçün lazımdır. Odur ki, sürətlə işə girişib qəşəng 
bir buket düzəltdi. Hətta ürəyində bu gül buketinin çatacağı şəxsi 
tanımasa da nədənsə ona qibtə etdi. Bəxtiyar qıza öz təbəssümlü 
baxışları ilə minnətdarlığını bildirib çiçəklərin pulunu verdi və gül 
köşkündən uzaqlaşdı. Deyəsən, elə bu gün üçün Bəxtiyar bu gül köş-
künün sonuncu müştərisi oldu. Çünki Bəxtiyar avtobus dayancağın-
da ikən, gördü ki, qız da köşkü bağlayır. Bəxtiyar Eldargilə çatanda 
hava yavaş-yavaş toranlaşmağa başlayırdı. O, pillələri qalxıb üçüncü 
mərtəbəyə çatdı və elə birinci qapının üzərində Q.Q.Eldar yazıldığı-
nı gördü. O, ehmalca zəngin düyməsini basdı. Bir azdan qapı açıldı. 
Eldar onu içəriyə dəvət etdi. Bəxtiyar ayaqqabılarını çıxarıb cərgə 
ilə düzülmüş bir neçə cüt yumşaq təzə başmaqlardan bir cütünü ge-
yindi və dəhlizi keçib Eldarın ardınca bir otağa daxil oldu. Bəxtiyar 
saatı və çiçəkləri yazı stolunun üstünə qoydu və ev sahibəsi Əfruzə 
xanımla salamlaşdı və anasına sığınıb duran, başı qırmızı bantlı, süd 
dişləri yenicə töküldüyündən qabaq dişləri mırıq və doğrudan Elda-
rın yeganə övladı olan Yeganədən öz təbəssüm payını əsirgəmədi, 
onun ürəyinə xoş təsir bağışlayan bu sözləri dedi: 
369
– Nə qəşəng qızın varmış, Eldar. Eldar da Yeganəyə baxıb 
gülümsədi və Bəxtiyarı başqa otağa keçirə-keçirə onun yazı stolu-
nun üstünə qoyduğu hədiyyəyə işarəylə: 
– Sən beləsən də Bəxtiyar, bunsuz olmazdı – dedi. 
Bəxtiyar sanki bu sözləri eşitmədiyi üçün dinmədi. Elə bu anda 
onlar bir neçə qonaq əyləşmiş otağa daxil oldular. Burada üç nəfər qa-
dın, üç nəfər kişi əyləşmişdi. Bir-biri ilə mərhəm münasibətlərindən 
hiss etmək olardı ki, uzun müddət bir-biri ilə münasibətdə olan 
adamlardır. Eldar Bəxtiyarı onlara təqdim etdi: 
– Əziz qonşularım, bu da mənim ən çox xətrini istədiyim iş yol-
daşım Bəxtiyardır – dedi. Bundan sonra bir-bir Bəxtiyara qonşuları 
da təqdim etdi. Bəxtiyarın gəlişi stolun ümumi ahənginə elə də təsir 
etmədi. Tez bir zamanda Bəxtiyar da bu ümumi ahəngi yaradan-
lardan biri oldu. Bir azdan Əfruzə xanım da gəlib əyləşdi. Deyib-
gülmək, şadlıq məclisi davam etdi. Taleyin qismətindən qaçıb qur-
tarmaq mümkün deyildir. Məclisin qurtarmağına az qalmış Əfruzə 
xanım təəssüflə bildirdi: 
– Heyif Süsən bu gün məclisimizdə iştirak edə bilmədi. Sonra da 
bu sözləri əlavə etdi: 
– Bilirsən qonşuluqda nə gözəl xasiyyəti var. O gün nə üçünsə 
evə dəydi getdi. Dedim deyəsən, bağ şəraiti sənə daha çox xoş gəlir. 
Cavab verdi ki, Fəxriyyə də buradadır, özləri də bu yaxınlarda şəhərə 
köçəcəklər. ...Artıq Bəxtiyarda elə bir hal yox idi ki, Əfruzə xanımın 
sonra söylədiyi sözləri eşitsin. Əvvəlcə Süsən adı çəkiləndə Bəxtiyar 
Fəxriyyəni xatırladı, bilirdi ki, onun da anasının adı Süsəndir. Ancaq 
bu Süsənin o Süsən ola biləcəyini heç güman etməzdi, həm də elə 
bil yuxudan ayıldı, demək Fəxriyyəgil şəhərə köçəcəklər, özü də bu 
yaxınlarda. Deməli, Fəxriyyə şəhərdədir. Burada Eldarın müraciəti 
onu öz fikirlərindən ayırdı. 
370
– Sən Fəxriyyəni tanıyırsan, Bəxtiyar? Sən işlədiyin rayonda 
işləyir. Bəxtiyar – tanıyıram – dedi. Bundan sonra söhbətin mövzusu 
dəyişdi. Əfruzə xanım pianinoda qəşəng çalırmış, o, bir neçə musiqi 
nömrəsi çaldı. Bu musiqilərdən birində Yeganəni də oynatdılar. An-
caq Bəxtiyar bayaq Fəxriyyənin adını eşidəndən bəri öz fikirlərini 
toplaya bilmirdi. Elə ümumi gülüşlərdə, söhbətlərdə demək olar ki, 
mexaniki iştirak edirdi. Bir az da ümumi söhbətdən sonra məclis 
sona yetdi. Eldar da, Əfruzə xanım da öz hərəkətləri ilə Bəxtiyarın 
ürəyinə yatdığı kimi, Bəxtiyar da onların ürəyinə yatmışdı. Hər 
ürəyə öz xarakterinə uyğun yanaşmağı bacarmaq lazımdır. Bacar-
maq lazımdır insanların ürəyinə yaxın olmağı. Bəxtiyar Eldarın da, 
Əfruzə xanımın da səmimiyyətindən bu gün razı qaldı. İllərlə beləcə 
xoşbəxt ailə sahibi olmağı arzulamışdı o. Bəxtiyar qonaqlarla da, ev 
sahibləri ilə də xudahafizləşib ayrıldı. Arxadan Eldarın: 
– Öz evindir, bax, haçan istəsən gəl ha – deyə xoş səsini eşitdi. 
Evdən çıxarkən Bəxtiyar qonşu qapılara bir də nəzər saldı. Görəsən, 
bu evlərdən hansı Fəxriyyəgilinkidir – deyə düşündü. Bəxtiyar dü-
şündü ki, yəqin qapının üstündə Süsənin mərhum ərinin adı var, 
bu adı da bilmədiyinə təəssüfləndi. Bayırda elə yaxşı hava vardı 
ki, şəhərin də səs-küyü axşamlar bir qədər keçdiyindən xeyli azal-
mışdı. Bəxtiyar evlərinə qədər olan dörd-beş dayanacaqlıq yolu pi-
yada getməyi qərara aldı. Yol boyu onun düşüncələri Fəxriyyənin 
ətrafında dolanırdı. Sanki bu gün eşitdikləri sözlər Bəxtiyara yuxu 
kimi gəlirdi. Doğrudanmı, o, Fəxriyyə ilə bir də görüşə bilər? Doğru-
danmı, Fəxriyyəgil bu yaxınlarda şəhərə köçəcəklər. Bəxtiyar hicran 
atəşindən ürəyinin od tutub yandığını hiss edirdi. Bayaq Fəxriyyənin 
adını Əfruzə xanımız dilindən eşidəndən qəlbində bir göynərti baş 
qaldırmışdı. Elə bir göynərti ki, yalnız Fəxriyyənin baxışları sağalda 
bilərdi onu. Elə bir göynərti ki, xəncər yarası kimi yeri məlum de-
371
yildi ki, məlhəm qoyasan. Ancaq axı, Bəxtiyar öz sevgisinin nə cür 
fəlakətlər yarada biləcəyini nəzərə alıb Fəxriyyədən uzaq olmağa 
çalışmışdı. Bəs indi? İndi Fəxriyyə ilə görüşə bilmək üçün bir ümid 
işığı var axı. Yüngülcə bir təkan lazımdır ki, Fəxriyyə ilə görüşə 
bilmək üçün qarşısındakı səddi dağıtmağa. Ancaq ağlı başqa cür de-
yirdi Bəxtiyarın bu anlarda. İnsan öz cəsarətindən çox dəyanətindən 
xeyir görə bilər. Ağlı ilə hissinin daimi mübarizəsi yeni vüsət almış-
dı sanki, həmişə belədir, əlçatmazlıqdan uzaq olan arzunun əksinə 
getmək çətin olur insan üçün.
Vəzifə o vaxt yaxşı icra edilir ki, o adamın ürəyincə olur. Müxtəlif 
peşə adamları müxtəlif peşə sahibləri var həyatda. Belə adamlar-
dan hər birisi üçün bu vəzifə və peşələrdə də öz ürəyinə yatımlı bir 
məqsəd var. Ancaq o vəzifə sahibinin məqsədi daha bəşəridir ki, o, 
ümumi insan cəmiyyətinin mənafeyinə daha uyğundur. Bəxtiyar da 
öz vəzifəsinə belə gözlə baxırdı. Həm də Bəxtiyarda icra etdiyi hər 
bir işin nəticəsini yoxlamaq xüsusiyyəti var idi. Son zamanlar nəsə 
Fəxriyyəni xatırlayanda, öz nankor övladından şikayət etmiş ana da 
gəlib dururdu gözlərinin qabağında. Bəlkə də Fəxriyyə Süsənin əsil 
övladı olmasa da, əsil ana-bala münasibətlərindən artıq bir sevgi ilə 
bir-birini sevməsindən irəli gəlirdi bu duyğu. Bəlkə də Bəxtiyarın 
öz iş xüsusiyyətindən doğurdu bu. Ancaq hər halda Bəxtiyar bu ana-
nın vəziyyətini bir də yoxlamağı qərara aldı. Bəlkə də öz anasını 
daha erkən itirdiyindən, anaları daha çoxc sevirdi Bəxtiyar. Nə isə 
... Oğlundan şikayətlənən ananı bir də yoxlayanda gözlərinə inan-
madı. Demək olar ki, hər şey əksinə dəyişmişdi. Evin şəraitindən, 
ananın üst-başından, hətta ana ilə övladın bir-birinə qarşı olan za-
hiri hərəkətlərindən tutmuş bəlkə də onların daxili münasibətlərinə 
qədər. Bəzən insanların bir-birinə qarşı olan münasibətini dəyişmək 
üçün yüngülcə bir təkan lazım olur. Bəxtiyar hiss etdi ki, bu ailə 
372
üçün belə bir təkanverici rolu oynamışdır o. Ana da, oğul da, gəlin 
də bəlkə də öz hərəkətlərindən utana-utana öz razılıqlarını bildirdilər 
Bəxtiyara. Sarışın saçlı nəvəsinin xoş bir qılıqla sığındığı nənə üzü-
nü Bəxtiyara tutub xoş, hikmətamiz bir tərzdə dedi: 
– Dünyada ən yaxşı vəzifə hər hansı bir səbəbdən bir-birindən 
ayrı düşmüş, lakin bir-birinə mərhəm olan ürəkləri birləşdirməkdir, 
bala. Xoşbəxt ol ki, sən də belə bir vəzifənin icraçılarından birisən. 
Bəxtiyar üstünə qar kimi təmiz ağ sərilmiş stolun üstündə bayaq 
gəlinin gətirib qoyduğu armudu stəkandakı pürrəngi çaydan içə-içə 
məmnun şalda bu ailənin sevincinə şərik oldu. Hətta ürəyində bu 
ailəyə bir balaca qibtə də etdi. Çünki Bəxtiyar da istədi ki, belə bir 
anası olsun və onun şirinliyindən həzz ala-ala ömrü boyu qulluğunda 
dayansın onun. Bəxtiyar ananın sözlərinə qarşı: 
– İnsanlara qayğı hamının müqəddəs borcudur – dedi və Fəxriyyəni 
xatırladı. Çünki Fəxriyyə ilə o da bir-birinə xoş münasibətdə olan, 
lakin bir-birinə qovuşa bilməyən ürək sahibi idilər. Düzdür, ana ilə 
övladı arasındakı əvvəlki anlaşılmazlıqdan fərqli idi onların arasın-
dakı münasibət. Ancaq nədənsə, Bəxtiyar bu anlarda Fəxriyyə ilə bir 
anlıq da olsa danışmaq istəyinin tələbatını hiss etdi ürəyində. Bu ailənin 
ümumi sevincinə şərik olan Bəxtiyar ailənin hər bir üzvü ilə səmimi 
xudahafizləşib ayrıldı. Kimsəyə səadət bəxş etdiyini hiss edən ürək 
səadət hissi keçirir. İndi Bəxtiyar da belə bir vəziyyətdə idi. Doğrudan 
da bu ailənin sevincindən ona da pay düşmüşdü. Bayaq ananın sözarası 
işlətdiyi bu sözləri uzun müddət unuda bilmədi Bəxtiyar. 
– İndi daha xoşbəxtəm, oğlum. Əvvəllər bir oğlum vardı, onu da 
az qala öz qəlbimdə itirəcəkdim, indi isə iki oğlum var. İkinci oğlum 
da sən oldun. Bu evin qapısı sənin üzünə həmişə açıqdır. 
Ağsaçlı ananın kövrək səslə dediyi bu sözlər, həm də Bəxtiyara in-
sanlara qayğı nə qədər lazımmış fikrini bir daha təsdiqlətdi. Bəxtiyarın 
373
bugünkü sevincində sanki Fəxriyyənin də payı var idi. Çünki Bəxtiyar 
hiss edirdi ki, onu daha çox xeyirxahlığa və qayğıkeşliyə Fəxriyyəyə 
qarşı olan sevgisi səsləyirdi. Öz həyatı qədər sevdiyi Fəxriyyə. Dün-
yanı gözlərində bir anda dəyişə biləcək Fəxriyyə sevgisi. Bu anlarda 
Bəxtiyar özünü güclə saxlayırdı gedib Eldardan Süsəngilin yaşadığı 
bağın yerini soruşub heç olmasa qıraqdan-qırağa Fəxriyyəni görmək 
istəyindən. Dünyada sevgi kimi qüvvətli bir hiss yoxdur ki, insan 
qəlbini bir anda yerindən oynatsın. Müxtəlif insan taleləri ilə bağlı 
olan iş, Bəxtiyarı Fəxriyyəli fikirlərdən müəyyən müddətə uzaqlaş-
dırsa da, Fəxriyyə sevgisi onun könlünə əbədi hökmran idi. Bu sevgi 
ləkəsiz idi, saf idi, müqəddəs idi. Bu sevgi Bəxtiyar duyğularının 
məsumluq, paklıq mücəssəməsi idi. Yaşadıqca bu sevginin hicran 
əzabı ilə belə, hiss edirdi Bəxtiyar özündə, həyatı, insanları sevmək 
etirasını. Sevənlərdə nə böyük tükənməz həyat eşqi olurmuş, İlahi. 
Sevgi ilə atılan addımın özündə də bir mətinlilik, cəsarət, dəyanət 
var. Həyatın insan taleyini yelkənsiz bir gəmi kim atıb-tutduğu bu-
rulğanları içərisində sevgi hissi insanı soyuqqanlılığa, mübarizəyə 
səsləyir. Sevgi hissi həyat eşqinə çevrilərək fəallaşdırır insanı istər-
istəməz. Bu gün Bəxtiyar belə bir həyat eşqi ilə yaşasa da, şəhərin 
boğanaqlı havası darıxdırırdı onu bir qədər. Rəngbərəng maşınların 
səs sala-sala insan axını ilə həmahəng bir dalğa kimi qarışmasın-
da da bir yeknəsəqlik hiss edirdi nədənsə Bəxtiyar. Birdən boğanaq 
havada iri yağış damcıları göründü. Yağış damlaları onun başına, 
üzünə, qolsuz köynək geydiyi bədəninə düşdükcə xoş bir xumar-
lıq verirdi Bəxtiyara. Birdən-birə yağış gözləməyən bir çox üzlərdə 
hara isə tələsgənlik təlaşı hiss olunurdu. Nədənsə bu təlaşı bayaqkı 
arxayınlıq süzülən simalara heç cür uyğunlaşdıra bilmirdi o. Daha 
ehtiyatlı olan bir qoca əl ağacına söykənə-söykənə qara enli çətirinin 
altında arxayın-arxayın irəliləyirdi. Sanki öz arxayın addımları ilə 
374
o, ətrafındakılara qocalar daha ehtiyatlı olurlar fikrini aşılayırdı. Bu 
anlarda dünya böyük bir susəpənlə islanan əlvan çiçəyi xatırladırdı. 
Elə bil təravətlənirdi, şuxlanırdı həyat. Nədənsə əlində çətir olan bu 
qocanı Bəxtiyar böyük bir qarağat koluna bənzədirdi. Həyatın hər 
anında bir gözəllik var. Duyduqca hiss edir insanlar bunu hər zaman. 
Həm də Bəxtiyar bu yağışlı havada bir şeyi də hiss etdi. O, harda olsa 
da Fəxriyyəli xəyallar həmişə onunla idi. Həmişə onunla idi ömürlük 
sevdiciyi. Yağış qəflətən başladığı kimi, qəflətən də kəsdi. İnsanla-
rın yağışdan doğan narahatlığı adi bir şıqqıltıdan diksinən ceyran 
ürkəkliyi kimi keçib getdi. Elə bil saflaşmış, aydınlaşmış, bürküsü 
bir qədər azalmış hava Bəxtiyara çox xoş gəldi. Sanki insanlar da 
yağışdan yuyulmuş çiçəklər kimi gözəl görünürdülər. Nədənsə bu 
gözəllik Bəxtiyara yenidən Fəxriyyəni xatırlatdı və haradasa oxudu-
ğu bu iki beyt fikrindən keçdi:
Gözlərində var sevgidən min əfsunlu sehirlik,
Sevdim səni, sevdim səni, sevdim səni ömürlük.
O, bu beytin axırıncı misrasını ürəyində bir neçə dəfə təkrar 
etdi. Sanki bununla gözlərinin qarşısından çəkilməyən Fəxriyyənin 
xəyalını oxşayırdı öz düşüncələrində. Dünyada sevən ürək qədər 
kövrək və alicənab ürək ola bilməz. Bəxtiyar titrək bir duyğu ilə 
oxşadısa da xəyalən Fəxriyyənin saçlarını, vicdan əzabı ilə andı 
bu anlarda ərli bir qadına qarşı olan sevgisinin günahkarlığını. Qı-
raqdan baxan hər hansı bir diqqətli şəxs xəyalı reallıqdan uzaq olan 
bu iztirablı çöhrədə bir qəlbin yaratdığı cizgiləri asanlıqla duya 
bilərdi. Asanlıqla duya bilərdi bir qəlbin əzablarını, onun alnının 
zərif qırışlarında. Bəxtiyar yalnız yaşadığı binanın yaxınlığında-
kı gül köşkünə çatanda öz xəyallarından ayrıldı. Gülsatan qız xoş 
375
bir təbəssümlə yenə də kiməsə çiçək dəstəsi düzəldirdi. Nədənsə bu 
təbəssüm Bəxtiyarın xoşuna gəlmədi. O, addımlarını bir qədər də 
yeyinləşdirib evə tələsdi. Bilirdi ki, evdə onu boş otaqlar gözləyir. 
Lakin müxtəlif simalardan yağan informasiyalardan uzaqlaşıb bəlkə 
də Fəxriyyəli xəyallarla tək qalmaq üçün belə etdi.
***
Sahildə bir qağayı tək-tənha dolanırdı. Xəzərin ucsuz-bucaq-
sız mavi sularının fonunda o öz ürəyəyatımlı uçuşu ilə füsunkar və 
cəlbedici görünürdü. Bəlkə də yem axtarmaqdan doğan instinkti onu 
bir dairədə hərəkət etməyə məcbur etsə də, bu hərəkət ilə o, kiçik 
bir uşağın buraxdığı çərpələngi xatırladırdı. Hərdən öz yoldaşları-
nı səsləyirmiş kimi, ya tənhalıqdan bezdiyi üçünmü bəlkə də yem 
axtarmaqdan doğan bir ehtirasla kəsik-kəsik səslər çıxarırdı. Bu qa-
ğayının özü kimi tənha olan Fəxriyyə də dənizin kənarında dayanıb 
qara gözləri ilə qağayının uçuşunu müşahidə edirdi. Ona elə gəldi ki, 
bütün canlıların həyatında nə isə bir uyğunluq var. Fəxriyyənin də 
xəyalları bu qağayının uçuşu kimi bir dairədə dolanırdı. Bəxtiyarlı 
fikirlər yenə də hakim kəsilmişdi onun düşüncələrinə. Öz amansız 
sevgisi ilə təkbətək qalmışdı qəlbi yenə də. Elə bil ki, bütün hissləri 
ona bu fikri aşılayırdı: 
– Sən sevirsən Bəxtiyarı, sevəcəksən də ömürlük. Fəxriyyə də 
bu işdə özünü günahlandırır, Elçin barədə fikirləşməməyə çalışırdı. 
Lakin bəzən bacara bilmirdi özü ilə. O öz-özünə düşünürdü: 
– Axı Elçinin burada nə günahı. Bütün işlər məndədir. Heç 
bilmirəm bunu günah adlandırmaq olar, ya olmaz. Çünki Elçin 
barəsində elə bir iş görməmişəm, yeganə irad tutulacaq bir şey var-
sa, o da ərli ola-ola başqasını sevməyimdir. Ancaq bu işdə yaranan 
vəziyyət bəlkə də mənim iradəm xaricindədir. Düzdür, mən öz sevgi-
376
mi həmiş gizli saxlamışam, ancaq sevməməyi bacarmamışam. Bacar-
mamışam öz ürəyimə hökm etməyi. Bacarmamışam taleyimi dəyişə 
biləcək bir yoldan üz çevirməyə. Demək mən öz daxili hisslərimlə 
bacamamışam. Amma Elçin barədə onu sevməsəm də belə, bir qadın 
kimi tutduğum yol doğru deyildir. Bəlkə də belə bir sevginin məndə 
oyanmasında Elçinin laqeydliyinində böyük təsiri olub, ancaq hər 
halda bu sevgimdə bir günah varsa mənimdir, mənimdir, mənimdir. 
O öz düşüncələrindən həyəcanlanaraq axırıncı sözlərini necə ucadan 
dedisə, heç kəsin olmadığı bu sakitlikdə onun səsinin əks-sədası kimi 
bəlkə də bu səsdən səksənən qağayı da bayaqkı kəsik-kəsik çıxardığı 
səslərdən fərqli olaraq, bir qədər həyəcan bildirən uzun fışıltıya ox-
şar bir səs çıxardı və narahat-narahat bir neçə dövrə vurduqdan sonra 
uçub daha uzaqlara getdi. Fəxriyyə qağayının ardınca onun təlaşlı 
uçuşuna baxdı və nədənsə qağayı gözdən itəndə öz tənhalığını indi 
hiss edibmiş kimi bir qədər qüssələndi. Bəlkə də onu qüssələndirən 
bu tənhalığın ona xatırlatdığı Bəxtiyarlı sevgisi ilə öz qəlbində gizli-
gizli yaşaması idi. Son zamanlar Fəxriyyə nədənsə Bəxtiyarı xatırla-
yanda Elçin də yadına düşürdü. Belə anlarda Fəxriyyə Elçini nə qədər 
unutmağa çalışsa da, unuda bilmirdi. Axı həm də Elçin Fəxriyyənin 
əri olmaqdan başqa, Könülün atası idi. Fəxriyyə Elçinin öz əri ol-
duğunu unutmağa çalışsa da, Könülün atası olduğunu unutmağı 
heç ağlına da gətirmirdi. Belə zəncirvari bir halqa kimi bağlanmış-
dı onlar bir-birinə. Bircə halqanın yeri səhv düşmüşdü Fəxriyyənin 
fikrincə. O da Bəxtiyarın yerinə Elçinin düşməsi idi. Dünyada ya 
dövlət qanunları, ya da əxlaq normaları tərəfindən qadağan olunmuş 
şeyləri insanlar öz fikirlərində öz xeyrinə həll edirlər. Ancaq bircə 
öz vicdanının mühakiməsindən istədiyi kimi qaçıb uzaqlaşa bilmir 
insan. Çünki vicdanın mühakiməsi insana yalnız həqiqəti xatırladır 
və ondan ədalət tələb edir. İndiki vəziyyətdə Fəxriyyə öz sevgisinə 
377
öz qəlbində nə cür haqq qazandırmağa çalışsa da öz vicdanı həmişə 
ona bu sevgiyə haqqı olmadığını xatırladırdı. Fəxriyyə anlayırdı ki, 
öz vicdanı həmişə onu ədalətə səsləyir. Lakin Fəxriyyə bacarmırdı, 
bacara bilmirdi içində təlatümə gələn duyğularla. Bax bu an mavi 
Xəzərin qumlu sahillərində üzünü Bəxtiyarın üzünə sürtərdi-sürtərdi 
və bir daha digər insanlarla rastlaşmamaq üçün özünü atardı dənizə 
sonra da. Ancaq o, hiss edirdi ki, heç vaxt belə olmayacaqdır. Onun 
Bəxtiyarlı sevgidən yeganə qisməti həsrət olacaqdır, ömürlük bir 
həsrət. İnsan ürəyi nə qədər iztirab çəkərmiş – deyə o ürəyindən ke-
çirdi. Həm də bu fikri də düşündü bunun ardınca: 
– Özünə əzab vermək xoş ömrə-günə xəyanətdir. İnsan əzab 
çəkmək üçün dünyaya gəlməmişdir. İnsan dünyanın ən ali varlığı-
dır. Öz ağlı ilə öz qəlbini həmişə iztirablardan mühafizə etməyi ba-
carmalıdır insan. Əgər bunu bacarmırsa, onda özü öz səadətindən 
küsməlidir. Çünki öz səadətini özü yaratmalıdır insan. Fəxriyyə hiss 
edirdi ki, nə heç vaxt Elçindən ayrıla bilər, nə də Bəxtiyara qovuşa 
biləcəyinə bir ümid var. Sanki öz qəlbindən keçən düşüncələrə üsyan 
edirmiş kimi bir qədər əsəbi həyəcanla pıçıldadı: 
– Bəs mən nə edim? Belə bir vəziyyətdə öz səadətimi har-
da axtarım. Onun düşüncələri bu suallar qarşısında heç bir cavab 
tapa bilmirdi. Nə üçünsə bir qədər inamsızlıq hiss olunan baxışları 
Xəzərin dalğalı qoynu ilə qumlu sahillərini birləşdirən köpüklənən 
ləpələrdə ilişib qalmışdı. Sanki həyat quru ilə suyun birləşdiyi sahədə 
məskunlaşmışdı və bu sahə Fəxriyyə üçün əlçatmaz bir yerə çevril-
mişdi. Həm də Fəxriyyədə bir vaxt elə bil ki, bu əlçatmazlığa qovu-
şa biləcək istəyində də bir ümidsizlik vardı. İnsan üçün çətin olur 
öz səadətinin əlçatmazlığını hiss edə-edə yaşamaq. Çətin olur insan 
üçün öz kədərinə sığınıb qəlbi ilə təkbətək qalmaq. Çətin olur insan 
üçün sevincindən məhrum olduğu bir duyğunun əzabı ilə yaşamaq. 
378
İndi Fəxriyyə də belə bir vəziyyətdə idi. Öz səadətindən nə qədər 
uzaq olduğunu anlayırdı o, Xəzərin bu qumlu sahilərində. Əslində 
öz səadətinə doğru getmək iqtidarında da deyildi. Elçinli dünyanın 
ailə taleyi bağlamışdı onun əl-qolunu. Bu dünya Fəxriyyəyə bahar 
çiçəkləri ilə dolu çəmənlikdə tənha yulğun ağacı kimi laqeydliklə 
ətrafa boylanan yöndəmsiz bir varlıq kimi görünürdü. Fəxriyyə hiss 
edirdi ki, öz sevgisi ilə Bəxtiyar üçün həmişə təzə-tər olsa da, El-
çinli bir dünyada vaxtı keçmiş solğun bir çiçəyi xatırladır. Fəxriyyə 
heç vaxt istəməzdi ki, kimsənin gözündə solğun bir çiçəyə bənzəsin. 
İstər Elçin olsun, istər başqası, heç vaxt belə istəməzdi Fəxriyyə. 
Ancaq Bəxtiyar üçün həmişə təzə-tər qalmaq onun ürəyincə idi. 
Məhəbbət olmayan yerdə həvəs hökmranlıq etsə də, uzun ömür sür-
mür onun bu hökmranlığı. Uzun sürmür öz səadətini adicə bir həzzə 
qurban verən insan hisslərinin xumarlığı. Fəxriyyə üçün isə həvəsin 
hökmranlıq müddəti çoxdan qurtarmışdı, lap çoxdan. Fəxriyyə ağ 
gəlinlik paltarında özünü ağ bir çiçək kimi, uzaq keçmişlərin du-
manlı pərdəsi arxasında xatırladıqca, hiss edirdi həvəsin hökmranlıq 
müddətinin qurtardığını, lap çoxdan qurtardığını. Dünya qoynundan 
karvanlar keçən bir məskənə bənzəyir. Necə ki, karvanda atılan hər 
bir addım keçilən yolun müəyyən bir hissəsi olur. Dünyada yaşayan 
insan da zamanın hər anında öz qocalığına doğru yaxınlaşır və ke-
çişmiş günlərin əlçatmazlığı onlara acı bir həqiqət kimi xatırlanır. 
İndi Fəxriyyə üçün acıdan da acı bir həqiqətə çevrilmişdi keçirdiyi 
Elçinli günlər. Ancaq həyat öz işində idi. Nə qabarıq qoynunda bir 
çox sirlər gizlədən dəniz, nə karvan yollarını xatırladan qumlu sahil, 
nə də ki başının üstündəki mavi səma xəbərdar deyildi Fəxriyyənin 
ürək sıxıntılarından. Yenə də öz qəlbi ilə tək-tənha qalmaqdan 
qorxan Fəxriyyə sahildən uzaqlaşmağı qərara aldı. Ona elə gəldi ki, 
sevmədiyi, heç vaxt sevmədiyi Elçinli bir dünya ilə qovuşmaq belə 
379
bu tənhalıqdan yaxşıdır. İnsanlarla ünsiyyətdə olmaq istəyindənmi, 
ya da nədəndisə o, bu dünya ilə qovuşmağa can atdı.
Qadın məhəbbətində də bir heyrətamizlik var. Çünki qadınlar 
kişilərə nisbətən daha çox sevirlər öz sevdiklərini. Bəlkə də qadın-
ların bu yolla kişilərə nisbətən daha çox maneə ilə üzləşməsindən 
yaranır bu hal. Ancaq hər halda qadın sevgisindəki əzəmət daha güc-
lüdür. Fəxriyyə də Bəxtiyara qarşı belə bir saf sevgiyə malik idi. 
Bu sevgi Fəxriyyənin qəlbində zindana salınsa da öz dözümlülüyü, 
iradəliliyilə də ömürlük yaşamaq hüququna malik idi onun qəlbində. 
Bağın həyət qapısından içəri girən Fəxriyyənin gözləri birinci olaraq 
Elçinə sataşdı. O, şalvarının balaqlarını topuqdan bir qədər yuxarı 
qatlayıb meyvə ağaclarını sulayırdı. Su nasosu ilə quyudan doldurul-
muş hovuzun su götürmək üçün qoyulmuş kranına qara yoğun şlanq 
taxan Elçin ağacların diblərini bellə bir az dairəvi qazıb şlanqın ucu-
nu da ora qoyurdu. Sanki istidən təngimiş ağaclara vaxtında verilən 
bir məlhəm idi bu su. Fəxriyyə gicgahlarından yüngülcə tərlədiyi 
hiss olunan Elçinə baxıb gülümsədi və onun hələm-hələm özünü işə 
vermədiyinə işarə olaraq zarafatla dedi: 
– Gün hayandan doğubdur balam. Sonra onun doğrudan da xeyli 
iş gördüyünü görüb bir az ciddiyyətlə əlavə etdi: 
– Özünü çox incitmə, Elçin, bir gör nə qədər ağac dibi belləmisən. 
Fəxriyyə istər-istəməz sırf ailə münasibətlərinə uyanda elə səmimi, 
elə ürəyəyatımlı olurdu ki, bu zaman təmiz bir hiss ilə söylədiyi 
ifadələr adamda özünə qarşı xoş və mərhəm bir duyğu oyadırdı. 
İndi də belə bir vəziyyət yaranmışdı. Elçin heç vaxt ağlına gətirə 
bilməzdi ki, belə bir mərhəmliyi aşılayan qadın bir neçə dəqiqə bun-
dan qabaq başqasına qarşı öz ümidsiz sevgisinin əlində əsir idi. Elçin 
belə bir vəziyyətdə heç vaxt düşünə bilməzdi ki, Fəxriyyə başqasını 
sevə bilər. Əslinə qalanda, Fəxriyyə üçün də qəribə gəlirdi həyatın 
380
belə çalpaşıq anları. O, yalnız belə anlarda hiss edirdi ki, geriyə 
qayıdılası mümkün olmayan yollar keçmişdir və bunu hiss etsə də 
arxaya boylanmadan irəliyə doğru can atırdı Bəxtiyar sevgisi ilə... 
Nə isə... Elçin zəhmətdən yaranan üzüağlıqla Fəxriyyəyə baxdı və 
onun günəşdən bir qədər qaralmış çiyinlərindən tutub özünə sıx-
maqdan güclə saxladı. Çünki bilirdi ki, Süsənlə Könül içəridədir və 
hər vaxt bayıra çıxa bilər. Fəxriyyə Elçinin ehtiraslı baxışları altında 
bədənindən xoş bir gizilti keçdiyini hiss etdi. Belə anlarda Bəxtiyarı 
sevdiyi üçün Elçindən yox, Elçinə özünü daha yaxın hiss etdiyi üçün 
Bəxtiyar sevgisini xəcalətlə gizləyirdi qəlbində Fəxriyyə. Elçin han-
sı duyğunun təsiri altındasa Fəxriyyənin bayaq söylədiyi sözlərlə 
heç bir əlaqəsi olmadan dedi: 
– Fəxriyyə birdəfəlik şəhərə köçmək üçün rayona gedib yır-yığış 
etmək, bir neçə aidiyyəti olan qeydiyyatları yerinə yetirmək lazımdır. 
Fəxriyyə Elçinin hisslərinin xumarlığından yaranan xoş bir ifadə ilə: 
– Gedək dedi. Həm də o Elçindən daha cəsarətli çıxdı. İrəliləyib 
mehribanlıqla onun əlindən tutdu və öz ardınca çəkib: 
– Daha bəsdir, gəl yuyun – dedi. Qadın məstliyini və hərarətini 
duyan Elçinin bütün əzələləri boşaldı və bel bir qırağa düşdü. O, əncir 
ağacının sıx budaqları arasında ehtiraslı bir çılğınlıqla Fəxriyyənin 
dodaqlarından öpdü. Elçinin qolları arasında hərarətdən alışıb-yanır-
dı Fəxriyyə. Fəxriyyə öz məstliyindən bir də Elçinin yuyunmaq üçün 
şlanqın ucunu onun cütləşmiş ovuclarına tutanda ayıldı. Buz kimi 
soyuq su onun sinirlərini başqa bir duyğu altında qıcıqlandırmış-
dı. Elə bil Bəxtiyarın yanında Bəxtiyara xəyanət etmişdi Fəxriyyə. 
Nə qədər çalışsa da Bəxtiyarın xəyalını gözlərinin qarşısına gətirə 
bilmirdi. Bəlkə də elə buna görə həyəcandan titrəyə-titrəyə şlanqı 
Elçinə verib özü yuyunmağa başladı. Buz kimi sudan boynuna-bo-
ğazına çəkdikcə yuxudan ayılırmış kimi fikri daha da aydınlaşır və 
381
nifrət edirdi həyata. Bu gün elə bil ki, havada ilıqlıqdan çox bir qədər 
soyuqluq var idi. Hər halda Fəxriyyəyə belə gəlirdi. Şam naharından 
sonra Elçin üzünü Süsənə tutub dedi: 
– Deyirəm Süsən xala, sabah Fəxriyyəni də götürüm gedim ra-
yona, bir az yır-yığış edək, lazım olan kağızları hazırlayaq. Salamat-
lıq olsun gələn həftə yığışıb birdəfəlik gələk. Süsən xoş bir əhvalla 
dilləndi: 
– Lap yaxşı edirsiniz, bala, Allah işinizə fərəc versin. 
O, bu sözləri deyərkən gözucu Fəxriyyəyə baxdı. Fəxriyyə də se-
vinirdi bu sözlərin təsirindən. Ancaq nədənsə bu sevinc hissi Süsəni 
təmin etmədi və ürəyində bunun səbəbini yenə də müvəqqəti də olsa 
rayona qayıtmağında gördü. Yəqin yır-yığış etmək, işləri sahmanla-
maq qıza çətin görünür – deyə düşündü. Odur ki, Fəxriyyənin kön-
lünü almaq üçün belə dedi: 
– Əvvəlcə adama elə çətin görünür ki, yığışıb bir yerdən başqa 
yerə getmək, sonra hər şey yerbəyer olandan sonra görürsən ki, belə 
düşünməyin əbəsmiş. Darıxmayın, inşallah, hər şey yaxşı olacaq – 
deyə əlavə etdi. Elçin zarafatyana bir əda ilə: 
– Bizim başımız yır-yığışa elə qarışacaq ki, darıxmağa vaxt qal-
mayacaq, sən darıxmamaq üçün Könülü saxla yanında, necə olmasa 
başını biz gələnə qədər qarışdırar – dedi. Elçinin gözlədiyinin əksinə 
olaraq Süsən belə cavab verdi: 
– Yaxşı düşməz, bala, qoy getsin nənəsi və babası ilə də görüş-
sün. Mən bir həftəni birtəhər dözərəm. Qoy getsin ora, belə yaxşı 
düşməz.
Süsənin bu sözləri Elçinin düşündüklərinin əksinə olsa da Elçin 
razı qaldı Süsənin fikrindən. O öz ürəyindən keçirdi: 
– Bu qocalar nə yaman uzaqgörən olurlarmış. Doğrudan anam-
gil inciyə bilərdilər bizdən. Deyərdilər qız onsuz da orda qalacaq 
382
də, rəva görmədiniz bir həftəliyə bizimlə görüşməyə də. Bu fikirdən 
sonra Elçin Süsənə dedi: 
– Sən düz deyirsən, Süsən xala, onsuz da bir həftədən sonra bur-
dayıq də. Süsən elə belə də cavab gözləyirmiş kimi başını ehmal-eh-
mal yırğaladı. Bu görünüşdə o, Elçinə qaynanadan çox, xeyirxah bir 
qoca təsiri bağışladı. Nəhayət ki, səhər rayona getmək qərarlaşdırıldı. 
Aylı bir gecə idi. Elçin şirin-şirin yatırdı. Fəxriyyə yatmamışdı. 
Ona elə gəlirdi ki, nə isə çox sevdiyi bir şeyi əlindən alıb çilik-çilik 
etmişdilər. Bu işi Elçin etmişdi. Axı, o, Fəxriyyənin əri idi. İndi isə 
rahat-rahat yatırdı. Fəxriyyə isə heç cür yuxulaya bilmirdi. Bəzən 
ona elə gəlirdi ki, Elçinin fikirləri ilə razılaşarkən özünə daha çox 
əzab vermək istəyir. O, Bəxtiyarı nə qədər sevsə də, öz ərinə – Elçinə 
heç cür mənə toxunma – deyə bilməzdi. Buna onun haqqı da yox idi. 
Bax bu idi Fəxriyyəni qəlbən əzən, incidən. Gecədən xeyli keçmişdi. 
Ay daha da parlar və gözəl görünürdü. Fəxriyyə hələ də oyaq idi. 
Onun nə vaxt yuxuya getdiyini – deyə bilmərəm. Səhər hadisələr öz 
qanunauyğunluğu üzrə inkişaf edirdi. Artıq axşama yaxın Elçingil 
rayonda idilər. Diləfruz onları mehribanlıqla qarşılasa da, bu meh-
ribanlıq pərdəsi arxasından onun soyuqluğu hiss edilirdi. Bu soyuq-
luğun bir ucu da Elçinə tərəf gedib çıxırdı. Diləfruz ürəyindən ke-
çirirdi ki, müxtəlif məsələlərin həllində ailədə qadından çox kişilər 
ixtiyar sahibinə malikdirlər. Şəxsən o öz aləmində belə bilirdi. Tay 
oğlu ixtiyar sahibi gəlinini edib, bunu bilmirdi. Əslində də belə de-
yildi. Heç Fəxriyyə özü də belə olmasını istəməzdi. Ailədə kişinin 
kişi, qadının da qadın yeri var. Nə isə ... Fəxriyyə özünə söz vermişdi 
ki, qayınanası bir söz desə də dillənməsin. Ancaq onun gözlədiyinin 
əksinə oldu. Diləfruz yır-yığış etməkdə özü Fəxriyyəyə kömək etdi.
Heç kəs qəti əminliklə deyə bilməz ki, dünyada ən parlaq ül-
düz hansıdır və o harada yerləşir? Bəlkə də buna ən dəqiq cavabı 
383
nisbətən astronomlar deyə bilərlər. Ancaq heç kəs deyə bilməz ki, 
dünyanın ən ağıllı adamı kim olub və nə vaxt yaşayıb? Bu isə bəlkə 
də əbədilik sirr olaraq qalacaq. Dünyada baş verən hər bir hadisəyə 
bələd olmağa çalışan insan bir çox səbəbi məlum və məlum olmayan 
hadisələrlə üzləşir və hər bir hadisənin yaranışında və inkişafında 
qanunauyğun bir proses oluduğundan, təbiətin və cəmiyyətin qa-
nunauyğunluqlarına yavaş-yavaş yiyələnən insan hər bir hadisənin 
mahiyyəti və yaranma səbəbləri ilə tanış olduqca aydınlaşır bu hallar 
ona. Lakin öz bildiklərini daha da mükəmmələşdirdikcə insan hiss 
edir ki, həyatda bilməli və öyrənməli olan daha çox hadisələri bələ 
bilmir o. Bəşəriyyət indiki vəziyyətə gəlib çatmaq üçün nə qədər 
uzunmüddətli bir proses keçməsinə baxmayaraq, o, hələ öz körpəlik 
dövründə yaşayır. Bəşəriyyətin yetkinləşməsi üçün bəlkə də hələ 
neçə-neçə minilliklər lazımdır. Onun əldə edilməsi təbiətdə insanın 
ən böyük kəşfi olduğu kimi, insanın özü-özünü tam dolğunluğu ilə 
dərk etməsi də o vaxt cəmiyyətdə insanın ən böyük kəşfi olacaq. 
Lakin indi... lakin indi insanlar onları qarşıda nələr gözləyəcəyindən 
xəbərsizdirlər. Heç özləri-özlərini o qədər də daxilən dərk etməyi 
bacarmırlar. İndi Elçin də, Fəxriyyə də belə bir vəziyyətdə idi. El-
çin şəhərə köçməklə öz xoşbəxtliyini təmin edirdimi? Elçinin bu 
təklifi Fəxriyyənin xoşbəxtliyini artırırdı, yoxsa bədbəxtliyini? On-
ların heç birisi bu suala qəti cavab verə bilməzdi, heç birisi. An-
caq bircə onu demək olar ki, insan dünya hadisələrinin ən ümumi 
əlaqəsində qanunauyğun bir prosesin iştirakçısıdır. Həyat onları 
sanki belə bir prosesi yerinə yetirmək üçün əvvəlcədən hazırla-
mışdı və həm də həyat sanki insanları bir əsas arzuya əməl etməyə 
həmişə səsləyir ki, daim fəaliyyət göstərəcək bir qüvvə rolu oynasın. 
Elə bil ki, mane olan bir qüvvə varmış kimi insanlar da çox vaxt 
öz fəaliyyətlərini dürüst yerinə yetirə bilmirdilər. Bəs bu fəaliyyət 
384
sahəsi nədən idarət idi? O budur: İnsan əldə etdiyi öz xoşbəxtliyini 
itirməmək qədər də öz həyatını acı həqiqətlərsiz görmək istəyir. 
Nə isə... Elçinin təklifi Fəxriyyənin ürəyincə olsa da, qarşıda 
Bəxtiyarla yeni görüşlər istəyindən doğan ailə dağıntısına gətirib 
çıxaracaq hallar da gözlənilirdi. Sanki Fəxriyyənin xoşbəxtliyi ilə 
bədbəxtliyinin sərhədləri elə qarışmışdı ki, onların hüdud dairələrini 
aydınlaşdırmaq mümkün deyildi. Əslində də belə idi. Bir quşun 
qoşa qanadı kimi çətin olardı bu hisslər yığınının hər hansı birindən 
Fəxriyyəni ayırmaq. Çünki hər hansı bir qanadın itkisi quşun ən azı 
şikəstliyinə səbəb olan kimi, Fəxriyyə də sanki iki duyğu altında 
birləşən həyatında bu duyğulardan birini itirərsə, yaşaya biləcəyini 
təsəvvür edə bilmirdi. Sanki onun yaşayışı üçün həyat əzablı da 
olsa bu duyğular altında ona nicat vermişdi. Elə bil ki, yaşayışına 
bu cür təlimat vermişdilər Fəxriyyənin. Elçini sevməsə də onunla 
yaşamalı, Bəxtiyarı sevsə də onunla qovuşa bilməməli idi. Yaşamalı 
idi istəmədən rastlaşdığı əzabı ilə, həsrət çəkməli idi axtara-axtara 
tapmadığı səadəti üçün. Onun hissləri yelkənsiz bir gəmi kimi baş 
alıb getsə də, yelkənli bir gəmi kimi müəyyən olunmuş istiqamətə 
irəliləyirdi sanki. Bəlkə də öz səadətindən uzaqlaşdırırdı onu bu qa-
nunauyğun proses. Bəlkə də öz səadəti yaxında, əl çatan bir yerdə 
idi, görmürdü onu Fəxriyyə, yəqin ki, qismət olmadığı üçün. Bəlkə 
də o öz bədbəxtliyinə doğru gedir və bunu öz xoşbəxtliyi hesab edir. 
Düzdür, Fəxriyyə bəlkə də şəhərə köçməyi öz xoşbəxtliyinə doğru 
yol hesab etmirdi. Ancaq ümidi də var idi öz səadətinə bu yolda. 
Nə isə... Diləfruzdan gözləmədiyi bir halı müşahidə edən Fəxriyyə 
canıdildən köçmək arzusu işi ilə məşğul idi. Bu müddətdə Elçin də 
boş dayanmamışdı. O da bir sıra idarə və müəssisələrə dəyib özünə 
və Fəxriyyəyə aid olan sənədləri toplayırdı. Sanki Elçinlə Fəxriyyə 
bir-biri ilə yarışırdılar, hansı özünə aid olan işi tez görüb qurtara-
385
caq. Diləfruz bütün bunları bir qadın, bir ana hissiyyatı ilə duyurdu. 
Əslində onun özünə də tanış idi bu hal. İlk dəfə əri ev tikib hazırla-
dığı günü, qaynanası, qaynatasından ayrılığı günü heç vaxt unuda 
bilməzdi Diləfruz. O vaxt öz sadə, çox-çox yoxsul, təzə evlərində 
özünü göyün yeddinci qatında hesab edirdi o. Bax o vaxt da dün-
yagörmüş qaynanası da bəlkə də onun sevinməyinə qımışa-qımışa 
beləcə indi onun Fəxriyyəgilə kömək etdiyi kimi ona da kömək edir-
di. Yaxşı deyiblər, gəlin olanda qaynana olacağını da düşün. Əslində 
həyatın qanunauyğun bir prosesidir bu. Lakin yenə də ayrılığın üzü 
ağırdır. Diləfruz üzdə bildirməsə də, ürəyində yaman qüssələnmişdi. 
Əri də elə əvvəldən heç nəyə o qədər də qaynayıb qarışan deyil-
di. Diləfruzun düşüncəsiylə bir az da avam xasiyyət idi. Heç kəsə 
qaynayıb-qarışmadığından çox adam onu lovğa, özünü çəkən kimi 
tanıyırdı. Ancaq əslində, çox ürəyitəmiz adam idi. Həm də adamlara 
necə yanaşmağı bacarmırdı. Bəlkə elə buna görə də hər yerə özü-
nü salmazdı. Yəqin ki, elə bunun nəticəsi idi ki, indi də ürəyində 
bu ayrılığın nəticəsini hiss etsə də, onu heç Diləfruzla da bölüşmür-
dü. Sanki bütün bunların olacağını qabaqcadan bilirmiş kimi, bütün 
bunlar taleyin işiymiş kimi, itaətkarcasına o da teleyinə boyun əyib 
öz işləri ilə məşğul idi. Həyatın qismətlərini insan daddıqca hiss edir 
onun taleyi istədikləri və istəmədikləri şeylərlə bağlı və əlaqəlidir. 
Qocalara məxsus bir duyğu ilə Diləfruz da, onun əri də bütün bunları 
anlayırdılar. Bircə Könül anlaya bilmirdi dünyanın belə-belə işlərini. 
Bircə Könül elə əsil məsum və pak uşaq duyğusu ilə heyfsilənirdi ki, 
nə üçün elə Süsənqarışıq onların hamısı bir yerdə yaşamırlar. Bircə 
Könül üçün Süsən Diləfruz qədər, Elçin Fəxriyyə qədər əziz idi. Elə 
bəlkə də əslində belə olmalı idi. Çünki körpə ürəyində həyatın bir çox 
qaranlıq məsələləri özünə yer tapa bilmir. Könül məsumluqla gah 
nənəsinə, gah da anasına sığınırdı. Sanki bununla o, dünya nemətləri 
386
üçün şəxsi mənafe toqquşmalarından doğan soyuqluqdan uzaq ol-
maq lazımdır – deyə onları öz uşaqlıqlarına səsləyirdi. Diləfruza 
belə sığındığı vaxtlar Diləfruz onu elə öpüb oxşayırdı ki, gözləri belə 
yaşarırdı. Sanki ürəyindən keçirdi: 
– Bala da şirindir, nəvə də şirindir, elə gəlin də. Yad qızı olsa da 
tay qaynayıb-qarışıb da bizimlə. Sonra Könülün başını bir də sığal-
layaraq öz fikirlərinə əlavə etdi: 
– Bu köpək qızı birləşdirib onu da bizimlə. Yır-yığışın axırıncı 
günü istər-istəməz bütün ailə üzvləri hamısı kədərli idi. Elçin böyük 
yük maşını ilə danışmışdı. Səhər onlar ayrılmalıydılar öz əvvəlki yu-
valarından. İnsan da quş kimidir, harda məskən salsa ora isinişər. 
Ancaq öz yuvasından ayrılmaq həmişə çətin gəlir ona.
Sevməyə layiq olduğun qədər, sevməyi də bacarmaq lazım-
dır. Çünki insan yalnız öz sevgisi ilə daha fövqəlbəşər bir pillədə 
olur. Çünki insan yalnız öz sevgisi ilə öz mətanəti və iradəsini bir 
nöqtəyə cəmləyə bilir. Sevilirsə insan demək hansısa insanlara xas 
xüsusiyyətlərə malikdir. Sevilirsə insan demək kiminsə gözünü, kön-
lünü oxşaya bilir. Ancaq təkcə sevmək şərt deyildir, həm də sevməyi 
bacarmaq lazımdır. Elə sevmək lazımdır ki, sevdiyinin təmizliyinə, 
paklığına inanasan. Elə sevmək lazımdır ki, sevdiyin sənin üçün 
dünyada yeganə olsun. Fəxriyyə üçün də Bəxtiyar sevgisi belə idi. 
***
Günəş bir saatdan çox idi ki, üfüqdən boylanırdı. Nə Elçin, nə 
Fəxriyyə, nə də Könül oyanmışdı. Bircə Süsən şəhərin səs-küylü 
qoynundakı mənzilində səhər naharı hazırlamaqla məşğul idi. O 
ürəyindən keçirdi: 
– Yazıq uşaqlar, dünən bütün günü işləyibdər, bir yandan da ki, 
yol narahatlığı, lap əldən düşmüşdülər. Yəqin ona görə də hələ yuxu-
387
dan ayıla bilmirlər. Qoy yatsınlar. Xoşbəxtəm indi. Axır ki, mənim 
də evimdən oğul-uşaq səsi gələcək. Tənhalıq nə yaman dərdmiş, İla-
hi. Allah heç düşmənimə də göstərməsin. Mən bilirəm bu təkliyin 
əlindən nələr çəkmişəm, nələr. Mən bilirəm insan yalnız insanlarla 
ən yaxın təmasla olarkən özünü xoşbəxt hiss edir. O, nəzərlərini do-
landırıb evin səliqə-səhmanına bir də baxdı. Bir sıra xırda para dəyiş-
düyüşdən sonra hər şey artıq qaydasında olacaqdı. Onlara bəlkə də 
qonum-qonşular da kömək etməsəydilər, hələ bir sıra ev əşyaları 
yerbəyer olmamış qalacaqdı bu günə. Ancaq sağ olsunlar, elə dünən 
maşından düşən kimi hər şeyi yerli-yerində yerləşdirməyə çalışdılar. 
Dünyada yaxşı adamlar çoxdur. Hələ bizim bu qonşu Eldarın yoldaşı 
Əfruzə xanım nə olarmış. Həm işdən qalmırdı, həm də it oynada-
nın biridir, hamını gözləri yaşarıncayadək güldürürdü. Həm də canı 
yanmış çox suyuşirin qadındır. Əri də jurnalistdir. Fəxriyyəni görən 
kimi dedi ki, bəs şəhərdə iş məsələsinin çətin olduğunu bildiyi üçün 
Eldara mən də demişəm gözdə-qulaqda olsun, işdir, bir yer filan bo-
şalsa desin ki, tay bekar qalmayasan bizim kimi. Olasan evdar qadın, 
küftə-bozbaş bişirməklə məşğul olasan. Həm də deyəsən yazığın 
ürəyində təhsil almaq arzusu varmış, lakin ali təhsil ala bilməyib. 
Bunu onun çəkdiyi ahdan hiss etdim bu sözləri deyərkən. Süsən 
qaynayan çaydanı piltənin başqa gözünə qoydu və qazın təzyiqini 
bir qədər azaldıb çayniki dəmə qoymağa hazırladı. Çünki deyəsən 
Elçingil də artıq yuxudan oyanıb geyinirdilər. Süsən bunu yavaş da-
nışıq səsindən anladı. Ancaq Süsənə dünən bir şey yaman təccüblü 
gəlmişdi. Əfruzə xanım deyəndə ki, Fəxriyyə sənin köhnə iş yolda-
şın Bəxtiyar da Eldarla bir yerdə işləyir, qızın bənizi tamam ağardı. 
Yazıq Əfruzə də qorxdu. Fəxriyyə ürəyinin sıxılmağından yorğun 
olduğunu söyləsə də, deyəsən, iş Bəxtiyarlıq idi. Çünki yatana qədər 
qıza gözaltı fikir verdim, nə isə fikirli, həyəcanlı idi. Deyirəm bəlkə 
388
aralarında bir əlaqə var. Ancaq inanmıram, Fəxriyyə hər şeyi başa 
düşəndir. Gül kimi əri, uşağı. Ancaq nədənsə qız yaman fikirli idi. 
Elə bu vaxt Elçinlə Fəxriyyə gülə-gülə Süsənə sabahın deyir dedilər 
və bir-birlərinə elə bəxtəvərcəsinə baxıb gülümsədilər ki, Süsən ba-
yaq Fəxriyyə barədə düşündüklərinə bəlkə də xəcalət çəkdi. Süsən 
bir ana istəyi ilə onlara baxdı və dedi: 
– Axşamı nə cür yatdınız, mənim balalarım. Onlar yenə də bir-
birlərinə baxdılar və gülümsədilər. Elçin dedi: 
– Çox yaxşı, anacan. Süsən onların ailə xoşbəxtliyinə daha şübhə 
etmədi. Ancaq Fəxriyyə dünən Əfruzə xanımın ona dediyi sözləri bir 
də ürəyindən keçirdi: 
– Deməli, Bəxtiyar Eldarla işləyir. İnsan öz məqsədinə yaxın ol-
duqca daha böyük bir istəklə can atır ona.
Qayəsi belədir insanların əldə etdikləri ilə kifayətlənmirlər, nə 
isə onlar üçün daha xoş olan və sirli bir cəlbediciliklə onları özünə 
çəkən daha böyük qismətlərə yiyələnmək istəyirlər. Lakin əfsuslar, 
çox əfsuslar ki, hiss etmədikləri, hiss etməyə qadir olmadıqları 
səhvləri də olur bu yolda. Can atırlar öz istəklərinə bəzən pərvanə 
yanar şamda öz ölümünü axtara-axtara can atdığı kimi. Can atırlar 
məstanə bir duyğusundan xumarlanılan, sonrakı peşmançılığı nəzərə 
alınmayan bir işə can atılan kimi. Lakin bütün bunlarla yanaşı öz 
gələcək talelərini də həll etməyə heç özləri də bilmədən səy edirlər 
sanki onlar. Bax indi şəhərə köçdükləri günün sabahı, görəsən 
hansı özünü bu anlarda xoşbəxt hesab edirdi, Elçin, ya Fəxriyyə? 
Görəsən, hansı daha çox səadətə çatacağından məstanə idi onların. 
Bu bir sual idi. Lakin bu sualın arxasında iki, bəlkə də daha çox 
insan taleyi dayanmışdı. Nə Fəxriyyə, nə Elçin, nə də ki Süsən in-
san axınının bu gur axını olan şəhərdə onları qarşıda hansı qismətlər 
gözlədiyini deyə bilməzdilər. Deyə bilməzdilər bəxtəvər günləri olu-
389
bmu, ya indimi, ya olacaqmı. Nə isə ... Könül də yuxudan ayılıb 
gözlərini ovxalaya-ovxalaya yataq otağından çıxdı və yuxulu gözləri 
ilə Fəxriyyəyə baxıb gülümsədi. Onun bu gülüşləri yağışdan sonra 
çıxan günəş kimi parlaq, təmiz və şən idi. Axşam nənəsi ilə yatan 
Könül bu yuxulu gülüşləri ilə Fəxriyyəyə öz istəyini bildirirdi. Sanki 
o deyirdi, bu gülüşləri ilə: 
– Səni də çox istəyirəm ana, axşam nənəmlə yatsam da elə onu 
da, səni də çox istəyirəm. Fəxriyyə qızının bu gülüşünə cavab ola-
raq ona yaxınlaşdı, yanaqlarından öpüb sinəsinə sıxdı və ürəyindən 
keçirdi: 
– Övlad şirindir deyənlər düz deyirlərmiş. Həyatda möcüzələrə 
bel bağlamadan insan öz səadəti üçün çalışmalıdır. Çünki möcüzələr 
sənə rast gəlməyə də bilər və əgər sən öz istədiyin uğrunda qətiyyətlə 
mübarizə aparmırsansa, bir vaxt öz səadətinə çatacağına əminlik 
hiss edə bilməzsən Həm də əks təqdirdə, qətiyyətsiz hərəkətlərinin 
acılığını hiss edəcəksən bir vaxt. Hiss edəcəksən ki, bir vaxt çata 
biləcəyinə ümid etdiyin arzular səndən uzaqdır. Fəxriyyə də səhər 
süfrəsinin arxasında əyləşdiyi vaxt ürəyində Bəxtiyarı düşünürdü. 
Sanki dünən Əfruzə Bəxtiyar haqqında dediyi sözlərlə Fəxriyyənin 
qəlbindəki yanğını əsən bir meh kimi bir xeyli qüvvətləndirmişdi. 
Alışırdı Fəxriyyə odsuz-ocaqsız Bəxtiyar sevgisi ilə. Alışırdı 
Fəxriyyə öz sevgisinə çatanlara ürəkdən arzuladığı uğur və qibtə his-
si ilə odsuz-ocaqsız. Elçinlə üzbəüz, Süsənlə danışa-danışa, Könül 
qucağında, Bəxtiyar sevgisi qəlbində, bu anların belə bir vəziyyətdə 
yaratdığı hissiyyat əzab verirdi ona, çox ağır bir əzab. Elə bir əzab 
ki, sonu fəlakət soraqlı acı bir həqiqət kimi öz həyatı ilə riskə də 
aparırdı insanı. Bəxtiyar sevgisinin hökmündə öz taleyinin üfüq pa-
rıltılarını görürdü o. Gün-günorta yatıb qəfil yuxudan ayılmış adam 
axşam üstünün toranlığı ilə səhər toranlığını ayıra bilmədiyi kimi, 
390
Fəxriyyə də öz taleyində görünən bu üfüq parıltısını görə bilmir-
di. Ayıra bilmirdi ki, bu üfüq parıltısı onun səadətinin yenicə yaran-
mağa başlayan işartısıdır, yoxsa son parıltısıdır. Dünya yeni açılan 
səhəri ilə bütün insanlar üçün müxtəlif qismətlər hazırlamışdı. Bu 
qismətlər kimini sevindirəcək, kimini qəmləndirəcəkdi. Fəxriyyənin 
də öz qisməti vardı bu qismətlər içərisində.
***
Dənizi sevirdi Bəxtiyar, dənizə baxa-baxa Fəxriyyəni düşünəndə 
isə daha çox sevirdi. Bu gün də beləcə, dənizə baxa-baxa Fəxriyyəni 
düşünmək üçün dənizin sahilindəydi o. Həmişə belədir, əlçatmazlığı 
hiss olunan arzular, intəhasızlığın qoynunda şirin, kövrək və ümid 
işartılı olur. Sahildə bir xeyli o baş, bu başa getdikdən sonra nəhayət 
ki, bir boş otaracaq tapıb əyləşdi. Axşamüstü o qədər də yandırıcı 
olmayan günəşin əlvan şəfəqləri altında sahilboyu zolaq daha gözəl 
və rəngarəng görünürdü. Elə bil ki, bir topa çiçək atmışdılar sahil 
zolağına, müxtəlif biçimdə, müxtəlif qoxuda, müxtəlif rəngdə. La-
kin Bəxtiyar üçün dünyada bir gözəl çiçək var idi, o da Fəxriyyə 
boyda, Fəxriyyə biçimdə, Fəxriyyə qoxuda idi. Onun qarşısından o 
yan bu yana keçən insan axını içərisində Fəxriyyəni görməyi elə ar-
zulayırdı ki, o. Lakin istəklə həqiqət arasında çox böyük məsafə var. 
Bu məsafənin uzaqlığını hiss edən Bəxtiyar əlacsız-əlacsız öz qəlbi 
ilə təkbətək qalmaqdan başqa bir çarə görmürdü. Başına qıraqları 
enli şlyapa qoymuş, enli ətəkli kimanoy bir qadın xurmayı saçla-
rını kürəyində dalğalandıra-dalğalandıra asta addımlarla yaxınlaşıb 
Bəxtiyarın əyləşdiyi oturacağın bir tərəfində əyləşdi. O, ağzı qayış 
keçəcəklə möhkəm bağlanmış itin davamlılığı hiss olunan nazik, ni-
kel kimi parıltılı zəncirindən tutmuşdu. Zil qara gödək tükləri olan 
itin bir az kədərli kimi görünən ağıllı qara gözləri var idi. Lakin bu 
391
qaralığa diqqətlə baxanda itin bəbəklərinin lap içində narıncı, qır-
mızımtıla çalan sayrışan işıltılar görünürdü və bu işıltılar nədənsə 
insanı onun vəhşi istəyinin də olduğuna inandırırdı. Qadın hərdən 
darıxan kimi olub narahat-narahat başını o yan bu yana çevirən itin 
başını sığallayırdı. Deyəsən, hərarətli qadın əllərinən sığalları itə xoş 
gəlirdi. Bəlkə də o başa düşməsə də, instinktin gücü ilə qadının onu 
bir daha tumarlaması üçün dinc dayanmırdı. Bəxtiyar itin sədaqətli 
bir heyvan olduğunu bilirdi. Lakin o, ürəyindən keçirdi: 
– Görəsən, bu qadın özünə sədaqətli bir insan tapa bilmirmi 
meylini ona salsın. Nədənsə qadın hər dəfə itin başını sığallayanda 
Bəxtiyar qadına qarşı nifrətlə ikrahın qarışığından ibarət bir hisslə 
beyninin qıcıqlandığını hiss edirdi. Yaxşı ki, it bəlkə də daha çox 
sığal almaq ehtiyacındanmı, ya nədəndisə yerində dinc dayanmadı-
ğından qadın necə asta addımlarla yaxınlaşıb Bəxtiyarın əyləşdiyi 
skamyada əyləşmişdisə, o cür astalıqla da ayağa qalxdı və gedərkən 
Bəxtiyara bəlkə də ona qarşı az da olsa diqqətli olmadığı üçün is-
tehzalı bir nəzər saldı. Nədənsə Bəxtiyar bu gözlərdə də bayaq itin 
gözlərinə baxarkən hiss etdiyi vəhşi bir istəyə oxşar duyğu gördü. 
Lakin bu duyğu o qədər təsirsiz idi ki, qadın gedəndən bir neçə 
an sonra Bəxtiyar bəlkə də bu duyğunu ömürlük unutdu. Yenə də 
Fəxriyyənin hərarətli başıxları gəldi durdu onun gözlərinin qabağın-
da. Xəyal aləminə dalanda varlı evin qonağına bənzəyir insan, üzür 
geninə, boluna öz xəyallarının şirinliyi içərisində. İndi Bəxtiyar da 
belə bir vəziyyətdə idi. Fəxriyyə onun üçün hər şey idi. Sevinci də, 
kədəri də Fəxriyyəylə bağlıydı onun. Lakin bu bağlılığın çatışma-
yan yeganə bir cəhəti var idi. Onun deyildi Fəxriyyə. Onun deyildi 
üzünü od tutan üzünə sürtmək üçün alışıb yandığı bu varlıq. Onun 
deyildi rast gəldiyi bu qədər qadınların içərisində ən çox xoşladığı 
bu qadın. Neyləmək olar, görünür, həyatda hər arzuya çatmaq müm-
392
kün deyildir. Hər şey öz yerində, ancaq indi yanında olsaydı öpərdi 
onun dodaqlarından, sıxardı onu özünə bu anlarda Bəxtiyar. Lakin 
şirin olduqca daha da əlçatmaz olur arzular sanki. Bəxtiyar da öz 
istəyinin ondan çox-çox uzaq olduğunu anlayırdı bu anlar. Anlayır-
dı ki, arzuları nə qədər şirin olsa da, Fəxriyyə bəlkə heç vaxt onun 
qisməti olmayacaqdır. Anlayırdı, qəlbinin dərinliklərindən gələn bir 
səda ərli bir qadının ailə dağıntılarına səbəb ola biləcəyi üçün gü-
nahkarcasına danlayırdı onu. Bəzən işə aludəçilik çox şeyi unutdu-
rurdu ona. Unutdururdu ona bu sirli-soraqlı dünyanın bir çox ağrı-
acılarını. Belə olanda həyatda yaşamaq da bir yüngül əyləncə kimi 
görünürdü ona. Firavan həyat qura bilmiş bir balıqçının açıq tufanlı 
bir dənizə çıxmaq ehtirasında yaranan sönüklük kimi. Öz adi, sadə 
həyatına qapılıb qalmaq istəyir belə anlarda insan. O vaxta qədər ki, 
bu adi, sadə həyat tamamilə adiləşib bezikdirməsin səni özündən. O 
vaxta qədər ki, çılğın bir ehtirasla qəlbinin təlatümə gəldiyini hiss 
etmirsən. Həyatdan bir parça xoş qismət əldə etmək istəyən balıqçı-
nın tufanlı açıq dənizdə öz torunun qismətlərini əldən çıxarmamaq 
üçün bəlkə də öz həyatı ilə risk etdiyi kimi. Nə isə... Bu anlarda 
Bəxtiyar öz düşüncələrinin bala quş kimi pərvazlanan həvəsi ilə sü-
zürdü xəyalların qoynunda, qayıtmaq istəmirdi öz yuvasına. Həmişə 
belədir, qəlbini, ruhunu oxşayan bir şeydən əl çəkmək istəmirsən 
asanlıqla. İndi Bəxtiyar da belə bir vəziyyətdə idi. Çox sevdiyi 
Xəzərin mavi sularına tamaşa edə-edə, onun göz oxşadıqca uzanan 
intəhasızlığından həzz ala-ala Fəxriyyəli düşüncələr içərisində qapı-
lıb qalmışdı öz xəyallarına. Belə şirin xəyallara qapılanda dünya ona 
həmişə cavan və gözəl görünürdü. Lakin insanlar, yazıq insanlar belə 
şirin xəyallara qapıldıqları anlarda da, heç özləri də hiss etmədən 
ömürlərindən-günlərindən parça-parça itirirlər və bir vaxt ayılıb 
görürlər ki, həyatda qismətləri şirin xəyallardan başqa heç bir şey 
393
olmamışdır. Zaman hüdudları ilə məhdudlaşan və hər an üstündən 
anlar qoparıldığı məlum olan bir insan ömrü daxilində çətindir boş 
keçən ömrə-günə heyfsilənmək. Çətindir öz səadətinin başqasına 
qismət olduğunu görmək və həm də hiss etmək ki, bu səadət bəlkə 
də heç ona lazım deyildir, ona görə də ondan israfçılıqla istifadə edir. 
Çox çətindir belə bir halı hiss edə-edə yaşamaq. Nə də əl çəkib unu-
da bilmir insan bəlkə də qisməti olmayacağını hiss etsə də bir çox 
həyat hadisələrini. Bir növü heç insanları da günahlandırmq lazım 
deyildir belə bir hal üçün. Haqsızlıq olardı bu. Axı unudula bilməyən 
istəklər də vardır insan qəlbində. Elə dərin bir iz buraxmaqla elə 
təlatümlü bir duyğu yaradır ki, elə şirin bir yaşamaq ehtirasına çağı-
rır ki, insan unutmağa çalışmaq belə istəmir bilə-bilə belə istəkləri. 
İndi Bəxtiyarın məqsədi heç də o deyildir ki, dənizin sahilinə gəlib 
Fəxriyyəni düşünsün xoş bir əhvalla. O, bura gəlməklə bir növü 
öz darıxan qəlbini sakitləşdirmək istəyirdi və burada onun darıxan 
qəlbinin də ən yaxşı məlhəmi Fəxriyyəli düşüncələr idi. Bəxtiyar bir 
də xəyallardan ayrılanda günəşin narıncıya çalan şəfəqlərinin elek-
trik lampaları ilə əvəz olunduğunu gördü. Toran qovuşsa da sahildə 
qaynaşan axın o qədər də seyrəlməmişdi. Ancaq hansı instinktin 
təsirindənsə Bəxtiyar hiss edirdi ki, bir azdan sahildə adam tamam 
seyrələcək, hər kəs öz doğma yuvasında öz ailəsi ilə qovuşmağa ça-
lışacaqdır. Bir-iki Bəxtiyar kimiləri vardısa da, onlar da bu axından 
geri qalmamaq üçün heç kəsin yollarını gözləmədiklərini bilə-bilə 
öz mənzillərinə tələsəcəklər. Dünyanın işləri belədir. Bəzən ərzaqsız 
qalan səyyahları, çöllərdə bitən nardu çiçəklərinin içərisindəki no-
ğula bənzər dənəciklər, yeməyə olan ehtiyaclarını qismən ödədiyi 
kimi, evdə heç kəsin onların yolunu gözləmədiyini bilə-bilə öz 
mənzillərinə can atan adamlar da ümumi axından geri qalmayaraq 
öz ailə qayğılarına olan ehtiyaclarını heç olmasa öz mənzillərinə 
394
qədər illüziya şəklində olsa da, beləcə ödəməyə çalışırlar. Bəxtiyar 
da biz azdan belə bir duyğu ilə öz mənzilinə tələsdi.
Həyatın qaydası belədir, təzə çox vaxt köhnəni əvəz edir. Çünki 
təzədə köhnədə olmayan bir sıra yeni məziyyətlər olur. Elə bir sıra 
yeni məziyyətləri ilə də insanların xidmətində daha yaxşı dayandı-
ğı üçün yer tapa bilir özünə insanların fəaliyyət sahəsində. İnsansa 
həmişə yenilik axtardığından o, yeniliyi görməyə bilməz. Özü də tək-
tək insanların deyil, ümumi insan cəmiyyəti üçün həmişə yeniliklər 
öz faydalılıqlarına görə qiymətləndirilmişdir. Nə isə... Bəxtiyar üçün 
şəhər həyatı öz yeni xüsusiyyətləri ilə rayon həyatından seçilirdi. 
İstər-istəməz insanların düşüncə tərzindən, hərəkət və davranışından 
tutmuş, işlətdikləri avadanlıqlara qədər müəyyən bir fərq nəzərə çar-
pırdı. Heç də bu o demək deyildir ki, şəhərlə rayon arasındakı fərq 
insanların ağlına da təsir edir. Bu, əlbəttə, doğru fikir olmazdı. Çünki 
radio, televizor və digər mətbuat orqanlarının belə geniş imkanla-
ra malik olduğu bir vaxtda insanlara öz bilik səviyyəsini artırmağa 
istər şəhərdə, istərsə də kənddə elə bir mane olan qüvvə yoxdur. An-
caq ümumiyyətlə götürdükdə, mühitində insanların həyat şəraitinin 
yaxşılığından doğan bir sıra xüsusiyyətlər hiss olunur. İndi Bəxtiyar 
üçün də şəhər həyatı öz ürəyəyatımlılığı ilə daha gözəl idi. Həm də 
sevdiyin adamla bir şəhərdə yaşamağın özü də böyük bir səadətdir. 
Bəxtiyar evə can ata-ata ürəyindən keçirirdi: 
– Axı hara tələsirəm, məni kim gözləyir evdə? Lakin bir an sonra 
xəyal yenə də onu aparırdı. O, xəyalən düşünürdü: 
– Nə olardı indi mən evə gedəndə görəm indi Fəxriyyə içəridədir. 
Bəlkə də bircə bu səadət üçün yerdə qalan ömrümdən keçərdim. 
Bəlkə də özümü dünyanın bütün insanlarından ən xoşbəxti hesab 
edərdim bu an. Bir çiçək kimi oxşayardım onu ən təmiz, təravətli 
duyğularla. Sonra da ilıq öpüşlərə qərq edərək hərarətlə sıxardım 
395
onu öz ağuşuma. Beləcə heç düşünmədən bir günümü dəyişərdim 
bütün ömrümə. Bu xəyallar içərisində öz mənzilinə çatanda real 
həyata qovuşdu fikrən Bəxtiyar. Öz xəyali düşüncələrinə cavab ola-
raq bu fikirlər keçdi onun beynindən: 
 – Elə istəklər var ki, insan bu istəklərə çatmaq istəsə də daxilindən 
gələn vicdanının səsi həm də belə deyir: 
– Sən səhv edirsən, səhv yoldasan. İndi də öz tənhalıq sükutu 
hökmranlıq edən mənzilində yuyunub rahatlanmqla məşğul olan 
Bəxtiyar belə bir vəziyyətdə idi. Qəlbindən gələn öz vicdanının səsi 
ona belə deyirdi: 
– Səhv edirsən Bəxtiyar, çox səhv edirsən. Sən Fəxriyyəni sevə 
bilərsən, ancaq ərli bir qadın kimi onun haqqında bu cür düşünməyə 
sənin haqqın yoxdur. Sənin ona qarşı sevgin nə qədər güclü olsa 
da, o ərli bir qadın kimi sənin ola bilməz. Sanki onun daxilində 
də bir Bəxtiyar var idi. Bu iki Bəxtiyar arasında mübarizə gedir-
di. Bu iki Bəxtiyarın hər ikisi sevirdi Fəxriyyəni. Ancaq birinci 
Bəxtiyar Fəxriyyəyə sahib olmaq istəsə də, ikinci Bəxtiyar anlayır-
dı ki, Fəxriyyə özgə ocağının qırağında gəlindir. Heç cür, heç cür 
ona sahib olmağa çalışmaq əsl insani sima üçün düzgün deyildir. 
Birinci Bəxtiyar öz hərəkətlərində səhv edib ona bəraət qazanmağa 
çalışsa da, ikinci Bəxtiyar yalnız həqiqətin tərəfdarı idi. Həqiqət isə 
qalibiyyət bayrağını həmişə öz əlində saxlaya biləcək qüvvəyə ma-
likdir. Ona görə də bu mübarizədə Bəxtiyarın daxili məni həmişə 
qələbə çalırdı. Düzdür, bəzən Bəxtiyarın səhv etdiyi anlar da olur-
du. Özü də bu səhv üçün o öz daxili məni ilə razılaşmaq istəmirdi. 
Lakin ümumiyyətlə götürdükdə, öz daxili məni, öz vicdanının səsi 
Bəxtiyara həmişə xatırladırdı: 
– Sən Fəxriyyə sevə bilərsən, lakin heç vaxt onu özününkü he-
sab edə bilməzsən, çünki o, başqasının qadınıdır. «Başqasının qa-
396
dınıdır» sözü qızmar bir köz kimi qəlbini dağlayırdı onun. Lakin 
həqiqəti heç vaxt danmaq olmaz. Nə də insan öz insanlıq duyğula-
rını itirməyibsə, öz vicdanının sədasının əksinə getməməlidir. Lakin 
demək olmazdı ki, Bəxtiyar Fəxriyyəni unutmağa çalışır, yaxud da 
onu xatırlayanda həyəcanlanmır. Öz vicdanının səsinə məğlub ol-
ması yalnız təmizləyirdi Bəxtiyarın fikirlərini, düşüncələrini haq-
sız duyğulardan, hisslərdən. Öz vicdanının sədasına məğlub olma-
sı məsumlaşdırırdı, saflaşdırırdı onu körpə bir uşaq kimi. Sevgisi 
də təmiz, ülvi, iradsız olan zərif bir çiçək kimi. Bəlkə də öz vic-
danının sədasına məğlub olması Fəxriyyə sevgisində çətin və son 
qərarı serməyə məcbur edəcəkdi Bəxtiyarı. Bəlkə də öz vicdanının 
sədasına məğlub olması yolu Bəxtiyarın, elə Fəxriyyənin özünün də 
səadətin zirvəsinə, nisbətən ən yaxın nöqtə idi. Həm də bu yolda 
xəyanət, etibarsızlıq, qorxu kimi məfhumlar yox idi. Öz vicdanının 
səsinə qulaq asdıqca Bəxtiyar hiss edirdi ki, gec-tez bu yolun yol-
çusu olacaqdır. Fəxriyyənin sevgisi Bəxtiyarın qəlbində nə qədər 
əlçatmaz bir zirvəyə bənzəsə də, Fəxriyyə əlçatmazlığı da belə bir 
zirvə səviyyəsində olmalıdır onun üçün. Bəxtiyar Fəxriyyəyə nə 
qədər vurğun olsa da, Fəxriyyənin şəxsi ləyaqətini qoruması hissi 
güclü olmalıdır bu vurğunluq hissindən, qat-qat. Fəxriyyəli yaşa-
maq ona nə qədər xoşbəxtlik gətirərdisə, Fəxriyyəsiz yaşamağa da 
özündə dözüm, iradə tapmağı bacarmalıdır o. Heç kəs deyə bilməz 
ki, insanı məcbur edə bilər öz sevdiyi ilə birləşmək üçün etdiyi 
səydən əl çəkməyə, bircə sevən kəsin özündən başqa. Onun qar-
şısını bircə ədalət hissindən başqa, dünyanın heç bir qanunu kəsə 
bilməzdi. Dünyada heç bir ürək sahibi hökm çıxarıb məcbur edə 
bilməzdi ki, sən Fəxriyyəylə birləşmək üçün heç bir səy göstərmə, 
bircə onun özündən başqa. Dünyanın heç bir hakimi, öz vicdanı-
nın hökmünə qulaq asıb özü-özünə hakimlik edən kəs kimi ədalətli 
397
hökm çıxara bilməz. İndi Bəxtiyar da belə bir hökm çıxarmağa ha-
zır idi. İnsan xoşladığı bir şeyin gözünün qabağında olduğunu bilə-
bilə özünü məcbur edəndə ki, həmin şeyə toxunmaq olmaz, əzab 
çəkir, çox əzab çəkir. Bəxtiyar üçün də Fəxriyyə barədə qəti hökm 
verərdisə, öz qəlbində belə bir vəziyyət alınardı. Heç vaxt, heç kəs 
dünya nemətlərinin şirinliyindən asanlıqla əl çəkmək istəmir. Heç 
vaxt, heç kəs özünün xoşladığı bir şeyə qarşı öz ehtirasını boğmaqda, 
özünü istənilən an belə bir işi görməyə hazır hesab edə bilməz. 
Məqamında edilən cəhd daha faydalı olur. Lakin səbir lazımdır ki, 
belə faydalı olan bir işi görmək üçün məqam gözləsin insan. An-
caq insan doğrudan da həyatı başa düşürsə, şəxsiyyətini qoruma-
ğı bacarırsa, faydalı iş görmək üçün belə bir iş görməyə məqamı 
gözləməyə səbr etməlidir. Əks təqdirdə, o öz faydasız cəhdindən xe-
yir götürə bilməz. Bu düşüncələr içərisində olan Bəxtiyar bəlkə də 
bu düşüncələrin təsirindən doğan bir haldan qəlbində bir yüngüllük, 
vicdanında bir təmizlik hiss edirdi. İnsan səadətinə aparan bir yol 
da burdan başlanır, insan özünü paklaşdırmağa, təmizləməyə çalış-
sın. İnsanın bu yolda öz məqsədinə nə dərəcədə nail olacağı onun 
göstərdiyi fəaliyyətdən çox asılıdır. Ancaq hər halda insan amalının 
zirvə hesab etdiyi məqsədə doğru bir yol da burdan başlanır. Hələ 
Bəxtiyar belə bir yolun başlanğıcında olsa da, bu yolda təmizlikdən 
doğan vicdan sakitliyini hiss edirdi. Hiss edirdi bu yolun maneəsiz 
və düz olmasını. Deyəsən, bu təmizliyin xoş yuxusu da çilənmişdi 
Bəxtiyarın sinirlərinə. Artıq onda duyğu yaradan hisslər real həyat 
həqiqətləri deyil, öz yuxusu idi. Bayaq düşündükcə qəlbin köz kimi 
basılan həsrəti, indi o, yuxusunda yayın əvvəlində açılmış zəfəran 
çiçəkləri kimi görürdü. Həm də bu zəfəranın xoş ətri gəlirdi elə bil 
ki, onun burnuna. Bu təmiz qəlb sahibinin yuxusu idi.
398
***
Özünü öz ailəsinə nə qədər bağlamağa çalışsa da, bacarmırdı özü 
ilə Fəxriyyə. Öz hisslərini daim nəzarət altında saxlaya-saxlaya ya-
şamağı bacarmırdı. Şəhərə köçəndən bəri daha bağda gecələmirdilər. 
Ancaq gündüzlər hərdən Elçinlə Süsən Könülü də götürüb bağa gedir, 
həyətə-bacaya baxır, mer-meyvənin dəymişindən yığıb gətirirdilər. 
Bu gün də onlar səhər naharını edib bağa getmişdilər. Evdə təkcə 
Fəxriyyə qalmışdı. O da müəyyən ev işlərini görüb qurtardıqdan son-
ra əyləşib gözlərini televizorun ekranına dikmişdi. Ekranda rəngli 
kadrlar bir-birini əvəz edirdi. Lakin Fəxriyyə baxışları ilə bu kadrları 
izləsə də, fikri özgə yerdə idi. O öz ürəyindən keçirirdi: 
– Yox daha gərək qəti bir qərara gələm. Öz qəlbimə qəti hökm 
verəm ki, o, birdəfəlik Elçinin olmalıdır. Yetər daha zəhərlədim onun 
da həyatını. O da insandır axı, üzdə bildirməsə də bəlkə də ürəyində 
bəzi hərəkətlərimdən narazıdır, tamamilə narazıdır. Mən isə öz tale-
yi ilə oynayan qərib bir yolçu kimi ağlımla hissimin mübarizəsində 
hakimlik etməyi öz üzərimdən atmışam. Bəlkə də bəzən onların 
mübarizəsi xeyirxahlıqdan çox, ədavətə çevrilir. Beləliklə, mən də 
həyat yollarında öz taleyimlə oynayan və düzgün yol seçməyən yol-
çuya bənzəyirəm. Tapdığı bir dənə qane olmayan quş kimi, mən də 
həyatın şirinliklərinə uyub öz həyatımı fəlakətə sürükləyirəm. O, 
həyatda çox şey itirmiş bir kəs kimi dərindən ah çəkdi. Divanın baş 
tərəfində qoyulmuş mütəkkəyə dirsəklənsə də içəriyə başqa adam 
giribmiş kimi qəflətən dikəlib oturdu və dodaqlarının altında pıçıl-
dadı: 
– Axı sənə daha nə lazımdır, Fəxriyyə? Balaca uşaq kimi nə 
verirlərsə istəməyib başqa bir şey arzulayırsan. Axı niyə? Axı niyə 
başa düşmək istəmirsən ki, elə qismətlər var ki, qəbul etmək fəlakət 
törədə bilər? Axı niyə başa düşmək istəmirsən ki, Elçin sənin ərindir, 
399
onsuz həyatın sınaqlarından saf çıxmaq o qədər də asan olmaz sənə? 
Bu fikirlər içərisində həm də o, Elçinə qarşı qayğısında, məcbur 
edilmiş hisslərin könülsüzlüyünü duyurdu. Duyurdu ki, bir yaz 
səhəri günəşə boylanan lalə kimi davamsız olur bu istəklər. Ancaq 
hər halda həm də anlayırdı ki, öz taleyini fəlakətlə üzləşdirməmək 
üçün davamsız olsa da bu hisslərdir yeganə ümidi. Dünyada insan 
iradəsindən güclü, insan iradəsindən dözümlü heç bir şey yoxdur, 
ancaq o da insanların müəyyən məqsədlərinə xidmət edir. Könülsüz 
görülən işdə o qədər də fayda vermir bu dözüm, iradə. İndi Fəxriyyə 
də belə bir vəziyyətdə idi. Elçinə qarşı ardıcıl qayğı göstərmək üçün 
bu işdə onun dözümü, iradəsi çatışmırdı. Çünki özünü məcbur edirdi 
bu işi görməyə Fəxriyyə. Özünü məcbur edirdi könlüncə olmayan bir 
işi görməyə. Özünü məcbur edirdi ömürlük öz-özünə əzab verməyə. 
Bəlkə də başqası onun haqqında belə tədbir görməzdi. Bəzən in-
sanın özü-özünə verdiyi hökm bütün hökmlərdən qəti və sərt olur. 
Fəxriyyə divanın arxasında olan pəncərənin tülünü bir qədər kənar 
edib çölə baxdı. Günəşsiz, bozumtul bir hava idi. Bəlkə də bu hava 
ona daha da darıxdırıcı göründüyündən, tülü öz yerində sahmanlayıb 
yenə də əvəllki vəziyyətini aldı. O öz ürəyində Elçinin qarşısında 
yenə də özünü günahlandıraraq düşündü: 
– Axı Elçin daha nə etməlidir? Yazıq bəlkə mənim ucbatımdan 
ürəyimcə olsun deyə şəhərə də köçdü. Hiss edirəm ki, mənim üçün 
xoş olsun deyə o hələ çox şeylər etməyə hazırdır. Ancaq nə fayda-
sı. Bunun onun bu qayğılarını qiymətləndirməyi bacarmayan bir 
ürəyə nə faydası. İnsan ki, öz tale qismətindən razı olmadı, keçəcək 
ömrü-günü sıxıntıda, iztirabda. İnsan ki, öz taleyindən razı olmadı, 
məşəqqətlərə dözməlidir ömrü boyu, daxilən. Lakin həm də bir az 
kövrək, ülvi, təmiz, həm də xeyirxah olur belə anlarda insan. Həm 
də öz xeyirxahlığından daxili bir qüdsiyyət tapır sanki. Xəyallar şirin 
400
olsa da, həqiqət deyildir. Lakin elə xəyallar var ki, həqiqət biçimli olur. 
İndi Fəxriyyə də belə xəyallar qovuşuğunda idi. Onun düşündükləri 
həqiqətə çevrilə bilərdi onun səyi nəticəsində. Lakin qəlbindəki odlu 
sevginin hərarətində bişməliydi bu sevginin kərpicləri. Bu odlu sevgi 
isə Bəxtiyara aid idi. Elə bu vaxt qapının zəngi çalındı. Fəxriyyə bir 
an fikrini toplaya bilməyib təəccüblənən kimi oldu. Axı Elçingil bu 
tezliklə qayıtmamalıydı. Qapıya doğru gedərkən onun təəccübü ma-
raqla əvəz olundu. O, qapının gözlüyündən baxıb Əfruzənin göyçək 
sifətini gördü. Qapını açmağıyla Əfruzənin şən səsi eşidildi: 
– Balam, evdəkiləri obaşdan bağa yola salıb nə təkliyə çəkilmisən. 
Bayaq Süsən xalagil evdən çıxanda gördüm. Dedi bağa gedirik, ax-
şamüstü qayıdacağıq, vaxtın olanda Fəxriyyəni tək qoyma darıxar. 
O, sözləri bir-birinin ardınca söyləyərək Fəxriyyəyə danışmağa im-
kan vermirdi. Sonra öz sözlərinə əlavə etdi: 
– Bu da mən. Eldarın günorta naharını verib güclə aradan çıx-
mışam. Yeganə də yatmışdı. Evin işləri qurtarır ki, bəyəm. Onlar 
üzbəüz kresloda əyləşdilər. Fəxriyyə imkan tapıb arada yalnız bu 
sözləri deyə bildi: 
– Nə yaxşı gəldin, adam tək olanda elə darıxır ki. Sonra o, 
Əfruzənin dediyi sözləri dinləyə-dinləyə ürəyindən keçirdi: 
– Bu analar nə qədər qayğıkeş olurlarmış. Mənim tək qalıb darıx-
mamağım üçün də yolüstü çarə düşünüb. Ancaq Əfruzə Eldarın adı-
nı çəkəndə fikri Bəxtiyarın yanına uçdu. Görəsən, o, naharı harada 
edir, – deyə düşündü. Əfruzənin gəlməsi ona xoş təsir bağışlamışdı. 
Odur ki, bu xoş məramı bir daha hiss etdirmək üçün dedi: 
– Düzü könlüm elə istəyirdi ki, səni. Qapının gözlüyündən səni 
görəndə bir rahatlıq çökdü ürəyimə. Bildim ki, vaxtım xoş keçəcək 
səninlə. Əfruzə bu sözlərin cavabında ona minnətdarlıqla dolu bir 
baxışla baxıb gülümsədi və dedi: 
401
– Bir az mənimlə vaxtını keçirərsən, bir azdan da Elçin gələcək, 
daha darıxmazsan. O, bu sözləri deyərkən Fəxriyyəyə, Fəxriyyənin 
özünün də hiss edə biləcəyi bir kişi gözü ilə baxdı. Fəxriyyə bu 
baxışları mənalandıraraq ürəyindən keçirdi: 
– İnsan öz taleyini kimsə ilə bağlayarsa, qəlbiylə də bağlanmağa 
çalışır o kəslə. Bu mümkün olmursa, onda yazıq o insanın halına. 
Yazıq o insanın halına ki, gecəli-gündüzlü bir fikir didir o insanın 
ürəyini həmişə; sən öz səadətindən uzaqsan, çox-çox uzaqsan. Birdən 
Əfruzənin gülüş süzülən gözlərinin içində güclə sezilən bir kədər də 
hiss etdi Fəxriyyə və bunu hiss edərkən ona elə gəldi ki, Əfruzə heç 
də bura Fəxriyyənin darıxmaması üçün gəlməyib. O möhtacdır bir 
ana qayğısına, tumarına. Süsəndə tapıb bu sığalı, hərarəti o. Bu fik-
rin doğruluğunu Əfruzə özü təsdiq etdi. O dedi: 
– Anamı çoxdan itirmişəm. Bura gəlin gələndən Süsən mənə 
ana əvəzi olub. Bayaq sənin tək qalmağının qayğısını çəkəndə elə 
hesab etdim ki, mənim də qayğımı çəkdiyi üçün belə dedi o. İndi 
Fəxriyyə Əfruzəyə tamam yeni gözlə baxırdı. Bəlkə də heç bir dərdi 
olmadığını düşündüyü qadının gözlərində güclə sezdiyi kədər, indi 
ona tam mənası ilə aydınlaşdı və Fəxriyyə Əfruzəyə bir daha yetik 
nəzərlərlə bacı gözü ilə baxıb qəlbinin dərinliklərində o da Süsənə 
ana gözü ilə baxdığı üçün qısqandı ona. Ancaq onun qısqanclığın-
da rəqabətdən çox, mərhəmət hiss olunurdu bu qadına qarşı. Beləcə 
onlar bir-birinin qəlbinə daha çox nüfuz edərək söhbətə girişdilər. 
Əfruzə gedərkən Fəxriyyə özünə yeni bir rəfiqə tapdığını hiss etdi.
İnsan öz istəyinə doğru can atır, o bu yolda dayana bilər, ancaq 
ilkin mərhələyə qayıda bilməz. Ona görə qayıda bilməz ki, artıq ya-
şanmışdır bu mərhələ. Ona görə qayıda bilməz ki, yaşanmış həyat bir 
daha təkrarlanmır. Bir də ki, nə mənası geriyə qayıtmağın, sonrakı 
peşmançılıq fayda vermir. İnsan öz səhvini vaxtında anlasın gərək. 
402
Vaxtında mənası aydınlaşdırılan hadisənin də, vaxtında görülən 
tədbirin də faydası böyük olar. Lakin sənin özün üçün sıxıntı və əzab 
verən, ancaq başqa cür inkişafı cəmiyyətin qanunu və əxlaq normaları 
tərəfindən məhdudlaşdırılan bir hadisənin yaratdığı keçmişi arzula-
mağa gələndə, bu başqa məsələ. bu həmin şəxsin qəlbinin böyüklü-
yünü bildirir ki, o da yalnız təmizlikdən yaranan bir duyğunun təsiri 
altında baş verə bilər. İndi Fəxriyyə də belə bir vəziyyətdə idi. Öz 
hisslərini məcbur etsə də, geriyə qayıtmaq mümkün olmasa da, heç 
olmasa yaranmış vəziyyətin daha da dərinləşməsinə imkan vermək 
istəmirdi. İstəmirdi özü ilə öz daxili məni arasında uçurumu daha da 
dərinləşdirsin. İstəmirdi heç nədən xəbərsiz bir ürək sahibinə arxa-
dan zərbə vursun. Öz taleyi ilə daxilən barışmasa da, özünü məcbur 
edib itaətkarcasına addımlamaq istəyirdi onun tutduğu yolla. Bəlkə 
də bir parça ömür payı müqabilində insanın özü-özünə qəsd etməsi 
kimi də qiymətləndirilərdi bu. Lakin hər halda təmizlikdən doğan 
bir düşüncənin zühuru idi bu. O, belə bir hökmlə öz ürəyinə qarşı, 
öz hiss və duyğularına qarşı bir qəsd hazırlayırdı. Elə bir qəsd ki, bu 
qəsdin qarşısında öz ailə talelərinin qorunması kimi bir məqsəd qo-
yulurdu. Daha öz düşüncələri ilə təkbətək qalmaqdan səbri daralmış 
Fəxriyyə qapının zəng səsini və bunun ardınca qapının arxasında 
Elçingiln şənlik və gümrahlıq yağan səs-küylərini eşitdi. Fəxriyyə 
qapını açdı. Anasıgil Xəzərin qumlu sahillərinin abu-havasını da 
gətirmişdilər sanki özləriylə. Bunu Elçinin dəhlizə qoyduğu iki 
dolu zənbilin içindəki meyvələrin ətrindən və görünüşündən daha 
aydınlığı ilə hiss etmək olardı. Könül də şən, gümrah və bəxtiyar 
görünürdü. O, Fəxriyyənin üstünə atılıb tez özü üçün xoş olmuş bir 
hadisəni danışdı: – Ana, atam tut ağacından yelləncək asmışdı, o 
qədər yellənmişəm ki. Fəxriyyə onu baxışlarıyla oxşayıb gülə-gülə 
Elçinə tərəf üzünü tutub dedi: 
403
– Daha gələn dəfə bağa gedəndə sizdən əl çəkdi yoxdu. Sonra 
meyvələri seçib soyuducuya yığa-yığa – ana, sənin bağına söz ola 
bilməz – dedi. Süsən ürəkdən gələn bir səmimiyyətlə: 
– Sənin yox, bizim bağımıza söz ola bilməz – dedi və üzünü 
Elçinə tutub bu sözləri əlavə etdi: 
– Oğlum yox idi, onu da Elçinin simasında tapdım. 
Elçin bu sözlərin qabağında gülümsünə-gülümsünə: 
– Mən də səni öz anamdan ayırmıram axı, deyə yarızarafat yarı 
gerçək bir şəkildə dilləndi. Fəxriyyə Elçinin qəlbinə nüfuz etməyə 
cəhd göstərərək: 
– Birdən anam öz oğlunu qızından çox istəyər, ha – deyə dilləndi 
və üzünü Elçinə tutub ona xoş bir baxışla nəzər saldı və əlavə etdi: 
– Səndə nə isə ürəyəyatımlı bir xüsusiyyət var. O gün bağ qonşu-
muz Gülzar arvad da səni tərifləyirdi. Elçin ona xoş təsir bağışlayan 
bu sözlərdən gülümsədi və dedi: 
– Bəs sən necə, Fəxriyyə? Sən də xoşlayırsan məni? Fəxriyyə 
Elçinin gülüşlərində nə isə özünə qarşı yad bir duyğu gördü. Və 
tez də ürəyindən keçirdi ki, Bəxtiyarın gülüşləri ondan daha doğ-
ma görünərdi. Lakin bu bir anlıq oldu. Fəxriyyə özünü məcbur etdi 
ki, Elçinin ona hamıdan doğma olduğunu düşünsün. Bu an sanki 
daxilində kimsə ona belə bir sual verdi: 
– Bəxtiyardan da? Sanki Fəxriyyə bu sualı bu anda gözləmirmiş 
kimi, ürəyində yox desə də bu qarışıq düşüncələr içərisində dilində 
hə dedi. Və elə bu an Elçinin ondan cavab gözlədiyini görüb bir daha 
təkrar etdi: 
– Hə... 
Elçin xoş bir məmnunluqla öz otağına keçdi. Süsən Könülün 
yuxuladığını görüb onu öz çarpayısında rahatladı və Fəxriyyənin ya-
nına gəldi. Fəxriyyə Əfruzə haqqında onunla bir xeyli sözbət etdi. 
404
Yalnız yuxularında Bəxtiyarı görüb sevinc içində hövlnak yuxu-
dan ayılanda, yanında Elçini görüb qəmlənəndə özünə yazığı gəlirdi 
Fəxriyyənin. Hər hansı bir cisim sıxıldıqca təzyiqi artdığı kimi, 
Fəxriyyə də öz-özünü məcbur edərək qəlbində Elçinə daha geniş yer 
verdikcə Bəxtiyar sevgisinin də onun hisslərinə təzyiqi artırdı san-
ki. Elə bil ki, hadisələrin bu cür inkişafı onun dözümünü, iradəsini 
sınaqdan keçirirdi. Elə bil ki, bu hadisələr Fəxriyyənin öz taleyində 
deyil, başqa adamın taleyində baş verirdi. Fəxriyyə isə kənar bir 
müşahidəçi idi. Yox, laqeyd deyildi o öz taleyinə, ancaq ürəyincə ol-
mayan bir işi yerinə yetirdiyi üçün biganə kimiydi gələcək hadisələrin 
inkişafına. Bu gün də beləcə. Gecənin bir aləmində yuxudan ayıldı 
Fəxriyyə. Bədəni tir-tir titrəyirdi. Bəxtiyarla hansı şəhərlərdə olma-
mışdı o. Lakin bu sevincin uzunluğu ayılandan sonra heç olmasa bir 
an çəksəydi. Çox əfsuslar olsun ki, çəkmədi bircə an da. Axı hara-
dan da çəkəydi. Elçinin yüngülcə nəfəs alması eşidilirdi öz yanında 
Fəxriyyənin. Bu kəsik-kəsik nəfəs alan şəxs sıyrılmış bir qılınc kimi 
kəsmişdi Bəxtiyarla onun vüsala qovuşmaq yolunu. Bayaq yuxuda 
necə xoşbəxt idi Fəxriyyə, indi necə bir hal keçirir, aman Allah. Öz 
yuxudakı sevincini itirsə də, Elçinin əsəblərini qıcıqlandıran fısıltısı 
onu əsəbiləşdirsə də özünü məcbur edirdi bu hala dözməyə o. Çünki 
belə bir yol seçməsəydi, qarşıdakı fəlakət daha qorxunc olardı. Daha 
qorxunc olardı el qınağına səbəb ola biləcək bu hal. Bu qorxunun 
zəhmi iri uzun qanadlı, iti caynaqlı, şiş dimdikli qara bir quş kimi 
hədələyirdi Fəxriyyəni zaman-zaman. Amma neyləmək olar, görü-
nür, taleyin qisməti beləymiş, Fəxriyyə də həyatda belə bir əzablı yo-
lun yolçusu olmalıymış. Öz qəlb arzularının, qəlb istəklərinin əksinə 
getməliymiş o. İnsanların öz taleyinə qarşı qəzəbində də bəzən bir 
çarəsizlik duyulur. İndi belə bir vəziyyətdəydi Fəxriyyə. Öz kədərini 
duyan ürək sahibinin cəfası daha böyük olur – deyə Fəxriyyə düşü-
405
nürdü. Sanki bu düşüncələriylə də başqa birisinin düşdüyü vəziyygt 
haqqında fikir yürüdürdü o. Öz kölgəsindən, bəlkə də gözə xoş 
görkəmindən başqa faydası olmayan ağac kimi, bu düşüncələr də 
Fəxriyyə qəlbinə heç bir sakitlik gətirmədi. Əksinə, bəlkə də artır-
dı onun kədərini bir az da. Qarşısında böyük bir uçurum olduğunu 
bilən, lakin duman pərdəsi arxasında bu uçurumu görmədiyi üçün 
dayanan və bəlkə də duman çəkildikdən sonra yeni bir yol tapacağı-
na ümid edən şəxs kimi, Fəxriyyə də öz düşüncələrinə ümid edirdi. 
Ancaq həm də hiss edirdi ki, əbəsdir bu düşüncələrdən bir ümid işar-
tısı gözləmək. Bağlanmışdı onun taleyi Elçinin taleyilə artıq. Özgə 
bir yol yoxdur, onu istədiyi səadətə çatdırsın. Özgə bir yol yoxdur 
fəlakətsiz birləşdirsin onu Bəxtiyarın vüsalıyla. Dünya da, həyat 
da, insanlar da o zaman adama xoş təsir bağışlayır ki, insan öz qəlb 
istəkləri ilə təmin olunmuş səviyyədə olsun. Hiss etsin ki, onu qar-
şıda xoş bir həyat sığalı gözləyir. Nə isə ... Fəxriyyə bir daha Elçi-
nin kəsik-kəsik nəfəs almasını eşitməmək üçün, bəlkə də bir daha 
Bəxtiyarı öz yuxularında görmək üçün Elçindən üzünü çevirib ba-
şını bərk-bərk bürüdü və yuxulamağa çalışdı. Sanki bu hərəkətiylə 
o, yuxu ilə həqiqət arasındakı oyaqlıqda düşündüklərini birdəfəlik 
öz ömür tarixindən silməyə çalışırdı. Sanki bu hərəkətiylə o, intizar 
bir ürəyin iztirablarını heç olmasa müəyyən bir zaman müddətinə 
də olsa, unutmağa çalışırdı. Lakin yuxulamağa çalışsa da, Fəxriyyə 
hiss edirdi ki, o, heç də düşündüyü qədər də tezliklə yuxuya gedə 
bilməyəcəkdir. Elçin isə şirin-şirin yatırdı. O, hardan biləydi ki, lap 
yanında uzanan, az qala əti-ətinə dəyən Fəxriyyənin yerinə elə bir 
qor dolmuşdu. Elə bir qor ki, Bəxtiyarlı bir vüsal soyuda bilərdi 
onun qızmarlığını.
 Ana ürəyi bütün ürəklərdən alicənab, kövrək və pakdır. Ülvi 
bir məhəbbət bəslənir ana ürəyində övlad üçün həmişə. Yaman göz-
406
dən, bəd niyyətdən, paxıl ürəklərdən qorunan bir məhəbbət. Elə 
bir məhəbbət ki, bu məhəbbət bəslənilən şəxs üçün xeyirxah və 
sədaqətlidir. Elə bir məhəbbət ki, yalnız analar öz övladlarını sevə 
bilərlər belə bir məhəbbətlə. Süsən də dünyanın bir çox anaları kimi 
beləcə sevirdi Fəxriyyəni. Körpəlikdə nə cür sevmişdisə, indi də elə 
bir hərarətlə sevirdi, özü də azalmayan bir istəkli hərarətlə. Bəlkə 
də bütün insanlar analar kimi sevməyi, düşünməyi bacarsaydılar, 
həyat indiki inkişaf səviyyəsindən dəfələrlə yaxşı məcrada inkişaf 
edərdi. Bəlkə də həyatın indiki inkişaf səviyyəsi üçün biz analara 
borcluyuq. Heç də demək olmaz ki, bu gün öz körpəsinin gələcəyini 
düşünən ana qəlbini dünyanın gələcək taleyi narahat etmir. Heç də 
demək olmaz ki, bəşəriyyətin sülh istəyində anaların payı azdır. 
Həm də analar həssas və alicənab olurlar. Nə isə... Süsənin qəlbində 
bir çox ümumibəşəri istəklərlə yanaşı, Fəxriyyənin narahatlığın-
dan da doğan bir təlatüm dolanmaqdaydı. Bu təlatümün yaranma 
səbəbləri daha uzaqlara getsə də, sonuncu dəfə Əfruzənin dilindən 
Bəxtiyarın adını eşidərkən Fəxriyyədə yaranan dəyişiklik aşkar-
laşdırmışdı onun səbəblərini bir qədər. Lakin Fəxriyyə ilə Elçinin 
münasibətlərində elə bir ciddi dəyişiklik görməyən Süsən, yaman 
çaşıb qalmışdı. Onların bir-birinə qarşı hərəkət və davranışlarında 
elə də çatışmayan cəhətlər hiss olunmurdu və elə ona görə də Süsən 
ürəyindəkini hələlik ürəyində saxlamağa çalışırdı. Çünki o, çox yax-
şı bilirdi ki, məqamında işlədilməyən bir söz hətta ailə dağıntısına 
belə səbəb ola bilər. Odur ki, səbrlə, təmkinlə izləyirdi Fəxriyyənin 
halını günbəgün və öz müşahidələrində Süsənin Fəxriyyəgil 
şəhərə köçdüyü müddətdən indiyədək hiss etdiyi yeganə vəziyyət 
Fəxriyyənin hərdən çox fikirli olması idi. Əvəllər də belə bir halı 
Fəxriyyədə müşahidə etmişdi Süsən, ancaq onda bunu şəhərə köçə 
bilməməsindən yaranan bir vəziyyət kimi qiymətləndirmişdi. Ancaq 
407
indi... İndi Fəxriyyə nə üçün fikirli görünsün? Axı, onda narahatlıq 
doğura biləcək ciddi bir səbəb olmamalıdır – deyə ürəyindən keçir-
di Süsən. Fəxriyyə Elçinin şalvarını ütüləyirdi. O, şalvarı elə ciddi 
cəhdlə və səliqə ilə ütüləyirdi ki, heç kim onun haqqında düşünə 
bilməzdi ki, bu şalvar sahibini sevmir o, nə də heç vaxt sevməmişdir. 
Bəlkə də onun bu ciddi cəhdində bir növü vərdiş halına keçmiş qadın 
səliqəliliyinin də öz təsiri var idi. Lakin hər halda ona göz qoyan 
Süsən belə, Fəxriyyənin bu şalvar sahibinə qarşı olan münasibətində 
çatışmazlığı görə bilməzdi. Lakin Fəxriyyənin fikirli olduğunu hər 
hansı bir diqqətli şəxs asanlıqla təyin edə bilərdi. Çünki ütü öz nor-
masında qızdıqdan sonra işığı keçsə belə Fəxriyyə bir müddət onu 
götürmədi və təbii ki, ona qarşı diqqətli olan Süsənin də gözlərindən 
yayınmadı bu hal. Ana ürəyində qayğı seli aşıb-daşsa da, övlad 
məhəbbti onun başlıca istəyidir. Övladını belə fikirli görən Süsənin 
qəlbi bir qədər darıxan kimi oldu. Odur ki, o, dərindən nəfəs alıb 
köksünü ötürdü. Elə bil onun havası çatışmırdı bu anlarda, yaxşı ki, 
dərindən nəfəs ala bildi bir azdan. Bir qədər sakitləşdikdən sonra 
düşündü: 
– Görəsən nə olar bu qızı düşündürən? Lakin öz ürəyində özünə 
verdiyi bu suala heç bir cavab tapmadığı üçün xavabsız qaldı bu sual 
onun ürəyində yenə. Fəxriyyə isə Elçinin şalvarını ütüləyib qurtar-
mışdı. Odur ki, anasına ğaxıb işgüzar bir görkəmlə dilləndi: 
– Ana ütülənməli bir paltarın yoxdur ki, ver ütüləyim. Süsən 
Fəxriyyənin səsindəki şənliyi və gümrahlığı hiss edib elə sevindi ki, 
bəlkə də həyatında ilk dəfə Fəxriyyəyə heç də lazım olmadan bir iş 
tapşırdı. 
– Ora iki əl dəsmalı qoymuşam, qızım onları da ütülə. Fəxriyyə 
yaxşı deyib bəlkə də ütülənmiş bu dəsmallara baxdı və bir qədər 
təəccüblənən kimi oldu. Çünki dəsmalları götürəndə bir daha onla-
408
rın ütülü olduğunu hiss etdi. Şəhər həyatı Fəxriyyənin ürəyincə idi. 
Rayonda olanda o qədər arzulamışdı ki, belə bir həyatı. İnsan öz 
qtismətinə nə vaxt çatacağını əvvəlcədən bilmir. Bəlkə də bilsəydi 
heç də o qədər narahatlıq keçirib darıxdırmazdı özünü. Lakin intiza-
rında da xoş bir məram duyulan gözəl arzularla yaşamağın özündə 
də bir həyat eşqi var. Fəxriyyə artıq şəhərdəydi, çatmışdı öz arzu-
suna. Elə bil ki, min bir gecə nağıllarının qəhrəmanları kimi qılınc 
gücünə çatmışdı öz istəklərinə Fəxriyyə. Süsən Fəxriyyəyə deyir-
di, elə bil ki, itirmişdim, yenidən tapdım səni. Bəs Fəxriyyə? Bəs 
Fəxriyyəni hansı cəlbediciliyi çəkirdi özünə şəhərin? Ana istəyi, 
əlbəttə ki, bu başlıca şərtlərdən biri idi. Həm də uşaqlıq xatirələri 
ilə bağlı olan bir yer daha doğma idi ona. Bəxtiyar da şəhərdə ya-
şadığı üçün şəhərin ona daha yaxın olduğunu özü-özünə belə etiraf 
etmək istəmirdi. Ancaq bilirdi ki, bu onun üçün başlıca şərtlərdən bi-
ridir. Fiziklərə görə dünyada yeddi rəng var, ağ rəng isə bu rənglərin 
birləşməsindən əmələ gəlib. Əgər biz ağ rəngi parçalasaq, onda 
yeddi rəng alınar. Necə ki, yağışdan sonra günəş çıxanda bəzən göy 
qurşağı əmələ gəlir. Ancaq nə qədər ki, bu yeddi rəng mövcuddur, 
bu ağ rəng də mövcud olacaqdır. Fəxriyyənin də şəhərə köçmək 
həvəsi təxminən buna bənzəyirdi. Müxtəlif səbəbləri vardı şəhərdə 
yaşamaq arzusunun onun qəlbində. Lakin bu istəklərin ümumi top-
lusu bəlkə də Bəxtiyar sevgisini yaradırdı ki, onun qəlbində, bu əsas 
istəklərin birliyinə çevrilirdi. Hər bir qəlbin istəyinin yaranmasın-
da müxtəlif səbəblər və nəticələr birliyinin vacibliyi bir şərt oldu-
ğu kimi, Fəxriyyənin qəlbində Bəxtiyar sevgisi də belə bir səbəb və 
nəticələr birliyinin vacib şərtlərinin yekun nəticəsiydi elə bil ki. Nə 
qədər ki, Fəxriyyənin ürəyi bu sevgini yarada bilən hisslərin axını 
altında döyünürdü, demək o qədər də yaşayacaqdı bu sevgi. Həm də 
Fəxriyyənin şəhər həyatını sevməsində, uşaqlıq, gənclik xatirələrinin 
409
də böyük təsiri var idi. Quş quşluğu ilə bəlkə də bir vaxt pərvazlanıb 
uçduğu yuva üçün darıxır. O halda ki, insan ola. Xoş idi Fəxriyyəyə 
şəhər həyatı bir cəhətdən. Bircə ürəyindəki o qızmar közü soyuda 
bilsəydi. Bircə öz dəyanətini heç olmasa axıra qədər itirməsəydi. 
Aman Allah, əks təqdirdə, necə də amansız bir işgəncəyə məruz 
qalardım – deyə o ürəyindən keçirdi. O vaxt dik baxmağa heç bir 
cəsarətim, cürətim olmazdı, anamın, Könülün üzünə baxmağa, heç 
Elçini demirəm, onsuz da onu heç bir vaxt sevməmişəm. Ona görə 
dg onun istehzalı baxışları bəlkə də mənliyimə toxunmaz. Ancaq... 
O, daha düşüncələrinin ardınca gedə bilmədi. Bəlkə də əsəbləri da-
vam gətirə bilmədi düşüncələrinin ardınca getməyə. Yenə bağda 
olanda bir həyətə düşürdü, gedib dənizə tamaşa edirdi belə darıxdığı 
anlarda. Burada isə işi bir qədər çətinləşmişdi. Nə şəxsən özlərinə 
aid olan həyət var idi, nə də Xəzərin göz işlədikcə uzanan, adama 
ruhi sakitlik verən qumlu sahili. bu dəmdə onun gözləri evin bir 
küncündə sakitcə öz gəlinciyi ilə oynayan Könülə sataşdı. Bir is-
tinad nöqtəsi tapıbmış kimi, baxışlarını bir müddət onun üstundə 
saxladı. Necə də qayğısız və xoşbəxt görünürdü belə vəziyyətdə o. 
Fəxriyyə hiss etdi ki, bir az da qibtə hissi ilə baxdı Könülə. Ona elə 
gəldi ki, qaytarsaydılar onu keçmişə, beləcə uşaqlıq dövrünə, heç 
düşünmədən qayıdardı Fəxriyyə də gəlinciklə oynamaq həvəsli öz 
qayğısız uşaqlığına. ancaq bütün bunların hamısı istək idi, xəyali bir 
istək. Fəxriyyə anlayırdı ki, artıq çox-çox arxada qalmışdı onun bu 
şən uşaqlıq illəri, bir də heç vaxt təkrarlana bilməyən bir uzaqlıqda. 
Bəlkə də bütün bunları duyduğu üçün, bəlkə də Elçini sevmədiyi 
üçün, bəlkə də Bəxtiyar sevgisinin əlçatmazlığını hiss etdiyi üçün, 
nədəndisə dərindən bir ah çəkdi o.
Adam köhnə xatirələrlə bağlı yerlərdə yenilik görəndə nədənsə 
qüssələnir. Bəlkə ona görə ki, ömründən daha çöx günlər keçildiyi in-
410
sana xatırladılır. Bəlkə də insanların həyat istəklərində gələcəyə doğru 
can ataraq yaşamaq meyli olmasaydı, dözə bilməzdi öz keçmişindən 
ayrı düşdüyünə insan. Hər gün qarşılaşdığı yeniliklər, hər gün qar-
şılaşa biləcəyi müxtəlif biçimli hadisələr, insanların gündəlik istək 
və arzularını müəyyən qədər ödədiyi üçün, keçmişinə bağlı olsa da 
gələcəyə daha çox meyilli olur insan. Lakin bəzən keçmiş xatirələrin 
də müəyyən təlatümlü dövrləri olur insan qəlbində. Belə anlarda bir 
daha öz keçmişini yaşamaq meyli baş qalıdırır səndə. Ancaq əfsuslar, 
çox əfsuslar ki, keçmişi qaytarmaq mümkün deyildir. Belə anlarda 
keçmiş xatirələrin kövrəklik gətirən şirinliklərinə uymaqdan başqa 
çarəsi qalmır insanın. İndi Fəxriyyə də belə bir vəziyyətdə idi. O, 
çoxmərtəbəli binanın üçüncü mərtəbəsində yerləşən mənzillərinin 
küçəyə açılan pəncərəsinin gözlüyündən şəhəri seyr edirdi. Fəxriyyə 
gəlin köçəndən bu günə qədərki müddət ərzində çox dəyişmişdi 
şəhər. Aradan müəyyən müddətli zaman həddi keçsə də, elə bil ki, 
daha da cavanlaşmış, gözəlləşmişdi şəhər. Ancaq Fəxriyyənin uşaq-
lıq, gənclik xatirələri ilə bağlı olan bir sıra yerlər dəyişdiyindən 
Fəxriyyəyə doğmalığın içində bir yadlıq duyğuları da aşılanırdı elə 
bil. Lakin bu duyğularda əvvəlkindən də güclü bir təsiri gözəlliyi 
hiss olunurdu. Fəxriyyə şəhərə tamaşa etdikcə əlçatmaz qayğısız 
dövrlərini də xatırlayır və bir qədər kövrəlirdi. Yanında oynayan Kö-
nülü gördükdə isə ürəyindən bu sözlər keçirdi: 
– Aman Allah, sən bir dünyanın işinə bax, bir vaxt bu pəncərədən 
şəhəri seyr edən mən də bu şeytan qızcığaz boyda idim. İndi mənim 
də öz qızım var. Kim bilir gələcəkdə bəlkə Könül də yanında öz uşa-
ğı şəhəri beləcə seyr edəcək. O, dərindən bir ah çəkib düşüncələrinə 
əlavə etdi: 
– Onda yəqin ki, birçəkləri ağarmış bir qadın olacağam mən də. 
Səhəri bir qədər düşüncəli keçirən Fəxriyyənin, günortadan sonra kefi 
411
xeyli açılmışdı. Çünki rayondan zəng edib demişdilər ki, Elçin qatarı 
qarşılasın, çünki Diləfruz onların yanına gəlir. Elçin də qatarı qarşıla-
mağa getmişdi. Bəlkə də uzun müddət idi uz-gözü öyrəndiyindənmi, 
ya nədəndisə Fəxriyyə özü də arzulayırdı Diləfruzla görüşməyi. 
Elə Süsən üçün də xoş olurdu belə anlar. Çünki öz həmyaşıdları ilə 
söhbətlər bəlkə də təkliyin dadını görmüş bu adam üçün arzulanılan 
bir görüş idi. Könülün isə qulağı səsdə, gözləri qapıda idi. Hər kəsin 
özünə görə kimsəyə xoş gələn xüsusiyyətləri var. Süsəni daha çox 
mülayimliyinə və gülərüzlüyünə görə sevirdisə Könül, Diləfruzu isə 
hərdən gülməli, hərdən qorxulu nağıllar danışdığına görə xoşlayır-
dı. Nə isə... Hər üçü üçün xoş olmalıydı bu görüş. Elçinin getdiyi 
xeyli vaxt olardı. Ana məhəbbəti ayrı şeydir. Elə zəng olandan bir 
qədər sonra düşüb getdi ki, birdən qatar tez gələr arvadı qarşılaya 
bilmərəm. İndi onun getdiyi xeyli vaxt idi, birdən qapının zəngi ça-
lındı. Könül tez yüyürüb qapını açdı və Diləfruzun üstünə atıldı. El-
çin özünə yaxın bir adamın gəlişindən yaranmış bir cəsarətlə: 
– Ay qız yavaş, arvadı yıxmışdın ki – dedi. 
Süsən də, Fəxriyyə də Diləfruzlə görüşüb öpüşdülər. Bu səmimi 
qarşılanma ərəfəsində Diləfruz ürəyindən keçirdi: 
– Nə yaxşı ki, bunların köçə-köç vaxtı hisslərim daxilimdə tü-
ğyan edəndə dili acılıq etməmişəm. Yoxsa indi necə baxardım 
bunların üzünə. Odur ki, atalar deyib səbr yaxşı şeydir. Övlad har-
da, ananın da bir parçası orda. Onsuz da bu evdən ayağımı kəsə 
bilməyəcəkdim. Elə qanıqaraçılıq etməyim özümə qalacaqdı. Sonra 
üzünü Fəxriyyəyə tutub dilləndi: 
– Burda işlərin necə gedir, bala. 
Diləfruz hiss etdi ki, onun səsinin ifadəsində bir az istehzalılıq 
var. Odur ki, bu səs tonuna bir az da yumşaqlıq vermək üçün nəvə 
istəyindən doğan bir səmimiyyətlə əlavə etdi: 
412
– Könül balam darıxmır ki? 
Artıq hər şey qaydasında idi. Onun səsindən doğan mehribanlıq 
da ailə üzvlərini gərginlikdən qurtardı. Fəxriyyə onun sorğusuna ca-
vab olaraq dedi: 
– Niyə ki, yaxşıyıq. Ancaq doğrusu sizdən ötrü yaman darıxır-
dım. Hərdən səni görməyi elə istəyirdim ki. Diləfruz baxışlarını bir 
müddət onun üzərində saxladı və sanki bununla da onun sözlərinin 
səmimiyyətini öz ürəyində təsdiqlədi. Bu vaxt Süsən də Diləfruzun 
gəlişinə öz münasibətini bildirdi: 
– Bir-iki gün də səndən bir xəbər çıxmasaydı, Elçini göndərə-
cəkdim dalınca. Sonra Diləfruzə göz vurub, cavanlarla bizimki tut-
maz deyə zarafatla gülümsədi və əlavə etdi: 
– Biz qocalarınkı odur ki, hərdən bir-birimizə baş çəkək, hal-
əhval tutaq. 
Onun xoş bir ahənglə dediyi bu sözlər Diləfruzu lar ipək kələfinə 
döndərdi. Diləfruz Süsənin bu sözlərindən sonra onun üzünə baxıb 
məmnun-məmnun gülümsədi. Bir növü oğul, nəvə istəyi Diləfruzu 
şəhərə gəlməyə məcbur etmişdi, həm də bu istəklər onun bir sıra 
daxili narazılıqlarını arxa plana atırdı. Bu anlarda Süsənin də uç-
mağa qanadı yox idi. Axı o öz istəyinə çatmışdı, Fəxriyyəgil artıq 
yanında idi, özü də sözsüz-söhbətsiz. Şəhərə köçmək söhbəti ara-
ya gələndən Süsən bir az Diləfruzdan ehtiyat edirdi. Düşünürdü 
ki, bəlkə də Diləfruz bu işə öz açıq narazılığını bildirəcəkdi. An-
caq hadisələrin inkişafı Süsənin gözlədiyinin əksinə oldu. Diləfruz 
bu işdə öz səbr və təmkinini göstərdi. Odur ki, yaxşı deyiblər deyə 
Süsən ürəyindən keçirdi: 
– İnsanı tanımaq çətindir. Ancaq mən Diləfruzu tanıyandan bəri 
onun bu səbr yiyəsi olduğunu duymamışdım. Sanki bu vaxt nəyisə 
xatırlayıbmış kimi öz düşüncələrindən ayrıldı və üzünü Fəxriyyəyə 
tutub dedi: 
413
– Bala, Diləfruz yoldan gəlib, o, yuyunub rahatlanana qədər bir 
çay hazırla. 
Fəxriyyə – hazırlamışam, ana – dedi. Nədənsə Fəxriyyənin bu 
həssaslığı Diləfruza da, elə Elçinin özünə də ürəyində xoş gəldi. 
Könül də balaca pişik balası kimi hara gedirdisə, Diləfruzun əlinə-
ayağına dolaşırdı. Nədənsə nəvəsinin bu istəyi həm də kövrəltdi 
onun qəlbini və o, kövrək bir hisslə belə düşündü: 
– Ax, nə deyim bu Elçinin bəzən atkeçməz yollarla irəliləməyinə. 
Gül kimi nəvəmdən necə ayrı salıb ey məni. Bayaqdan baxıram yazıq 
uşaq sevindiyindən bilmir, neyləsin. Qoy bir az da keçsin, istəsə apa-
rıb öz yanımda saxlayacam. Zaman insan həyatını mərhələlərə böl-
düyü kimi, sanki onların həyata baxışlarında və qayğılarında da bir 
aydınlıq yaradır. Qocaların da özlərinə məxsus qayğıları var axı, ona 
görə də onlar bir-birinə daha yaxşı həmsöhbət olurlar. İndi Süsənlə 
Diləfruz da belə bir vəziyyətdə idilər. Diləfruz bir az hal-əhval tut-
duqdan və bir az da ümumi vəziyyətdən söhbət etdikdən sonra hər 
şeyi unudub Süsənlə söhbətə girişdi. Elçinlə Fəxriyyə bir az oturub 
onların söhbətlərinə qulaq asdıqdan sonra bir-biri ilə baxışdılar və 
durub hərəsi öz işi ilə məşğul olmağa başladı. Sanki onların baxışları 
bu sözləri mənalandırdı: 
– Daha bizlik onların bir işi yoxdur, qoy öz köhnə xatirələrini 
bir də təkrarlasınlar. Beləcə gündəlik adi ailə hadisələri çərçivəsində 
heç də hiss olunmurdu ki, onların bu ailə münasibətlərini hər an puç 
edib dağıda bilən bir fəlakət var. Bu fəlakət yaşayır, boy atır, böyü-
yür Fəxriyyənin qəlbində. Bu elə bir duyğu idi ki, Fəxriyyə həm öz 
xoşbəxtliyini, həm də öz bədbəxtliyini görürdü bu duyğunun timsa-
lında. Bu Bəxtiyar sevgisi idi ki, Fəxriyyə bu sevgi ilə nə cür rəftar 
etsin bilmirdi.
Uşaq qəlbi təmiz olduğu qədər də gözəldir. Çünki uşaq dünya-
sına hələ dünyanın bir çox şər işləri nüfuz edə bilməmişdir. Uşaq-
414
ların böyüklər arasında bir çox hadisələrin gedişini sahmanlayan və 
yaxud da pozan münasibətlərin mənasından xəbəri yoxdur. Xəbəri 
yoxdur uşaqların böyüklər arasında yaranan münasibətlərdə süni-
liyin rolundan. Nədənsə uşaqlara baxanda gülü-çiçəyi xatırlayır 
adam. Təsadüfi deyildir bu. Güldə, çiçəkdə təmizlik gözəllik, lətafət 
duyulduğu kimi, uşaqlarda da duyulur bu hal. Gah Diləfruzun, gah 
da Süsənin qucağında oturan Könül də belə bir xoş təsirə malik idi. 
Elə bil ki, bir dəstə çiçək idi gəzirdi onların əllərində. Sanki ətrindən 
məst olur, gözəlliyindən həzz alırdılar qocalar bu kiçik qızcığazın. 
Bəlkə elə buna görə də hərdən onu öpüb oxşayır, bağırlarına basıb 
ətrini sinələrinə çəkirdilər. Qocalar bir-biri ilə söhbət etsə də, hərdən 
düşüncələrində bu balaca qızcığaza da yer verirdilər. Sanki bununla 
onlar öz qocalıqlarını bir anlıq da olsa unudur, bu şeytan qızcığazın 
onlara bağışladığı xoş təsirdən kövrəkləşmiş qəlbləri ilə bir təskinlik 
tapırdılar. Hər biri də öz övladlarının müsbət cəhətlərini axtarıb ta-
pırdı bu balaca qızcığazda. Diləfruz Süsənin söylədiklərini başı ilə 
təsdiqləsə də ürəyindən keçirirdi: 
– Maşallah, boy-buxunda Elçinə çəkib bu. Elə Elçin də atasına 
çəkmişdi boylu-buxunlu olmağında. Gör necə də mülayim baxışları 
var. İndiki kimi yadımdadır, bunun kimi bir yerdə qərar tutmazdı, elə 
hey nəsə bir şeylə məşğul olardı. Sanki öz fikrini təsdiqləyirmiş kimi, 
o, ciddi cəhdlə öz gəlinciyini sığallayan Könülə baxdı və qeyri-ixti-
yari gülümsədi. Diləfruza elə gəldi ki, Elçinin uşaqlığının bir parça-
sını özündə yaşadır Könül sadə uşaq hərəkətləriylə. Hərdən Süsəni 
də özünə cəlb edirdi Könül gülümsər simasıyla. Süsən də Könülə 
baxanda Fəxriyyənin şirinliyini hiss edirdi onda. Xüsusilə iri qara 
gözlərinə, uzun qara kipriklərinə, qıvrım saçına baxanda Fəxriyyənin 
körpəliyi gəlib dururdu gözlərinin qabağında. Həm də Süsən hiss 
edirdi ki, Fəxriyyəni necə sevirdisə, Könülü də eləcə sevir o. Bəzən 
415
bir-biri ilə söhbət edən qocalar hərdən bir-birinə qısqanırdılar bu ba-
laca qızcığazı. Lakin dünyagörmüş qocaların qəlbində bir anlıq baş 
qaldırırdı bu hiss. Çünki onlar bilirdilər ki, vəfası yoxdur bu qoca 
dünyanın. Həyatda insanlar arasında xoş münasibət yaradan və on-
ları qəlbən bir-birinə yaxınlaşdıran və bağlayan yeganə bir hiss var. 
Bu hissin sərhədləri isə xeyirxahlıqdan başlanır. Səmimiyyətdir bu 
hiss. Uşaq düşüncələri nə qədər sadə olsa da, bir o qədər təmiz, pak 
və dolaşıqlıqdan uzaqdır. Könül üçün eyni dərəcədə sevimli idi bu 
qocalar və onların hər birinin özünə görə müəyyən ürəyəyatımlılığı 
vardı onun qəlbində. Bəlkə də birindən digərini artıq sevsəydi, nifrət 
edərdi özünə bu balaca qızcığaz. Diləfruz onun üçün Elçin, Süsən 
Fəxriyyə şirinliyi qədər əziz idi. Onlar ikisi bir yerdə olanda elə se-
vinirdi ki, Könül. Bəlkə də bir vaxt bu xoşbəxtliyinin arzusunda çox 
olacaqdır o. Lakin indi öz xoşbəxtliyindən həzz ala-ala yaşayırdı heç 
özü də bilmədən. Öz gəlinciyinin saçlarına sığal çəkərkən, bəlkə də 
özünü nənə yerinə qoyub bu qocalara bənzəmək istəyirdi. Kim bilir 
bəlkə də öz kiçicik uşaq qəlbində beləcə nənə olmaq arzusuyla ya-
şayırdı indi o. Kim bilir... O öz gəlinciyinin saçlarını sığallayarkən 
ürəyindən keçirirdi: 
– Görəsən, Süsən nənəmin saçları niyə tez ağarmış, Diləfruz 
nənəminki isə hələ qaradır. Axı o hələ uşaq idi. Hardan biləydi ki, 
elə dərdli qayğılar var ki, öz əksini bəzən saçların ağarmasında da 
göstərir zahirən. Elə əziz, lakin kədərli xatirələr var ki, kövrəkliyi 
göz yaşlarına çevrilib insanın kipriklərinin arasında yaşa döndü-
yü kimi, təmizliyi də kədərli bir şəkildə insanın saçlarının ağlığın-
da yaşayır. Könül hələ uşaq idi baş açmazdı dünyanın belə dolaşıq 
işlərindən. Nənə nəvəni, nəvə də nənəni sevir. Bəlkə də dünyanın 
əzəl qanunu belədir. İnsanlar arasında sevgi olmasaydı, həyatda yaşa-
maq çətinləşərdi. İnsanların bir-birinə qarşı olan sevgisindən yaranır 
416
bəlkə də ən gözəl, ən səmimi hisslər. Sevgisiz həyat təsəvvür etmək 
çətindir. Nənə ilə nəvə arasında yaranan mehri ülfət də bir növüdür 
bu sevginin. İndi Könül də öz sadə uşaq dili ilə danışdıqca, elə həzzlə 
gülümsəyirdi ki, nənələr. Fəxriyyə bir müddət öz işini buraxıb onlara 
baxdı, baxdı və həyatın vaxtı ilə bir çox verdiklərini əllərindən aldığı 
bu qocaların belə ürəkdən gülə bilmələrinə təəccüb etdi. Bəlkə də 
bu anlarda Fəxriyyə də bilmirdi ki, insanlar yaşamaqdan doymurlar 
heç bir vaxt və həyatın onlara həzz verən nemətlərindən bacardıqca 
istifadə etməyə çalışırlar. Süsənlə Diləfruz isə bəlkə də bu anlar-
da öz qocalıqlarının bir daha təkrarlanmayacaq daha bir xoş anı-
nı yaşayırdılar. Görkəmlərindəki fərq olmasaydı, beləcə bir-birinə 
qoşulub bəlkə də bir daha yaşaya bilməyəcəkləri öz keçmişlərinə 
çarəsizlikdən doğan bir yanıqlıq verə-verə gülən qocaları, öz 
hisslərinin təmizliyinə, saflığına, məsumluğuna görə Könüldən ayır-
maq çətin olardı. Könül də onlara qoşulub gülümsəyirdi. Onun mir-
vari kimi yan-yana düzülmüş qar kimi ağ süd dişləri hələ üstündə 
zamanın qırışları iz salmamış üzünün ağ, yumşaq dərisi, təravətli 
sıx qara saçları qocalarla bir əkslik təşkil edirdi. Adam baxanda ina-
na bilməzdi ki, vaxtilə bu qocalar da Könül kimi şux, təravətli ol-
muşlar və yaxud da Könül də vaxtilə bu qocalar kimi bəlkə də hələ 
də yaşamalarına həyatın istehzalı bir baxışla baxdığı bir vəziyyətdə 
olacaqdır. Nədənsə Fəxriyyə onların bu halına baxdı-baxdı və ba-
şını bulayıb öz işi ilə məşğul olmağa başladı. Görünür, o, həyatın 
belə dolaşıq müəmmalarına baş qoşub öz düşüncələrinin əlində bir 
müddət əsir olmaq istəmirdi. Bu gün də qocalar üçün xoşbəxtlik, 
bax burda, bu mənzildə idi. Yaşayırdılar onlar, ömürlərinin bəlkə 
də qənimət bildikləri daha bir xoşbəxt gününü. Səadətin ölçüsünə 
nəzər salmaq lazım deyildir. Verilibsə yaşa. Yaşa, bəlkə də səni 
izləyəcək bədbəxtlikdən bu səadət qədər də uzaq olmaq üçün. Yaşa, 
417
ancaq özgələrinin səadətinə xələl gətirmədən. Yaşa, ancaq sonrakı 
bədbəxtçiliyinə yol açası deyildirsə. Qocalara baxdıqca Fəxriyyə se-
vinirdi ürəyində. Hiss edirdi ki, qocaların haqqı vardır onlardan um-
mağa bu səadəti. Hiss edirdi ki, bəlkə də özü də umacaqdı Könüldən 
belə bir xoşbəxtliyi. Ancaq həyatda hər şeyin bir həddi varmış demə. 
Bayaqdan nənələrinin mehribanlığı bolluğunda üzən Könül doydu 
deyəsən bu bolluğun şirinliyindən. Əlini bir-birindən bir az arala-
dığı, hələ tam yetişməmiş zoğal dənəsi rəngində olan dodaqlarının 
üstünə qoyub əsnədi və başanı qaldırıb ətrafa boylandı. Deyəsən, 
öz anasını arayırdı onun baxışları. Doğrudan da, Fəxriyyənin üstünə 
tuşlananda hiss olunan narahatçılığı sevinclə əvəz olundu bu baxışla-
rın və gəlinciyini bir tərəfə atıb Fəxriyyənin yanına yüyürdü və onun 
ətəyindən tutdu. Öz işi ilə məşğul olan Fəxriyyə bu tanış təmasdan 
çevrilib Könülə baxdı və əzizləyici bir istəklə dedi: 
– Nə istəyirsən. Bəlkə də anası ilə bir yerdə olmaqdan başqa 
heç bir şey istəməyən Könül bu sualın qarşısında bəlkə də bir şey 
istəmək lazım olduğunu düşündü və bir uşaq kürlüyü ilə: 
– Su – dedi. 
Fəxriyyə balaca güllü fincanda ona su verdi. Sudan çox fincanın 
üstündəki güllər xoş gəldi Könülə. O, əlində tutduğu fincanın qəşəng 
güllərinə bir müddət tamaşa etdikdən sonra suyu yarıya qədər içib 
fincanı Fəxriyyəyə qaytardı. Fəxriyyə də fincanın üstündəki güllərə 
baxdı və dərindən ah çəkdi. O da Bəxtiyarın ona bu fincanın üstündəki 
çiçəklərdən bir dəstə bağışlamasını ürəyində arzuladı nədənsə.
 Uşaqlı evin ətri gözəldir. Könül nadinclik etsə də, bəzən bu 
nadincliyin üstündə onu danlasalar da, ailə üzvləri çox vaxt həzz 
alırdılar onun səs-küyündən, hərəkətlərindən. Bəlkə də öz sadə 
uşaq əyləncələri ilə böyüklərə öz keçmişini xatırlatdığındanmı, 
bəlkə də bir daha edə bilməyəcəkləri və yaxud da edilərsə, gülünc 
418
görünən hərəkətləri uşaqlar asanlıqla etdiklərindənmi ya nədəndisə, 
xoş gəlirdi çox vaxt uşaqların hərəkətləri böyüklərə. Uşaq olanda 
elə bil ki, evin abu-havası da dəyişir, səs-küylü olur. Uşaqlardan 
qorunası şeylərin nəzarətinə ehtiyaclı olur, bir az da uşaq təbiətinə 
uyğun olur sanki. Bütün bunların hamısını hiss edirdi Süsən. Həm 
də ona görə daha dolğunluğu ilə hiss edirdi ki, bir vaxt çox olmuş-
du bütün bunların arzusunda o. Bir vaxt arzusunda olduğun, həm 
də sənə əlçatmaz kimi görünən şey əldə olduqdan sonra həm qo-
rumağa çalışırsan onu, itirməkdən qorxursan, həm də qiyməti çox 
yaxşı bəlli olur sənə əldə etdiyin bu şeyin. Hər hansı bir şey daha 
bol olanda, öz dəyərindən aşağı qiymətləndirilir bəzən. Süsənçün 
isə heç vaxt belə olmazdı bu evin səs-küyü, daha çox insan həcinli 
vəziyyəti. Çox arzulamışdı belə bir vəziyyəti Süsən vaxtilə, lap çox. 
İndi də Könülün hər bir hərəkəti, bəzən lap yersiz nadincliyi də 
xoş gəlirdi ona. Hərdən Fəxriyyə hər hansı bir yersiz hərəkəti üçün 
Könülə acıqlananda qəhmər çıxırdı nəvəsinə Süsən. Bu, bir tərəfdən, 
bəlkə də bütün nənələrdə olan nəvəyə qarşı ürəyiyumşaqlıq hissi ilə 
əlaqələndirilsə də, digər tərəfdən, belə düşünmək olardı ki, sanki 
keçmişdəki tənhalıq illərinin hayıfını alırdı öz taleyindən indi Süsən. 
Könül də öz işini çox yaxşı bilirdi, anası üstünə bir balaca təpinən 
kimi qaçıb sığınırdı nənəsinə. Fəxriyyə yarı ciddi, yarı zarafat belə 
anlarda anasına deyirdi: 
– Ana, vallah, sənin bu havadarlığın, ərköyündən də ərköyün 
edəcək bu qızı. Belə hallarda həm Fəxriyyəni, həm də Könülü bar-
mağı ilə gülə-gülə hədələyirdi və deyirdi: 
– Sizin hər ikinizə bir qulaqburması verəm gərək. Sonra da həm 
ana, həm də nənə xoşbəxtliyi ilə əlavə edirdi: 
– Gör ana-bala necə cikəşirlər bir-biriylə. 
İndi də bütün bu vəziyyətləri xatırlayıb xoşhal olurdu öz qəlbində 
Süsən. Bunu onun xoşbəxt bir təbəssüm dolaşan sifətindən də hiss 
419
etmək olardı. Sanki bu evdə Könülün olmasına bir ehtiyac var idi 
büsbütün. Fəxriyyə üçün də ilki olmaqla yanaşı, bir sevinc mənbəyi 
idi o. Həm də Fəxriyyə hiss edirdi ki, Elçinlə onu bir-birinə bağla-
yan ən başlıca cəhət bəlkə də Könüldür. Elçin haqqında düşünəndə 
tez-tez xatırlayırdı Könülü. Hiss edirdi ki, indi bəlkə ayrılmışdı 
çoxdan Elçindən Könül olmasaydı. Nə etmək olar, bəlkə də tale Kö-
nülü Elçinlə öz arasında bir nizamlayıcı kimi bəxş etmişdi onlara. 
Həm də Könül Elçinlə onan arasında çox vaxt hər hansı bir mehri-
ban söhbətin başlanğıcını yaradan bir səbəbkar rolunda çıxış edirdi. 
Fəxriyyə ürəyindən keçirirdi: 
– Elə lap Elçini götürək, hiss edirəm ki, bəzən o mənə onun qa-
dını olmağımdan başqa, Könülün anası kimi də bir nəzərlə yanaşır. 
Hiss edirəm ki, bəlkə də Könül olmasaydı, Elçinin də mənə qarşı 
olan münasibətləri tamam başqa səpgidə olardı. Bu hisslərin təsiri 
altında Fəxriyyə Könülə ötəri bir nəzər saldı. Bir çəngə tükü alnı-
na tökülmüş Könül başını Süsənin dizinin üstünə qoyub uzanmışdı. 
Bir əlini sinəsinin üstünə qoymuş, digər əli ilə nənəsinin xalatının 
düyməsini oynadırdı. Bu görünüş Fəxriyyəyə elə xoş gəldi ki, o, qı-
nayan olmasaydı qucaqlayıb bağrına basardı onu bir övlad şirinliyi 
ilə. Süsən gecələr Könülə nağıl danışır, yatdıqdan bir müddət son-
ra belə onun üzünə baxmaqdan doymurdu. Şəhərə köçəndən özünə 
öyrəşdirmişdi onu Süsən, gecələr bir yatırdılar. Əslinə qalsa heç 
öyrəşdirməyə də bir ehtiyac yox idi. Könül özü elə nənəsi ilə yat-
mağa şakər idi. Gecələr nənəsinin nağıllarına qulaq asa-asa yuxuya 
getmək ona elə xoş gəlirdi ki, tez-tez yuxularında bəlkə də nənəsinin 
danışdığı nağılların təsirindən çiçəklərlə dolu çəmənlikdə gəzir, nur 
bulaqların köpüklənən saf sularından içir, ağappaq, bir az da özünə 
oxşayan göyərçinlərin xeyirxah söhbətlərinə qulaq asırdı. Hərdən 
də yuxusunda uçurdu Könül, qanadı olmasa da, quş tək uçurdu. 
420
Belə yuxular görəndən sonra yuxudan ayılıb başını nənəsinin qolu 
üstündə görəndə, xoş bir həyəcanla, təzədən, yuxuda gördüklərini 
bir də xəyalında canlandırırdı. Belə anlarda həm də ona ən çox xoş 
gələn nənəsinin asta-asta döyünən ürəyinin vurğusu idi. Anasını xa-
tırladığı hallar da olurdu bəzən gecələr, ancaq uşaq olsa da belə an-
larda nənəsini tək qoyub anasının yanına nədənsə getmək istəmirdi. 
Bəlkə də elə düşünürdü ki, tək qalsa nənəsi ondan inciyə bilərdi və 
bir neçə axşam Könül nağılsız qalardı. Könül bilirdi ki, nənəsi onu 
çox sevir. Süsən üçün isə sanki xoş bir duyğuydu Könülün onunla 
yatması. Elə bil ki, yanında bir insan həcni hiss etməsinə tamarzılığı 
varmış, Könülü qucağında yatızdırmaqla doldururdu bu istəyin ye-
rini. Elə bil, özünü inandırmağa çalışırdı ki, dünyanı nə cür tutsan, 
o cür də gedər. Elə bil ki, Fəxriyyəgilə etibar etmirdi Könülü, düşü-
nürdü birdən yatarlar, qızın üstü açıq qalar, soyuqlayar. Sən demə, 
hər bir kəsin kimsəyə qarşı istəyinin öz xüsusiyyətləri varmış, an-
caq hər halda nənələrin istəkləri daha qayğılı, həlim və mülayimmiş. 
Daim arzularla döyünən insan ürəyinin bir istəyi də insanlarla daim 
xoş məramla təmasda olmaqdır. İstər şah ol, istər nökər, insansansa 
öz qəlbinin mənəvi ehtiyaclarını kimsə iləsə bölmək möhtaclığı hiss 
edəcəksən özündə. Açılmayan könlünün tutqun səmasını səni başa 
düşən, mənəvi cəhətdən sənə yaxın olan bir adama açmaqla aydın-
laşdıra bilərsən. Kimsəni sevə böilərsən, kimsəyə sevdirə bilərsən 
özünü, ancaq bircə xeyirlə şər arasındakı sərhədi salmayasan təki. 
Ancaq xudbinlik edib öz şəxsi mənafeyin üçün gərək olandan-olana 
axtarıb tapmayasan sənə lazım olan adamı. Elə hər yerdə insana öz 
mənəvi ehtiyaclarını ödəmək üçün qismən də olsa qəlbinə yaxın bir 
kəs lazımdır. Bəzən elə olur ki, sən öz mənəvi ehtiyaclarını səndən 
bu ehtiyacı ummayan bir adamdan alırsan. Bu da ola bilər. Belə hal-
larda həqiqətin ölçüsünü gözləmək lazımdır ki, israfçılıq yol tap-
421
masın kimsənin sənə qarşı olan hisslərinin xeyirxahlıqdan doğan 
səmimiyyət bolluğuna. Nə isə... Süsən xeyirxah hami olmaq rolu-
nu öz üzərinə götürərək ailədə hər kəsi öz qəlbinin istəkləri üçün 
dindirməyə çalışırdı. Əslinə qalsa, ailənin ən yaşlı bir üzvü kimi, 
belə bir rolu ifa etmək onun həm də borcu idi. Bəlkə də elə bunun 
nəticəsi idi ki, Süsən bayaq Fəxriyyənin Könülə necə bir istəklə bax-
dığını duydu və bunun üçün də dizinin üstündə yuxulayan Könülə 
işarəylə Fəxriyyəyə dedi: 
– Qızım, bu gün Könülü istəyirsən öz yanında yatızdır, biz 
Diləfruzla bir yerdə darıxmarıq. Fəxriyyə ona razı halda yaxşı deyib 
ürəyindən keçirdi: 
– Bu gün nədənsə elə beləcə də istəyirdim. Elçinlə aramızda yat-
mağı xoşlayır o. Həm də nədənsə bu fikirdən özü də xoşhal oldu.
Şəhər şəhərdir, gündəlik qayğıları ilə onun da insanların yaşayı-
şına təsirində bir özünəməxsusluğu vardır. Bütün hadisələrin daha 
gür və yeni formaları şəhərdə tapır öz əksini. Sanki insan talelərinə 
nəsib ola biləcək xoşbəxtliyin də, bədbəxtliyin də ən təsəvvür olun-
maz formaları burada öz əksini tapmaq üçün yığılmışdır. Həm də 
şəhər həyatı rayon yerindən fərqli olaraq, özünəməxsusluğu ilə yeni 
duyğular oyadır insanda. Sanki kinoya, teatra getməyə də həvəsi ar-
tırır. Fəxriyyənin də yaman ürəyindən keçirdi arada bir Elçinlə öz 
mənəvi tələbatlarını ödəmək üçün bu mədəniyyət ocaqlarından birinə 
getmək. Bir neçə dəfə xatırlatmışdı bunu Elçinə Fəxriyyə. Könül də 
yaman həvəskar idi sirkə. Əvvəllər də də bir-iki dəfə getmişdilər bir 
yerdə. Odur ki, həvəskar idi bir də getməyə, görünür maraqlı olmuş-
du ona sirk. Elçin Könülün də həvəsindən xəbərdar idi. Bu gün də o 
öz-özünə düşündü: 
– Şəhərə gələndən bir yerə çıxmamışıq, yəqin Fəxriyyə də, Kö-
nül də darıxır. Anamgil üçün bəlkə də elə maraqlı olmaz. Diləfruzla 
422
Süsən bir yerə düşdü qurtardı, gecəni səhərə qədər söhbət edərlər, 
şirinliyindən doymazlar. Ancaq Fəxriyyə bilirəm, yəqin darıxır. 
Elə Könülün də ürəyi açılsın deyə onları bu gün sirkə aparacağam. 
Dünən afişada görmüşdüm, Moskva sirk ustalarının proqramı var. 
Onların proqramlarında həm öyrədilmiş heyvanların bacarığının nü-
mayişi, həm də psixoloji etüdlər nümayiş etdiriləcək. Bu həm Könül 
üçün, həm də Fəxriyyə üçün maraqlı olar. Bu fikirlə o sirkin bilet 
satılan kassasına getdi və bu gün üçün axşam seansına bilet götürdü. 
Elçinin bu xəbərlə evə gəlişi Fəxriyyəni çox sevindirdi. Doğrudan da 
o, bu gün nədənsə elə gəzmək istəyirdi ki, bəlkə də buna səbəb ba-
yaqdan onun hisslərində təlatüm əmələ gətirən Bəxtiyarlı sevgisinin 
fırtınaları idi. Darıxırdı Fəxriyyə, yaman darıxırdı. Bəxtiyarı görmək 
istəyilə alışıb-yanırdı bütün bədəni. Bu görüşün əlçatmazlığını unut-
durmaq üçün nə isə lazım idi ona. Bu nə isə isə Elçinin sirkə getmək 
üçün etdiyi təklif oldu. Fəxriyyə ürəyində Bəxtiyarın sevgisi, yanın-
da Elçin bu təklifi qəbul etdi və həm də hiss etdi ki, bundan daha artıq 
xeyirxahlıq gözləmir heç Elçindən. Elçin Fəxriyyənin bu təklifdən 
razı qaldığını hiss edib əli ilə saçlarını sığalladı və ehmalca boynun-
dan öpdü onun. Bu öpüşlər od kimi yandırdı Fəxriyyənin boynunu, 
çünki indi Fəxriyyə Bəxtiyarın beləcə onu öpməsini istəyirdi. Beləcə 
onlar hazırlaşıb sirkə getdilər. Şəhərin bir günü də beləcə başa çat-
maq üzrəydi onların həyatında. Daha uzaqlara uzanan əlin kölgəsi 
altında yaşamağı bacaranlar üçün həyatda yaşamaq asandır. Həm 
də bəzən heç qınamalı da deyildir belələrini. Bəzən həyatda insan 
hissləri şəxsi mənafe ilə yüklənmiş elə təsirli münasibətlərlə üzləşir 
ki, adam həyatda hansı bir nüfuzlu şəxsin köməyinəsə ehtiyaclı oldu-
ğunu hiss edir. Hiss edirsən ki, təkan olmasa irəliləyə bilməyəcəksən 
bu maneəli yollarda. Hər tində, hər döngədə hörümçək toru kimi 
qurulmuş torlarla rastlaşacaqsan. Bax bu torlardan qorunmaq üçün 
423
lazımdır sənə nüfuzlu bir şəxsin köməyi. Ancaq insanlar nədənsə 
öz tamah qılınclarının kəsərini azaltmağa bəzən də səy etmirlər. Nə 
isə... Şəhərə gələndən bəri ürəyinə yatan bir iş tapmayan Elçin axır 
ki, bir müəssisədə mühasib vəzifəsində işə düzələ bildi. Əslinə qa-
landa bu elə onun öz ixtisası idi. Lakin Elçinin bu işlə təmin olunma-
sında, nüfuz sahiblərindən birinin xeyirxahlığını yenə də öz üzərində 
hiss etdi. Çünki bu iş üçün o, yeganə namizəd deyildi. Edilən zəng 
öz faydasını verdi. Bu işdə dolayı yolla ilk təkanverici qüvvə Asəf 
oldu. Qızının xatirəsi onun üçün həmişə əziz idi. Başqa qayğılar 
azaldıqca hər hansı bir istəyin yeganəliyini hiss edirsən. Hiss edirsən 
ki, səni ən çox düşündürən bir istək varmış və bu istəyin təmin olun-
masını arzulayır qəlbin. İnsanlarçün çox vaxt həyatın şirinliyi də elə 
burdan hiss olunmağa başlayır. İnsan üçün aydın olur ki, həyatın 
daha gözəl anları varmış və bu anları hələ yaşamalıdır o. Gizli bir 
dərd kimi həm də ağır olur bu arzuna çata bilməməyindən doğan 
iztirabın yükü. İndi Fəxriyyə də belə bir vəziyyətdə idi. Şəhərə 
köçəndən bəri onun güzəranında xeyli müsbət mənada dəyişikliklər 
əmələ gəlmişdi. Bütün bu müsbət dəyişikliklər onu bir çox əvvəlki 
qayğılardan azad etmişdi, onda daxili bir rahatlıq yaratmışdı. La-
kin həm də şəhərə köçəndən Bəxtiyarı heç olmasa bir dəfə görmək 
arzusu ilə yaşasa da, görə bilməmişdi onu. Həyata keçməmiş arzu-
lar nisgilə çevrilir insan qəlbində, bu arzunun özü boyda bir nisgilə. 
Fəxriyyənin də qəlbində Bəxtiyar həsrətindən doğan belə bir nisgil 
vardı. Özü də hamıdan gizlədilən bir nisgil. Heç bilmirdi neyləsin 
Fəxriyyə, bu uzun ayrılıq müddətində azalmamış, əksinə daha güclü 
bir alovla yandırırdı onun bu qəlbini bu sevgi. Bəzən gecələr vü-
sala qovuşmaq istəyilə səhərə qədər yata bilməyən Fəxriyyə səhər 
özünü Bəxtiyarla görüşmək üçün yollar aramaqdan güclə saxlayırdı. 
Fəxriyyə öz sevgisinin özünə qarşı amansızlığını onda görürdü ki, o 
424
öz sevgisinin təmizliyinə, ilahiliyinə inansa da, həm də hiss edirdi 
ki, sevgi sahibi kimi haqqı yoxdur öz sevdiyinə qovuşmağa. Belə 
olan təqdirdə Bəxtiyarı sevmək üçün qəlbinə irad tutmurdu, lakin 
Bəxtiyarla qovuşmaq üçün alışıb yanan duyğularını hər vasitə ilə 
cilovlamağa çalışır, bəzən bu işdə hər hansı bir yanlışlığı üçün öz-
özünü töhmətləndirirdi. Bu töhmət isə onun ən ağır ruhi gərginliyi 
hesabına başa gəlirdi. Təmin olunmuş bir kəsin qəlb istəkləri öz 
xüsusilikləri ilə çoxlarına qəribə gələ bilər. Lakin bəzən unudurlar 
çoxları, arzular ardıcıllığından doğur hər bir arzu. Qəribə olsa da bu 
ardıcıllıq bir növ pilləkənə bənzəyir. Aşağı pillədən bir neçə pilləni 
boşlayıb birbaşa yuxarı pilləyə qalxmaq olmadığı kimi, hər hansı 
bir təminat dərəcəsindəsə daha yüksək təminatlı qəlb sahibinin ar-
zularını həyata keçirməyə çalışa bilməzsən, çünki buna sənin im-
kanın çatmaz. Yaşamaq lazımdır, həyatın hər bir çətinliklərinə sinə 
gərə-gərə öz arzularını həyata keçirmək üçün. Yaşamaq lazımdır, 
dözməyi və səbr etməyi bacara-bacara. Fəxriyyənin şəhərdə demək 
olar ki, heç bir şeydən ehtiyacı yox idi. Təminatlı bir ailənin xanı-
mına bənzəyirdi o. Bircə Bəxtiyara olan sevgisi pozurdu onun sakit 
həyatını. Bircə Bəxtiyara olan sevgisi almışdı əlindən onun gecəsini-
gündüzünü. Sevmə deməyi də bacarmırdı öz ürəyinə. Bu onun hök-
mü qüvvəsindən xaricdəydi axı. Unuda bilmirdi onu, unuda bilmirdi 
neyləsin. Bircə gücü ona çatırdı ki, daxilində hansı təlatüm baş versə 
də ağlının gücü ilə heç vaxt öz hisslərinin zahirən sərbəstliyinə im-
kan verməsin. Bircə gücü ona çatırdı ki, öz içindən qırağa çıxmağa 
qoymasın bu sevginin tüğyanını. Bu gün də Elçinin qoluna girib sirkə 
gedən, sirkdən qayıdan Fəxriyyənin də yeganə məqsədi bu olmuşdu.
Son zamanlar daxilindəki sevginin güclənməsindənmi, ya da 
nədəndisə çox qorxurdu öz hisslərini gizlədə bilməyəcəyindən 
zahirən Fəxriyyə. Son zamanlar qızmar bir közü ovcunun içində sax-
425
lamaq qədər çətin görünürdü ona bu hal. Lakin neyləmək olardı axı. 
Görünür, onun da taleyi belə bir qismətli imiş.
Ana-bala münasibətlərində yaş fərqi yoxdur. Çox vaxt övlad öz 
qəlbinin açarını anaya etibar edir. Bəlkə də öz səadətindən daha çox 
övladının səadəti düşündürür anaları. Əks təqdirdə, övlad şirinliyi-
nin həzzini duymamış olardı ana. Fəxriyyəgil şəhərə köçəndən bəri 
öz həyatından demək olar ki, razıydı Süsən. Bu gün də axşam yatağa 
girdikdən sonra Diləfruzla xeyli söhbət edib, ara kəsiləndən sonra öz 
düşüncələrinə dalanda yenə də hiss etdi öz həyatından razılığını. Bu 
xüsusilə özünü onda göstərirdi ki, onun qəlbində istəklərinin həyata 
keçməsindən doğan bir rahatlıq vardı. Dünya görmüş Süsən anlayır-
dı ki, bu rahatlıq heç də hamıya müyəssər olan bir xoşbəxtlik deyil-
dir. Deyəsən, Diləfruz yuxuya getmişdi. Çünki onun nəfəs almasın-
da bir ahəngdarlıq hiss edilirdi. Hərdən bir küçədən tək-tək ötən ma-
şınların səsi eşidilirdi. Sanki dünya özü də yuxuya getməyə çalışırdı. 
Süsən də yuxu ilə həqiqət arasındakı bir oyaqlıqda idi. Hərdən şüurlu 
surətdə düşünsə də, hərdən müxtəlif hadisələri mexaniki duyumdan 
yaranan bir halla yaşayırdı. Bu anlarda o öz qəlb rahatlığının əsas 
mənbəyini Fəxriyyədə görürdü. Bəlkə də elə bu səbəbdəndir ki, o öz 
düşüncələrindən keçirirdi: 
– Allaha şükür ki, Fəxriyyə sarıdan arxayın oldum. Əri, evi-eşiyi, 
o da ki, gül kimi balası. Çoxları həsəd çəkir belə bir yaşayışa. Arada bir 
münasib iş də tapa bilsək ona, mənə elə gəlir ki, onun üçün daha yaxşı 
olar. İşə gedib-gələr, eyni də açılar. Elçinin də ki, işi lap ürəyimcədir. 
Ancaq bir şey var ki, bir az ağırdır. Yazıq səhərdən gedir, bir də ax-
şam qayıdır. Elə bilirdim ki, mühasiblik asan işdir. Demə, yorurmuş 
adamın zehnini o. Ancaq burası da var ki, çörək çıxan yerdə yor-
ğunluq adamın gözünə o qədər də görünmür. Çox ailə deyilik ki, ey. 
Mənim də ki, onlara bir ziyanım yoxdur. Təqaüdüm özümə gen-bol 
426
çatır. Heç çatmasa da bir qarını dolandırmaq nədir ki. Bu ara deyəsən 
onu yuxu apardı. Çünki səksənən kimi olub ayıldı və hiss etdi ki, onu 
yuxu aparıbmış. Həmişə belə gecələr yatanda bəlkə də bir çoxları 
kimi xeyli müddət müxtəlif hadisələri öz düşüncələrində ələk-vələk 
edir o. Ona elə gəlirdi ki, yatmamışdan qabaq düşüncələrinin əsiri 
olmaq ona keçirdiyi tənhalıq illərindən bir mirasdır. Amma yatma-
mışdan qabaq xoş bir şey haqqında düşünmək ona xüsusi bir zövq 
verirdi. Bu gün də beləcə. Fəxriyyəni düşündükcə xoş bir rahatlıq-
la bədəninin get-gedə ağırlaşdığını hiss edirdi. Həmişə öz övladının 
xoşbəxtliyi birinci dərəcəli amili olmuşdur ananın. Süsən üçün də 
belə idi. Fəxriyyəni düşünə-düşünə keçirdiyi, yuxuya getdiyi bu an-
ları Süsən öz xoşbəxt anlarından hesab edirdi. Elə Fəxriyyənin istəyi 
də bu idi. Onun yolunda şam kimi yanan Süsəni xoşbəxt görmək. 
Çünki Fəxriyyə hiss edirdi ki, öz gəncliyinin qara saçlarını onun 
yolunda ağardan bu adam, dünyada hamıdan əziz, doğma və xe-
yirxahdır onun üçün. Çünki Fəxriyyə hiss edirdi ki, bəlkə də anaların 
ən başlıca məqsədi övladlarının səadəti üçün çalışmaqdır. Həm də 
Fəxriyyə hiss edirdi ki, çox iztirablar çəkmiş bu adamın, nəhayət ki, 
əldə etdiyi xoşbəxtlikdir Süsənin xoşbəxtliyi.
İnsnların ömür yaddaşında silinməyən xatirələr çoxdur. Bu 
xatirələrdən biri də şəhərə köçdükləri gün Süsənin necə xoşbəxt bir 
çılğınlıqla sevinməsi idi. Sevincdən yaş süzülürdü onun yanaqların-
dan xeyirxah gülüşləri altda. Fəxriyyə anasının bu səadətini heç vaxt 
unuda bilməzdi. Bu təmiz göz yaşları elə bil ki, illərlə onun qəlbində 
yatıb qalmış iztirab, kədəri yuyub aparırdı özü ilə. Bu təmiz göz yaş-
ları onun qəlbindən doğan Fəxriyyə sevgisindən doğan bir hal idi. 
Analar heç vaxt xəsis olmur – lap övladlarına qarşı öz sevgilərində. 
Süsən də belə idi. Fəxriyyə anasının yanına köçəndən bir qədər 
sakitləşmişdi, onu narahat edən yeganə fikir Bəxtiyara qarşı olan 
427
tükənməz, ümidsiz sevgisi idi. O sevgi idi ki, gecələr sakit yuxuları-
nı əlindən almağa bəlkə də xoşlansa da, sorğusuz-sualsız qəfil gəlişi 
ilə daxili bir narahatlıq gətirmişdi ona. Bu o sevgi idi ki, Fəxriyyəyə 
həyatda yaşamağın onun düşündüyündən də gözəl ola bilməsini hiss 
etdirmişdi. 
Bu gün istirahət günü idi. Bağa gəlmişdilər Fəxriyyəgil. Süsənlə 
Diləfruz yenə öz işlərindəydilər. Könül də onların yanında oynayır-
dı. Elçin isə başa çatdıra bilmədikləri bəzi hesablamaları götürüb, 
burda yazıb-pozurdu. Başı hesablamalara elə qarışmışdı ki, bayaq 
istədiyi çay birdən yadına düşdü onun. Əlinin dalı ilə stəkanı yox-
ladı, soyumuşdu. Başını qaldırıb Fəxriyyəni çağırmaq istəyirdi ki, 
Fəxriyyə onu qabaqladı: 
– Dəyişərəm, soyuyub deyəsən – deyə dilləndi və soyumuş çayı 
yenisi ilə əvəz etdi. Sonra arxadan Elçinə yaxınlaşıb qollarını onun 
boynuna doladı və dedi: 
– Yorulmadın? Bir az dincəl, sonra işləyərsən. Özünü çox incitmə. 
Fəxriyyənin ilıq qadın xumarından çox qayğıkeşliyi xoş gəldi ona. O 
başını bir qədər dala edib Fəxriyyəyə baxdı və dedi: 
– Çatdırmaq olur ki, bəyəm, qaldıqca üstələyir. Elçin başını dala 
edəndə onun başı Fəxriyyənin yumşaq sinəsinə söykəndi. Bir anlıq 
du duyğu Fəxriyyəyə də xoş gəldi. Lakin birdən Bəxtiyar yadına 
düşdü onun. Bu fikir keçdi sükutla bir an onun düşüncələrindən: 
– Axı hardan rast gəldim ona mən? Pozdu sakit həyatımın 
qayəsini o. Axı hardan rast gəldim ona? Şiddətlə döyündü ürəyi. 
Nədənsə Elçinə xoş gəlmədi Fəxriyyənin qollarından boynuna yayı-
lan qıcıqlar, lakin bu bir anlıq çəkdi. Fəxriyyə də bir neçə an özü-özü 
ilə çəkişdikdən sonra hiss etdi ki, daha güclü çıxdı Bəxtiyar sevgi-
si. Sakitcə qollarını açdı, Elçinin qarşısındakı stulda əyləşə-əyləşə 
dilləndi: 
428
– Özün öz işini daha yaxşı bilərsən hər halda. Elçin Fəxriyyənin 
bu cavabında bayaqkı qayğıkeşlikdən çox-çox uzaq bir soyuq-
luq hiss etdi. Odur ki, işdən bir anlıq ayrılıb başını qaldırdı və düz 
Fəxriyyənin gözlərinin içinə baxdı. Bu qara badamı gözlərdəki həyat 
eşqi bütün şübhələrini dağıtdı onun və yenə də başını aşağı salıb 
öz işi ilə məşğul olmağa başladı. Bu baxışlardan titrədi Fəxriyyənin 
ürəyi. O, hiss etsə də ki, bu mümkün deyildir, elə bilirdi ki, oxuyacaq 
Elçin onun ürəyindən keçənləri. Həyatın belə təzadlı anları nədənsə 
həmişəki kimi qəribə gəlmədi ona, ancaq hiss etdi ki, ailə çərçivəsi 
daxilində özgə bir sevgi üçün qəlbində yer ayırması bəlkə də bir 
cinayət xarakterli idi onun üçün. Hiss etdi ki, yazılmamış bir ailə 
qanunu var həyatda. Bu qanunun qarşısında günahkardır Fəxriyyə. 
Odur ki, bəlkə də öz günahlarını bir qədər yüngülləşdirmək üçün öz 
aləmində Elçinə əsil bir həyat yoldaşı xeyirxahlığı ilə dedi: – Mənim 
də bacara bildiyim iş varsa ver görüm. Öz hesabatları ilə məşğul olan 
Elçin bəlkə də bu səmimiyyəti hiss etmədən mexaniki surətdə dedi: 
– Sənlik bir iş yoxdur Fəxriyyə, özüm hesablayacağam. Bu 
sözləri deyərkən o, heç başını qaldırıb Fəxriyyəyə də baxmadı. Elçi-
nin qarşısında günahkar bir qəlb sahibi kimi onun bu laqeydliyindən 
inciməyən Fəxriyyə dərindən bir ah çəkdi və durub yavaş-yavaş 
ondan uzaqlaşdı. Bayaqdan öz işi ilə məşğul olan Elçin, bir-biri ilə 
söhbət edən qocalar, qayğısız-qayğısız həyətdə oynayan Könül, ara-
lıda görünən mavi dəniz, hətta qəlbində ona əlçatmaz bir səadət kimi 
görünən Bəxtiyarlı sevgisi boş və mənasız bir həyat oyunu kimi gö-
ründü Fəxriyyəyə. O, sakitcə, lal bir sükut içində evə girib, halsız 
kimi, yumşaq kresloya çökdü. Ağlamaq istəyirdi, onu da bacarmırdı, 
həm də nə üçün ağlamaq istədiyini də heç anlamırdı.
Şəhərə gələndən Elçin Fəxriyyə üçün daha qayğılı vəziyyətdə 
idi. Fəxriyyə özü də hiss etməmiş deyildi bu qayğını. Bəlkə də bu 
429
qayğının varlığından yarana Elçinə qarşı hörmət hissi Fəxriyyənin 
qəlbində Bəxtiyar sevgisi ilə üz-üzə gələn dalğalar kimi toqquşur-
du müəyyən hüdudlarda. Bu Elçin üçün bəlli olmasa da, sanki o bu 
vəziyyətdən həzz alırmış kimi Fəxriyyəyə qarşı öz qayğısını daha 
da artırırdı. Əslinə qalanda Fəxriyyə bilmirdi ki, bu qayğıkeşlik ona 
acıq gəlir, ya xoşdur. Bircə onu bilirdi ki, qəlbinin təlatümləri daha 
da artır belə vəziyyətlərdə. Bircə bunu hiss edirdi ki, Elçin onu öz-
özünə qarşı düşdüyü vəziyyətə görə nifrət yaratmasına səbəb olur. 
Elçinsə bütün bunları bilmirdi, axı hardan da biləydi. bu gün də 
öz işinə möhkəm başı qarışan Elçin, hesablamalarını qurtardıqdan 
sonra hiss etdi ki, bayaq deyəsən Fəxriyyənin qəlbinə ehtiyatla ya-
naşmadı. Odur ki, stolun üstündə pərakəndə şəkildə olan sənədləri 
dəstələyib səliqə ilə qovluğa yığdı və evə keçdi. Qovluğu bir tərəfə 
qoyub Fəxriyyə ilə üzbəüz divanda əyləşdi. Fəxriyyənin kiprikləri 
nəm idi. Bu Elçinə təəccüblü göründü. Bəlkə də başqasının istəyi 
olmadan ondan hər hansı bir şeyi soruşmağın təbiətinə uyğun olma-
masından və yaxud da Fəxriyyəyə hədsiz inandığından, kişi qəlbinin 
sadəliyindən doğan düşüncəylə, qadınlara aid kövrəklikdən doğan 
bir hal kimi qiymətləndirdiyindənmi, ya nədəndisə təəccübləndi, an-
caq Fəxriyyədən bu haqda bir şey soruşmadı Elçin. Elçinin gəlişini 
gözləməyən Fəxriyyə tutulan kimi oldu bu halından. Elə bu an Elçin 
ondan soruşdu: 
– Çoxdandır sənin köhnə rəfiqələrin görünmürlər. Arada bir niyə 
Könülü götürüb gedib yoxlamırsan onları? Bəlkə də doğrudan da 
elə söylədiyi məqsəd üçün demişdi Elçin bu sözləri. Ancaq Fəxriyyə 
bu sözlərdən hiss olunan Elçinin qayğıkeşliyindən daha çox, onun 
Fəxriyyənin nəm kipriklərində iz buraxmış göz yaşları barəsində 
bir şey soruşmamasından razı qaldı. Bəlkə də başqa vaxt olsaydı 
Fəxriyyə bunu da Elçinin ona qarşı laqeydliyi kimi qiymətləndirərdi. 
430
Ancaq indi Fəxriyyə hiss etdi ki, Elçinin qəlbində də onun indiyə 
qədər duymadığı özünə xas insana yanaşmaq bacarığı varmış. İnsan-
ların da qəlbi bağlı qapılar kimidir, açılmayınca bu qəlbin daxilində 
nələr olduğunu bilmək olmaz. Fəxriyyə də bir qədər təəssüf və bəlkə 
də peşmançılıq hissi ilə düşündü ki, indiyə qədər Elçin qəlbinin 
dərinliklərinə nüfuz edə bilməmişdir. Bu anlarda Fəxriyyə daha 
düşünmədi ki, insan qəlbində elə duyğular var ki, heç ömürlərinin 
axırlarına qədər bəzən insanlar özləri bu xüsusiyyətləri duymur və bu 
duyğuların təsiri altında Elçinin qayğıkeşliyindən razı bir görkəmlə 
dilləndi: 
– Düz deyirsən, gərək arada bir mən dəyəm onlara. Neçə dəfədir 
ki, onlar gəlib məni yoxlayırlar, ancaq mən heç bir dəfə də gedib 
onlardan hal-əhval tutmamışam. Düzdür nə Rəna, nə də ki, Dilşad 
inciməzlər məndən, ancaq düz deyirsən, Elçin, mənim dəyməyim 
məsləhətdir. 
Fəxriyyənin bu söhbətdən sonra bir az dirçəlməsindən, üzündə 
onun qayğıkeşliyindən yaranan bir ifadə olmasından, xoş bir daxili 
hal keçirdi Elçin. Son zamanlar o anlamışdı ki, Fəxriyyəni öz qay-
ğıkeşliyi ilə özünə daha da yaxınlaşdırır. Şəhərdə insanların daha 
çox sərbəstliyini hiss etdikcə Elçin anlayırdı ki, hər hansı bir qəlbi 
özünə yaxın və mərhəm etmək üçün onun qayğısını çəkmək lazımdır 
və bunu son zamanlar Fəxriyyəyə qarşı göstərdiyi qayğının timsa-
lında da bütün dolğunluğu ilə hiss edirdi. İndi üz-üzə əyləşdiyi bu 
anlarda bir-birinə nə qədər yaxın idilər. Hiss etmək olmazdı ki, on-
ların münasibətləri arasında, bu ailəyə yad bir sevginin günahkar və 
çəkingən bir duyğusu yaşayır. Hiss olunmazdı ki, Elçinin simasında 
öz həvəsinə özünü qurban etdiyi bir kişini görür Fəxriyyə. Həyata 
sadə nəzərlələ baxmaq mümkün deyildir. Çünki o öz mürəkkəbliyi 
ilə iz salır insanların həyatında. Şəhər həyatı Elçin üçün bir qədər 
431
xoş və sirli idi həm də. O, insanların hiss və ehtiraslarında da bir 
ürəyəyatımlılıq, incəlik hiss edirdi müşahidələriylə. Bəlkə də tale-
yin onu hərləyib şəhərə gətirməsində ürəyində çox-çox minnətdar 
idi Fəxriyyəyə o. Hiss edirdi ki, şəhərdəki kimi rahat, gözəl, səliqə-
sahmanlı bir yaşayışı uzun müddət yarada bilməyəcəkdi öz həyatında 
və bəlkə də bu duyğunun təsiri altında bir qədər irəli uzanıb divana 
yaxın kresloda əyləşmiş Fəxriyyənin əlindən tutdu və onu çəkib öz 
yanında əyləşdirərək dedi: 
– Necədir, şəhərə köçdük, daha öz həyatından narazı deyilsən 
ki? Fəxriyyə Elçinin qolunun təmasını öz çiynində hiss etdi və bütün 
varlığı ilə özünü bu təmasdan qaçmamağa məcbur etdi və ondan ca-
vab gözləyən Elçinə baxıb sağlam bir ruhla dedi: 
– Heç belə həyatdan da narazılıq etmək olar? Onda tay insafsız-
lıq etmiş olaram ki? Elçin Fəxriyyənin çiyninə qoyduğu əlinin bar-
maqları arasında onun saçlarını bir-birinə sürtərək, səmimi bir ifadə 
ilə sakit-sakit düz Fəxriyyənin gözlərinin içinə baxaraq dilləndi: 
– Mənim də xoşuma gəlir bu həyat, Fəxriyyə. Özü də səninlə bir 
yerdə daha çox xoşuma gəlir. 
Qızardı Fəxriyyə qəlbində olan sevginin xəcalətindən bu dəm. 
İmkanı olsaydı çıxarıb atardı bu sevgini qəlbindən birdəfəlik. La-
kin bilirdi ki, bu mümkün deyildir. Odur ki, heç olmasa ona qayğı 
göstərən, lakin bu qayğı göstərdiyi şəxsin daxilən onun qarşısında 
günahkar olduğunu bilməyən bir kəsin ürəyini oxşamaq üçün ağ, 
koppuş əlləriylə Elçinin alnına tökülmüş saçlarını yuxarı sığalladı 
Fəxriyyə və ilıq dodaqlarıyla ehmalca yanaqlarından öpdü onun. 
Bəxtiyarı xatırlasa da, bir də öpdü Elçinin yanaqlarından Fəxriyyə. 
Sanki bununla özü-öz taleyinə nifrətini bildirmək istəyirdi bir daha. 
Sanki bununla Elçini o, həm də göstərdiyi qayğılar üçün mükafat-
landırırdı öz qadınlıq hissiyyatıyla. İnsan öz marağını ödədikcə xoş 
432
keçir həyatı anbaan. Elçin şəhərə köçəndən tamam razı idi öz qadını 
kimi Fəxriyyədən. Hiss edirdi ki, bəzən işdən çıxanda Fəxriyyə üçün 
darıxdığından evə tez gəlir. Həm də hiss edirdi ki, Fəxriyyənin ona 
qarşı olan münasibətlərindəki həlimlik və mülayimlik istər-istəməz 
onu Fəxriyyəyə daha çox yaxınlaşdırır və özü də ona qarşı bu cür 
münasibətdə olmağa çalışır. Bununla bərabər, Elçin göz qoymuşdu 
Fəxriyyənin Diləfruza qarşı olan münasibətinə. Fəxriyyə heç bir fərq 
qoymurdu Süsənlə onda. Onlara qarşı müəyyən hərəkət və davranış-
larında tam səmimiyyət göstərirdi. Bu da xoş gəlirdi Elçinə. Anasının 
hörmətini saxlayan bir qadının hörmətini saxlamaya bilməzdi Elçin. 
Hələ üstəlik Elçin də Süsənin hörmətini öz anası kimi saxlamağa ça-
lışırdı. Bu da yəqin ki, Fəxriyyənin xoşuna gəlməyə bilməzdi. Bütün 
bunları fikrindən keçirən Elçin Fəxriyyəni özünə sıxıb boşladı və 
ayağa qalxıb dedi: 
– Gedək həyətə, görək analarımız nə iş görürlər? Elçinin bu 
hərəkət və danışıq tərzi, deyəsən, Fəxriyyəyə xoş gəldi və o da gedək 
– deyə Elçinin əlindən tutdu və ayağa qalxdı. Artıq gün günorta-
dan qalxmışdı. Xəzərin mavi suları günəşin parlaq şəfəqləri altında 
bərq vururdu. Bir dəstə qağayı sahildə səsləşə-səsləşə dövrə vurur-
dular. Hərdənbir onlardan biri suya baş vurub yenə də havaya qalxır 
və dövrə vuran dəstəyə qoşulurdu. Yemək bişirməklə məşğul olan 
Diləfruzla Süsən deyəsən öz işlərini qurtarmışdılar. Könül də on-
ların yanında idi. Elçinlə qoşa bu mənzərəni seyr edən Fəxriyyə ilk 
dəfə hiss etdi ki, əgər Elçin ona qarşı həmişə belə qayğılı, mehriban 
olsa o, Bəxtiyar məhəbbətiylə sevməyi də bacarar Elçini. Belə olan 
təqdirdə... Fəxriyyə daha dalını düşünməyə macal tapmadı, Süsən 
səslədi onu.
Fəxriyyə üçün Elçinin ona qarşı qayğısının artması hədsiz əzablı 
idi. Həm də bu qayğının arxasında Elçinin töhmətedici xeyirxahlı-
433
ğı dayanırdı. Elçin belə düşünməsə də, hər halda Fəxriyyə belə dü-
şünürdü və onun bu düşüncəsindən doğan fikir sıxırdı onun onsuz 
da narahatçılıq keçirən qəlbini. Bəlkə də Elçinin Fəxriyyəyə olan 
qayğısı kişinin öz qadınına olan qayğıkeşliyinin qanunauyğun bir 
prosesi idi. Elçinin Fəxriyyəyə qarşı olan qayğısı son zamanlar nor-
mal bir ailə münasibətləri həddi səviyyəsinə çatmışdı. Lakin hələ 
Elçin Fəxriyyəyə öz qadınından başqa daha incə və ilahi bir ülfətlə 
yanaşa bilmirdi. Bəlkə də yanaşa bilsəydi, sıxışdırardı Fəxriyyə 
qəlbində Bəxtiyar sevgisini o. Lakin hələ belə olmağı bacarmırdı El-
çin. Heç kəs bunu hiss etməsə də, bircə Fəxriyyə hiss edirdi yalnız. 
Elçinin özünə qarşı qayğıkeşliyini hiss edən Fəxriyyə ağlar-gülər bir 
vəziyyətdə idi. Kədərlənirdi ona görə ki, Elçinin ona qarşı qayğıkeş-
liyi artdıqca, Bəxtiyar sevgisinə onun qəlbində müqavimət göstərən 
duyğuların da artdığını get-gedə hiss edirdi. Bəlkə də bu duyğular 
heç meydana da gəlməzdi Fəxriyyə özü Elçinli bir ailənin qadını ol-
masaydı. Həm də sevinirdi Fəxriyyə bu qüvvələr meydana gəldikcə, 
hiss edirdi ki, bəlkə də onun Bəxtiyar sevgisindən dağıla biləcək 
ailəsini bu fəlakətdən qurtara biləcək qüvvələr toplusundan biri də 
Elçinin qayğıkeşliyinin onun qəlbində yaratdığı duyğulardır. Lakin 
Fəxriyyəyə elə gəlirdi ki, onun düşdüyü vəziyyətin əzabı sevincindən 
çoxdur nədənsə. Əslində də belə olmalıydı. Hətta Fəxriyyənin 
qəlbində Bəxtiyar sevgisinə qarşı çıxan hisslərin tarazlığı meydana 
gəlsəydi belə yenə də Fəxriyyə üçün əzablı olmalıydı bu hal. Ona 
görə ki, ailə qanunlarının, əxlaq normalarının mövcud şəraitdə əməl 
edilməli tələbatına görə Fəxriyyə özü də Bəxtiyar sevgisinin əksinə 
çıxmalıydı məcburən. Bax bu ağrının əzabını çəkirdi Fəxriyyə ən 
çox. Kimsələr tərəfindən edilən xeyirxahlığa qarşı daxilən sən də 
cavab verməyi bacarmalısan. Əgər bunu bacarırsansa, edilən xe-
yirxahlığa özünü layiq görmürsənsə, daxilən əzab çəkəcəksən. İndi 
434
Fəxriyyə də belə bir vəziyyətdə idi. Bəxtiyarı sevdiyi üçün Elçinin 
qarşısında heç cür özünü günahsız hesab edə bilməzdi. Heç düzünə 
qalsa, etmirdi də. Hər Elçinə baxanda çəkdiyi vicdan əzabı sarsıdırdı 
onu. Hiss edirdi ki, qəlbində yad bir sevgi gəzdirən qadın öz ərindən 
qayğı ummağa haqlı deyildir. Hələ üstəlik Elçin, Fəxriyyə bu qayğını 
ondan ummasa belə, ona qayğı göstərirdi. Elçini qınamaq olmazdı. 
Öz qadınının daha yaxşı yaşamasını, daha firavan həyat sürməsini 
kim istəməz ki. Həm də axı Elçin hardan bilsin ki, Fəxriyyə özgəsini 
sevir. Əslində elə Fəxriyyə üçün bu daha pis idi. Sənə inamı olan bir 
adamın inamından istifadə etmək kimi çıxırdı bu. Elə bil ki, körpə 
bir uşağın heç bir şey başa düşmədiyini bilib onun yanında xəyanətə 
yol verirsən. Bax Elçinə qarşı münasibətində Fəxriyyə özünü bu cür 
hesab etdiyindən, daxilən vicdan əzabı çəkirdi. Həm də deyə bilmirdi 
ki, mənə qarşı diqqətli olma, mənə qarşı laqeyd ol, laqeyd ol, laqeyd 
ol... Mən yalnız sənin qarşında belə bir münasibət göstərilməyə 
layiqəm. Qəlbində özgə sevgisi gəzdirən qadına bu da azdır. 
Nahardan sonra dənizin saf havasından uda-uda bağ şəraitinə 
uyğun tikilmiş binadakı otağın rəngi solmuş tavanına baxa-baxa 
uzandığı çarpayıda belə düşünürdü Fəxriyyə. Sanki yağmurlu bir 
payız günü kimi çiskinli bir dumana bürünmüşdü Fəxriyyənin qəlb 
evi. Elə bil ki, onun qəlbində həyatın özü qədər şirin olan xatirələr 
toplusu yaşayırdı, lakin Fəxriyyənin qəlb evini bürüyən bu dumanlı 
payız günü bu xatirələr toplusu ölçüsünün sanki sonuncu payızı ola-
caqdı. Bu haqda heç bir əsası olmasa da, belə düşünürdü Fəxriyyə. 
Fəxriyyə bacarmırdı ürəyi ilə, sevirdi yalnız Bəxtiyarı. İndi bu 
otaqda da yanında başqa çarpayıda mürgüləyən Elçin ola -ola hiss 
edirdi ki, bəlkə də özü belə istəməsə də Bəxtiyar haqqında düşünür, 
Bəxtiyar sevgisi ilə yaşayır. Bu elə bir odlu sevgi idi ki, hərarətindən 
yanaqları allanmışdı Fəxriyyənin. Fəxriyyə hiss edirdi ki, bu yalnız 
435
Bəxtiyar sevgisinin hərarətindən idi. Elçinin qarşısında bu sevginin 
günahkarlığından doğan xəcalət hissi qızartmamışdı onu heç vaxt 
bu qədər. Bəlkə də öz şirin mürgüsündə Fəxriyyə ilə xoşbəxt oldu-
ğundan doğan bir rahatlıq hissini yaşayan Elçinin yanında, özünü 
necə də amansız bir dərdə düçar olmuş kimi hiss edirdi Fəxriyyə. 
Yaman acınacaqlı olurmuş kimsə qarşısında günahkar olan qəlb sa-
hibinin halı. İndi bu sadə görünüşlü otaqda Elçinə cismən bu qədər 
yaxın ola-ola Fəxriyyə də keçirirdi bu halı. Sıldırımlı dağ yolunda 
keçiləndən sonra aranı kəsən uçqun kimi geriyə qayıtması müm-
kün deyildi Fəxriyyənin bu iztirablı həyat yolunun. Qarşıda isə 
hara aparıb çıxaracağı məlum olmayan bir yol vardı. Fəxriyyə istər-
istəməz irəliləməliydi bu yolla necə ki, gələcəyə doğru belə bir yolla 
irəliləyirdi. Bircə fərq ondan ibarət idi ki, dağ yolunda uçurumdan 
sonrakı yolu gedib bir də istəsən təzədən geriyə qayıtmaq olardı, 
lakin Fəxriyyə bilirdi ki, yaşadığı həyat yolunu yaşandıqca heç bir 
vaxt təzədən yaşamaq mümkün deyil. İndi burada Elçinlə bir keçir-
diyi... bu anlar da bir daha təkrarlanmayacaqdı. Lakin təkrarlanmasa 
da, bu anların onun qəlbində qalan xatirəsi artıq yaşanmışdır. Ömrün 
müəyyən mərhələsində həyat yolunun istiqamətini dəyişmək o qədər 
də asan deyil və heç də həmişə səni arzuladığın xoşbəxtliyə çatdıra 
bilməz və həm də bir növü dəyanətdən çox cəsarət tələb edən bu 
iş cəsarətin son hüdudu olan risklə bağlıdır. İnsan belə bir işə qol 
qoyarkən düşünməlidir ki, ümid etdiyi məqsədə çatmasa, öz əvvəlki 
həyatını da itirə bilər. Fəxriyyə üçün acılığı qədər şirin olsa da bu 
düşüncələr onun sakit həyatını daxilən keçirdiyi narahatlıqla pozur-
du. Fəxriyyə anlayırdı ki, daxilən rahat olmaq üçün öz vicdanının 
səsinə qulaq asıb onun hökmü ilə hərəkət etmək lazımdır. Lakin insan 
nədənsə öz şəxsi məqsədləri üçün öz vicdanının səsi ilə çəkişmələrlə 
bəzən şəxsi marağına üstünlük verir. Belə olan təqdirdə düz yoldan 
436
yayınır və kiminsə səadətinə xələl gətirmiş olur. O, gözlərini yumub 
öz-özünə düşündü: 
– Yəqin ki, ürəyimdə Bəxtiyara qarşı məhəbbət bəsləməklə El-
çinin xoşbəxt həyatını ondan oğurlayıram. Gör məhəbbət məni nə 
cür sınaqlara çəkir – deyə o öz fikrinə əlavə etdi. Bununla da sanki o 
öz düşüncələrini yekunlaşdırdı. Yox, yox, yox... deyə o öz ürəyində 
nəyə isə etiraz edirmiş kimi düşündü, lakin deyəsən, onu artıq yuxu 
aparmışdı. Əsən sərin meh açıq pəncərədən onun sifətini oxşayır-
dı. Bir dəstə qıvrım teli şanə-şanə alnına səpələnmişdi. O, dərindən 
nəfəs alıb, deyəsən, daha rahat bir yuxuya getdi. Bayırda qərbə doğ-
ru daha meyilli olan günəşin şəfəqləri parlasa da dənizdən əsən meh 
xoş bir sərinlik çökdürmüşdü. Bir cırcırama ara vermədən səslənirdi. 
Zamansa öz işindəydi.
Fəxriyyə Elçinə bağlanmışdı, Elçinsiz də yaşamaq çətin olardı 
ona. Ömrünün-gününün ən gözəl çağlarını həsr etdiyin bir adamdan 
üz çevirmək heç də asan deyildir. Yaşamaq eşqi ilə çırpınan, alışan 
ürəyindəki sevgisi ilə də Fəxriyyə hiss edirdi ki, qəlbində çağlayan 
müəyyən hisslərini sahmanlamaq üçün Elçin də lazımdır ona. El-
çin də lazımdır ona müəyyən hissi ehtiyaclarını ödəmək üçün. Bax 
bu gün bağdan qayıtdıqları günün səhəri Elçini işə yola salarkən 
Fəxriyyə bir daha hiss etdi bunu. Fəxriyyə bir daha hiss etdi ki, 
həyatda qəbul olunan qismətlər asan, bu qismətlərdən üz döndərmək 
isə bəzən olduqca çətinmiş. Fəxriyyə Elçinin pencəyinin altından 
görünən ağ, ütülənmiş köynəyinin üstündə bir qədər sahmansız kimi 
dayanan qalstukunu düzəldərək, əli ilə onun pencəyinin kürəyinə 
bir sığal çəkdi ki, yəni daha hər şey öz qaydasındadır. Elçinçün xoş 
idi Fəxriyyənin bu hərəkətləri, odur ki, əli ilə onun alnına tökülmüş 
tellərini dala etdi və dedi: 
– Sən mənimçün hamıdan sevimlisən Fəxriyyə, çox sevimli. 
Bəzən mənə elə gəlir ki, sənin qəlbini oxşayacaq çox şeyləri hələ 
437
deməmişəm sənə, çox şeyləri. Bəlkə də bu mənim söz demək baca-
rıqsızlığımın nəticəsidir. Ancaq daxilimdə bir səs mənə həmişə de-
yib ki, əziz olmusan mənə, hamıdan əziz. Elçini dinlədikcə Fəxriyyə 
daxili həyəcandan rəng verib, rəng alırdı. Xəcalət çəkə-çəkə düşü-
nürdü ki, onun mənim haqqımda düşündüklərinə bax, mənim onun 
haqqında düşündüklərimə bax. İnsanı öz sadəlövlüyünün qurbanı 
etmək nə dərəcədə düzdür axı. Bəlkə də bu düşüncənin təsirindən El-
çinin dediklərinə xumar bir gülüşlə cavab verdi Fəxriyyə. Bu gülüş 
Elçinin qəlbinin ən böyük mükafatı oldu. O işə tələsərək pillələrlə 
sürətli addımlarla aşağı enərkən bir daha hiss etdi ki, bu gülüşün 
təsirindən daha şən və gümrahdır. Adicə xoş bir baxış da üstü şehli 
sübh çiçəyi qədər təsirlidir insan üçün. Çünki insan qəlbi həmişə xoş 
söz ehtiyaclıdır. Elçin gedəndən sonra Fəxriyyə bir müddət lal sükut-
la dayanıb qaldı öz yerində. Elçin öz sözləriylə sarsıtmışdı daxilən 
onu. Fəxriyyə özünə belə bir sualla müraciət etdi: 
– Elçinin qəlbini vaxtında duymadığın üçün günahkar deyilsənmi? 
Gunahkar deyilsənmi ki, özgə bir sevgiyə uymaq üçün qəlbinə şərait 
yaratdığına? Fəxriyyə bu suallarla özünə müraciət etsə də nədənsə 
cavabsız buraxdı bu sualları o. Ancaq nədənsə bu anda çox sevindi 
ki, Bəxtiyarı çox sevsə də, yox demişdir ona bir vaxt. Məsələ onda 
deyildir ki, Elçin ona sən mənə hamıdan əzizsən demişdir, məsələ 
onda idi ki, Fəxriyyə ərli bir qadın kimi hiss edirdi ki, sevdiyi – uzaq 
qaça-qaça keçirdiyi həyat yolu ən düzgün və yeganə yoldur. Bəlkə 
də Bəxtiyar sevgisini öz qəlbindən qırağa qoymamaq üçün çox ça-
lışmışdı, çox əzab çəkməli olmuşdu o. Öz sevgisinin əlçatmazlığı 
ona çox iztirablar gətirmişdi. Ancaq bütün bunların əvəzində öz 
ləyaqətini qorumağa o özünü məcbur edə bilmişdi. Öz səadətini ailə 
fəlakətinə dəyişməməyə özünü məcbur edə bilmişdi. Elə əsil iztirab-
lar da burdan başlanır, öz səadətindən uzaq qaçmağa özünü məcbur 
438
edəsən. Bəlkə də insan şüurunun daha çox yetkinliyin məhsuludur 
bu. Bəlkə də müəyyən səbəb və nəticələr ardıcıllığının həyatında ya-
ratdığı bir tale qismətidir bu. Ancaq hər halda Fəxriyyə hiss edirdi ki, 
Bəxtiyarı hamıdan artıq sevir, özünü onunla qovuşmaqdan hər vasitə 
ilə qorumağa çalışsa da. Elçindən də xəcalət çəkir bu sevgi üçün, 
çox xəcalət çəkir. Həm də deyəsən Bəxtiyar sevgisindən də başqa 
bir ailə məhəbbəti də var ki, onun qəlbində bu məhəbbət üçün də 
müəyyən qədər yer ayrılmışdır və bu məhəbbət də müəyyən qırılmaz 
tellərlə Elçinlə bağlayır onu ömür yollarında. Bütün bu düşüncələr 
Fəxriyyəni özünə elə cəlb etmişdi ki, yuxudan durub ona sığınan 
Könülün də şirinliyini bir müddət hiss etmədi və onu səsləyən Kö-
nülün səsindən birdən ayılıb, ona hökmranlıq edən düşüncələrdən 
ayrıldı və Könülü də götürüb geyindirmək üçün getdi. Şəhərdə El-
çinin günü daha yaxşı keçirdi. Hiss edirdi ki, indiyə qədər keçirdi-
yi günlərin bəlkə də ən yaxşılarıdır yaşağı bu günlər. Əgər rayonda 
qəlbinə yaxın bir dostu var idisə, indi burada ürəyinə yaxın bildiyi 
bir neçə dostların əhatəsindədir. Sərbəstliyinin də həddi rayondakına 
nisbətən daha çox idi burda. Axşamüstü idi. Artıq iş vaxtının qur-
tarmasına az qalmışdı. Elçin hiss edirdi ki, nədənsə iş vaxtının daha 
tez qurtarmasını arzulayır. Özü də başqa gedəcəyi yer yox idi, evə 
gedəcəkdi. Hiss edirdi ki, Fəxriyyə üçün, Könül üçün darıxır ürəyi. 
Xoşbəxtlik idi bu. Təzə-təzə hiss etməyə başlamışdı bu xoşbəxtliyi 
Elçin və Fəxriyyə onu özünə daha çox cəlb etdikcə, Fəxriyyə ilə ara-
larında olub keçəni daha tez-tez xatırlayırdı nədənsə. Bu söhbətləri 
xatırladıqca Fəxriyyənin xəyalı gəlib dururdu gözlərinin qarşısın-
da. Belə anlarda Elçin Fəxriyyəni həyəcanlı, ehtiraslı, çılğın bir 
görkəmdə təsəvvür edirdi çox vaxt və belə anlarda sevgiyə bənzər 
bir hiss baş qaldırırdı Fəxriyyəyə qarşı onun qəlbində. Elçin hiss 
edirdi ki, bu hiss həyəcanlandırır onun qəlbini nədənsə. Ancaq həm 
439
də hiss edirdi ki, bu həyəcanlar xoş bir çılğınlıqda təsir edir ona. İndi 
də belə bir vəziyyətdə idi o. İş vaxtı başa çatmışdı, ancaq onun hələ 
çatdıra bilmədiyi bir neçə hesabatı vardı. Əvvəllər o, iş vaxtından 
da bir qədər sonraya qalıb öz işi ilə məşğul olardı. Çünki daha sa-
kitlik olurdu bu vaxtlar. Çox vaxtı o evə yollananda bircə idarənin 
gözətçisi Fərman kişidən başqa idarənin həyətində heç kəslə rastlaş-
mazdı. İndi isə qalıb işləmək həvəsini özündə görmədi və düşündü: 
– Səhər də işləmək olar bunları. Gedim. Fəxriyyə də mənə axşam 
tort alıb gətirməyi tapşırmışdı, onu da alım, yollanım evə sarı – deyə 
fikrindən keçirdi. O stolun üstündəki sənədləri sahmanlaya-sahman-
laya özündən ixtiyarsız dodaqlarının altında mızıldayırdı: 
– Yollanım evə sarı, yollanım evə sarı... O sənədləri sahmanlayıb 
otaqdan çıxdı. İdarənin qapısının ağzında dayanan Fərman kişi onu 
görüb dedi: 
– Əmi oğlu, deyəsən, bu gün tez getdin, tələsirsən harasa. Elçin 
qısaca – hə – deyib yoluna davam etdi. 
Bəlkə də bir insan hənirinə, insan ünsiyyətinə ehtiyacı olan Fərman 
kişi onun ardınca baxdı və ah çəkdi. Sonra öz-özünə düşündü: 
– Deməli, Elçin də bu gün tez getdi, daha içəridə heç kim qalma-
dı, gedim qapını bağlayım. 
Ailə tələbatından doğan hisslər bağlayırdı Elçinlə Fəxriyyəni 
qəlbən bir-birinə. Bu gün əlində Fəxriyyənin ən çox xoşladığı nağıl 
tortu olan Elçini görəndə Fəxriyyə ona minnətdarlıq dolu baxışlarla 
baxdı və onun hər kiçik ehtiyacını belə dəqiqliklə, diqqətlə ödəməyə 
çalışan Elçini özünə doğma, yaxın bir adam saydı ürəyində və bu 
düşüncənin təsiri ilə ürəyindən keçirdi: 
– Təki o məni Bəxtiyar sevgisi ilə sevməyi bacaraydı. İlahi necə 
də xoşbəxt olardım onda və nədənsə Bəxtiyar sevgisi ilə çırpınan 
ürəyi yaman darıxdı bu an. Elə bil itirəcəkdi bu sevgini qəlbindən 
440
əbədilik. Təlaş keçirirdi ani olaraq ixtiyarsız. Həm də bu bir anda 
duydu ki, dünyada heç bir kəs Bəxtiyar qədər sevə bilməz onu. Bəlkə 
də bu fikrin təsirindən bir rahatlıq hiss etdi qəlbində. Ehmalca tortu 
Elçinin əlindən alıb dedi: 
– Unutmamısan demək. Elçin gülümsər bir sima ilə: 
– Mən öz xoşbəxtliyimi indi anlayıram Fəxriyyə – dedi. Fəxriyyə 
Elçinə baxdı-baxdı və xeyirxah bir təbəssümlə gülümsəyib tortu 
da götürüb mətbəxə keçdi. Bu vaxt onun yanaqlarından iki damla 
göz yaşı diyirləndi. Fəxriyyə anladı ki, bu göz yaşları Fəxriyyənin 
Bəxtiyarı sevdiyindən yox, Elçinin Fəxriyyəni sevdiyindən onun 
qəlbində doğan iztirabın təsirindəndir. 
Elçin yavaş-yavaş şəhər mühitinə uyğunlaşırdı. Hər şəraitə uy-
ğunlaşmaq qabiliyyəti var insanda. Bəlkə də elə əsas bu xüsusiyyətinə 
görə yaşamaq hüququ alıb həyatdan insan. Elçin də belə insanlardan 
biri idi. Şəhərə gələndən bəri ona yad görünən bir çox xüsusiyyətlər 
indi artıq doğmalaşmışdı ona. Köhnə xatirələriylə bağlı bir şeylə 
rastlaşmasa və düşünməsə heç bəlkə də yadına düşməzdi rayon 
onun. Lakin mümkün deyildir bu. Ömrünün müəyyən mərhələsini 
keçirdiyi doğma ata ocağını silib ata bilərdimi yaddaşından o. Həm 
də nə üçün onun haqqında bədgüman olaq, heç bu köhnə xatirələrin 
silinib atılmasını istəməzdi də Elçin öz qəlbində. Ancaq hamı kimi, 
hər kəs kimi o da can atırdı qarşısında açılan yeniliklərə doğru. 
Müəyyən qədər bu yeniliklər onun üçün maraqlı olduğundan bu 
maraq hissindən doğan duyğular üstələyirdi onun qəlbində köhnə 
xatirələrin mövqeyini bir qədər. Əslinə qalanda yeniliklə köhnəlik 
arasındakı fərqdən doğan bir duyğu həm Elçinə sevdirirdi şəhəri, 
həm də bu duyğu bir növ birləşdirirdi onun qəlbində rayonla şəhər 
mühitini müəyyən bağlılıqlarla. Deyəsən, bu bağlılılq hərdən rayona 
441
tərəf də cəlb edirdi onu. Bəlkə də elə bu səbəbdən Diləfruz oğluna 
müraciətlə: 
– Bala, daha bəsdir şəhərdə qaldığım. Allaha şükür, hər şəraitiniz 
yaxşıdır. İndi aparsaydın daha gedərdim öz evimizə dediyi sözlərə 
qarşı Elçin: 
– Darıxma ana, istirahət günü apararam demişdi. Hələ istirahət 
gününə dörd-beş gün qalsa da daxilən Elçinin ürəyi öz doğma yuvası 
üçün titrəyirdi içində. Bu gün də artıq istirahət gününə bir gün qal-
mışdı. Diləfruz Elçinə baxıb bir ana nəvazişi ilə dedi: 
– Neylədin bala, yəqin ki, sabah yola düşürük, hə? Sonra da sö-
zünün dalını zarafata çevirib dedi: 
– Elə edək ki, evə gedəndə kişi bizi həyətə qoysun də. Onun bu 
hərəkətinə Elçin də zarafatla cavab verdi: 
– Qorxma ana, sabah yola düşürük. Yəni kişidən ötrü elə darıx-
mısan ki, belə tələsirsən. 
***
Doğma ata ocağının həniri hər vaxt qızdırır insan ürəyini. Həm 
də təkcə qızındırmaqla bitmir iş. Oyadır insanın qəlbində keçmiş 
xatirələri birər-birər, bu gün də bax bu günəşli payız günündə öz 
doğma ata ocağında Elçin hiss etdi ki, dünyanın heç bir yeri Elçinə 
bu qədər əziz ola bilməz heç bir vaxt.
Atasının öz qəlyanını tüstülədə-tüstülədə fikrə getməsi, anasının 
toyuqları səsləyə-səsləyə dən səpməsi, həyətdəki qoca tut ağacında 
atılıb-düşən sərçələrin cikkiltisini dünyanın heç bir mənzərəsi heç 
bir vaxt əvəz edə bilməz Elçin üçün. Qoca tut ağacının altında otu-
ran Elçin anladı bütün bunları bir daha. O, indi hiss etdi ki, bəzən 
qəlbinin dərinliklərində hiss etdiyi amansız sıxıntını yaradan qüvvə 
bu doğma ata ocağına olan qəribsəmişlik hissi imiş. Əvvələr onun 
442
əhəmiyyət vermədiyi çox şey indi ona əvəzsiz istəklə elə xoş təsir 
bağışlayırdı ki, Elçin onlara doyunca baxmaq, baxmaq istəyirdi. İn-
san öz qəlbinə yaxın olan duyğuların möhtacı olur çox vaxt. Lakin bu 
möhtaclıq da çox vaxt bu duyğu yaradan şeylərə istədiyin vaxt rastla-
şa bilməməyin nəticəsində yaranır. İndi Elçin də belə bir vəziyyətdə 
idi. Əvvəllər bu həyət-baca onun üçün adi idi, çox adi. Amma indi. 
İndi doymaq bilmirdi bu həyət-bacaya baxmaqdan Elçin. Elə bil ki, 
indi onun bu həyət-bacaya qayğısının yeri görünürdü qərib-qərib. 
Deyəsən, bu hiss ona təsir etdi. Odur ki, ayağa qalxıb bağa tərəf get-
di. Qoca göyəm ağacına təzəcə dırmaşmış üzüm tənəyinin qollarını 
ayırıb çardağa atdı. Barının böyrünə düşmüş bir qurumuş odun şaxını 
odunluğun üstünə qoydu. Beli götürüb su bərəsinin içindən qalxmış 
otları təmizlədi və bütün bu işlərdən sonra hiss etdi ki, qəlbinin hansı 
guşəsindəsə qalmış sıxıntının yeri xoş bir duyğu ilə əvəz olundu. La-
kin ata-anası, dostu Qüdrətlə görüşü bəzən onu elə həyəcanlandırırdı 
ki, az qalırdı şəhərə köçdüyünə peşman olduğunu etiraf etsin. Bu 
gün də belə bir hiss keçirirdi Elçin. Bağçaya gələn su bərəsinin otunu 
yenicə təmizləyib qurtarmışdı ki, Qüdrət həyət qapısında göründü. 
Aradan keçən görüşmədikləri müddət ərzində xeyli dəyişmişdi o. 
Elçinə elə gəldi ki, bir az kökəlib, həm də ağarıb o. Nə isə... Qüdrət 
həyət qapısında görünər-görünməz onun gur səsi eşidildi: 
– Elə bilirsən gizlin gəlib, gizlin də qaçacaqsan – deyə o gülə-
gülə zarafat etdi. Elçin də onun sözlərinə zaravatla cavab verdi: 
– Heç səndən də gizli bir iş tutmaq olar, o saat bilirsən. Bilmirəm 
bu xəbərləri sənə kim çatdırır. 
Onlar gülə-gülə görüşdülər. Qüdrət onun çiyinlərindən tutub 
ərklə silkələdi və dedi: 
– Maşallah, şəhərli olandan nəsə bizim adamlardan seçilirsən 
ey – deyə zarafat etdi. Bu dəfə Diləfruz gəlib Qüdrətə xoş gəldin 
443
etdi və həyətdə qoşa yasəmən ağaclarının altındakı stolun üstünü 
dəsmallayıb ora qar kimi dümağ örtük çəkdi. Diləfruz oturacaqla-
rın üstünə salınmış örtükçəri də çırpıb təzədən yerinə sərdi. Bu vaxt 
Qüdrətlə Elçin də stola yaxınlaşdılar. Diləfruz çay-çörək tədarükünə 
gedəndə üzbəüz oturacaqda əyləşmiş Elçin ona müraciətlə dedi: 
– Zəhmət olmasa, nərdi də verərsən. 
Anası yaxşı deyib getdi. Elçin anasına artıq əziyyət verməmək 
üçün onun ardınca qalxıb pilləkənin yanında dayandı. Diləfruz nərdi 
ona verdi. Elçin geri qayıdarkən qoşa yasəmən ağacları nədənsə ona 
kədərli təsir bağışladı. Bəlkə də bu gün ilk dəfə yanında Fəxriyyənin 
yoxluğunu hiss etdiyindən belə bir duyğu keçirdi Elçin. O nərdi açıb 
oyuna başlayandan bir müddət sonraya qədər bu duyğunun təsirindən 
xilas ola bilmədi. Yalnız oyun və söhbət uzananda elə bildi ki, öz 
keçmiş günlərini yaşayır Elçin. Köhnə dost əziz olduğu qədər də, 
qəlbə yaxın olur öz mərhəm münasibəti ilə. İndi Qüdrət də Elçin 
üçün belə bir təsirə malik idi. Doğma ata ocağı kimi öz keçmiş dostu 
ilə görüşü də müəyyən qəlb ehtiyaclarını ödəmişdi onun. Diləfruzun 
gətirdiyi pürrəngi çaydan içə-içə Qüdrət Elçinə baxdı və soruşdu: 
– Necədir, uyğunlaşa bilirsənmi şəhər mühitinə? Bir çətinliyin 
yoxdur ki? Sözlərinin ifadə tərzində səmimiyyət hiss olunan bu qəlb 
sahibinin sualına cavab olaraq Elçin də əsil dosta söyləniləcək bir 
səmimiyyətlə dedi: 
– Doğrusu, əvvəlcə bir az çətin gəlirdi mənə öz ata ocağımdan 
ayrılmaq. Həm də qaynana mənzilində yerləşməyim də ürəyimdə 
yaman sıxıntı yaradırdı. Sonra öz-özümə çox fikirləşdim və qərara 
gəldim ki, yenə də Süsənin başqa övladı olsaydı ayrı məsələ. Axı 
biz onun yanına sığınmaq üçün yox, onu darıxmaqdan, sıxıntı-
dan, tənhalığın əlindən qurtarmaq üçün köçmüşük ora. Bax bu 
düşüncələrdən sonra ürəyim bir qədər sakitləşdi. İndi hətta şəhər 
444
mühitinin bir çox üstünlüklərini də hiss etməyə başlamışam də doğ-
rusu xoş gəlir şəhər indi mənə. Sonra köksünü ötürüb əlavə etdi: 
– Ancaq Qüdrət, hərdən bu ev-eşik üçün elə darıxıram ki, bəzən 
yuxularıma da girir gecələr. Qüdrət xeyirxahlıqla ona ürək-dirək ve-
rib dedi: 
– Ey, tay uşaq deyilsən ki, özünü darıxdırma. Şəhərlə buranın 
arası iki addımlıq yoldur, ürəyin istəyəndə gələrsən. İnsançün ən 
başlıca şərt odur ki, harda olsan da xoşbəxt olasan. Elçin ürək geniş-
liyi ilə dilləndi: 
– Yox, həyatımdan razıyam Qüdrət. Ailə səadəti mənim üçün hər 
şeydir. Qüdrət Elçinin danışıq tərzindən hiss etdi ki, əvvəlkindən 
daha ciddi münasibət bəsləyir öz ailəsinə. Bir dost kimi sevindi buna 
Qüdrət.
***
Zaman istəkdən asılı olmayaraq inkişafdadır. İstər öz taleyindən 
razı ol, istərsə narazı. İnsançün bircə su kimi axan zamanın bu an-
larından necə istifadə etdiyi qalır. Əlbəttə ki, bir ömür çərçivəsi 
daxilində hər kəs daha xoşbəxt ömür sürməyə çalışır. Lakin hamıya 
müyəssər olurmu bu xoşbəxtlik? Yoxdurmu bu xoşbəxtliyin arxa-
sında özgə səadətini qəraətçilik? Bütün bunlar öz talelərinin inkişa-
fına öz talelərinin gələcək inkişafına biganəliklə yox, ümumi insan 
taleləri axınının bir parçası kimi baxanları daha çox düşündürür. Həm 
də belə anlarda insan hiss edir ki, nəyi isə güzəştə getmək, nə üçünsə 
bəzən öz şəxsi səadətini daha ümumi halda təzahürü hiss olunan qa-
nunla, əxlaq norması ilə hüdudlanmış münasibətlərə qurban vermək 
lazımdır. İndi Fəxriyyə bə belə bir vəziyyətdə idi. Bəxtiyarlı sevgi ilə 
döyünən qəlbinin həyəcanının şiddəti hər an onu xoş səadətə səsləsə 
də, Fəxriyyə hiss edirdi ki, Elçinli günlərin adiliyində daha ümumi 
şəkildə onun sevgisinə qarşı qoyulan duyğular komplekti var ki, bu 
445
sevginin şirinliyindən doğan təsiri əks təqdirdə, hər an zəhərləməyə 
hazırdır. Bu isə fəlakət, ikitərəfli bir fəlakət törədə bilən haldır. 
Bəxtiyar sevgisinin şirinliyi nə qədər cəlbedici olsa da, bu fəlakətin 
çox-çox uzaqlarda görünən tufanlı səması öz qorxuncluğu ilə bir o 
qədər hədələyici təsirə malik idi. Odur ki, bir an belə öz hisslərini 
sərbəst buraxmaq istəmirdi Fəxriyyə. İndi də Elçin rayonda olduğu 
bu anlar Elçinin rayonda çox qalmağını nə qədər arzu edirdisə, bir 
o qədər də istəyirdi ki, tez gəlsin Elçin, bəlkə də öz qayğılarıyla, 
Fəxriyyəyə qarşı hərəkət və davranışlarıyla qəlbində özgə sevgisi 
daşıyan Fəxriyyəyə xəcalət çəkdirə-çəkdirə, əzab verə-verə unutdur-
sun ona bu xəcalət, bu əzab hissi olmayanda öz odlu sevgisindən 
doğub onun düşüncələrinə hakim kəsilən həyatın bir çox şirin anları-
nı. Öz rahat mənzilində təlatümə gələn duyğularının gərginliyindən 
darıxan Fəxriyyə dərindən ah çəkdi və öz-özünə dedi: 
– Nə qədər çətinmiş, ilahi, həyatda yaşamaq, nə qədər çətin. İnsan 
həyatın müəyyən mərəhələsində hiss edir ki, daha öz taleyində öm-
rün bu anına qədər keçdiyi inkişaf yoluna uyğun bir yol seçməkdən 
başqa çarəsi qalmamışdır. Belə anlarda insan üz çevirir istəməyə-
istəməyə nədənsə iztirablı bir düşüncəylə həyatın bir çox xoş an-
larından. Bəlkə də insan şüurunun daha yetkin bir mərhələsinin 
məhsuludur bu. Bəlkə də səadətlə fəlakət arasındakı yol ayrıcında 
həyatın müvəqqəti xoş anlarına öz düşüncələri vasiləsilə qənaətbəxş 
olmadığını anlayan bir insanın öz hissləri üzərində sahiblik etməyi 
bacarmasının nəticəsidir bu. Bəlkə də arzuladığı xoşbəxtliyin 
fəlakətlə hüdudlandığını duyan bir insanın öz, bir anlıq, bəlkə də 
keçirdiyi bütün günlərin hamısını əvəz edən səadətini, yaşamaq 
meylindən çəkindirən qorxu hissidir bu. Ancaq inanmıram, inan-
mıram bu axırıncı fikrə mən. Səhrada su həsrətiylə alışıb-yanan bir 
kəs üçün gur şəlaləni xatırladan bir ilğım nə dərəcə cəlbedici olsa 
446
da, faydasız olduğu kimi, inanmıram həyatın sonu fəlakətə aparan 
müvəqqəti xoş anlarının rövnəqli illüziyasına inansın insan. İnan-
mıram bir anlıq səadətinin, bəlkə də bütün həyatını əvəz edə biləcək 
bir xoşbəxtlik olduğunu hiss etsə də, özgənin səadəti üçün fəlakətlər 
törətsin insan. İndi Fəxriyyə də belə bir vəziyyətdə idi. Bəxtiyarlı 
sevgi ona səmadakı ulduzlar içərisində ən parlaq bir ulduzu xatırlat-
sa da, bu ulduzun füsunkarlığının qarşısında baş əyə-əyə, Fəxriyyə 
onun gur işığının, parlaqlığının bu gecə üçün əzəmətini duya-duya 
həm də hiss edirdi ki, səhər açılanda o artıq öz parlaqlığını itirəcək, 
bu bir qanunauyğun prosesdir. Acılı-şirinli günlərdir insan ömrünün 
qisməti. Lakin yaşanmış bu qismət həm də öz acılığı, şirinliyi ilə 
əzizdir insan üçün. Çöllərdə bitən yabanı bir çiçəyə sərsəri küləklər 
də yaz yağışları qədər təbii göründüyü kimi, ömrün şirin günlərindən 
ayırmaq çətin olur bəzən insançün həyatın acı qismətlərini. Fəxriyyə 
də indi belə bir hal keçirirdi. Könüllə düşüncəli-düşüncəli televizora 
baxan Fəxriyyə anasının ona yaxınlaşdığını hiss etdi. Süsən sakit 
addımlarla ona yaxınlaşıb üzbəüz kresloda əyləşdi və dedi: 
– Elçin yəqin ki, indilərdə gələr, əgər qatarla gələcəkdisə. 
Fəxriyyə özünə həmsöhbət tapdığına sevinibmiş kimi anasına xoş 
bir duyğu ilə baxdı və dedi: 
– Məncə qatarla gəlməlidir. Sonra sözünə bir qədər ara verib 
əlavə etdi: 
– Hiss edirəm ki, şəhər onun üçün nə qədər cəlbedici olsa da, 
hərdən doğma ata yurdu üçün də deyəsən, darıxır yaman. Bəlkə də 
canlı varlığın bir canlı kimi formalaşmasında, müəyyən özünə xoş 
təsirlərə malik olan həyat şəraiti həmişə hərəkətdə olan bu canlını 
onun üçün özünün də hiss etmədiyi hansı duyğularınasa sakitlik və 
rahatlıq verən bir qüvvə kimi həmişə özünə cəlb edir. Süsən dünya 
görmüş ağbirçək bir qadın təbirincə dedi: 
– Bəs eşitməsisən bala, quş quşluğu ilə həmişə öz doğma yuva-
sına can atır. Bir halda ki, insan övladı ola. Elə sənin özünü götürək, 
447
harda rahatdır sənə? Əlbəttə ki, burda. Çünki bu evdə böyüyüb boya-
başa çatmısan. 
Fəxriyyə başının hərəkətiylə anasının fikriylə razılaşdığını bil-
dirdi. Fəxriyyə hiss etdi ki, anası ilə söhbət onun üçün nə qədər 
xoşdursa, Elçinin yolunu nədənsə nə qədər səbirsizliklə gözləsə də, 
bax bu an bütün hiss və ehtirasları ilə Bəxtiyarın olmaq duyğusu 
yeganə istəyidir. Həm də Fəxriyyə hiss edirdi ki, anası ilə söhbətə 
meyl etməsi də, Elçini səbirsizliklə gözləməsi də bəlkə də Bəxtiyara 
qarşı olan sevgisinin öz qəlbində şirinliyini daha yaxşı duyması 
üçündür. Çünki müqayisəli vəziyyət daha çox aydınlığı ilə nəzərə 
çarpdırır fərqi. Həyatın elə anları var ki, xatırlamaq istəməsən də, 
təəssüflənmirsən bu anları yaşadığına.
Həyatın elə anları var ki, qəlbinlə təkbətək qalanda hiss edirsən 
daha çox dolğunluğu ilə keçirdiyin anların şirinliyini, acılığını. 
Həyatın elə anları var ki, bəlkə də zamanın dayanmasını istərdin ya-
şayışın bu anında. İndi Fəxriyyə də belə bir vəziyyətdə idi. Qəlbinin 
bütün hərarətiylə Bəxtiyarın olardı bu an. Ancaq həyat öz işindədir. 
Qaprının zəngi çalındı. Fəxriyyə gözlükdən baxıb Elçinin özüyçün 
adiləşmiş simasını gördü. Qapını onun üzünə aça-aça hiss etdi ki, 
bayaqdan Elçin üçün darıxması qəlbinin bir uydurması imiş. Bəlkə 
də heç kəslə görüşü onu bu qədər qüssələndirməzdi indi. Bircə ona 
sevinirdi ki, Fəxriyyə, Elçinin gəlişiylə qəlbindəki Bəxtiyar sevgi-
sinin sükuta dalanda daha füsunkar görünən mənzərəsi çilik-çilik 
oldu. Elçini görərkən onun qadını olduğunu xatırladığı üçün sevin-
di Fəxriyyə. Deyəsən, onun kədəri ilə sevinci bir anlıq bir-birinə 
uyuşmadığı üçün təəccüblə baxdı Elçin ona, sonra Fəxriyyənin 
bir az gülümsər və həyəcansız simasına baxıb gülümsədi Elçin də. 
Fəxriyyə bu anlarda həm də hiss etdi ki, ona əzab verən Elçinlə gö-
rüşü deyildir, ona əzab verən Bəxtiyarı sevdiyindən öz ehtiyaclarını 
Elçinli bir simada tapan duyğularıdır. Fəxriyyə bunu tam aydınlığı 
ilə hiss etsə də, Elçini öz qadın mərhəmliyi ilə qəbul etməkdən başqa 
çarəsi qalmadı.
Yenə də Fəxriyyə həmən Fəxriyyə, Elçin də həmən Elçin idi. 
İnsan xarakterinin elə xüsusiyyətləri var ki, bu xüsusiyyətlərə təsir 
etmək olar, ancaq onları dəyişmək olmaz. Əks təqdirdə, irsiyyətin 
canlı orqanizmə təsirini inkar etmiş olarıq. Fəxriyyə Elçini qarşıla-
yanda hiss etdi ki, onu arzulamaq üçün özünü nə qədər məcbur etsə 
də, Elçini görən kimi bütün bunlarının hamısının əbəs bir səy oldu-
ğunu hiss etdi. Hiss etdi ki, insanları bir-birinə bağlayan yeganə bir 
duyğu var, o da sevgidir. Hiss etdi ki, bir-biri ilə məhəbbətlə bağ-
lanmayan hisslərin əlaqəsi möhkəm olmur heç vaxt. Hiss etdi ki, Elçin 
yenə də onun üçün həmən Elçin idi. Yoldan gəldiyi üçün yuyunub yor-
ğunluğunu çıxaran Elçin Süsənlə söhbət edirdi. Hər hansı bir diqqətli 
şəxs asanlıqla təyin edə bilərdi ki, etdiyi səfərdən razıdır Elçin. Bunu 
Süsən də duyurdu. Odur ki, yaşlılara məxsus bir tövrlə dedi: 
– Sağlıq-salamatlıqdırmı, bala? Görüşə bildinmi dost-tanışların-
la? Elçin xoş bir duyğu ilə: 
– Salamatlıqdır, ana, hamısı yaxşıdır. Doğrusu mənim gəldiyimi 
eşidib Asəf əmi ilə Nilufər xala da gəlmişdilər. Gedəcəydim onlara, 
qabaqladılar məni. Sizdən də hal-əhval tutdular, yaxşıdırlar – dedim. 
Çoxlu salam göndərdilər sizə. Asəf əmi dedi ki, bəlkə bu yaxınlarda 
gəldim. Sonra bir qədər utancaq bir sima ilə əlavə etdi: 
– Vallah insan hissləri elə mürəkkəbdir ki, burada olanda ora 
üçün darıxırdım, ora gedəndən sonra da buradan ötrü. Bu sözləri 
deyərkən Elçin gözucu Fəxriyyəyə baxdı. Fəxriyyə onlardan aralı 
divanın bir küncündə əyləşib onların söhbətlərinə qulaq asırdı. Elçi-
nin bu baxışlarını öz ürəyində mənalandıran Fəxriyyə belə düşündü: 
– Axı sən hardan biləsən ki, mənim üçün darıxmağına dəyməz. 
Axı, mən özümü sənə nə qədər yaxın olmağa məcbur etsəm də, ba-
449
carmıram qəlbimlə, o özgəsinindir. Dəyməz mənim üçün darıxmağa 
Elçin. Bu fikri ürəyindən keçirərkən Fəxriyyə elə hissə qapılmış-
dı ki, birdən səksənən kimi oldu. Bir anlıq ona elə gəldi ki, o öz 
düşündüklərini bərkdən demişdi və onun dediklərini anası da, Elçin 
də eşitmişdilər. Lakin fikir aydınlığı ilə sakitcə söhbət edən anası 
ilə Elçinə baxanda anladı ki, yanılıb o, öz daxilindən kənara çıxma-
mışdır onun düşüncələri. Fəxriyyə həm də hiss etdi ki, Elçinin son 
sözlərindən sonra Süsən də xoş bir hal keçirir. Çünki o da Elçinin ora 
gedəndən sonra bura üçün darıxıram deyəndə gözucu Fəxriyyəyə 
baxdığını hiss etmişdi və öz ürəyində belə hesab etmişdi ki, bu baxış-
ların mənası Fəxriyyə sənin üçün darıxırdım deməkdir. Bütün analar 
xoşbəxt görmək istəyirlər öz övladlarını həmişə. İndi də Süsən belə 
bir vəziyyətdə idi. Dəyişən zaman və bir də bu zamana uyğun veril-
miş bir parça ömür payının get-gedə azaldığını hiss etdirən yaş idi. 
Yenə də hər şey əvvəlki qaydada gedirdi. Süsən Fəxriyyəni ev-eşik 
sahibi etdiyindən özünü xoşbəxt hesab edir, Elçin Fəxriyyənin onu 
sevməyəcəyini heç ağlına belə gətirməyib gələcəyə doğru can atır, 
Fəxriyyə isə qəlbində Bəxtiyara qarşı tükənməz bir sevgi iztirablı 
səadət içindədir. Zaman isə dayanmır, axır su kimi. Bir parça ömür 
payı daxilində kim nə qazana, nə itirə bu axın içərisində. Elçinlə 
Süsənin söhbətlərinə qulaq asan Fəxriyyəyə elə gəlirdi ki, dünya-
nın insanlardan uzaq əlçatmaz bir nöqtəsində oturub kiminsə yolunu 
gözləyir indi o. Yolunu gözləyir kiminsə, lakin bu Elçin deyildir. El-
çin olmamışdır, heç vaxt da Elçin olmayacaqdır, Fəxriyyə üçün. Ar-
tıq bir ilə yaxın idi ki, şəhərdə yaşayırdılar. Lakin bu bir ildə Fəxriyyə 
anlayırdı ki, Elçinə mehriban, yaxın olmağa çalışarkən qəlbində 
mərhəmətdən qeyri-özgə bir duyğuya istinad edə bilməmişdir. Bu bir 
ildə o öz hisslərinin ehtiyaclarını tam dolğunluğu ilə heç vaxt Elçinlə 
bölüşməmişdir. Ən kədərli, ən sevincli anlarında Elçini deyil, yalnız 
Bəxtiyarı arzulamışdır o. Çox vaxt öz kədərinə xəyalən Bəxtiyarı 
450
şərik etmək istəməmişsə də, həmişə öz sevincini xəyalən onunla bö-
lüşmüşdü Fəxriyyə. İndi də anası ilə söhbət edən Elçinə baxdıqda 
Bəxtiyarı xəyalən yanında hesab edəndə Elçinə qarşı mərhəmətli olur 
nədənsə. Bəlkə də bu Fəxriyyənin belə anlarda ruhi sarsıntılarından 
doğan bir hal idi. Bəlkə də bu Fəxriyyənin öz vicdanının özünə qarşı 
üsyankar təsirinin nəticəsi idi. Fəxriyyəni öz sevgisindən xəbərsiz 
olan Elçinə qarşı mərhəmətlə, bəlkə də mərhəmətlə yox, qarşısında 
müqəssir olduğu bir şəxsə qarşı müqəssir xeyirxahlığı ilə yanaşmağa 
məcbur edirdi. İndi də Fəxriyyə belə bir duyğu ilə Elçingillə bir stol 
ətrafında əyləşdi və dedi: 
– Nə yaxşı bu gün gəldin, yoxsa Könül səndən ötrü darıxacaqdı. 
O, Könül səndən ötrü darıxacaqdı ifadəsini elə tərzdə söylədi ki, El-
çin xoş bir düşüncəylə ürəyinlən keçirdi: 
– Yəqin səndən ötrü darıxacaqdım demək istəyir Fəxriyyə. Odur 
ki, öz qadınından çox, bir dostuna qarşı ifadə edilən minnətdarlıq 
dolu baxışlarla mehribanlıqla Fəxriyyəyə baxdı və dedi: 
– İnsanları bir-birinə bağlayan duyğular olmasaydı, həyat 
mənasız olardı, Fəxriyyə. Bax belə bir hiss də məni hər an şəhərə 
gəlməyə səsləyirdi. 
Fəxriyyə nədənsə xəcalət belə çəkmədən Elçinin bu sözlərinin 
qarşısında ürəyindən keçirdi: 
– Mən səni şəhərə səsləyən duyğuların hansı hisslərdən yaran-
dığını deyə bilməsəm də, mənə belə gəlir ki, bu hiss bir-birimizə 
qarşı məhəbbətdən yaranmamışdır və bu fikirdən sonra üzünü Elçinə 
tutub dedi: 
– Hamı axtarır istər-istəməz öz səadətini, xoşbəxtliyini. Sən də 
onlardan biri. Sonra ürəyindən keçirdi: 
– Ancaq öz qəlbində xoşbəxtlik adlandırıb axtardığı duyğular, 
görəsən həmişə doğrudan da insanların arzuladığı əsil xoşbəxtlik 
olurmu? Bax bir ildir ki, şəhərdə yaşayırıq. Bəlkə də bu bir ili öz 
451
xoşbəxtliyinin bir ili hesab edir Elçin. Ancaq mən bu bir ili Bəxtiyarla 
vüsalın bir gününə dəyişərdim, əgər mümkün olsaydı. Sonra bəlkə 
də Fəxriyyə Elçinlə üzbəüz ola-ola belə düşündüyü üçün nifrət etdi 
özünə. Ona elə gəldi ki, Elçinə qarşı fikrən xəyanətdən daha çox, 
qəlbən özünü saflıqdan çox-çox uzaqlaşdırdı Fəxriyyə. Ona elə 
gəldi ki, ondan imdad diləyən bir kəsə mərhəmət göstərib kömək 
etmişdilər. Ona elə gəldi ki, bu anlarda Elçin daxilən ondan pak, 
təmiz və səmimidir və bu hissin təsiri altında başını qaldırıb Elçinə 
baxdı. Fəxriyyənin düşüncələrindən xəbərsiz olan Elçin ona baxıb – 
yorğun deyilsən ki, Fəxriyyə – dedi. Bu sualın qoyuluşundan doğan 
qayğıkeşlik hissi qəfil sillə kimi tutdu Fəxriyyəni. O öz həyəcanlarını 
boğa-boğa boğularaq yox desə də, hiss etdi ki, qəlbindəki sevgi ilə 
Elçinin gözlərinin içərisinə dik baxmağa onun haqqı yoxdur. Bəlkə 
də öz taleyinə qarşı indiki qədər qəzəbli olmamışdı Fəxriyyə.
Taleyin qismətlərindən artıq heç nə əldə etmək olmaz. Nə də tale 
qismətlərinə boyun əyib yaşamaq da çətindir insan üçün. Bəlkə də 
insanların tale qismətləri onların öz taleləri ilə mübarizəsindən do-
ğur. Həm də heç də asan olmur insanların öz taleləri ilə mübarizəsi. 
Bu mübarizənin də yollarında enişlər, yoxuşlar mövcuddur. Bu 
mübarizə də insandan həm cəsarət, həm də dəyanət tələb edir. La-
kin bəzən cəmiyyətin elə qanunları ilə üzləşir ki, insan bəzən imtina 
etməli olur öz arzuladığı tale qisməti ilə mübarizədən. Belə anlarda 
öz səadəti hesab edib arzuladığı, lakin nə üçünsə uğrunda mübarizə 
aparmadığı qəlb istəyinin xəyali şirinliyi ilə yaşamazsa öz taleyinə 
boyun əydiyi üçün daha çox ruhi sarsıntı və iztirab keçirər insan. 
Kimsəyə xeyirxahlıq etmək üçün, kimsəni öz qəlbinə daha yaxın 
etmək üçün belə anlarda, bu cür qəlb sahiblərinin kimsə tərəfindən 
qayğıya möhtac olan duyğularına şərik olmağı bacarmaq lazımdır. 
Lakin öz iztirablarını səylə öz qəlbində gizlətməyə çalışan kəslər 
452
çox vaxt belə qayğıdan da məhrum olurlar. Əks təqdirdə, heç də 
demək istəmirik ki, öz iztirablarını əlinə bayraq edib kimsədən xe-
yirxahlıqla edilən kömək, mərhəmət umasan. Yox, bu heç də doğ-
ru olmazdı. Bu bəlkə də insanın şəxsi ləyaqətini də alçaldardı bir 
qədər. Lakin özünə yaxın olan bir həmdəmlə dərdini bölüşdürmək, 
yüngülləşdirir insanın ürəyini bir qədər. İndi Fəxriyyə də öz daxili 
düşüncələrini kiminləsə bölmək ehtiyacı duyurdu özündə, lakin belə 
bir duyğu ilə yaşasa da, həm də hiss edirdi ki, öz daxili düşüncələrini 
heç kəslə bölüşdürə bilməz, öz hissi ehtiyaclarını kimsə ilə də heç 
vaxt bölüşməyəcəkdir. Öz daxili düşüncələrini heç kəslə bölüşə 
bilməyəndə, heç kəsdən bu hissi ehtiyaclarının təmini üçün məsləhət 
ala bilməyəndə, yaman ağır olur insan üçün. İndi Fəxriyyə də belə 
bir vəziyyətdə idi. O öz daxili düşüncələrini daim təlatümdə saxla-
yan sevgisinin kədər dolu səhifəsini, qəlbinə ən yaxın hesab etdiyi 
anasına belə aça bilməzdi heç vaxt. Bəlkə də insan bəzən digər daha 
güzgün bir yol olduğunu duysaydı, tale qismətlərinə boyun əyib qul 
olmazdı. Bəlkə də insan cəmiyyətin qanunlarını, əxlaq normalarını 
öz hərəkətləriylə pozmuş olduğunu hiss etməsəydi, öz hissi ehtiyac-
larını kimsə ilə bölüşməkdən çəkinməzdi. Bəlkə də insan bəzən haq-
sız olaraq cəmiyyətin qanunları ilə hüdudlayır öz düşdüyü vəziyyəti. 
Lakin hər halda insan öz daxili hissləri üzərində ağlı ilə hökmranlıq 
etməyi bacarmağıyla ən ali bir varlıq olduğunu sübut edir. Fəxriyyə 
də dözdü özünə qarşı qəzəbinin ən çılğınlıq hədlərinə bu anlarda. 
Hiss etdi ki, bircə yanlış hərəkəti, sözüylə bütün həyatını alt-üstə 
edə biləcək bir həddə qədər çatmışdır onun daxili qəzəbi. Ancaq son 
zamanlar ikili yaşayış çox şey öyrətmişdi ona, o cümlədən səbirli, 
dözümlü olmağı da. Ona görə də bütün daxili qəzəbinin tüğyanları-
na səbr etdi, dözdü Fəxriyyə. Dözdü taleyinin acı qismətlərinə bo-
yun əyə-əyə. Dözdü taleyinin sərt oyunlarına istehzalı bir gülüşlə, 
453
əzabını çəkə-çəkə. Bu anlarda Fəxriyyənin həyata sevgisi heç də 
əskik deyildi başqalarınkından. Bəlkə də öz daxili ehtiraslarının 
gücü ilə çoxlarından fərqlənə bilərdi o. Susurdu Fəxriyyə anası ilə 
Elçinin söhbətlərinə qulaq asa-asa, susurdu. Yaxşı ki, Könül ayırdı 
onu öz düşüncələrindən. Bəlkə də yersiz, ya həddsiz hissə qapıldığı 
üçün irad tutacaqdı anası, ya da Elçin ona. Öz düşüncələrindən ayıldı 
və su istəyən Könülə sakitcə bir ana nəvazişi və mərhəmliyi ilə dedi: 
– Ata da yoldan gəlib yorulub, əyləş nənənin yanında bu dəqiqə 
çay gətirirəm. Doğrudan da heç beş dəqiqə çəkməmiş armudu 
stəkanlarda, qəşəng güllü podnistdə çay gətirdi. Ətirli çayın yarat-
dığı xoş əhvali-ruhiyyə tədricən ailə üzvlərini də daxilən bir-birinə 
yaxınlaşdırdı. İndi artıq Elçin Fəxriyyə üçün o qədər də arzu olun-
mayan şəxs deyildi. Düzdür, hərdən Bəxtiyar sevgisinin atəşi ilə 
çırpınsa da ürəyi, Fəxriyyə hiss edirdi ki, tale ona birgə yaşamaq 
üçün Elçini qismət etmişdir və Fəxriyyə bir çox səbəblərə görə istər-
istəməz taleyin bu qismətləri ilə razılaşmalıdır. Sanki Fəxriyyənin 
daxilində hansı bir sədanınsa onun bütün qarışıq düşüncələrinə bax-
mayaraq, daim belə bir fikri ifadə etdiyini eşidirdi: 
– Yaşa, yaşa, onsuz da həyat yaşamaq üçündür, Fəxriyyə. Ancaq 
Fəxriyyə hiss edirdi ki, həyatda hamı yaşayır, lakin öz xoşbəxtliyini 
hiss edə-edə yaşamaq daha xoş olar insan üçün. Bu isə Fəxriyyənin 
yaşayışından çox-çox uzaq idi. İndiki halda Fəxriyyə özünü xoşbəxt 
hesab edi bilməzdi. Lakin o özünü bədbəxt də sanmırdı. Bilirdi ki, 
Bəxtiyar adında bir kəs yaşayır həyatda, onunla hər vasitə ilə vüsa-
la qovuşmaqdan öz hisslərini məcburi surətdə çəkindirsə də, ancaq 
dünyada hamıdan artıq odlu bir ehtirasla sevir onu. Sevir həyatda 
daha bir özgə bir kəsi sevmədiyi duyğu ilə, sevir xəyalən hər gecə 
qollarını boynuna dolayıb bütün hisslərini etibar etdiyi bir kəs 
kimi. Elçinsə bu anlarda rahatlıqla uymuşdu öz xoşbəxtlik süzülən 
454
düşüncələrinə. Öz duyum səviyyəsinə görə bəlkə də bundan artıq 
bir həyat şəraiti də arzulamırdı o. Elçin indiki həyatını xoşbəxtliyin 
son həddi hesab etməsə də, razı idi indiki həyatından, çox razı. 
Həmişə də həyat pillələrində özü ilə qoşa addımlayan düşünürdü 
Fəxriyyəni də. O, heç vaxt Fəxriyyənin özgə bir sevgi ilə yaşaya 
biləcəyini düşünməmişdi nədənsə. Həm də Fəxriyyəni əksər qadın-
lardan çox xoşladığına görə, Fəxriyyədən də özünə qarşı, özünün 
ona göstərdiyi hörmət və qayğı qədər, hələ bəlkə də bir qədər artıq 
münasibət gördüyünə görə belə bir fikrə gəlmirdi. Çünki bəlkə də 
hələ heç kəsi əsil bir sevgi ilə sevmədiyindənmi, ya da indi keçir-
diyi vəziyyətdən daha yüksək və ülvi duyğularla yaşamağın müm-
kün olduğunu hiss etmədiyindən Fəxriyyədən də belə bir vəziyyəti 
ummurdu və tələbatına da ehtiyac hiss etmirdi. Həm də hər halda 
Fəxriyyəyə belə gəlirdi Elçinin mənəvi dünyası. Ancaq Fəxriyyə 
belə bir vəziyyətdə bəlkə də ömürlük dözməli olduğunu düşünəndə 
kədərlənirdi yaman. Belə anlarda bəlkə də öz keçmişini bir vaxt 
xatırlayanda kövrələcəyini hiss edirdi Fəxriyyə. Fəxriyyə hiss edir-
di ki, elə yaşamaq lazımdır ki, sonra öz keçmişini xatırlayanda 
heyfsilənməyəsən heç vaxt. Heyfsilənməyəsən əlindən alınmış ömür 
payının arzuladığın səadətdən uzaq iztirablı bir duyğu ilə yaşanma-
sına. Heyfsilənməyəsən heç vaxt əlçatmazlığı hiss olunan öz keç-
mişinin puçluğuna. Bəlkə də dünyada müqəddəs qanunlar yaranma-
mışdan qabaq müqəddəs şəxsiyyətlər yaranıb ki, öz hərəkətlərinin 
paklığı, saflığı ilə özündən əvvəlki insanlara nümunə olub və öz 
hərəkətlərini onların gözlərində müqəddəsləşdiriblər. İndi Fəxriyyə 
də Bəxtiyarı nə qədər sevsə də özünü hər vasitə ilə onunla vüsaldan 
uzaqlaşdırmağa məcbur edərək özündən əvvəlki sevənlərdən fərqli 
bir xüsusiyyətini üzə çıxarırdı insan qəlbinin. Ən odlu bir istəklə 
sevəsən, lakin şüurlu bir surətdə dərk edəsən ki, bu vüsala qovuş-
455
maq dövrünün əxlaq normaları ilə uyğun deyildir. Sevəsən, lakin 
ailə fəlakətinə yol verməmək üçün öz sevdiyindən hər vasitə ilə uzaq 
qaçmağa çalışasan.
İndi Fəxriyyə belə bir vəziyyətdə idi. Bəxtiyarlı sevgi ilə döyünən 
ürəyi daim bahar təravətli idi onun. Lakin Elçinli günlərin baharı da 
ömrün payız çağlarına bənzəyirdi Fəxriyyənin duyğularında. Lakin 
başqa çarəsi olmadığındanmı, ya da nədəndisə Fəxriyyə öz qəlbində 
Bəxtiyarlı duyğunu yaşatsa da, Elçinli günlərinin payız çağlarında 
yaşamağa özünü məcbur edirdi.
Bir-birinə tamarzı olan, lakin birləşə bilməyən hisslər, alova toxu-
nan pərvanə qanadları kimi yanğıya möhtacdır. Yanğıya möhtacdır, 
həm də labüddür belə bir hal. Fəxriyyə mərhəmliyində Elçin istəyi 
Fəxriyyənin öz tərəfindən ona qarşı yaradılmış məcbur edlilmiş duy-
ğularla üzləşirsə, Fəxriyyə öz qəlbində Bəxtiyara qarşı sevgisindən 
yaranmış təbii bir ehtirasın olduğunu hiss edirdi. Möhtac olmadığı 
duyğuları qəbul etməyə məcbur edilən qəlb, möhtac olduğu duyğu-
ları hər an axtarması ilə həmən qəlb sahibini daxili iztirabda sax-
layaraq onun ağlının hökmü ilə razılaşmadığını bildirir. Düzdür, 
həmişə ağlın hökmü ilə hərəkət edən şəxs həyatın müəyyən səbəb 
və nəticələri ilə hesablaşdığı üçün haqlı olur, lakin hər hansı bir duy-
ğuya möhtac olan qəlb bu duyğudan məhrum edildiyindən, hədsiz 
kədərləndiyi üçün bəzən öz sahibini daxili iztirablar içərisində sax-
layır. İndi Fəxriyyə belə bir hal keçirirdi. Bəxtiyara qarşı olan sevgisi 
onun qəlbinin ehtiyacları olsa da, bu sevginin vüsalından hər vasitə 
ilə yan keçərək özünü Elçinli bir ailədə qadın kimi aparmağa məcbur 
etməklə məhz belə bir hal keçirirdi. Axşamın sirli sakitliyində qoşa 
çarpayıda Fəxriyyəylə yanaşı uzanmış Elçin xoş əhval-ruhiyyə 
içərisində idi. Saçlarından ətir yayılan Fəxriyyənin qadın həniri cəlb 
edirdi onu özünə. O, yatağın içərisində Fəxriyyənin əlini axtarıb 
456
tapdı və bir müddət öz əlində saxladı. Bu yumşaq, hərarətli əl sa-
hibinin, xoş və hərarətli bir sözünə möhtac idi sanki onun qəlbi. O, 
bir müddət belə bir ehtiyaclı duyğu ilə gözlədi-gözlədi, lakin səbri 
tükəndiyindən dözə bilmədi və özü sözə başladı: 
– Fəxriyyə bəlkə də əvvəllər sənə qarşı hisslərimin ehtirası bu 
səviyyədə deyildi, ancaq indi nə gizlədim, etiraf edirəm səni indiki kimi 
heç vaxt sevməmişəm. Heç vaxt sənin hərəkətini bu dərəcədə qəbul 
etməmişəm. Danışdıqca onun həyəcandan titrəyən odlu nəfəsini öz boy-
nunda-boğazında hiss edirdi Fəxriyyə. Bütün bunları təbii bir hal kimi 
qəbul etsə də, Elçinin son sözləri düşünməyə məcbur etdi onu. Səni 
sevirəm, Fəxriyyə, sevirəm, həyatımdan da artıq sevirəm. 
Fəxriyyə onun sözlərindəki səmimiyyəti hiss etdi. Doğrudan da 
neçə il idi ki, Elçinin qadını idi, onu belə hərarətli, belə həyəcanlı 
görməmişdi. Nə cavab versin indi ona Fəxriyyə? Haqlı idimi onun 
sevgisini qəbul etməyə Fəxriyyə? Haqlı idimi ona cavab verməyə 
Fəxriyyə? Onun düşüncələri elə bir axınla irəliləyirdi ki, bü sürətli 
axın içərisində Fəxriyyə həyəcanından, xəcalətindən boğulduğunu 
hiss edirdi. Hiss edirdi ki, yenə də Bəxtiyarı sevir o. Ancaq Bəxtiyar 
olmasaydı, Elçini də sevib xoşbəxt yaşayardı o. Yaxşı ki, içəri qa-
ranlıq idi, Elçin onun həyəcanlarını hiss etsə də üzünü görmürdü. 
Bəlkə də hiss etdiyi həyəcanlarını Fəxriyyənin başqa bir halı ilə 
əlaqələndirirdi o. Fəxriyyə fikirlərinin nə qədər sürətlə keçdiyini 
hiss etsə də anlayırdı ki, Elçinin sözlərinin qarşısında nə isə o da bir 
söz deməlidir. Bəlkə də Elçinin ona qarşı hiss və həyəcanlardan daha 
çox heç olmasa Fəxriyyənin əri olduğu üçün. Odur ki, öz hisslərini 
yalnız Bəxtiyar sevgisinə görə məcbur edib bəlkə də özü üçün ölümə 
bərabər olan xəcalətli bir hiss ilə dilləndi Fəxriyyə: 
– Sən də mənim üçün əzizsən, Elçin, əzizsən, əzizsən. Bəlkə də o, 
sonuncu əzizsən sözünü ölüm işartılı sonuncu bıçaq zərbəsi kimi öz 
ürəyinə vurmaq üçün daha çox hiss və ehtirasla dedi və Elçinin odlu 
457
dodaqlarını dodaqlarında hiss etdi. Bəlkə də bayğınlıq dərəcəsində 
Bəxtiyarla Elçini dolaşıq salaraq hərarətli bədənini sıxdı Elçinə o. 
Sevən ürəklərə irad tutmayın heç vaxt, bəlkə də bəzən insanlara qey-
ri-münasib görünən sevgiləri üçün günahkar deyildilər onlar. İnsan 
öz hisslərinə sahiblik edə bilər, lakin daxilində baş qaldıran hissləri 
heç vaxt ürəyindən çıxarıb ata bilməz. İndiki bu vəziyyətdə Elçinin 
Fəxriyyəyə qarşı sevgisi də, Fəxriyyənin Bəxtiyara qarşı olan sevgi-
si də bəlkə də qeyri-münasib görünə bilər, lakin hər halda belə idi. 
Bəlkə də həyatın onlar üçün hazırladığı yeni bir tale oyunu idi. Nə 
bilmək olardı bəlkə də… 
Gəlin onların həyatının sonrakı inkişafına nəzər salaq. Gələn 
bir gün, Fəxriyyənin sonralar çox təkrar etdiyi kimi, onun həyatını 
dəyişdirən, iztirablarına son qoyan bir gün gəldi. Bəzən insan hissə 
qapılaraq həyatın gözəgörünməz bir qüvvə tərəfindən idarə olunma-
sı qənaətinə gəlir. Hər halda səbəb və nəticələr ardıcıllığının sonsuz-
luğa doğru bir-birini izləməsini, acıq bucağın iti ucu kimi başlanğıc 
görülən bir halın törəmələri şəklində qəbul etsək, dünyada baş verən 
hər bir hadisəni qanunayuğun bir prosesin bu ardıcıllıqdan doğan və 
sonsuzluğa doğru inkişaf edən nizamlı bir hal olduğunu müşahidə 
edərik və hər hansı bir gələcək hadisənin hazırlanmasında keçmi-
şin zəmin yaratdığını anlayırıq. Fəxriyyə üçün də həyatını dəyişən 
o gün, bəlkə də həyatının əvvəlki mərhələlərində yaranmış zəminin 
həyata keçməsinin qanunauyğun nəticəsi idi. Belə bir halı heç vaxt 
gözləmirdi Fəxriyyə. Bəlkə də hər an onun gələcəyinin belə olacağı-
nı yanında min dəfələrlə təkrarlansaydı da inanmazdı Fəxriyyə tale-
yin belə bir dönüşlü nöqtəsinə. İnsanlar həmişə onları qarşıda nələr 
gözlədiyindən xəbərsiz olacaqlar. Elə ona görə də sevəcəklər həyatı. 
Sərt dönüşləri ilə, gözlənilməz hadisələri ilə onlar üçün maraqlı və 
sirli olan həyatı. Həyatın anları elə sirli şəkildə duyğularımıza ecaz-
458
karlıqla təsir edərək inkişaf edir ki, həyatda baş verən hadisələr elə 
gözəgörünməz şəkildə bir-biri ilə bağlanır ki, insan heyrət edir bütün 
bunlara, yalnız heyrət edir. Bəlkə də bəzən onlar nədənsə həyatın 
belə sirli oyunları ilə rastlaşaraq heyrət edərkən heç də düşünmürlər 
ki, hər bir hadisə həyatda baş verən real həyat hadisələrindən hazır-
lanır, yalnız bəlkə də yaranma səbəbləri bilinmədiyindən insançün 
belə heyrətamiz görünür.
Sağlam ruh və psixologiyaya malik olmayanlar əksərən taleyin 
həyatlarında baş verən sərt dönüşlərinə, bir qədər sirli görünən həyat 
hadisələrinə, ümumiyyətlə, səbəbini bilmədikləri üçün təsadüflər 
adlandırdıqları bir çox həyat hadisələrinə möcüzəli şəkildə baxır-
lar. Düzdür, Fəxriyyənin taleyində də həyatın dönüş nöqtəsi çox 
sərt və gözlənilməz olmuşdur. Lakin Fəxriyyə uzun illər bəlkə də 
özünə də etiraf etmədiyi daxili bir duyğu ilə istədiyindən, razı qal-
mışdı taleyin bu sərt dönüşündən. O anlayırdı ki, özü heç vaxt qur-
tara bilməyəcəkdi daxili iztirablarının əlindən. Fəxriyyə hiss edir-
di ki, heç vaxt həyatının belə bir şəkildə inkişaf edəcəyini ağlına 
belə gətirməzdi. Lakin bu artıq belə idi. Hər şey arxada qalmışdı. 
Yuxusuz gecələr də, ona əzab verən daxili iztirablar da. İndi o keçən 
günləri Fəxriyyə yalnız yuxu kimi xatırlayırdı, həm də gülümsəyirdi 
o anları xatırlayanda Fəxriyyə. Bəlkə də indi çox sadə görünən bir 
vəziyyətə, bir vaxt çaşqınlıqla çıxış yolu tapmayıb iztirab çəkdiyi 
üçün öz sadəlövlüyünə gülümsəyirdi.
***
İsti günlərin birində Elçinlə Fəxriyyə çimərlikdə idi. Günəş üfüq 
boyunca açıq səmada parlayır, dəniz titrək ləpələrlə mirvari kimi 
bərq vururdu. Çimərlikdən dənizə doğru bir qədər uzaqda dəstə-
dəstə qağayılar halay vurub uçuşurdular. Bəlkə də çimərlikdəki 
459
səs-küydənmi, ya da bir qədər aralı olduğundanmı onların özləri 
görünsə də səsləri tək-tək, həm də güclə eşidilirdi. Parlayan günəş 
ötən gecənin şehli nəfəsini də sahil qumlarının üstündən götür-
müşdü. Artıq sahil qaramtıla çalan bir kölgə şəklində uzanmır, bo-
zumtul karvan yolunu xatırladırdı. Mavi dənizlə qovuşan qumlu 
sahilin birləşdiyi sərhəd zolağı maviliklə bozluq arasında qara, la-
kin üstündə ağ köpüklər hərəkət edən bir zolaq kimi diqqəti daha 
çox cəlb edirdi. Daha çox uzaqlarda insan təxəyyülünün illüziyası 
olan bir nöqtədə sanki üfüqlə dəniz bir-biri ilə birləşirdi. Bəlkə də 
həyatın belə təbiiliyi, həm də başqa cür ola bilərdimi sualı ilə özünə 
müraciət edəndə, bir qədər sirli görkəmdə hiss olunmağı insanda 
həyata qarşı yaşamaq meylini daha da gücləndirirdi. Lap uzaqlar-
da bəlkə də üfüqlə dənizin birləşdiyi təsəvvür olunan nöqtədə kiçik 
qara kölgələr görünürdü. Üfüqdəki bu qara bulud topalarına bənzər 
ləkələr parlaq, aydın, günəşli səma ilə bir təzad təşkil edirdi. Elə bir 
təzad ki, həyatda yaşamaq eşqinə uyan insanlar bəlkə də dənizdə bu 
gün üçün hazırlanan bir tufanın insan hissiyyatı ilə duyula biləcək 
ilk əlamətlərinə laqeyd yanaşdığından hiss edə bilməzdilər. Bəlkə 
də çimərlik insanla təbiətin bir-birinə daha çox qovuşduğu bir yer-
dir. Gecələr ulduzlu səmanın füsunkarlığı altında, öz sakit görkəmi 
ilə seçilən bu yer, gündüzlər insan bolluğunda itən səs-küylü bir 
həyatla tam bir ziddiyyət təşkil edirdi. Bütün bunlar Fəxriyyə ilə El-
çini bir-birinə daha çox doğmalaşdırır, yaxınlaşdırırdı. Adamla dolu 
olan çimərliyin də özünəməxsus qaynar həyatı var. Xoş gəlirdi bu 
qaynarlıq Elçinə də, Fəxriyyəyə də. Elçin əllərini daraqlayıb başının 
altına qoyaraq arxası üstə uzanmışdı. Dənizdən yenicə çıxdığından 
yaş saçları arxaya doğru daha çox meyilli idi. Fəxriyyə isə dənizdən 
yenicə çıxıb gəlirdi. Çiyinlərinə tökülən yaş saçları hələ günəşdən 
o qədər də qaralmamış ağ boynunda hərəkət etdikcə dalğalanırdı. 
460
Mavi çimərlik paltarında o, dənizdən çıxmış bir su pərisini xatırla-
dırdı. Elçin ona yaxınlaşan Fəxriyyədən öz qadını kimi yox, bəlkə də 
insan hissiyyatını öz gözəlliyi ilə oxşayan bir varlıq kimi həzz alırdı. 
Fəxriyyə, deyəsən, Elçinin məstanə baxışlarını öz üzərində hiss etdi 
və gülümsədi. Gülərkən onun badamı gözləri bir qədər süzüldü və 
yanaqlarında iki güclə hiss olunacaq batıq əmələ gəldi. Bu onu daha 
da gözəlləşdirdi. Bəlkə də bu gözəl varlığın yalnız özünə məxsus 
olduğunu düşündüyündənmi, ya da nədəndisə xoş bir duyğu ilə El-
çin də gülümsədi. Gülümsəyərkən onun mirvari kimi ağ dişləri bit 
anlıq onun tunc rəngli sifətindən seçildi. Nədənsə Fəxriyyəyə daha 
güclü və gözəl göründü bu görünüşü ilə o. Xoş əhval yaradan ətraf 
mühitin gözəlliyi insan düşüncələrinə də sirayət edir bəzən. Hər hal-
da Fəxriyyəyə də, Elçinə də həyat daha gözəl və ürəkaçan görünür-
dü. Fəxriyyə də yaxınlaşıb Elçinin böyründə isti qumsallıq üzərində 
uzandı. Ona elə gəldi ki, bəlkə də indiki qədər Elçinə heç vaxt yaxın 
olmamışdır. Bu anlarda Elçinli bir dünyanın ailə istəyi Bəxtiyar sev-
gisi ilə bir bərabərlik təşkil edirdi Fəxriyyənin qəlbində. Fəxriyyə 
bunun yeganə səbəbini Elçinin daha ona qarşı laqeyd olmamasında 
görürdü. Bayaq üfüqdə güclə seçilən qara buludlar xeyli yaxınlaşmış 
və daha böyük görünürdü. Dənizdən sahilə doğru sərin meh əsirdi. 
Bu meh adamın burnuna dəniz yosunu qoxusu gətirirdi. Qara bulud-
lar indi tam aydınlığı ilə hiss olunsa da, o qədər də həyəcanlı təsir 
oyatmamışdı çimərlikdə olanların simasında. Ancaq tək-tək adamlar 
suya baş vurur və çıxıb geyinmək üçün bədənlərinin açıq havada bir 
qədər qurumasını gözləyirdilər. Bir qisim adamlar isə ya sahildə isti 
qum üzərində uzanır, ya da dənizdə çimirdilər. Artıq Fəxriyyəgilin 
çimərliyə gəldikləri xeyli vaxt idi. Bəlkə də bir-birinə özlərini daha 
yaxşı hiss etdiklərindən, onlar xoş bir duyğu ilə yanaşı uzanıb söhbət 
edir və vaxtın necə keçdiyini hiss etmirdilər. Onların söhbətləri 
bir-birinə elə xoş təsir bağışlayırdı ki, birdən ətrafa nəzər salanda 
461
çimərlikdəki adamların yarıbayarı azaldığını hiss etdilər. Qara bu-
lud topası artıq dənizdə daha coşğunluğu ilə hiss olunan küləklə 
daha qorxunc görünürdü. Lakin hələ bu təhlükə deyildi. Bəlkə də 
öz coşqunğulu ilə daha cəlbedici olurdu dəniz. Bu coşqunluq Elçini 
də, Fəxriyyəni də özünə cəlb etdi. Bəlkə də öz xumarlığı ilə məst 
olmuş duyğuları da ehtirasla birləşərək onlarda bu coşğunluğa baş 
vurmaq həvəsi oyatdı. Gülə-gülə, bir-birini qova-qova onlar dənizə 
baş vurdular. Mavi suların qoynunda bir dəstə çiçəyi xatırladırdı 
Fəxriyyə, öz xumar gülüşləri ilə, uzun kiprikləri ilə, boynuna, bo-
ğazına səpələnən qara qıvrım telləri ilə. Elçin bunları hiss etdikcə 
əvvəllər heç bir vaxt duymadığı vurğun bir istəklə yeni bir həyatda 
yaşayırdı sanki. Onlar bir müddət beləcə çılğın bir ehtirasla qoşa 
üzdülər dənizdə. Birdən sahildə qoyulan gözətçi məntəqəsindən səsi 
xeyli uzaqlarda eşidilən belə bir çağırış eşidildi: 
– Hamı sahilə çıxsın, tufan gözlənilir, tufan gözlənilir. Aydın-
ca eşidilən bu səs onları ayırdı öz çılğınlıqlarından. Doğrudan da 
onlar sahildən xeyli uzaqlaşmışdılar. Az qala keçilməsi təhlükəli 
olan işarələr qoyulmuş sərhədə çatmışdılar. Dəniz isə bayaq onlar 
suya atıldığı andan daha qorxunc və bəlkə də qəzəbli idi. Elçin də, 
Fəxriyyə də bunu hiss etdiyindən bir-biri ilə sözləşiblərmiş kimi 
sahilə doğru üzdülər. İndi artıq onların çılğınlıqları ötmüş və bir 
qədər sakit görünürdülər. Lakin həm də artıq qəzəblə coşan dəniz 
onlarda təhlükəyə qarşı çılğın, ehtiraslı başqa bir meyl oyadırdı. Sa-
hil yaxında idi. Bir təhlükə baş verərdisə, sahilə çıxmaq o qədər də 
çətin olmazdı. Yavaş-yavaş dənizdə qalanların sayı tamam azalırdı. 
İndi onları barmaqla saymaq mümkün olardı. Deyəsən bunu hiss 
etdiyindən Elçin Fəxriyyəyə dedi: 
– Daha bəsdir, gəl sahilə çıxaq. Özü isə sahilə tərəf üzməyə baş-
ladı. Fəxriyyə sahilə nəzər salıb, sən get, mən də gəlirəm deyib sahi-
462
lin yaxınlığından doğan bir arxayınlıq hissi ilə cavab verdi. Deyəsən, 
Elçin də sahilin yaxınlığını hiss edib onunla razılaşdı. Bir neçə 
dəqiqədən sonra Elçin artıq sahildə idi. O, Fəxriyyənin dənizdən 
çıxmasını gözləyə-gözləyə adamları seyrəlmiş sahilə baxaraq düşü-
nürdü: 
– Doğrudan da, həyat gör necə də dəyişkəndir. Kimin ağrına 
gələrdi ki, bayaqkı parlaq günəşli günü belə bir tutqun küləkli hava 
əvəz edəcəkdir. Birdən bərk tufan qopdu. Bu elə qəfil baş verdi ki, 
Elçin bir an heç bir şey aydınlaşdıra bilmədi. Bir andan sonra ağlına 
gələn ilk düşüncə Fəxriyyənin dənizdə olması oldu. O, tez Fəxriyyəyə 
sarı baxdı. Elə bu an şahə qalxmış böyük bir dalğanın qoynunda ça-
balayan Fəxriyyəni gördü və onun qışqırtısını eşitdi. O batırdı. Bir 
neçə an nə edəcəyini bilməyib özünü itirən kimi oldu Elçin. Bu an 
onun yanında bir nəfər də peyda oldu. Bu təsadüfən sahildə olan 
Bəxtiyar idi. O da Fəxriyyəni görmüşdü. Qəzəblə kükrəyən dalğala-
rın qoynunda ölümlə həyat arasında çırpınan Fəxriyyə, son qüvvəsini 
toplayıb sahilə boylananda onların hər ikisini gördü və onların hər 
ikisindən kömək umdu. Fəxriyyə bu adamlardan ona görə kömək 
umdu ki, birinə öz ailə taleyi ilə bağlanmışdı, o birinə isə öz qəlbini 
vermişdi. Fəxriyyə bu adamlardan ona görə kömək umdu ki, hər iki-
si doğma və yaxın idi onun üçün. Fəxriyyə sövq təbii hiss etdi ki, 
yalnız bu adamlar kömək edə bilərlər ona, bəlkə də öz həyatları ilə 
riskə gedib bu təhlükəli anda. Ölümlə həyat sərhədləri arasında in-
sanın fikirləri nə sürətlə işləyirmiş, İlahi. Bu son anda Fəxriyyə həm 
də hiss etdi ki, əgər sağ qalarsa, illərdən bəri ona əzab verən daxi-
li çəkişmələrinə son qoyulacaq bu gün. Bu təhlükəli anda Fəxriyyə 
həm də hiss etdi ki, qadın duyğularının da özünə məxsusluğu var-
mış sən demə. Bu anlarda qadın marağının ölüm təhlükəsindən də 
güclü olduğunu aydınlaşdıra bilmədiyi məhəbbət hissi ilə ailə bağ-
463
lılığının hansının daha güclü olduğunu aydınlaşdıracaqdı bu anlar. 
Bunu aydınlaşdırmaq üçün Elçinin, ya Bəxtiyarın birinci onu xilas 
etmək üçün bu təhlükəli anlarda suya atılması son qərarı verəcəkdi, 
Fəxriyyənin qəlbində. Həm də Fəxriyyə ürəyində qət etdi ki, əgər 
sağ qalacaqsa, o, ömrü boyu birinci onu xilas etmək üçün suya atı-
lan kəsin olacaq və onu sevəcəkdir. Lakin son anda Fəxriyyə bunu 
gördümü? Daha qəzəbli bir dalğa onu öz qoynuna aldı. Bu anlarda 
təsadüfən sahildə olan Bəxtiyar, yalnız bir neçə an tərəddüd edən 
Elçinin yanında idi. Bəxtiyar üçün bu bir neçə an kifayət idi ki, 
özünü Elçindən qabaq dənizə atıb Fəxriyyəni xilas etməyə çalışsın. 
Bəxtiyar Fəxriyyə üçün ölümə belə hazır idi. Lakin Fəxriyyənin 
gözündə Elçini özündən daha yüksək etmək üçün, bəlkə də dağıla 
biləcək bir ailəni fəlakətdən qurtarmaq üçün Elçini özündən irəli bu-
raxmaq istədi. Keçən bu bir neçə an ona elə uzun göründü ki, əgər 
Elçin bir an da daha artıq tərəddüd etsəydi daha dözə bilməyib atı-
lacaqdı dənizə Bəxtiyar. Lakin Elçin atıldı bu an qəzəblə kükrəyən 
dalğaların qoynuna. Deyəsən, Fəxriyyə də yarıhuşsuz halda, bayğın-
lıq həddində gördü bunu və huşunu itirdi. Onun qıvrım telləri bir an 
ilğım kimi göründü qəzəbli dalğaların qoynunda və yenə də sulara 
qarışdı. Gözlərində yaş, öz məhəbbətini iradəsinin son gücü hesa-
bına qurban verən Bəxtiyar atıldı dənizə. O, yalnız ona görə dənizə 
atıldı ki, birdən Elçin Fəxriyyəni xilas edə bilməz. O, yalnız ona 
görə dənizə atıldı ki, o, Elçindən heç də cəsarətsiz deyildi. O yalnız 
Elçini ona görə irəli buraxdı ki, Fəxriyyə aldansa da hiss etsin ki, 
Elçin onu Bəxtiyardan daha çox sevir. Həm də Bəxtiyar anladı ki, 
Elçinin suya atılmasını görsə də, Bəxtiyarın suya atılmasını görmədi 
Fəxriyyə. Bəlkə də Elçin birinci suya atılanda Fəxriyyə dalğaların 
qəzəbindən daha çox ona görə huşunu itirdi ki, illərdən bəri həvəslə 
Bəxtiyar sevgisindən qurduğu bir məhəbbət məbədinin uçduğunu 
hiss etdi öz qəlbində. Daha o, heç vaxt bilməyəcəkdi ki, bu uçmuş 
sevgi məbədinin bütün ağırlığını öz məhəbbətini bir ailə dağıntısının 
qarşısını almaq üçün qurban vermiş Bəxtiyar öz çiyinlərində daşı-
yacaqdı. Bəxtiyarın gözləri qarşısında dünyada hamıdan artıq sev-
diyi Fəxriyyəni Elçin öz çiyinlərində sahilə doğru aparırdı. Bəxtiyar 
üçün dünyanın bütün qadınlarından zərif və gözəl görünən Fəxriyyə 
öz ağ, yumşaq hərarətli qollarını huşsuz halda Elçinin boynuna dola-
mışdı. Bəxtiyar bunu da gördü və öz hönkürtüsünü özü də eşitməmək 
üçün qəzəblə çağlayan dənizin dərinliklərinə baş vurdu. Bu an batanları 
xilas edən kater Elçinlə Fəxriyyəni qorxunc dalğaların qoynundan götü-
rüb sahilə çıxardı. Bəxtiyar bir də başını qaldıranda bu mənzərəni gördü 
və dənizin daha uzaq dərinliklərinə baş vurdu. Sanki qəzəblə kükrəyən 
dalğaların coşqunluğunda öz qurban verdiyi məhəbbətinin son vida 
nəğmələrini dinləyirdi o. Sanki qəzəblə kükrəyən dalğaların qoynunda 
ölümə həsəd apara-apara yaşayırdı. Fəxriyyə isə artıq xilas olunmuş-
du. Sahilə çıxandı yarıhuşsuz halda gözlərini açdı, özünü Elçinin qolları 
arasında görüb körpə bir uşaq kimi gülümsədi və gözlərini yumdu. El-
çin onun dodaqları arasından bu pıçıltını eşitdi: 
– Səni sevirəm Elçin. Çoxdan gözlədiyi bu sözlər Elçinin Fəxriyyə 
sevgisi ilə döyünən qəlbinin ən böyük mükafatı oldu. Bu anlarda yeni-
dən huşunu itirənədək Fəxriyyə Bəxtiyarı bir daha xatırladı və hiss etdi 
ki, həyatda yoxdur artıq bu andan onu sevən Bəxtiyar. Yalnız bir kəs 
sevir onu, o da Elçindir. Həyatda yoxdur artıq əvvəlki ona qarşı laqeyd 
Elçin də. Artıq xilas olmuş Fəxriyyəni Elçin tez xəstəxanaya çatdır-
mağa tələsdi. Bəxtiyar isə dənizdə itdi, beşik kimi yırğalanan dənizdə. 
Fəxriyyə heç bir vaxt bilməyəcəkdi ki, qəzəblə kükrəyən bu dənizdə 
Bəxtiyar nə qədər göz yaşları axıtdı. Görəsən həmin gün dəniz birinci 
sakitləşdi, yoxsa Bəxtiyar? Fəxriyyə bunu da heç vaxt bilməyəcəkdi.
S O N
