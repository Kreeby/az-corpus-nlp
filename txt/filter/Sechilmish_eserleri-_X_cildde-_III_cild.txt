 1
 
 
 
 
Seçilmiş  
  əsərləri      
 
 2
Redaktor:  
Dilsuz 
 
 
 
 
 
 
 
 
 
 
 
 
 
 
 
 
 
 
 
 
        Elçin.     
 
E46   «Seçilmiş əsərləri» (10 cilddə), 3-ci cild.  Bakı,  
          «ÇINAR-ÇAP» nəşriyyatı, 2005, – 590 səh. 
  
 
 
 
 
 
 
 
 
 
 
 
 
 
 
 
 
 
 
 
 
 
 
 
E 122
4702060200
                                  ©  «ÇINAR-ÇAP», 2005 
 3
 
 
 
 
 
 
 
 
 
 
KİÇİK   PYESLƏR 
 
 
 
 
 4
 
 
 
Cəfər Cabbarlının xatirəsinə 
 
Z a m a n – 1914-cü il avqustun 2-si, axşam. 
M ə k a n – Bakı şəhəri. 
 
Addım səsləri eşidilir. 
 
S ə k i n ə  x a n ı m. Kimdir gələn, Məleykə? 
M ə l e y k ə  x a n ı m. Doktor Mahmud bəydir, ana. 
S ə k i n ə  x a n ı m. Allaha şükür... Tez gəlsin içəri. 
 
Addım səsləri yaxınlaşaraq kəsilir. 
 
D o k t o r  M a h m u d  b ə y. Salaməleyküm, xanımlar. 
S ə k i n ə  x a n ı m. Salaməleyküm, həkim! Buyurun, buyurun, əyləşin. Kürsünü yaxın çək, 
qızım. 
D o k t o r  M a h m u d  b ə y. Zəhmət çəkməyin. 
S ə k i n ə  x a n ı m. Həmişə köməyimizə yetmisiz, həkim. Aslan bəyi uşaqlıqda ölümdən siz 
qurtardınız. Allah sizin canınızı həmişə sağ eləsin, Mahmud bəy. Kişi əldən gedir, həkim, gərək 
yenə də əlinizdən gələni əsirgəməyəsiniz. (Özünü saxlaya bilməyib hıçqırır...) 
D o k t o r  M a h m u d  b ə y. Nə olub, xanım? 
S ə k i n ə  x a n ı m. Kişinin vəziyyəti çox ağırdır, həkim. Dünən günortadan özünü pis hiss 
edirdi. Axşamdan bərk qızdırdı. Səhərə kimi gözümüzü yummamışıq, həkim. Səhər tezdən mən 
düşdüm aşağı ki, mətbəxə baş çəkim, qayıdanda gördüm Kəbleyi yerində yoxdur. Məleykə ilə bütün 
otaqları bir-birinə vurduq, tapa bilmədik. Nökər-qulluqçudan da gördüm deyən olmadı. Təzədən bu 
otağa qayıdanda gördük ki, uzanıb yerində. Deyəsən, zirzəmiyə düşübmüş... 
D o k t o r  M a h m u d  b ə y. Zirzəmiyə? Niyə? 
S ə k i n ə  x a n ı m. Heç baş aça bilmirik, həkim. Heç başa düşə bilmirik ki, səhər sübhdən o 
cür xəstə-xəstə soyuq zirzəmiyə niyə düşmüşdü. Özü də dal qapıdan... Indi, həkim, səhərdən bəri 
heç bir söz demir... Heç bir sözə cavab vermir... 
D o k t o r  M a h m u d  b ə y. Zirzəmidən qayıdandan sonra? 
S ə k i n ə  x a n ı m. Bəli, həkim... 
D o k t o r  M a h m u d  b ə y. Gecə necə, danışırdımı? 
S ə k i n ə  x a n ı m. Danışırdı, həkim... Qorxu düşmüşdü canına... Deyirdi axırım çatıb... Indi 
elə-eləcə baxır adama, vəssalam. (Ağlamsınır.) Özü də... bizi yaxına buraxmır, həkim... Heç qoymur 
ki, əlimiz onun yorğanına toxunsun... 
D o k t o r  M a h m u d  b ə y. Necə yəni yaxın qoymur, xanım? 
  
Məleykə xanım bərkdən hönkürüb ağlayır. 
 
S ə k i n ə  x a n ı m (ağlamsına-ağlamsına). Sakit ol, qızım, sakit ol... Yazıq qız səhərdən əzab-
əziyyət çəkir... Kəbleyiyə yaxın durmaq mümkün deyil, həkim... O saat qışqırır, vurnuxur yerində... 
Bilmirəm nə edək, həkim. Ömründə belə işə düşməmişdik, həkim. (Ağlayır.) 
D o k t o r  M a h m u d  b ə y. Həyəcanlanmayın, xanımlar. Izn verin bir xəstəyə baş çəkək.  
S ə k i n ə  x a n ı m. Buyurun, buyurun bura, həkim, bu otaqda yatır. 
M ə l e y k ə  x a n ı m. Biz də gələkmi, doktor? 
D o k t o r  M a h m u d  b ə y. Nə olar, gəlin.  
 5
S ə k i n ə  x a n ı m. Buyurun içəri, həkim... 
  
Addım səsləri. 
 
D o k t o r  M a h m u d  b ə y. Salaməleyküm, Kərbəlayi Muxtar, axşamınız xeyir. 
 
 Pauza. 
 
M ə l e y k ə  x a n ı m. Ata, doktor Mahmud bəy gəlib. 
 
Pauza.  
 
D o k t o r  M a h m u d  b ə y. Kərbəlayi Muxtar, nə olub sizə?.. Heç nədən çəkinməyin. Bu 
saat müayinə edərik sizi, hər şey düşər qaydasına. 
S ə k i n ə  x a n ı m. Allah sizdən razı olsun, həkim. 
K ə r b ə l a y i  M u x t a r (bərkdən). Yox!.. 
D o k t o r  M a h m u d  b ə y. Kərbəlayi Muxtar... 
K ə r b ə l a y i  M u x t a r (bərkdən qışqırır). Yo-ox!.. 
M ə l e y k ə  x a n ı m (həyəcanla). Ata!.. 
K ə r b ə l a y i  M u x t a r. Yo-ox!.. 
D o k t o r  M a h m u d  b ə y. Kərbəlayi Muxtar, siz uşaq deyilsiniz ki, həkimdən qorxursunuz! 
Ikicə dəqiqə müayinə edəcəyəm sizi, vəssalam. Yorğanı aşağı çəkin. 
K ə r b ə l a y i  M u x t a r. Yo-x-ox!..  
S ə k i n ə  x a n ı m. Kəbleyi... 
K ə r b ə l a y i  M u x t a r. Yo-ox!.. Yo-ox!.. 
D o k t o r  M a h m u d  b ə y. Ikicə dəqiqə çəkəcək... 
K ə r b ə l a y i  M u x t a r (daha da bərkdən qışqırır). Va-a-ay!.. 
M ə l e y k ə  x a n ı m. Ata!.. 
S ə k i n ə  x a n ı m. Kəbleyi!.. 
K ə r b ə l a y i  M u x t a r. Va-ay! Va-ay!.. 
D o k t o r  M a h m u d  b ə y. Yox, belə mümkün deyil. 
M ə l e y k ə  x a n ı m. Bəs, necə olsun, doktor? 
S ə k i n ə  x a n ı m. Kişi əldən gedir, həkim... 
D o k t o r  M a h m u d  b ə y. Bu cür müayinə etmək mümkün deyil, xanım. Xəstə çox 
həyəcanlıdır, həddən ziyadə. 
 
Səkinə xanımla  Məleykə xanım  
hıçqıra-hıçqıra ağlayırlar. 
 
S ə k i n ə  x a n ı m. Keçək o biri otağa? 
D o k t o r  M a h m u d  b ə y. Buyurun... 
  
 Addım səsləri.  
 
S ə k i n ə  x a n ı m. Necə olacaq, həkim? 
D o k t o r  M a h m u d  b ə y. Xəstənin əsəbləri çox pozulub, xanım. 
S ə k i n ə  x a n ı m. Özü də qızdırma içindədir, sifəti dəyişib tamam... Gözləri də birtəhər olub, 
həkim, gördünüz gözlərini?.. 
D o k t o r  M a h m u d  b ə y. Elədir, görkəmi çox pisdir. Ancaq müayinə etdikdən sonra bir 
kömək göstərmək mümkündür. 
 6
M ə l e y k ə  x a n ı m. Sinəsinə fikir verdinizmi, doktor, gördünüzmü necə şişib?.. 
D o k t o r  M a h m u d  b ə y. Nəsə bir anormallıq var, düzdür. (Fikirli) Doğrudur... 
 
Addım səsləri. 
 
S ə k i n ə  x a n ı m. Gələnlər kimdir, Məleykə? 
M ə l e y k ə  x a n ı m. Hacı Kazımağagildir, ana. 
S ə k i n ə  x a n ı m. Yenə qoçusuyla? 
M ə l e y k ə  x a n ı m. Qoçusuyla, bir də Çəpiş bəylə... 
 
Addım səsləri tələsik yaxınlaşaraq kəsilir. 
 
H a c ı  K a z ı m a ğ a (hövsələsiz). Salaməleyküm, bacılar! Bu nə xəbərdir şəhərə yayılıb?! 
Kəbleyiyə nə olub? 
S ə k i n ə  x a n ı m. Kəbleyi bərk xəstədir, Hacı... 
H a c ı  K a z ı m a ğ a. Ba-a!.. Xəstə onun düşmənləri olsun! Işə bax ha?.. Nədir xəstəliyi, 
bacım? Mahmud bəy, salaməleyküm, nə olub Kəblə Muxtara? 
D o k t o r  M a h m u d  b ə y. Məlum deyil. 
H a c ı  K a z ı m a ğ a. Necə məlum deyil? Nöşün? 
S ə k i n ə  x a n ı m (ağlamsına-ağlamsına). Kəbleyi qoymur ey, həkim baxsın. Heç kimi 
buraxmır ki, çarpayısına yaxınlaşsın. 
H a c ı  K a z ı m a ğ a. Ba-a!.. Işə bax ha-a!.. Yəni ağırdır, bacım? 
S ə k i n ə  x a n ı m (ağlayır). Ağırdır, Hacı... 
H a c ı  K a z ı m a ğ a. Bay səni!.. 
Ç ə p i ş  b ə y. Dağ da yerindən qoparmış!.. Ey gidi dünya!.. 
H a c ı  K a z ı m a ğ a. Puf!.. Alə, Çəpiş bəy, keç o tərəfdə dur demirəm sənə səhərdən? Araq 
iyi öldürdü məni... 
Q o ç u  H ə s ə n q u l u. Tez elə, alə, çekil yanından qədeşin! 
Ç ə p i ş  b ə y. Çəkildim.  
H a c ı  K a z ı m a ğ a. Zalım balası, yayın istisində bir belə də araq dümləmək olar?.. Bacım, 
yəni heç kimi yavuq buraxmır? 
S ə k i n ə  x a n ı m. Heç kimi... 
H a c ı  K a z ı m a ğ a. Yəni bu həkim Mahmud bəyi də? Alə, bu ki, Allahın ən sakit 
bəndəsidi!.. 
S ə k i n ə  x a n ı m (ağlayır). Heç kimi, Hacı, bizi də... 
H a c ı  K a z ı m a ğ a. Ba-a!.. 
D o k t o r  M a h m u d  b ə y. Həyəcanlanmayın, xanım. 
H a c ı  K a z ı m a ğ a (yavaşdan). Mahmud bəy, yəni Kəbleyinin işi xarabdı?  
D o k t o r  M a h m u d  b ə y. Görkəmi yaxşı deyil. 
H a c ı  K a z ı m a ğ a (daha da yavaşdan). Yəni deyirsən lap o dünyalıqdı? 
D o k t o r  M a h m u d  b ə y. Sizin gözünüz gülür, elə bil, sevinirsiniz? 
H a c ı  K a z ı m a ğ a (acıqlı). Bu nə sözdü, Mahmud bəy? Mənnən zarafat olmaz ha!.. Kəblə 
Muxtarla mən qırx ilin dostuyuq, tonnan duz-çörək kəsmişik, kampanion olmuşuq!.. (Bərkdən) 
Bacım, bəlkə Həsənquluya deyim, Kəbleyinin əl-qolunu tutsun, həkim ona baxsın?  
M ə l e y k ə  x a n ı m. Yox, yox!.. 
D o k t o r  M a h m u d  b ə y. Belə yaramaz, Hacı! 
Q o ç u  H ə s ə n q u l u. Nöş yaramaz, alə? Alə, qədeşə yaramaz deyirsən?! 
H a c ı  K a z ı m a ğ a. Kəs səsini! 
Q o ç u  H ə s ə n q u l u. Baş üstə, qədeş!  
 7
S ə k i n ə  x a n ı m. Bircə qurbanı olduğum Aslan bəy gəlib çıxsaydı!..  
H a c ı  K a z ı m a ğ a. Aslan bəy? Bəyəm Aslan bəy gəlir, bacım? 
S ə k i n ə  x a n ı m. Bir həftə bundan əqdəm Fitilbörkdən qatara minib çıxıb. Bu gün-sabah 
burda olsun gərək. 
H a c ı  K a z ı m a ğ a (yavaşdan). Paho!.. (Bərkdən) Nə tez təhsili sona yetdi?.. Mərhəba!.. 
Bacım, bəlkə mən Kəbleyiyə təsir edə bildim?  
 
 Kiçik pauza.  
 
S ə k i n ə  x a n ı m. Gedək, həkim? 
D o k t o r  M a h m u d  b ə y. Nə olar, gedək. 
S ə k i n ə  x a n ı m (Hacı Kazımağaya). Buyurun içəri. 
 
Addım səsləri.  
  
H a c ı  K a z ı m a ğ a. Kəbleyi, olmasın azar? 
Pauza.  
 
Kəbleyi, mənəm, Hacı Kazımağadı... 
M ə l e y k ə  x a n ı m. Ata, Hacı Kazımağa gəlib. 
  
Pauza.  
  
H a c ı  K a z ı m a ğ a. Kəbleyi, and olsun Allaha, eşidəndə ki, düşmüsən yorğan-döşəyə, 
kontorda yer titrədi ayağımın altında!.. 
Q o ç u  H ə s ə n q u l u (yavaşdan). Canuva can, qədeş!  
H a c ı  K a z ı m a ğ a. Kəbleyi, ay Kəbleyi!.. 
  
Pauza. 
 
Alə, səndə nə var ki, düşmüsən yorğan-döşəyə?.. Əyib döyül?.. Dayan, mən özüm səni bir 
balaca dikəldim, Mahmud bəy baxsın sənə. Bax, belə, bax...  
K ə r b ə l a y i  M u x t a r (bərkdən tüpürür). Tfu!   
H a c ı  K a z ı m a ğ a (özündən çıxmış halda). Alə, mənim üzümə tüpürürsən?  
M ə l e y k ə  x a n ı m. Ata!.. 
Q o ç u  H ə s ə n q u l u. Alə, qədeşin üzünə tüpürürsən?!  
H a c ı  K a z ı m a ğ a. Mənim a-a!.. 
Q o ç u  H ə s ə n q u l u. Sən öləsən, qan tökəcəyəm!.. 
H a c ı  K a z ı m a ğ a. Alə, dünənəcən baqqal idün, uçastokun fantan vurdu, qudurdun? Üzümə 
tüpürürsən, hə?!  
D o k t o r  M a h m u d  b ə y. Sakit olun, ağalar! 
H a c ı  K a z ı m a ğ a. Qurban olasan burdakı arvad-uşağa!.. Yoxsa... 
S ə k i n ə  x a n ı m. Hacı... 
H a c ı  K a z ı m a ğ a. Yaxşı, bacım, onda mən keçdim o biri otağa. Alə, Həsənqulu! 
Q o ç u  H ə s ə n q u l u. Bəli, qədeş! 
H a c ı  K a z ı m a ğ a. Gəl dalımca. 
Q o ç u  H ə s ə n q u l u. Baş üstə, qədeş! 
  
 Addım səsləri.  Çəpiş bəy gülür. 
 
 8
D o k t o r  M a h m u d  b ə y. Nəyə gülürsünüz, Çərkəz bəy? 
Ç ə p i ş  b ə y. Əvvəla, Çərkəz bəy yox, Çəpiş bəy, doktor. Çərkəz bəy atası ölənə qədər idi. 
Ikincisi də, dünyanın işlərinə gülürəm, doktor Mahmud bəy. Dünyanın işlərinə də iki cür gülmək 
mümkündür. Birincisi mənim kimi gülmək, ikincisi də «Molla Nəsrəddin»in naşiri və sizin əziz 
dostunuz Mirzə Cəlil kimi gülmək. 
D o k t o r  M a h m u d  b ə y. Hər halda yaxşı deyil. Ağır xəstə var. 
Ç ə p i ş  b ə y. Mənə yox də, doktor... Ağır xəstə o deyil, ağır xəstə bu dövrandır... 
S ə k i n ə  x a n ı m. Çərkəz bəy, biz nə hayda, siz nə hayda... 
Ç ə p i ş  b ə y. Bağışlayın, xanım. Üzr istəyirəm iki min dəfə. 
M ə l e y k ə  x a n ı m. Ata, izn ver, heç olmasa, başının altını düzəldim. Boynun yastıqdan 
düşüb... 
K ə r b ə l a y i  M u x t a r. Yox!.. 
D o k t o r  M a h m u d  b ə y. Zənənləri incitmək yaramaz, Kərbəlayi Muxtar... 
K ə r b ə l a y i  M u x t a r. Yox!.. 
S ə k i n ə  x a n ı m. Ay kişi, belə münasibət olmaz axı... Niyə qoymursan sənə yaxın duraq? 
Nə olub axı?..  
K ə r b ə l a y i  M u x t a r. Yox!.. Yox!.. (Qışqırır.) Va-ay!.. 
H a c ı  K a z ı m a ğ a (o biri otaqda). Gör nə böyürür! Öküz oğlu öküz! Elə bil üç yaşında 
dananın xayası qalıb qapı arasında! 
Q o ç u  Hə s ə n q u l u. Qan tökəcəyəm, qədeş! 
H a c ı  K a z ı m a ğ a. Kəs səsini, səfeh oğlu səfeh!  
Q o ç u  H ə s ə n q u l u. Qədeş... 
H a c ı  K a z ı m a ğ a. Kəs! 
Q o ç u  H ə s ə n q u l u. Baş üstə, qədeş... 
S ə k i n ə  x a n ı m. Ay Allah, bu nə pis gündü belə biz düşmüşük!.. Bu nə dərddi belə!.. 
M ə l e y k ə  x a n ı m. Ay ata!.. 
D o k t o r  M a h m u d  b ə y. Sakit olun, xanımlar, sakit olun. Gəlin bu biri otağa, gəlin. 
 
Addım səsləri.  
  
 H a c ı  K a z ı m a ğ a. Noldu, Mahmud bəy, bu nə qışqırıqdı belə?  
D o k t o r  M a h m u d  b ə y. Kərbəlayi Muxtar heç kimi özünə yaxın buraxmır. 
H a c ı  K a z ı m a ğ a. Bay səni! 
 
Addım səsləri. 
 
S ə k i n ə  x a n ı m. Kimdi gələn? 
M ə l e y k ə  x a n ı m. Karapetovdur, ana. 
H a c ı  K a z ı m a ğ a. Nə, Karapetov? Ay səni, tülkü oğlu tülkü!.. Alə, Həsənqulu! 
Q o ç u  H ə s ə n q u l u. Bəli, qədeş! 
H a c ı  K a z ı m a ğ a. Gəl dur yanımda.  
Q o ç u  H ə s ə n q u l u. Baş üstə, qədeş! 
 
 Addım səsləri yaxınlaşaraq kəsilir. 
 
K a r a p e t o v. Axşamınız xeyir, xanımlar! Salaməleyküm, ağalar! 
H a c ı  K a z ı m a ğ a (heç kimə macal vermir). Alə, Karapetov, səndən nə əcəb? Balam, bu 
Kəbleyinin daldasında yüz cür fırıldaq, fitnə-fəsad düzəldən sən deyildün? Indi nə olub, ürəyün 
yanır? 
 9
K a r a p e t o v. Xacı, yaxşı deyil, ayıpdı, biz din ayrı qardaşıq Kəbla Muxtarla! 
H a c ı  K a z ı m a ğ a. Ay sən öləsən, Vartan! Burnuva başsız mədən iyi, paroxod iyi gəlib, 
indi qardaş olmusan?! Kəbleyinin milyonları çəkib gətirib səni? Belə sənin kəlləpaça başun haqqı!.. 
Karapetov. Xacı... 
H a c ı  K a z ı m a ğ a (aman vermir). Alə, Vartan, adamı yoxdu bəyəm Kəbleyinin? Ürəyindən 
keçir ki, uçastokundan-zadından qoparasan? Istəyirsən yenə camaatı tovlayıb milyonları cibiştanuva 
yığasan? Ay sən öləsən! 
K a r a p e t o v. Ara, mən sən deyiləm ki, bu yazıq Çəpiş bəyin atasının var-yoxuna saxib 
oldun, özün də elədin kloun... Indi də gəlib buranı kəsdirmisən ki, müftə para keçsin əlinə.  
H a c ı  K a z ı m a ğ a. Alə, ay hanbal Vartapetin oğlu, sən mənim üzümə qabarırsan?! Itil 
burdan! Tez!  
K a r a p e t o v. Xacı, mən sənin evinə gəlməmişəm. Xanım, əriniz Kabla Muxtarın – Allax 
onun ömrün uzun eləsin – advokatlarıyla bir-iki danışığım var sabax. Amma əvvəl sizlə bir-iki 
sözüm var. 
H a c ı  K a z ı m a ğ a. Nə? Mən ölmüşəm bəyəm, Vartan?! Alə, Həsənqulu, bunun mitilini at 
bayıra! 
K a r a p e t o v. Xacı, ayıpdı... 
D o k t o r  M a h m u d  b ə y. Axı, belə yaramaz, Hacı Kazımağa! 
H a c ı  K a z ı m a ğ a. Alə, Həsənqulu, eşitmirsən?! Bas bunu bayıra! 
Q o ç u  H ə s ə n q u l u. Alə, dığa, bas bayıra! Tez elə, tez!.. 
K a r a p e t o v. Xanım, bura kimin evidi? Mən kimin evinə gəlmişəm? 
S ə k i n ə  x a n ı m. Ay kişilər... 
H a c ı  K a z ı m a ğ a (aman vermir). Həsənqulu!  
Q o ç u  H ə s ə n q u l u. Alə, dığa, tez elə, çaxaram başuva patronları! Bas bayıra!  
K a r a p e t o v. Yaxşı! Yaxşı, Xacı! Bizimki qalsın soraya! Bunun altın çox çəkərsən! Yaxşı, 
qoçu Xasanqulu! Sabah Ohanı göndərrəm, doğrar səni, onda bilərsən qoçu Ohan kimdi!.. Yaxşı, 
getdim mən... 
H a c ı  K a z ı m a ğ a. Bir dənə qara daş da dalunca! 
 
Addım səsləri uzaqlaşır. 
 
S ə k i n ə  x a n ı m. Ay kişilər, burada dağ boyda kişi əldən gedir, siz nə haydasız? 
H a c ı  K a z ı m a ğ a. Kafirdir, bacım, müsəlmançılıqda yaraşmaz bizə ki, bu günümüzdə kafir 
üzü görək, kafir sözü eşidək... 
 
Kiçik pauza.  
 
Nolub sənə, udmusan saruvu? 
Q o ç u  H ə s ə n q u l u. Qədeş... 
H a c ı  K a z ı m a ğ a. Nə qədeş? 
Q o ç u  H ə s ə n q u l u. Qoçu Ohan... 
H a c ı  K a z ı m a ğ a. Alə, mən ölmüşəm ki, sən Ohandan qorxursan? Ala, tut bu əlli manatı, 
tut! 
Pulun xışıltısı eşidilir. 
 
Qoçu Gülbalaya da de gəlsin sabah, adamlarını da gətirsin. 
Q o ç u  H ə s ə n q u l u (sevincək). Baş üstə, qədeş! Allah vurmuşdu Ohanı! Qoçu Ohan... Mən 
ölüm, bir qoçuya bax! Alə, o, mənim qabağımda qoçuluq eliyə bilər?! Qarnın tüstülədəcəyəm sabah 
onun, qoy bir keçsin əlimə!  
 10
S ə k i n ə  x a n ı m. Mahmud bəy, bir çarə qılın bizə! Nə edək Mahmud bəy?.. 
D o k t o r  M a h m u d  b ə y. Xanım, gərək xəstəyə baxasan ki, biləsən nə lazımdır... 
M ə l e y k ə  x a n ı m. Bəs, necə olsun, doktor? 
D o k t o r  M a h m u d  b ə y. Atanıza nevrepatoloq köməyi gərəkdir, xanım. Doktor 
Ditrixsonu dəvət edin, bəlkə kömək edə bildi. Bəlkə atanızı razı sala bildi ki, müayinə edək. 
H a c ı  K a z ı m a ğ a. Sən Allah, Mahmud bəy, bu kafirləri soxma ortaya!.. 
S ə k i n ə  x a n ı m ( sıxıla-sıxıla). Bəlkə... bəlkə qubernatorun arvadı Kəbleyiyə təsir etdi? 
Kəbleyi onun sözünü yerə salmaz... Xətrini çox istəyir... 
H a c ı  K a z ı m a ğ a. Hə, bax, bu başqa məsələ!.. (Yavaşdan) Kəbleyi onun xətrini lap canı-
dildən istəyir... Ağzı nədi istəməsin?.. 
Q o ç u  H ə s ə n q u l u. Canuva can, qədeş! 
S ə k i n ə  x a n ı m. Necə bilirsiz, həkim? 
D o k t o r  M a h m u d  b ə y. Məncə, ancaq doktor Ditrixsonu dəvət etsəniz xeyirli olar. 
H a c ı  K a z ı m a ğ a. Yox, yox!.. Dedik ki, bu kafirləri ortaya soxma də, Mahmud bəy... 
Qubernatorun arvadı yaxşıdır, bacım.  
Ç ə p i ş  b ə y. Hacı, qubernatorun arvadı bəyəm kafir deyil?  
H a c ı  K a z ı m a ğ a (acıqlı). Alə, çəpiş oğlu çəpiş, sənə deməmişəm hədyan-hədyan 
danışma?! Həsənqulu! 
Q o ç u  H ə s ə n q u l u. Bəli, qədeş! 
H a c ı  K a z ı m a ğ a. Tez elə, at bunun mitilini bayıra!.. 
S ə k i n ə  x a n ı m. Hacı...  
Q o ç u  H ə s ə n q u l u. Alə, tez elə, çəpiş, çək qəmişini bayıra!  
Ç ə p i ş  b ə y. Hacı, mən elə demək istəmirdim...  
H a c ı  K a z ı m a ğ a. Yaxşı, yaxşı... Puf!.. Yaxın durma mənə. Yeri get. Ehsan verəndə 
gələrsən. 
S ə k i n ə  x a n ı m. Bu nə sözdür, Hacı? 
Q o ç u  H ə s ə n q u l u. Tez elə, alə! Tökərəm yerə bağırsaqlaruvu.  
Ç ə p i ş  b ə y. Tökərsən, inanıram. Mən inanıram, atam, inanıram. Mənim qoçu Ohanım yoxdu 
axı... 
Q o ç u  H ə s ə n q u l u. Alə, mən qoçu Həsənquluya üçlük atırsan?!  
Ç ə p i ş  b ə y (tələsik). Getdim, getdim... Onsuz da, gərək özümü bir balaca düzəldim... Adam 
gərək samovarın üstündəki çaynik kimi olsun, yəni dəmdə olsun. 
 
Addım səsləri uzaqlaşır. 
 
S ə k i n ə  x a n ı m. Yaxşı deyil axı, Hacı, heç yaxşı deyil... Bu nə sözlərdir? Ehsan-zad nədir? 
H a c ı  K a z ı m a ğ a. Piyaniskədir, bacım. Müsəlmançılıqda yaraşmaz bizə belə ağır 
günümüzdə piyaniskəylə oturub-duraq. 
M ə l e y k ə  x a n ı m. Onu siz gətirmişdiniz bura. 
H a c ı  K a z ı m a ğ a. Tula kimi düşür adamın dalına də, bacım. 
M ə l e y k ə  x a n ı m. Mən sizin bacınız deyiləm. 
H a c ı  K a z ı m a ğ a. Ba-a!.. Adam Hacı Kazımağa əmisinə söz qaytarmaz. Müsəlmançılıqda 
yaraşmaz bizə, bacım. 
M ə l e y k ə  x a n ı m. Dedim ki, mən sizin bacınız deyiləm!.. 
H a c ı  K a z ı m a ğ a (mülayim). Mən düz demirəm, doxtur?.. Bu Çəpiş bəy sülənir adamın 
dalıyca ki, kim bunun boğazına bir az araq tökəcək. Bu da bizim intiligentimiz! Firəngistanda 
universitet qurtarıb gəlib. (Yavaş-yavaş qızışır.) Boyuvu yerə soxum elə sənin! Ala e-e!.. 
D o k t o r  M a h m u d  b ə y. Burada xanımlar var, Hacı! Belə tərzdə danışmaq yaramaz!  
H a c ı  K a z ı m a ğ a (hövsələsiz). Sən də yaman qozqırdırsan a, Mahmud bəy!.. 
 11
D o k t o r  M a h m u d  b ə y (acıqlı). Hacı!  
S ə k i n ə  x a n ı m. Xahiş edirəm sizdən, ağalar, bizə kömək edin, dərdimizə bir çarə qılın... 
H a c ı  K a z ı m a ğ a. Yaxşısı budu, bacım, qubernatorun arvadın gətirək, bir əncam çəksin bu 
işə. (Yavaşdan) Ay əncam çəkdi ha!.. Nina Mixaylovna deyil, kölgəsidi... 
Q o ç u  H ə s ə n q u l u. Canuva can, qədeş! 
S ə k i n ə  x a n ı m. Bəs, kim getsin gətirsin qubernatorun arvadını? 
H a c ı  K a z ı m a ğ a. Həsənqulu! 
Q o ç u  H ə s ə n q u l u. Bəli, qədeş!  
H a c ı  K a z ı m a ğ a. Get qubernatorun arvadını gətir bura... 
Q o ç u  H ə s ə n q u l u. Gələr bəyəm, qədeş? 
M ə l e y k ə  x a n ı m. Alın mənim bu üzüyümü, verin ona. 
H a c ı  K a z ı m a ğ a. Hə, indi lap avtomobilə minib gələr... (Yavaşdan) Bu köpək qızı 
qubernatorşa kasıb saldı Kəblə Muxtargili... Elə hamını, bircə məndən başqa... Mənim özümdən, öz 
cibimdən hələ bir köpük qoparda bilməyib...  
Q o ç u  H ə s ə n q u l u. Canuva can, qədeş! 
H a c ı  K a z ı m a ğ a (bərkdən). Get, Həsənqulu, tez elə! 
Q o ç u  H ə s ə n q u l u. Baş üstə, qədeş!  
  
Uzaqlaşan addım səsləri. 
 
D o k t o r  M a h m u d  b ə y. Xanımlar, doktor Ditrixson yaxşı mütəxəssislərdən biridir. Əsəb 
xəstəliklərində onun böyük səriştəsi var. Nə üçün onu dəvət etmirsiniz? 
H a c ı  K a z ı m a ğ a (tələsik). Ay doxtur, burax dedim bu kafirləri!.. Ditrixsondur-zatdur, 
bunlar hamısı Karapetovun agentləridir. Kişinin başına, əstəğfürullah, iş-zad açarlar!.. Bədbəxt 
olarıq... 
D o k t o r  M a h m u d  b ə y. Hacı Kərbəlayi Muxtarın həyatı bu qədər qiymətlidir sizinçün?.. 
Nə isə əksinə oxşayır... 
H a c ı  K a z ı m a ğ a (özündən çıxır). Bura bax, doxtur, mən sənin kimi lütkom bəyləri çox 
görmüşəm a-a! Oğlanlaruvun biri burda ortada gəzən vankələrə qoşulub təxribit salır mədənlərdə, o 
birisi də Fitilbörkdə oxumaq əvəzinə dustaq yatır orda, imperator həzrətlərinin əleyhdarıdır, indi sən 
burada mənə badalaq gəlirsən? And olsun Allaha, baxmaram doxturluğuva, baxmaram Berlində 
həkimlik oxumağuva, bu saat bir mərəkə salaram burda ki, aləm tamaşasına yığılar!.. 
D o k t o r  M a h m u d  b ə y (həmişəki sakitliyi ilə). Mən bir stəkan su deyiləm ki, sizinçün, 
çəkəsiniz başınıza! 
H a c ı  K a z ı m a ğ a (get-gedə daha da qızışır). Alə, mən kafeşantanda firəng şampanı 
içmirəm ki, bığım bulaşar, sən indi sudan dəm vurursan?..  
S ə k i n ə  x a n ı m. Bəsdirin, Hacı!  
M ə l e y k ə  x a n ı m. Siz... Siz özünüzü bizim evdə çox... çox pis aparırsınız, Hacı!.. 
H a c ı  K a z ı m a ğ a (yumşaq). Bu nə sözdür, bacım? Mən bu evin ağsaqqalıyam. Bu ağır 
günümüzdə mən bu evin böyüyüyəm. Kəbleyiylə tonnan duz-çörək kəsmişik!.. 
M ə l e y k ə  x a n ı m. Bu evin Aslan bəyi var.  
H a c ı  K a z ı m a ğ a. Nolar, bacım, nə qədər ki, o yoxdur burda, mən də sənin əmin.  
  
Kiçik pauza. 
 
 Eşitdiyimə görə, Kəbleyi heç bir vəsiyyət-zad yazmayıb. Izn versəniz, yəni məni vəkil etsəniz, 
bu işlə cani-dildən məşğul olaram. Bu saat aləm qarışıb bir-birinə. Sizin var-dövlətinizə göz dikən 
çoxdur... Camaat indi canavardır, bacım, kimin ki, ayağı bir balaca büdrədi, kəsirlər başının üstünü. 
Gördünüz Karapetovu necə gəlmişdi quzğun kimi?.. 
 12
S ə k i n ə  x a n ı m. Bu işlə, ancaq Aslan bəy özü məşğul ola bilər. 
H a c ı  K a z ı m a ğ a (yavaşdan). Bu qurumsaq balasının Fitilbörkdən qayıtması heç yerinə 
düşmədi a, heç!.. (Bərkdən) Mən Aslan bəy gələnə qədər işləri sahmana salaram, bacım. Kəbleyinin 
kontoru başsız qalıb. 
M ə l e y k ə  x a n ı m. Atam sağ ola-ola bu nə sözlərdir, Hacı? 
H a c ı  K a z ı m a ğ a. Ehtiyat igidin yaraşığıdır, bacım! 
 
Addım səsləri.  
 
S ə k i n ə xa n ı m. Gələnlər kimdir, Məleykə? 
M ə l e y k ə  x a n ı m. Qubernatorun arvadı ilə qoçu gəlir, ana. 
 
Addım səsləri yaxınlaşaraq kəsilir. 
 
N i n a  M i x a y l o v n a. Dobrıy veçer, qospoda! Bu nədir? Deyir Muxtar xəstədir? Ay-ay-
ay!.. Ya eqo oçen lyublyu!..  
H a c ı  K a z ı m a ğ a (yavaşdan). Yenə lublu... 
N i n a  M i x a y l o v n a. Qadji, sizin adyutant bunu mənə deyən kimi, avtomobilə minib 
gəldim!..  
H a c ı  K a z ı m a ğ a (yavaşdan). O boyda üzüyü barmağuva taxanda lap balonla da uçub 
gələrsən...  
Q o ç u  H ə s ə n q u l u. Canuva can, qədeş! 
N i n a  M i x a y l o v n a. Ay-ay-ay!.. Nə olub Muxtara?  
H a c ı  K a z ı m a ğ a. Halı yaman fənadır, vaşe prevasxodstva, heç kimi özünə yavuq 
buraxmır. Doxtur səhərdən qalıb məəttəl. Kəbleyinin kravatına yavuq düşmək mümkün deyil, 
qışqırır. 
N i n a  M i x a y l o v n a. Bilirəm, bilirəm. Sizin adyutant mənə dedi. Eybi yox, bu saat 
düzələr işlər. Ardımca, qospoda! Hardadır Muxtar?  
S ə k i n ə  x a n ı m. Bu otağa buyurun, xanım. 
N i n a  M i x a y l o v n a. Za mnoy, qospoda! 
 
Addım səsləri.  
 
Bu nədir, Muxtar? Bu istidə yorğan nədir? Net-net, tak nelzya! Mən özüm bunu bu saat 
götürəcəyəm. Mən özüm. Doktor, gəlin. Muxtar, bir mənə bax, mənə bax! 
K ə r b ə l a y i  M u x t a r (bərkdən tüpürür). Tfu!.. 
N i n a  M i x a y l o v n a. Oy! 
M ə l e y k ə  x a n ı m. Ata! 
N i n a  M i x a y l o v n a (bərkdən qışqıra-qışqıra). Kakaya nevospitannost! Kakoy pozor! 
H a c ı  K a z ı m a ğ a. Gəlin, gəlin bu biri otağa. 
 
Addım səsləri. 
 
N i n a  M i x a y l o v n a. Neslıxannaya dikost! Qadji, siz gördünüz. 
H a c ı  K a z ı m a ğ a (yavaşdan). O, elə əvvəldən belə idi, vaşe prevasxodstva. Baqqal Muxtar 
deyərdilər... Özü də it xəsisi idi!  
N i n a  M i x a y l o v n a. Düzdür! Çox xəsis adamdır. Takoy skupoy, prosto ujas! 
H a c ı  K a z ı m a ğ a. Elədir ki, var, vaşe prevasxodstvo... 
 13
N i n a  M i x a y l o v n a (yumşalmış). Bəs, siz niyə görünmürsünüz, Qadji? Indicə Aleksandr 
Aleksandroviç işdən qayıtmışdı. Oturub bir yerdə çay içirdik. Mən hazırlaşırdım ki, Aleksandr 
Aleksandroviçdən soruşum ki, sizin başınıza nə iş gəlib ki, görünmürsünüz? 
H a c ı  K a z ı m a ğ a (tələsir). Yox, yox, vaşe prevasxodstva, kişini narahat etməyin! Narahat 
etməyin kişini... Sabah gələcəyəm sizə!.. 
Q o ç u  H ə s ə n q u l u (lap yavaşdan). Sən öləsən, Hacı düşdü xərcə! Əcəb oldu! Xəsis oğlu 
xəsis!.. 
H a c ı  K a z ı m a ğ a. Ba, vaşe prevasxodstva, nə gözəl sırğanız var belə?! Əladır! Ancaq 
düzdür... 
N i n a  M i x a y l o v n a. Düzdür nə, Qadji? 
H a c ı  K a z ı m a ğ a. Vaşe prevasxodstva, dünən yox, srağagün Məşədi Cabbar bir sırğa 
götürdü zərgər Ələşrəfin dükanından, brilyantı üç dəfə bundan böyük! 
N i n a  M i x a y l o v n a. Ne mojet bıt!  
H a c ı  K a z ı m a ğ a. And olsun Allaha, vaşe prevasxodstva! 
N i n a  M i x a y l o v n a. Interesno, oçen interesno!..  
H a c ı  K a z ı m a ğ a. Vaşe prevasxodstva, Məşədi Cabbara sizin interesi çatdıraram mütləq! 
Elə sabah onu da götürüb gələrəm sizə.  
Q o ç u  H ə s ə n q u l u (lap yavaşdan). Gör nə çıxdı altından?.. 
N i n a  M i x a y l o v n a. Gözləyəcəyəm! 
H a c ı  K a z ı m a ğ a. Baş üstə, xanım, arxayın olun! (Yavaşdan) Ölmüşdü Hacı ki, öz cibiylə 
gəlsin səni görməyə. Məşədi Cabbarın sırğası getdi işinin dalınca!.. 
Q o ç u  H ə s ə n q u l u. Canuva can, qədeş! 
H a c ı  K a z ı m a ğ a. Nə? 
Q o ç u  H ə s ə n q u l u. Deyirəm canuva can, qədeş! Bir dənəsən! Allah sənin kölgəvi 
başımızın üstündən əskik eləməsin! 
H a c ı  K a z ı m a ğ a. Elə sən də bir dənəsən! Ağciyər oğlu ağciyər. O əlli manatın iyirmi 
beşini qaytar özümə. Iyirmi beş manat bəs eylər qoçu Gülbalaya!  
Q o ç u  H ə s ə n q u l u. Qədeş... 
H a c ı  K a z ı m a ğ a (acıqlı). Tez elə, alə! 
Q o ç u  H ə s ə n q u l u (tələsik). Baş üstə, qədeş! Alaginə. 
Addım səsləri.  
 
H a c ı  K a z ı m a ğ a. Bu kimdi belə? 
 
Addım səsləri yaxınlaşır. 
 
Ç ə p i ş  b ə y (sevinclə qışqıra-qışqıra). Xanımlar, muştuluğumu verin, xanımlar! Yaxşıca bir 
xələtim sizdə, xanımlar!  
S ə k i n ə  x a n ı m (səbrsiz). Nə olub? Nə xəbərdir, Çərkəz bəy?  
Ç ə p i ş  b ə y. Aslan bəy gəlib, xanım! Aslan bəy! Muştuluğum sizdə! 
S ə k i n ə  x a n ı m. Aslan bəy?! Dar gündə köməyim, oğul!.. 
M ə l e y k ə  x a n ı m. Necə xələt desəniz, məndə, Çərkəz bəy! 
Ç ə p i ş  b ə y. Səndə də muştuluğum var, Hacı! 
H a c ı  K a z ı m a ğ a. Püf!.. Adə, məndən uzaq dur!.. (Yavaşdan) Xoş xəbər gətirmisən mənə? 
(Yamsılayır.) Muştuluq... Ay sən öləsən! 
 
Addım səsləri.  
 
S ə k i n ə  x a n ı m. Aslan bəy! Ömrüm, günüm mənim!.. (Ağlayır.) 
 14
M ə l e y k ə  x a n ı m. Aslan!.. 
A s l a n  b ə y. Ana!.. Məleykə!.. 
  
Kiçik pauza. 
 
Salam, ağalar! 
N i n a  M i x a y l o v n a (yavaşdan). Mujçina – krasaves, v otliçii ot otsa – nepovorotlivoqo 
bıka! 
H a c ı  K a z ı m a ğ a (yavaşdan). Gör nə marıtlayıb gədənin üzünə? Lubludu e, lublu!.. 
Q o ç u  H ə s ə n q u l u. Canuva can, qədeş! 
A s l a n  b ə y. Bu nə xəbərdir belə? Aşağıda bütün nökərlər, qulluqçular deyir ki, atam bərk 
xəstələnib?  
S ə k i n ə  x a n ı m (ağlayır). Elədir, oğul, elədir.  
A s l a n  b ə y. Nə olub ona, doktor Mahmud bəy? Qorxulu bir şey varmı? 
D o k t o r  M a h m u d  b ə y. Atanız gözümə yaxşı dəymir. Qızdırması, görünür, həddən 
artıqdır. Sifətinin, gözlərinin rəngi xoşuma gəlmir. Ola bilsin ki, möhkəm sətəlcəmdir. 
A s l a n  b ə y. Nə üçün «ola bilsin ki»? Niyə konsilium çağrılmayıb? Nə üçün diaqnoz 
dəqiqləşdirilməyib? 
D o k t o r  M a h m u d  b ə y. Atanızın əsəbləri tamam sarsılıb. 
A s l a n  b ə y. Nə üçün? 
D o k t o r  M a h m u d  b ə y. Səbəbini bilmirəm. Heç kimi yaxına buraxmır. Müayinə etməyə 
qoymur. 
A s l a n  b ə y. Bu necə işdi, ana? 
S ə k i n ə  x a n ı m. Dünəndən halı xarab idi, qızdırması qalxmışdı, amma köynəyini 
dəyişdirdik, ovxaladıq, bir dəfə banka salmışdım. Səhər bizdən gizli ayağa qalxıb dal qapıdan düşüb 
zirzəmiyə, yuxarı qalxandan sonra bizi yaxına buraxmır. 
A s l a n  b ə y. Axı, nə üçün?  
S ə k i n ə  x a n ı m (ağlayır). Bilmirəm.. 
H a c ı  K a z ı m a ğ a. Qubernatorun arvadı da kömək edə bilmədi. 
A s l a n  b ə y. Qubernatorun arvadı? Hanı qubernatorun arvadı. A-a!.. Izvinite, madam! Ya vas 
ne uznal. Rad vas privetstvovat v svoem dome! Vaş pokornıy sluqa, Aslan bek. 
N i n a  M i x a y l o v n a. Oçen priyatno. 
H a c ı  K a z ı m a ğ a (yavaşdan). Ba-a! Gör nə bülbül kimi ötür? Bu atasından çox irəli 
gedib... Yox, hiss eləyirəm ki, bunu dişləmək çətin işdi!.. Köpək oğlu, deyəsən, başımıza bəla 
olacaq!.. Həsənqulu!  
Q o ç u  H ə s ə n q u l u. Bəli, qədeş! 
H a c ı  K a z ı m a ğ a. Alə, qaytar mənə o iyirmi beş manatı! Qoçu Gülbala-zad lazım deyil! 
Q o ç u  H ə s ə n q u l u (özünü itirir). Qədeş... 
H a c ı  K a z ı m a ğ a. Kül sənin başuva ki, bir dənə Ohanla da bacarmırsan! Tez elə, millətin 
adını batıran qurumsaq! Ac qoyaram səni!.. 
Q o ç u  Hə s ə n q u l u (təşvişlə). Ala, qədeş... 
A s l a n  b ə y. Sakit ol, ana. Məleykə, sakit ol. Mən bu saat özüm atamın yanına gedərəm. 
 Addım səsləri. 
 
S ə k i n ə  x a n ı m. Allah eləsin hər şey yaxşı olsun, oğul. Doyunca boy-buxununa baxıb 
sevinə bilmirəm, ay bala... Ay Allah, bizə bir əlac!.. (Ağlayır.)  
D o k t o r  M a h m u d  b ə y. Sakit olun, xanım. 
Ç ə p i ş  b ə y. Mənə də bir əlac, doktor. 
 15
D o k t o r  M a h m u d  b ə y. Sizə verdiyim pulların hamısını içirsiniz, Çərkəz bəy. Söz 
qoymuşam ki, daha sizə heç vaxt pul verməyim. 
Ç ə p i ş  b ə y. Əvvəla, bayaq ərz etdim ki, Çərkəz bəy yox, Çəpiş bəy. Camaat necə, siz də elə. 
Ikincisi isə, yalan sözdür, doktor, inanmayın. Sizin verdiyiniz pullara gedib qəzet-jurnal alıram, 
«Molla Nəsrəddin» alıb oxuyuram.  
D o k t o r  M a h m u d  b ə y. Neyləyirsiniz «Molla Nəsrəddin» məcmuəsini? Siz elə özünüz 
«Molla Nəsrəddin»in qəhrəmanlarından deyilsinizmi məgər? 
 
Kərbəlayi Muxtarın qışqırtısı o biri otaqdan eşidilir. 
 
K ə r b ə l a y i  M u x t a r. Yo-ox!.. 
M ə l e y k ə  x a n ı m. Atamdır!.. 
N i n a  M i x a y l o v n a. Opyat oryot!  
 
Sürətli addım səsləri. 
 
A s l a n  b ə y. Atamın əsəbləri tamam pozulub. Məni tanıdı, amma yaxın qoymadı. Hətta, elə 
bil, nədənsə, daha da qorxdu. 
S ə k i n ə  x a n ı m. Ay Allah, bu nə işdi biz düşmüşük?! Bu nə bəladı?! 
D o k t o r  M a h m u d  b ə y. Təcili surətdə doktor Ditrixsonu çağırmaq lazımdır. 
H a c ı  K a z ı m a ğ a. Aslan bəy, izin ver, Həsənquluya tapşırım kömək etsin, Mahmud bəy də 
Kəbleyini müayinədən keçirsin. 
Aslan bəy. Ay Hacı!.. Ay Hacı!.. Siz öz köntöy qoçunuzu buyurmaqdan başqa heç nə 
bilmirsiniz!.. 
Q o ç u  H ə s ə n q u l u. Qədeş, mənə köntöy dedi... 
A s l a n  b ə y. Həzərat! Sizin xəbəriniz varmı ki, dünən avqust ayının 1-də axşam Almaniya 
Rusiyaya müharibə elan edib? Bilirsinizmi ki, bu, Cahan müharibəsi deməkdir?! Bəli, bəli! General 
qraf Vladimirov mənimlə birlikdə qatarla Peterburqdan Bakıya gəlirdi. Yoldaca ona cənab hərbi 
nazir Suxomlinovdan tel gəldi. 
N i n a  M i x a y l o v n a. Boje moy! Deyirəm axı, Aleksandr Aleksandroviç nə üçün hələ 
işdən qayıtmayıb...  
H a c ı  K a z ı m a ğ a (yavaşdan). Bayaqdan qozqırdırdı ki, oturub çay içirdik... 
A s l a n  b ə y. Buna necə baxırsınız, Hacı? Cahan müharibəsinə? 
H a c ı  K a z ı m a ğ a. Aslan bəy, mənim kontorda başımı qaldırmağa macalım var ki, cahana 
baxım? 
A s l a n  b ə y. Əlbəttə, əlbəttə, siz heç nə görmürsünüz! Qulağınızın dibində «Hümmət» 
təşkilatı fəaliyyət göstərir. Mühəndis Məşədi bəy Əzizbəyov fəhlələri tətilə çağırır. Doktor Nəriman 
Nərimanovun məqalələri, çıxışları camaatı ayağa qaldırır. Bütün bunların sədası Peterburqa gəlib 
çatır!  
H a c ı  K a z ı m a ğ a. Pah atonnan!  
A s l a n  b ə y. Bəli, Hacı, bəli! Siz isə, burnunuzdan uzağı görmürsünüz!  
Q o ç u  H ə s ə n q u l u. Qədeş, bu nə danışır belə? 
H a c ı  K a z ı m a ğ a. Kəs səsini! 
Q o ç u  H ə s ə n q u l u. Baş üstə, qədeş!  
H a c ı  K a z ı m a ğ a. Aslan bəy, Nəriman Nərimanov boynu kraxmallının biridir. Məşədi 
Əzizbəyovun bir nəfər bəyin yanında hörməti yoxdur. Onlar nəkarədir ki, bizim qabağımızda qoz 
sındıra?  
 16
A s l a n  b ə y. Səhv edirsiniz, Hacı! Böyük səhviniz var! Bu gün Ulyanov bütün Rusiyanı 
lərzəyə salıb. Peterburqa zəlzələ gətirib. Imperator Nikolayın özünün bu saat taxt-tacı təhlükə 
altındadır. Siz isə, əbləh qoçunuzun müşayiətilə özünüzü toxunmaz bilirsiniz! 
Q o ç u  H ə s ə n q u l u. Qədeş, bu mənə əbləh deyir!.. 
H a c ı  K a z ı m a ğ a. Kəs səsini! 
Q o ç u  H ə s ə n q u l u. Baş üstə, qədeş! 
A s l a n  b ə y. Erməni daşnakları, gürcü menşevikləri öz millətlərinin qeyrətini çəkir, bəs, siz 
nə edirsiniz? Ac fəhlələr, avam kəndlilər ayağa qalxanda nə edəcəksiniz?! Yoxsa elə bilirsiniz ki, 
üstünüzə gələn selin qarşısını sizin bu əbləh qoçunuz kəsəcək? 
Q o ç u  H ə s ə n q u l u. Alə, yenə əbləh? 
H a c ı  K a z ı m a ğ a. Kəs səsini! 
Q o ç u  H ə s ə n q u l u. Qeyrət boğur axı, məni, qədeş!.. 
H a c ı  K a z ı m a ğ a. Alə, demədim kəs? 
Q o ç u  H ə s ə n q u l u. Baş üstə, qədeş!..  
H a c ı  K a z ı m a ğ a. Aslan bəy, sözlərin ağlıma batır. Mədənlər bu saat çox şuluqdur. Bizim 
nadürüstlər vankələrə qoşulub təxribat salırlar hər yerdə. Ancaq, Aslan bəy, deyiblər ki, ağalıq 
verimlədir, igidlik vurumla! Kəndçi-kündçüdən, lüt-üryandan da qorxsaq, daha bu nə oldu? 
A s l a n  b ə y. Ağalar! Mən sizə təkrar edirəm ki, Ulyanov bu gün bütün Rusiyanı, fəhlələri, 
kəndliləri ayağa qaldırır. Bu Cahan müharibəsi rus imperiyasına baha başa gələcək, təxribatçıların 
sırası artacaq. Bütün bunlar barədə dərindən düşünmək lazımdır. Qəti tədbirlər görmək lazımdır. 
Bir-birinizdən danos yazmaqdansa, təxribatçılara qarşı amansız olmalısınız! 
H a c ı  K a z ı m a ğ a. Ulyanovu mən də eşitmitşəm, Aslan bəy. Axı, bu kim olan kəsdir belə?  
D o k t o r  M a h m u d  b ə y. Vaxt gələr, Hacı, bilərsiniz ki, Ulyanov kimdir. 
A s l a n  b ə y. Sizin də oğlunuz Peterburqda bolşeviklərə qoşulub, doktor Mahmud bəy! Buna 
nə deyirsiniz?  
D o k t o r  M a h m u d  b ə y. Mən oğlanlarımdan arxayınam.  
A s l a n  b ə y. Yoxsa özünüz də dönüb marksist olmusunuz? 
N i n a  M i x a y l o v n a. Oçen mojet bıt! On poxoj na marksista. 
D o k t o r  M a h m u d  b ə y. Mən həkiməm. 
A s l a n  b ə y. Nəriman Nərimanov da həkimdir!.. 
S ə k i n ə  x a n ı m. Aslan, oğul, bəs necə olsun, atan əldən gedir axı?.. 
A s l a n  b ə y. Bu saat bir də onun yanına gedəcəyəm.  
M ə l e y k ə  x a n ı m. Siz də gedin, doktor. 
H a c ı  K a z ı m a ğ a. Elə hamımız gedək. 
 
 Ayaq səsləri. 
 
A s l a n  b ə y. Ata, sən uşaq deyilsən ki, izin vermirsən həkim səni müayinə etsin? 
 
Pauza.  
Ata! 
K ə r b ə l a y i  M u x t a r. Yox!.. 
A s l a n  b ə y. Axı, belə olmaz... 
K ə r b ə l a y i  M u x t a r. Yox!.. 
A s l a n  b ə y. Belə yaramaz, ata! Yaxın durun, doktor! 
K ə r b ə l a y i  M u x t a r (qışqırır). Yo-o-ox!..  
H a c ı  K a z ı m a ğ a. Alə, Həsənqulu, tut bunun qollarını! 
Q o ç u  H ə s ə n q u l u. Baş üstə, qədeş! 
K ə r b ə l a y i  M u x t a r (bərkdən qışqırır). Va-a-ay! 
 17
D o k t o r  M a h m u d  b ə y. Belə olmaz, ağalar! 
K ə r b ə l a y i  M u x t a r. Va-a-ay! 
H a c ı  K a z ı m a ğ a. Həsənqulu, bərk tut! 
A s l a n  b ə y. Ata! 
K ə r b ə l a y i  M u x t a r. Va-a-ay! 
 
Kərbəlayi Muxtarın səsi birdən-birə kəsilir. 
 
S ə k i n ə  x a n ı m. Ay camaat, kişi keçindi-i-i!.. 
M ə l e y k ə  x a n ı m (qışqırır). Ata!.. 
Ç ə p i ş  b ə y. Kəblə Muxtar getdi o dünyaya... 
D o k t o r  M a h m u d  b ə y. Əl çəkin, ağalar, əl çəkin! 
A s l a n  b ə y. Buraxın! Buraxın! 
M ə l e y k ə  x a n ı m. Atam öldü!.. 
N i n a  M i x a y l o v n a. Skonçalsya ot razrıva serdsa! 
  
 Kiçik pauza. 
 
H a c ı  K a z ı m a ğ a. Bu nədir belə, Kəbleyinin sinəsinin üstündəki nədir belə? 
S ə k i n ə  x a n ı m (bərkdən ağlayır). Bizi bədbəxt edib getdin, ay kişi!.. 
H a c ı  K a z ı m a ğ a. Bu kisə nədir belə, Kəbleyinin sinəsi üstə? Hə? 
A s l a n  b ə y. Əl dəyməyin! 
H a c ı  K a z ı m a ğ a. Alə, Həsənqulu bu nədir belə? 
A s l a n  b ə y. Əl dəyməyin! 
Q o ç u  H ə s ə n q u l u (bərkdən). Qızıl! 
N i n a  M i x a y l o v n a. Zoloto! 
 
Yerə tökülən qızıl pulların səsi.  
 
A s l a n  b ə y. Heç kim əl dəyməsin! 
H a c ı  K a z ı m a ğ a. Alə, Həsənqulu, yığ! 
Q o ç u  H ə s ə n q u l u. Mən özümə yığıram, qədeş, sən özünçün yığ! 
N i n a  M i x a y l o v n a. Vot nastoyaşaya psixoloqiya kupsa! 
Ç ə p i ş  b ə y. Deyirəm axı, kişi səhər-səhər zirzəmiyə niyə düşüb, sonra niyə heç kimi yanına 
buraxmırmış... Bağrına basıbmış zirzəmidə basdırdığı qızılı... 
D o k t o r  M a h m u d  b ə y. Bu nə rəzalətdir!.. Mənim ürəyimə dammışdı! Dammışdı 
ürəyimə! 
Ç ə p i ş  b ə y. Görüb ki, işi fırıqdı, qorxub ölər, qızıl qalar başqasına... Indi apardın özünlə, ay 
Kəblə Muxtar?.. 
A s l a n  b ə y (tövşüyə-tövşüyə). Bunlar hamısı bizimdir! Əl dəyməyin! Məleykə, yığ! Ana, 
nökərləri çağır, bunları qovsun! Əl dəyməyin!.. 
H a c ı  K a z ı m a ğ a. Həsənqulu, yığ!  
Q o ç u  H ə s ə n q u l u. Özünçün sən yığ, qədeş! 
N i n a  M i x a y l o v n a. Mne toje! 
Ç ə p i ş  b ə y. Mənə bircə dənə qızıl onluq kifayətdir!.. 
N i n a  M i x a y l o v n a. Kakoye boqatstvo! 
D o k t o r  M a h m u d  b ə y. Kakoy ujas, madam, kakoy ujas! Bu nə rəzil zəmanədir! Bu nə 
rəzil cəmiyyətdir! Uzaq burdan, Mahmud bəy! Uzaq! Uzaq! Uzaq!.. 
 
 Bir-birinə qarışmış səs-küy, sürətlə uzaqlaşan  
 18
addım səsləri eşidilir. 
 
 Avqust, 1973. 
 
 
 19
ORDENLI YAZIÇI ILƏ GÖRÜŞ 
 
(Fars-novella) 
 
 
 
 
 
 20
İŞTİRAK EDƏNLƏR 
 
Cəfər Ağa – 48 yaşında, taksi sürücüsü, təxəllüsü: «Taksi Cəfər», orta-boylu, arıq, qışqıranda nazik 
boğazının damarları şişir, heç bir ordeni və medalı yoxdur. Böyük Vətən müharibəsinin 
iştirakçısıdır və ondan soruşanda ki, o boyda müharibədən gəlmisən, bircə dənə medalın 
da yoxdur, belə cavab verir ki, canımı salamat gətirmişəm, medaldan azdır? 
Məsuliyyətsiz adamdır. 
Yoldaş Kərimzadə – 50 yaşında, rayon partiya komitəsinin birinci katibi, təxəllüsü: «Kişi», 
ortaboylu, həddən artıq kök və bu cür kök olduğu üçün də top kimi yumru görünür; 
hərəkətləri, yerişi cəlddir, amma oturanda durmağı çox çətin olur, alma kimi girdə və ətli 
sifəti, qırmızı və hamar yanaqları var, Azərbaycan KP MK-nın üzvü, Azərbaycan SSR 
Ali Sovetinin deputatıdır, iki Lenin ordeni və başqa orden və medalları var, amma 
təntənəli iclaslarda pencəyinin yaxasından yalnız iki Lenin ordenini taxır. Yerli 
diktatordur. 
Yazıçı Alpaslan Qulamzadə – 50 yaşında, Stalin mükafatı laureatı, əmək qabaqcıllarının xoşbəxt 
güzəranından, şən və azad kolxoz həyatından, MTS quruculuğundan, Qırmızıçay SES-in 
fəaliyyətindən bəhs edən əsərləri məktəb dərsliklərinə də salınmışdır, qəzetlərdə tez-tez 
şəkli çıxır, 7 Noyabr, 1 May, 28 Aprel, 5 Dekabr Stalin Konstitusiyası və sairə bu kimi 
bayramlarda həmişə radio ilə nitq söyləyib əmək qabaqcıllarını ürəkdən təbrik edir, 
ordenli yazıçıdır. 
Əliquliyev – 28 yaşında, komsomoldan rayon partiya komitəsinə təlimatçı vəzifəsinə irəli çəkilib və 
bu əzablı-əziyyətli dünyada bütün istəyi, fikri-zikri indi işlədiyi təbliğat şöbəsinin müdiri 
olmaqdır və bu çox ehtiraslı istəyə görə təzə evləndiyi arvadını da, qoca atasını-anasını 
da, yeməyini-içməyini də, bir sözlə, bu çətin dünyada hər şeyi unudub. 
 
Rayon rəhbərləri. 
Əmək qabaqcılları. 
Rayon camaatı. 
 
Zaman – 1952-ci ilin bir payız gecəsi. 
Məkan – Papanin adına Rayon Mədəniyyət Evinin klubu. 
 
 
 
 21
 
 
Papanin adına Rayon Mədəniyyət Evinin klubu ağzına qədər doludur. Klubun divarlarından 
qırmızı parça üzərində iri hərflərlə yazılmış şüarlar asılıb: «ŞANLI RƏHBƏRIMIZ, ATAMIZ 
STALIN YOLDAŞA EŞQ OLSUN!», «XIX PARTIYA QURULTAYININ TARIXI 
QƏRARLARINI HƏYATA KEÇIRƏCƏYIK!», «SOVET BƏDƏN TƏRBIYƏÇILƏRINƏ EŞQ 
OLSUN!» , «YAŞASIN DÜNYA ZƏHMƏTKEŞLƏRININ SEVIMLI RƏHBƏRI DAHI 
STALIN!», «XOŞBƏXT HƏYATIMIZ ÜÇÜN ƏZIZ ATAMIZ STALIN YOLDAŞA 
MINNƏTDARIQ!», «YAŞASIN ŞANLI KOMMUNIST PARTIYASI!», «YENILMƏZ MARKS – 
ENGELS – LENIN – STALIN BAYRAĞI ALTINDA IRƏLI!». 
Klub səhnəsinin ortasında, divardan Iosif Vissarionoviç Stalin yoldaşın marşal paltarında rəngli 
şəkli asılıb. Yoldaş Stalin zala baxa-baxa gülümsəyir.  
Camaat Papanin adına Rayon Mədəniyyət Evinin zalına raykomun tapşırığı ilə ordenli yazıçı  
Alpaslan Qulamzadə ilə görüşə toplaşıb. 
Klubun səhnəsində görüşün rəyasət heyəti, yəni rayon partiya komitəsi bürosunun üzvləri, əmək 
qabaqcılı üç nəfər qadın, əmək qabaqcılı iki nəfər kişi , bir nəfər Qəhrəman ana, ordenli yazıçı 
Alpaslan Qulamzadənin yaradıcılığı barədə çıxış edəcək ədəbiyyat müəllimi, pioner baş dəstə 
rəhbəri, «Xoşbəxt həyatımız» adlı rayon qəzetinin redaktoru və təbii ki, Alpaslan Qulamzadənin 
özü. 
Zala sükut çöküb. 
Yazıçı Alpaslan Qulamzadə zalda əyləşənləri sıra-sıra təmkinlə nəzərdən keçirir. Yazıçı Alpaslan 
Qulamzadə özü öz böyüklüyünü hiss edir. 
Zalın yeganə qapısı ağzında Əliquliyev dayanıb və gözlərini yalnız Yoldaş Kərimzadəyə zilləyib 
və Yoldaş Kərimzadə hər dəfə tərpəndikcə, Əliquliyevin ürəyi döyünür, çünki istəyir ki, Yoldaş 
Kərimzadə bu gecə onu beləcə tez-tez görsün; bu tədbirin keçirilməsində camaatın zala 
doldurulması, nizam-intizam məsələləri şəxsən Əliquliyevə tapşırılmışdı, görüşün partiya 
məsuliyyətini o daşıyırdı və indi daxili bir fəxarət hissi keçirirdi ki, vəzifəsinin öhdəsindən şərəflə 
gəlib; vəcdlə elə hey Yoldaş Kərimzadəyə baxır. Yoldaş Kərimzadə çox kök olduğu üçün böyük bir 
əziyyətlə ayağa qalxmağa çalışır. Birdən Cəfər Ağa görünür və klubun dəhlizi ilə düz zalın qapısına 
tərəf gəlir. 
 
Ə l i q u l i y e v (təlaşla yavaşdan). Olmaz! Olmaz! 
Cəfər Ağa (yavaşdan). Nə olmaz, ə? 
Ə l i q u l i y e v (eyni təlaşla). Başlayır! Başlayır! 
Yoldaş Kərimzadə eləcə ayağa qalxmağa çalışır. 
 
Cəfər Ağa. Belə elə ə, çəkil!.. Görüşə gəlmişəm də!.. 
Ə l i q u l i y e v. Olmaz! Olmaz! Indi Yoldaş Kərimzadə özü şəxsən danışmağa başlayır!.. Püf-
f-f... Araq içmisən yenə? 
Cəfər Ağa. Sənə nə var, ə? Avtoinspektorsan? 
 
Yoldaş Kərimzadə, nəhayət ki, ayağa qalxa bilir. 
 
Ə l i q u l i y e v (dəhşətli bir təlaşla). Çəkil! Çəkil! Olmaz! Kişi danışmağa başlayır!.. 
Y o l d a ş  K ə r i m z a d ə (diqqətlə zalı nəzərdən keçirib, bərkdən). Yoldaş rayon 
zəhmətkeşləri!.. 
 
Hamı dərin bir sükut və sifətlərə çökmüş eyni bir  
heyranlıqla qulaq asır. 
 
 22
Ə l i q u l i y e v (pıçıltıyla). Get burdan!.. Kişi danışır!.. 
C ə f ə r  A ğ a (səsini qaldırır). Hara get, ə? Özün çəkil görüm!.. 
Y o l d a ş  K ə r i m z a d ə. Bu gün... 
 
   Cəfər Ağa əli ilə Əliquliyevi qapının ağzından kənar eləyib, zala dürtülür və belini əyib barmaqlarının ucunda 
addımlasa da, zalın taxta döşəməsinin cırıltısı Yoldaş Kərimzadənin nitqini yarımçıq kəsir. Yoldaş Kərimzadə 
əvvəlcə təəccüblə qapıya tərəf baxır, sonra nəzərləriylə Cəfər Ağanın taxta döşəməni cırıldada-cırıldada özünə 
yer axtarmasını müşayiət edir, sonra da tənə dolu gözlərini Əliquliyevin gözlərinin içinə zilləyir. 
 Əliquliyev Yoldaş Kərimzadənin o nəzərləri altında əriyib heçə dönür. Cəfər Ağa orta sıralarda özünə yer 
tapıb oturur.  
 Yoldaş Kərimzadə böyük bir narazılıqla Cəfər Ağanın gözlərinin içinə qəzəblə ox atıb nitqinə yenidən 
başlayır. 
 
Y o l d a ş  K ə r i m z a d ə. Yoldaş rayon zəhmətkeşləri!.. Bu gün sizin sevimli yazıçınız 
Alpaslan Qulamzadə yoldaş Bakıdan sizin, əziz zəhmətkeşlərimizin görüşünə gəlmişdir. Siz hamınız 
sevimli yazıçımız Alpaslan Qulamzadəni ürəkdən sevirsiniz. Hələ bizim şanlı Kommunist 
Partiyamızın stalinçi Mərkəzi Komitəsinin elə bir qərarı olmamışdır ki, Alpaslan Qulamzadə bu 
barədə öz gözəl əsərlərini yazmasın! 
 
Hamı əl çalır. 
 
Y o l d a ş  K ə r i m z a d ə. Bəli, yoldaşlar! 
 
Hamı əl çalır. 
 
Y o l d a ş  K ə r i m z a d ə. Partiya... 
 
 Yoldaş Kərimzadə udqunur və gözləri ilə yanında oturmuş Rayon Icraiyyə Komitəsinin sədrinə işarə edir. 
Rayon Icraiyyə Komitəsinin sədri yerindən sıçrayıb mizin üstündəki qrafindən stəkana su tökür, gətirib ehtiramla 
birinci katibə təqdim edir. Yoldaş Kərimzadə suyu qurta-qurt içə-içə gözlərini zalda fırladıb gətirir yenə Cəfər 
Ağanın gözlərinin düz içinə kin-küdurət oxu atır. 
 
Y o l d a ş  K ə r i m z a d ə (əlindəki stəkanı yaşıl kətanın üstünə qoyur). Partiya heyvandarlıq 
haqqında qərar qəbul etdi. Ona ən birinci romanı Alpaslan Qulamzadə yazdı! Baramaçılıq haqqında 
partiyamız qərar qəbul etdi. Ona ən birinci gözəl dram əsərini Alpaslan Qulamzadə yazdı! 
Partiyamız tərəvəzçiliyin inkişafı haqqında Moskvada müşavirə çağırdı – bilirsiz ki, mən ora getdim 
o vaxt, – sonra xüsusi qərar qəbul etdi. Yenə də bu qərar barədə birinci romanı sizin sevimli 
sənətkarınız Alpaslan Qulamzadə yazdı! Yazıçımız qızıl paytaxtımız Moskvadakı Xalq Təsərrüfatı 
Sərgisi barədə öz romanını yazıb! Eyni zamanda, Alpaslan Qulamzadə yoldaş öz qüdrətli əsərlərində 
kosmopolitləri də ifşa edir! 
 
Və birdən Yoldaş Kərimzadənin gözləri yenə də Taksi Cəfərə sataşır. 
 
Y o l d a ş  K ə r i m z a d ə (əli ilə Cəfər Ağaya işarə edir). Bir ayağa qalx! 
 
Bütün camaat nəfəsini sinəsində saxlayıb, Cəfər Ağaya baxır. Milçək uçsa, səsi gələr. 
 
Cəfər Ağa (əvvəlcə ətrafına baxır). Mən? 
Y o l d a ş  K ə r i m z a d ə (hirslə). Sən! Sən!  
 
Cəfər Ağa ayağa qalxır. 
 
 23
Y o l d a ş  K ə r i m z a d ə. Sən heç bilirsən ki, kosmopolit nədir? 
Pauza. 
 
Cəfər Ağa. Xeyr, Yoldaş Kərimzadə. 
Y o l d a ş  K ə r i m z a d ə (zala baxır). Vot pajalısta!.. 
 
Yazıçı Alpaslan Qulamzadə narazılıqla başını bulayır, yəni ki,  
hələ də gör cəmiyyətimizdə siyasi şüuru inkişaf etməmiş necə adamlar var... 
 
Y o l d a ş  K ə r i m z a d ə (nifrətlə). Otur! 
 
Cəfər Ağa oturur, amma Yoldaş Kərimzadə fikrini dəyişir. 
 
Y o l d a ş  K ə r i m z a d ə. Qalx yenə, qalx! 
 
Cəfər Ağa ayağa qalxır. Yoldaş Kərimzadə fikrini yenə dəyişir. 
 
Y o l d a ş  K ə r i m z a d ə. Əşşi... (Əli ilə işarə edir ki, Cəfər Ağa otursun.)  
 
Cəfər Ağa oturur, amma Yoldaş Kərimzadə təzədən fikrini dəyişir. 
 
Y o l d a ş  K ə r i m z a d ə. Qalx!.. Qalx!.. (Əlini yelləyir, yəni ki, yox, sənin kimisinin biriylə 
danışmağın mənası yoxdur.) Sadis!.. 
 
Cəfər Ağa oturur. Bütün zal lal-dinməzdir. 
 
Ə l i q u l i y e v (Cəfər Ağaya baxa-baxa pıçıltıyla). Gördün? Lap yaxşı oldu!.. Yekəbaşlığın 
axırı belədi!.. Bu boyda kişiyə hörmətsizlik eləyir... Ona nə var ki, pyaniskənin biridi... Vay mənim 
halıma!.. 
Y o l d a ş  K ə r i m z a d ə. Gördüz, yoldaşlar? Səviyyəni gördüz də?! Bilmir ki, kosmopolit 
nədir... Ancaq siz bilirsiz ki, kosmopolit nədir!  
 
Zal sükut içindədir. 
 
Y o l d a ş  K ə r i m z a d ə. Mən düz deyirəm, elə deyilmi, yoldaşlar? 
B ü t ü n  z a l  x o r  i l ə. Bəli! 
Y o l d a ş  K ə r i m z a d ə. Alpaslan Qulamzadə də qüdrətli əsərində kosmopolitləri 
damğalayır! O maskalanmış xalq düşmənlərini də ifşa edir, göstərir ki, ədəbiyyat partiyanın yaxın 
köməkçisidir. Alpaslan Qulamzadənin əsəri Çində də çap olunub, yoldaşlar! 
 
 Yoldaş Kərimzadə danışdıqca rəyasət heyətinin bir  küncündə əyləşmiş «Xoşbəxt həyatımız» qəzetinin 
redaktoru güclə seziləcək tərzdə razılıq əlaməti kimi başını tərpədir. Alpaslan Qulamzadənin yaradıcılığı 
haqqında geniş arayışı redaktor yazıb dünən şəxsən Yoldaş Kərimzadəyə verib. 
 
Y o l d a ş  K ə r i m z a d ə. Bizim əmək qəhrəmanlarımızın şən həyatı, yoldaşlar, Alpaslan 
Qulamzadəyə ruh verir və o çox sevdiyiniz əsərlərini yazır. Belə deyilmi, yoldaşlar? 
B ü t ü n  z a l  x o r  i l ə. Bəli!.. 
Y o l d a ş  K ə r i m z a d ə. Alpaslan Qulamzadənin pambıq becərilməsində texnikanın tətbiq 
edilməsi kimi mühüm məsələnin əsl bolşevikcəsinə təbliğinə həsr olunmuş romanı da sizin sevimli 
əsərinizdir! Belə deyilmi, yoldaşlar? 
B ü t ü n  z a l  x o r  i l ə. Bəli!.. 
 24
Y o l d a ş  K ə r i m z a d ə (məmnuniyyətlə Alpaslan Qulamzadəyə müraciət edir). 
Görürsünüzmü? 
 
Alpaslan Qulamzadə təvazökarlıqla gülümsəyir. Hamı əl çalır. 
Yoldaş Kərimzadə stəkanı götürüb su içir və içə-içə də əvvəlcə qapının ağzında ayaq üstə dayanmış Əliquliyevə 
baxır. Əliquliyein dizləri hələ də titrəyir və o, əlbəttə, tamam məhv olmuş bədbəxt bir insandır. Sonra Yoldaş Kərimzadə 
yenə də Cəfər Ağaya öldürücü bir nəzər salır, amma bu kinli nəzərlərdə bu dəm daxili bir təntənə də hiss olunur. Yoldaş 
Kərimzadənin ədəbiyyat haqqında söylədiyi fikirlər özünün də xoşuna gəlir. 
 
Y o l d a ş  K ə r i m z a d ə. Lakin yoldaşlar, Alpaslan Qulamzadənin əsərlərində əsas bir cəhət 
var ki, siz onu lap çox sevirsiniz, bu da odur ki, o əziz atamız yoldaş Stalinin parlaq surətini 
yaratmışdır! 
 
Yoldaş Kərimzadə özü başlayır hərarətlə əl çalmağa. Bundan sonra bütün zal əl çalır. 
 
Y o l d a ş  K ə r i m z a d ə (daha da ucadan). Alpaslan Qulamzadənin əsərlərində biz görürük 
ki, yoldaş Stalin bəşər dühasının sönməz ulduzudur, yoldaşlar! 
Sürəkli alqışlar. 
 
Y o l d a ş  K ə r i m z a d ə (daha artıq bir ehtirasla). Hələ, yoldaşlar, bəşəriyyət tarixi yoldaş 
Stalin kimi müdrik və qayğıkeş dahi bir rəhbər verməmişdir! 
 
Sürəkli alqışlar. 
 
Y o l d a ş  K ə r i m z a d ə. Bəli, yoldaşlar! 
 
Sürəkli alqışlar.  
 
Y o l d a ş  K ə r i m z a d ə. Indi, yoldaşlar, mən sözü sizin çox sevdiyiniz yazıçı Alpaslan 
Qulamzadəyə verməmişdən əvvəl deyirəm: (çox ucadan) Yaşasın... 
 
Pauza. 
 
yoldaş... 
 
Pauza. 
 
Stalin! 
 
  Sürəkli alqışlar. Hamı ayağa qalxır. 
  Yoldaş Kərimzadə məhv olmuş Əliquliyevə məhəl qoymadan öldürücü nəzərlərlə Cəfər Ağaya baxır. 
  Uzun sürən alqışdan sonra, Yoldaş Kərimzadə hər tayı iri bir topaya bənzəyən yanlarını kürsüyə basıb oturur və 
dərindən nəfəs alır. Alqışlar o saat kəsilir və hamı oturur. Yazıçı Alpaslan Qulamzadə ayağa qalxır və Papanin 
adına Rayon Mədəniyyət Evinin klubunun səhnəsindəki xitabət kürsüsünün arxasına keçir. 
 
A l p a s l a n  Q u l a m z a d ə (böyük ruh yüksəkliyi ilə). Mənim əziz qəhrəmanlarım!.. 
 
Birdən Cəfər Ağa yerindən qalxır. 
 
Cəfər Ağa (zalın ortasından bərkdən qışqıra-qışqıra). Yoldaşlar, yaşasın əziz rəhbərimiz, 
atamız, dahi Stalinin ən yaxın silahdaşlarından biri – yoldaş Molotov! 
 
 25
      Bir anlıq sükut çökür. Yoldaş Kərimzadə ilk təəccübdən sonra özünə gəlib bərkdən əl çalmağa başlayır və 
yanlarını kürsüdən qaldırmağa çalışır, nəhayət ki, ayağa qalxır. Bundan sonra bütün zal ayağa qalxır. Sürəkli 
alqışlar. Sonra  Yoldaş Kərimzadə oturur. Qalan camaat da oturur. 
 
A l p a s l a n  Q u l a m z a d ə. Mənim əziz qəhrəmanlarım!.. 
Cəfər Ağa yerindən qalxır. 
 
Cəfər Ağa (bərkdən qışqıra-qışqıra). Yaşasın dahi Stalinin ən yaxın silahdaşlarından biri – 
yoldaş Malenkov! 
 
Yoldaş Kərimzadə yerində qurcalanıb güclə ayağa qalxır. Hamı ayağa qalxır. Sürəkli alqışlar. Hamı oturur.  
Pauza. 
 
A l p a s l a n  Q u l a m z a d ə. Mənim... (Dərindən nəfəs alır.) Mənim əziz qəhrəmanlarım... 
 
Cəfər Ağa yerindən qalxır. 
 
Cəfər Ağa (bərkdən qışqıra-qışqıra). Yaşasın dahi Stalinin ən yaxın silahdaşlarından biri – 
yenilməz bolşevik yoldaş Beriya! 
 
Yoldaş Kərimzadə bu dəfə bir həmlə ilə yerindən atılıb ayağa qalxır, tövşüyə-tövşüyə hərarətlə əl çalır. Hamı 
ayağa qalxır. Uzun çəkən sürəkli alqışlar. 
 
Ə l i q u l i y e v (qapının ağzında dayanıb özü də əl çala-çala Yoldaş Kərimzadəyə baxır və bu 
dəfə Yoldaş Kərimzadənin qarasına pıçıldayır). Öl, köpək oğlu!.. Sənə bu da azdı!.. Mənə əyri-əyri 
baxmağına bax! Taksi Cəfər deyəllər e, ona! Oğuldu e, oğul!.. 
 
 Alqış kəsilir, amma alnından süzülüb, qıpqırmızı pörtmüş yanaqlarından tər axan Yoldaş Kərimzadə 
yerində oturmur, Cəfər Ağaya baxır və yəqin ki, sonrakı şüarları gözləyir. Cəfər Ağa heç nə olmayıbmış kimi 
yerində oturur. Yoldaş Kərimzadə və onun ardınca da camaat oturur. 
 
A l p a s l a n  Q u l a m z a d ə. Mənim... Mənim əziz...  
 
Cəfər Ağa yerindən qalxır.  
 
Cəfər Ağa (xırıldamağa başlamış səsiylə qışqırır) Yoldaşlar! Yaşasın dahi Stalinin ən yaxın 
silahdaşlarından biri – yoldaş Anastas Mikoyan! Onun adına, yoldaşlar, Bakıda ayaqqabı fabriki də 
var! 
Yoldaş Kərimzadə bu dəfə güclə qalxır. Hamı ayağa qalxır.  
Sürəkli alqışlar.  
 
Ə l i q u l i y e v (nifrətlə Yoldaş Kərimzadənin pörtüb tərləmiş sifətinə baxa-baxa, pıçıltıyla). 
Yaxşı olur sənə, əclaf oğlu, əclaf!.. Bir az arıqlayar zadnı mostun!.. Hünərin var, qalxma ayağa 
görüm, necə qalxmırsan!.. Görürsən analar necə oğullar doğub?! Lap əlinin içindən gəlir sənin, 
Taksi Cəfər! Halal olsun!.. 
 
 Alqışlar kəsilir. Yoldaş Kərimzadə oturmur, Cəfər Ağaya baxır, amma nəzərləri daha bayaqkı ox kimi bata 
bilmir. Bu dəfə camaat Yoldaş Kərimzadəni gözləmədən oturur. Zalda canlanma əmələ gəlir. Cəfər Ağa da 
oturur. Papanin adına klubda ayaq üstə yalnız Yoldaş Kərimzadə, xitabət kürsüsünün qarşısındakı ordenli yazıçı 
Alpaslan Qulamzadə və qapı ağzındakı Əliquliyevdir. Alpaslan Qulamzadə ürkək nəzərlərlə Yoldaş Kərimzadəyə 
baxır. Yoldaş Kərimzadə gözlərini yayındırır və təzədən yanlarını basa-basa yerində oturur. 
 
A l p a s l a n  Q u l a m z a d ə. Mə... Mənim... 
 
 26
Cəfər Ağa ayağa qalxır. 
 
Cəfər Ağa (batmış səsiylə xırıldaya-xırıldaya qışqırır). Yoldaşlar! Yaşasın dahi Stalinin ən 
yaxın silahdaşlarından və şagirdlərindən biri – yoldaş Koqanoviç! 
 
   Camaat Yoldaş Kərimzadəni gözləmədən bir nəfər kimi ayağa qalxıb əl çalmağa başlayır. Yoldaş Kərimzadə 
bir zal camaatın ona dikilmiş nəzərləri altında qan-tər içində, hərəkətdən ürəyi döyünə-döyünə güclə qalxır və əl 
çalır. Sürəkli alqışlar.  
 
Ə l i q u l i y e v (məhəbbət dolu nəzərlərlə  Cəfər Ağaya baxıb, sidq-ürəkdən əl çala-çala, 
pıçıltıyla). Gözünə dönüm sənin, Taksi Cəfər! Sağ ol e, sağ ol!.. 
 
Bu dəfə, elə bil ki, Cəfər Ağanın özü də vəcdə gəlir. 
 
Cəfər Ağa (batmış səsiylə qışqırır). Yaşasın yoldaş Stalinin, əziz rəhbərimizin sədaqətli 
silahdaşı və şagirdi – Xruşşov! 
 
Bütün zal ləzzətlə daha da bərkdən əl çalır. Uzun sürən sürəkli alqış, nəhayət ki kəsilir. Yoldaş Kərimzadə 
oturmayıb, Cəfər Ağaya baxır. 
Ə l i q u l i y e v (nifrətlə Yoldaş Kərimzadəyə baxa-baxa pıçıltıyla). Öl ha!.. Adamın anasını 
belə ağladarlar! Hünərin var, acıqlan! O zadnı mostunu qaldırma, əl çalma görüm, necə çalmırsan?! 
Əl çalma, enkevede sənin özünü sabah süpürləyib aparıb bassın qoduğluğa, bizim də canımız 
qurtarsın, köpək oğlu!.. Hünərin var bir söz de Taksi Cəfərə!.. Hünərin var acıqlan ona!.. Ay 
acıqlandın ha!.. Zadnı mostundan qorxursan! Enkevede ora bir ağac soxar ki!.. 
 
Camaat CəfərAğaya baxır. Cəfər Ağa yerində oturur.  
Camaat da o saat həvəslə oturur. 
 
Pauza. 
 
 Yoldaş Kərimzadə yavaş-yavaş oturur, amma Cəfər Ağaya baxıb səksəkə içində dayanır. Bütün zal isə 
səsini çıxarmayıb daxili bir ləzzətlə Yoldaş Kərimzadənin oturmağını gözləyir. Yoldaş Kərimzadə oturur. 
 
Pauza. 
 
A l p a s l a n  Q u l a m z a d ə (udquna-udquna ehtiyatla). Mə... Mə... Mə...  
Y o l d a ş  K ə r i m z a d ə (pıçıltıyla və tövşüyə-tövşüyə). Bu əbləh də qoyun kimi mələyir...  
A l p a s l a n  Q u l a m z a d ə. Mə... Mə... Mənim... Mənim... Mənim əziz.. 
 
Cəfər Ağa ayağa qalxır. 
 
Cəfər Ağa (tamam batmış səsiylə qışqırır). Yaşasın dahi Stalinin yaxın silahdaşlarından biri – 
yoldaş Voroşilov, yoldaşlar! 
 
 Cəfər Ağa şüarını bitirməmiş camaat həvəslə ayağa qalxır və sürəkli alqış qopur. Hamı əl çala-çala gözləyir 
ki, Yoldaş Kərimzadə nə vaxt ayağa qalxacaq. Yoldaş Kərimzadə ayağa qalxdıqca çox əziyyət çəkir. Özü də 
qızarıb-pörtmüş Rayon Icraiyyə Komitəsinin sədri ona kömək etmək istəyir. Yoldaş Kərimzadə hirslə qolunu 
çəkir, elə bil ki, bütün bu əhvalatın təqsirkarı Rayon Icraiyyə Komitəsinin sədriymiş... Alqış kəsilir. Bu dəfə 
camaat heç Cəfər Ağanı da gözləmir və böyük ruh yüksəkliyi ilə oturur. Cəfər Ağa da bir-iki dəfə öskürüb oturur 
və gözlərini zəndlə tavana zilləyir. Yenə də ayaq üstə yalnız Yoldaş Kərimzadə, ordenli yazıçı Alpaslan 
Qulamzadə və qapı ağzındakı Əliquliyevdir. Hiss olunur ki, Alpaslan Qulamzadə özünü tamamilə itirib və nə 
edəcəyini bilmir. Yazıçının iri qulaqları qıpqırmızı qızarıb. Yoldaş Kərimzadə tövşüyə-tövşüyə yerində oturur. 
Pauza. 
 
 27
Camaat öskürməyə başlayır, yəni ki, Bakıdan gəlmiş qonaq ağzını açsın görək. Alpaslan Qulamzadə gah 
Yoldaş Kərimzadəyə baxır, gah da zalın ortasında öz yerində oturub ciddi surətdə gözlərini tavana zilləmiş Cəfər 
Ağaya baxır. 
Camaat öskürür. Zalda səs. Hamı narazıdı ki, ordenli yazıçı niyə nitqinə başlamır? 
 
A l p a s l a n  Q u l a m z a d ə. Mə... Mə... Mə...  
 
Pauza. 
 
A l p a s l a n  Q u l a m z a d ə. Mə... Mə...  
 
Camaat Bakıdan gəlmiş qonağa yox, Cəfər Ağaya tərəf baxır və elə ki, Cəfər Ağa ayağa qalxır, zalda canlanma 
əmələ gəlir. 
 
Cəfər Ağa (batmiş səslə qışqırır). Yoldaşlar, yaşasın yoldaş Budyonnı! 
Ə l i q u l i y e v (sevincək pıçıltıyla). Vallah tapdı! Sağ ol e, sağ ol! Kişisən, Taksi Cəfər, 
vallah? kişisən! Tapdı! (Bərk-bərk əl çalır.)  
 
Sürəkli alqışlar. Hamı, o cümlədən Yoldaş Kərimzadə ayaq üstündədir. Yoldaş Kərimzadə tamam təngnəfəs olub, 
bütün bədəni tərin içindədir, çəpik çalan ətli əlləri də qıpqırmızıdır. 
 
Cəfər Ağa (batmış səslə qışqırır.) Yoldaşlar! Yaşasın dahi Stalinin sevimli şagirdi yoldaş 
Şvernik! Özü də Kalininin yerindədir, yoldaşlar! Ura, yoldaşlar! 
 
Bütün zal «Ura!» qışqıraraq ləzzətlə əl çalır. 
 
Ə l i q u l i y e v (ləzzətlə əl çala-çala öz-özünə pıçıldayır). Vallah, dəryadı bu e, dərya!.. 
Hamısını tanıyır! (Vəcdlə) Tapacaq bir-bir!..  
 
Xitabət kürsüsündə dayanmış Alpaslan Qulamzadəni soyuq tər basıb. Yoldaş Kərimzadə də «Ura!» qışqırır. 
Yoldaş Stalin isə klubun səhnəsindəki marşal paltarlı şəklindən zala «baxa-baxa» gülümsəyir... 
...1952-ci ilin o payız gecəsi Papanin adına Rayon Mədəniyyət Evinin o klubundan hələ xeyli müddət sürəkli 
alqışlar eşidildi... 
 
12 dekabr 1989. 
 Bakı. 
 
 28
MEHMANXANA  
NÖMRƏSINDƏ GÖRÜŞ 
 
(Absurd) 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Zaman – 1990-cı ilin aprel ayı, günorta saat 11 ilə 12 arası. 
Məkan – Bakı şəhəri, mehmanxananın doqquzuncu mərtəbəsində ikiotaqlı nömrə. 
 
 
 29
B i r i n c i  q o n a q (açarla sol tərəfdəki qapını açıb içəri girir və daxili bir rahatlıqla 
dərindən nəfəs alır). Sağ olsun iki şüşə Gəncə konyakı!.. Yaşasın e, yaşasın!.. Var olsun!.. 
(Əlindəki portfeli kreslonun üstünə atır, plaşını çıxarır.) Düzdü, o iki şüşə konyakı yuxarılara 
versəydim, işimə yarayardı, amma eybi yox!.. Yarayır yarasın, yaramır cəhənnəmə yarasın. Bəsdi 
day e, bəsdi! Cana yığılmışam! Bəsdi! (Plaşı da o biri kreslonun üstünə atır, şlyapanı da çıxarıb 
ora tolazlayır.) Azadlıq!.. Azadlıq!.. Istirahət!.. Bu gün buradan çıxdı yoxdu! Neçədi saat? (Iri cib 
saatını jiletin cibindən çıxarıb baxır.) On bir. Qoy gözləsinlər!.. Nə deyirlər, qoy desinlər sabah! 
Bu gün idarəyə getmək yox e, heç küçəyə çıxdı da yoxdu! Üç gün var hələ irəlidə, bəs eləyər... 
Yeməyi də deyəcəyəm bura gətirsinlər! (Otağı nəzərdən keçirir.) Ömrümdə belə genişliyim, belə 
rahatlığım, sakitliyim olmayıb! Nə uşaqların çığır-bağırı, nə də tanış-bilişin telefon zəngi!.. Ay nə 
bilim, orası elə oldu, burası belə oldu... Bu günü ancaq özüm üçün yaşayıram, vəssalam!.. O iki 
konyaka ki, düzəltdilər mənimçün bu nömrəni, vallah, halalları olsun! Rüşvətin də öz gözəlliyi 
var!.. Azadlıq və istirahət, vəssalam! Ezamiyyətin zir-zibili sabahdan başlayır! Proqramımızı belə 
müəyyən elədik, əziz dost! (Atılıb divanda oturur, qollarını geniş açır, ayaqlarını xalçanın üstünə 
uzadır.) Bax, belə! Ölmək, ölməkdi, xırıldamaq nə deməkdi? Deyəcəyəm yeməklə, özümə də bir 
dənə araq gətirsinlər! Ley-pey, Bombey!.. Yox, deyəcəyəm konyak gətirsinlər! Məndən artıqdı 
konyak içənlər? (Yenə diqqətlə otağı nəzərdən keçirir, sonra gözü sağ tərəfdəki o biri otağın 
qapısına sataşır.) Qoy bir ora da baxım, əziz dost! Bura qonaq otağı, ora da yataq otağı, day nə 
istəyirsən, ay zalım?! (Ayağa qalxır və bu zaman yataq otağından öskürək səsi eşidilir.) Bu nədi? 
(Təəccüblə) Orda adam var deyəsən... Bəs dedilər ki, boşdu, mən tək qalacam burda?.. Iki yerin 
pulunu aldılar məndən... (Yaxınlaşıb yataq otağının qapısını açır və daha artıq təəccüblə) Salam... 
I k i n c i  q o n a q (qapı arxasından). Salam, salam! Bağışlayın siz Allah! Bu saat!.. 
B i r i n ci q o n a q. Siz də burda qalırsız?  
I k i n c i  q o n a q (qapı arxasından). Yox! Yox! Mənim vaxtım bitib daha! Indicə qayıtdım 
ki, çətiri götürüm. Yadımdan çıxıb qalmışdı burda. Yaxşı ki, küçədə yağış yağır, yadıma düşdü...  
B i r i n c i  q o n a q (təəccüblə pəncərədən küçəyə tərəf baxır). Yağış yağır? 
I k i n c i  q o n a q (qapı arxasından). Hə! Yağışla da ki, mənim heç aram yoxdu. (Öskürür.) 
Onsuz da, soyuqlamışam. Bu saat... bude, bu da çətir. (Yataq otağından çıxır, əlində qara çətir.) 
Salam!.. (Əlini uzadır.)  
B i r i n c i  q o n a q (əl tutur). Salam!..  
I k i n c i  q o n a q Necəsiz? 
B i r i n c i  q o n a q. Çox sağ olun... 
I k i n c i  q o n a q. Bağışlayın siz Allah!.. Mane oldum sizə, istirahətinizi pozdum!..  
B i r i n c i  q o n a q. Eybi yox... 
I k i n c i  q o n a q (öskürür, sonra əynindəki ağ plaşın boynunu qaldırır, başındakı boz 
şlyapanı düzəldir, əlindəki qəhvəyi portfeli yerə qoyub çətiri yoxlayır). Yaxşı açıldı... Hərdən 
tutması var axı, tutanda qalıram yağışın altında. Özüm də ki, soyuqlamışam. (Çətiri bağlayıb, 
qoltuğuna vurur, portfeli götürür.) Mən sizə yaxşı istirahət arzu edirəm!  
B i r i n c i  q o n a q. Çox sağ olun!  
I k i n c i  q o n a q. Işiniz avand olsun! 
B i r i n c i  q o n a q. Çox sağ olun. 
I k i n c i  q o n a q. Yaxşı nömrədi, suyu da yaxşı gəlir, tualeti də yaxşı işləyir!.. Düz üç gün 
qaldım burda!.. Razı gedirəm!.. Arzu edirəm ki, siz də razı gedəsiz! 
B i r i n c i  q o n a q. Çox sağ olun... 
I k i n c i  q o n a q. Bir daha üzr istəyirəm, narahat elədim... 
B i r i n c i  q o n a q. Eybi yoxdu... 
I k i n c i  q o n a q. Sağ olun! 
B i r i n c i  q o n a q. Sağ olun...  
 
 30
Ikinci qonaq iti addımlarla otaqdan çıxır. Birinci qonaq onun ardınca açarla qapını bağlayır. 
 
B i r i n c i  q o n a q (yenə də gəlib özünü divanın üstünə salır, qollarını geniş açıb, ayaqlarını 
uzadır). Qəribə tipdi... Əşşi, hərə bir cürə tipdi də... Biri elədi, biri belədi... Amma necə gəlib girib 
bura, heç xəbərim olmayıb?.. Yəqin məndən əvvəl gəlib... məndən əvvəl necə gələ bilər? Qapını 
açarla özüm açdım ki?.. Nə isə!.. (Ürəkdən gərnəşir.) Gedim bir az uzanım, sonra durum yemək 
sifariş eləyim. Ley-pey – Bombey!.. Bəlkə Natiqə zəng eləyim? Gəlsin, bir yerdə yeyib-içək, hə, 
əziz dost? Yox... Tək olmaq istəyirəm... Bəlkə Ofelyaya zəng eləyim, dəvət eləyim gəlsin, oturub 
cavanlığımızı yada salaq? Yox, lazım deyil... Azadlıq və istirahət!.. 
 
Bu vaxt yataq otağından yenə öskürək səsi eşidilir və Birinci qonaq divanın üstündə özünü yığışdırıb heyrətlə 
yataq otağının açıq qalmış qapısına tərəf baxır. 
 
B i r i n c i  q o n a q. Bu nədi? Yenə adam var orda? (Qalxıb yataq otağının qapısına 
yaxınlaşır.) Siz... Siz yenə burdasız? 
I k i n c i  q o n a q (qapı arxasından). Mən? Hə... Çox üzr istəyirəm sizdən!.. Yadımdan çıxıb, 
çətir qalıb burda... Yaxşı ki, yağış yağır küçədə, yadıma düşdü!.. Bu saat!..  
B i r i n c i  q o n a q. Bura baxın, siz... siz məni ələ salmısız?! 
I k i n c i  q o n a q (əlində qara çətir yataq otağından çıxır). Mən? (Təəccüblə) Salam... 
B i r i n c i  q o n a q. Nə salam? Ələ salmısız? 
I k i n c i  q o n a q. Məni deyirsiz? 
B i r i n c i  q o n a q. Bəli, sizi! Sizi deyirəm!.. 
I k i n c i  q o n a q (eyni təəccüblə). Başa düşmürəm?.. 
B i r i n c i  q o n a q. Mən sizi başa düşmürəm! Necə gəldiz bura?! 
I k i n c i  q o n a q. Çətir yaddan çıxmışdı, gəldim götürəm də... Sizdən də min dəfə üzr 
istəyirəm ki, narahat etdim. Bağışlayın! Bu saat gedirəm. (Öskürür.) Çətirsiz mənim işim fırıq olur... 
(Əlindəki qəhvəyi çantanı yerə qoyub, çətiri açır.) Allaha şükür! Yaxşı açılır!.. bunun tutması var, 
bir də gördün ki, şıdırğı yağışdı, amma açılmır ki, açılmır!.. Nə isə... Mən bir daha sizdən üzr 
istəyirəm. Arzu eləyirəm ki, yaxşıca istirahət edəsiz burda!.. Yaxşı da nömrədi! Suyu da yaxşı gəlir, 
bircə tualeti yaxşı işləmir... 
B i r i n c i  q o n a q. Yaxşı işləmir? 
I k i n c i  q o n a q. Hə, yaxşı işləmir... Bakıdı da, gərək hər şeyin bir əmması ola!.. Amma eybi 
yox, vedrə var orda, suyu doldurub tökürsən... 
B i r i n c i  q o n a q. Bəs deyirdiz tualet yaxşı işləyir? 
I k i n c i  q o n a q. Mən?  
B i r i n c i  q o n a q. Bəli, siz.  
I k i n c i  q o n a q. Nə danışırsız? Düz üç gündü burda dava edirəm ki, gəlin düzəldin tualeti, 
gəlmirlər ki, gəlmirlər! Fikir verməyin. (Çətiri bağlayıb, qoltuğuna vurur.) Mənim bir prinsipim var: 
o şey ki, səndən asılı deyil, gərək o barədə fikirləşməyəsən! Dedim, gəlmədilər! Yenə dedim, gəlib 
düzəltmədilər! Bir də dedim, eləmədilər! Vəssalam! Mən də fikir vermirəm! Mən fikir verməklə, 
əsəbiləşməklə, özümə dərd eləməklə düzələndi? Ölüm də belə!.. 
B i r i n c i  q o n a q. Nə ölüm? 
I k i n c i  q o n a q. Ölüm də, ölüm! Ölüm barədə də fikirləşmirəm! Mənnən ki, bir şey asılı 
deyil! Onsuz da, hamı ölüb, mən də öləcəyəm, məndən sonra da hamı öləcək! Mən fikirləşməklə, 
həmişə diri qalacağam? (Öskürür.) Bu dəfə, deyəsən, yaman soyuqlamışam! Arvadım necə 
xəstələnir xəstələnsin, ikicə gündən sonra, sağalır. Amma mən ki, xəstələndim ha, çəkəcək bir ay, 
iki ay... Nə isə... artıq dərəcədə üzr istəyirəm sizdən! Təəssüf ki, görüşümüz belə ayaqüstü oldu... Nə 
etmək olar?.. Dünyanın ən vəfasız yeri mehmanxanadı... salamat qalın!  
B i r i n c i  q o n a q (könülsüz). Sağ olun... 
I k i n c i  q o n a q. Bu nömrədə sizə yaxşı günlər arzulayıram!  
 31
B i r i n c i  q o n a q (könülsüz). Çox sağ olun... Gedirsiz də!.. 
I k i n c i  q o n a q. Bəs nə edirəm, əlbəttə, gedirəm!.. 
B i r i n c i  q o n a q. Çətiriniz yaddan çıxmayıb ki? 
I k i n c i  q o n a q. Çətirim? Bude, qoltuğumda! 
B i r i n c i  q o n a q. Yaxşı yol! 
I k i n c i  q o n a q. Salamat qalın! 
 
Ikinci qonaq otaqdan çıxır. Birinci qonaq qapını onun ardınca açarla bağlayır. 
 
B i r i n c i  q o n a q. Bax, bu da açar! (Sıxır.) Belə! Qurtardıq səninlə! (Gəlib divanda oturur.) 
Çox qəribə tipdi! Iki çətir gəzdirir? Bəs necə gəlib girdi bura təzədən? Qəribədi... Bəlkə o biri 
otaqda başqa qapı da var! (Qalxıb yataq otağına keçir və oradan səsi gəlir.) Yox, başqa qapı-zad 
yoxdu burda... Bu çarpayı... Bu dolab... Bu güzgü... Yox, balam, başqa qapı yoxdu burda!.. Çox 
qəribədi... (Qonaq otağına gəlir.) Amma bir şeyi düz deyirdi ki, gərək beynini qoruyasan... 
Fikirləşməyəsən də gərək hər şeyi... (Nəbzini tutur.) Bir az çox vurur deyəsən... (Pəncərəyə 
yaxınlaşıb diqqətlə aşağı baxır.) Vallah, mən yağış-zad görmürəm... Qəribədi... Gah elə deyir, gah 
belə deyir... Gah deyir ki, tualet işləyir, gah da deyir ki, işləmir... Vallah, dəli şeytan deyir, dur götür 
portfelini, get idarəyə, işini-gücünü gör!.. Nə azadlıqbazlıqdır? Nə istirahətbazlıqdır? Niyə e, niyə? 
Heç hara getmirəm! Bu gün burdan çıxdı yoxdu! Otur, istirahətinlə məşğul ol! Tipin birindən ötrü 
özündən çıxacaqsan? (Bərkdən) Ey, yoxsan ki, daha?! Heç kim yoxdu ki?! Indi isə gəl, gəl yandır 
televizoru, bax, belə, indi də gəl otur divanda, bax belə, əziz dost, yaddan çıxar hər şeyi... 
T e l e v i z o r u n s ə s i.... Çauşesku faşist rejimi yaratmışdı. Xalq ayağa qalxdı və Çauşesku 
rejimini tar-mar etdi. Xalqın qəzəbi... 
B i r i n c i  q o n a q (qalxıb televizoru söndürür). Bu dünya niyə belə ikiüzlü qurulub, ay 
Allah? Dünənəcən Çauşeskuyla cici-bacıydılar: tovariş Çauşesku!.. tovariş Çauşesku!.. Görüşəndə 
qucaqlaşıb öpüşürdülər!.. Indi də olub faşist rejimi!.. Elə faşistlərin özləriylə bir vaxt cici-bacı 
olmamışdılar? Nə isə, əziz dost! Bu dünyanın işlərini sən düzəldəcəksən? Ucundan tutub uğuzluğa 
getmə (Divanda uzanır.) Bax, belə!... Gözünü də yum, dincəl!.. Mürgülə... Mürgülə... 
 
Birdən yataq otağından öskürək səsi gəlir və Birinci qonaq yerindən sıçrayıb ayağa qalxır. 
B i r i n c i  q o n a q (qışqırır). Kimdi? Kimdi orda? 
I k i n c i  q o n a q (qapı ardından). Bağışlayın! Min dəfə, milyon dəfə üzr istəyirəm sizdən! 
B i r i n c i  q o n a q. Sizsiz yenə? 
I k i n c i  q o n a q. Bu saat gedirəm!.. Bu zəhrimar çətir yadımdan çıxıb qalıb burda! Həmişə 
gərək bir şey olsun ki, camaatı narahat eləyim!.. Arvadım yüz dəfə deyib mənə ki, huşun başında 
olsun!.. Bağışlayın, siz Allah! Bu saat gedirəm... 
B i r i n c i  q o n a q (sürətlə yataq otağına qaçır və səsi oradan gəlir) Siz hardan girdiz bura? 
Hardan?  
I k i n c i  q o n a q (qapı arxasından). Salam!.. Nə olub sizə? 
B i r i n c i  q o n a q (qapı arxasından). Hardan gəldiz? Hardan gəldiz?  
I k i n c i  q o n a q (qapı arxasından). Nə olub sizə? Sakit olun! 
B i r i n c i  q o n a q (qapı arxasından). Aha, burdan gəlmisiz! 
I k i n c i  q o n a q (qapı arxasından). Sakit olun, canım!..  
B i r i n c i  q o n a q (qapı arxasından). Bax, burdan!  
I k i n c i  q o n a q (qapı arxasından). Nə edirsiz? 
B i r i n c i  q o n a q (qapı arxasından gücənə-gücənə). Bax... Burdan!.. Burdan!..  
I k i n c i  q o n a q (qapı arxasından). Şkafı niyə yerindən çəkirsiz? 
B i r i n c i  q o n a q (qapı arxasından). Qapı şkafın arxasındadı! Ordan gəlmisiz!.. 
I k i n c i  q o n a q (qapı arxasından). Yavaş olun...  
 32
B i r i n c i  q o n a q (qapı arxasından). Çəkilin!.. 
I k i n c i  q o n a q (qapı arxasından). Nə olub axı, sizə? 
B i r i n c i  q o n a q (qapı arxasından). Özünüz bilirsiz! 
I k i n c i  q o n a q (qapı arxasından). Mən?  
B i r i n c i  q o n a q (qapı arxasından). Bəli, siz! 
I k i n c i  q o n a q (qapı arxasından). Üstünüzə düşər!..  
B i r i n c i  q o n a q (qapı arxasından). Qoy düşsün! Ordadı qapı!  
I k i n c i  q o n a q (qapı arxasından). Nə qapı? Hansı qapı? 
B i r i n c i  q o n a q (qapı arxasından gücənə-gücənə). Özünüz bilirsiz hansı qapı!..  
I k i n c i  q o n a q (qapı arxasından). Mən? Mən bilirəm? 
B i r i n c i  q o n a q (qapı arxasından gücənə-gücənə). Bəli, siz! Sizin... sizin gəldiyiniz... 
qapı!.. 
I k i n c i  q o n a q (qapı arxasından). Hanı qapı? Hanı? 
B i r i n c i  q o n a q (qapı arxasından). Burda da yoxdu... Bəs siz hardan gəldiz bura? 
I k i n c i  q o n a q (qapı arxasından). Canım, sakit olun!.. Mən oğruyam bəyəm şkafın 
dalından girim içəri? Əsəb qalmayıb adamlarda!.. Bilirsiz niyə? Ona görə ki, hamı bir-birinin 
əsəbiylə oynayır! 
 
Bir əlində qara çətir, o biri əlində qəhvəyi portfel tutmuş  
Ikinci qonaq, onun ardınca da tərin içində qızarıb-pörtmüş  
Birinci qonaq qonaq otağına girirlər. 
 
B i r i n c i  q o n a q. Açın portfeli. 
I k i n c i  q o n a q. Nə? 
B i r i n c i  q o n a q. Deyirəm, açın portfeli! 
I k i n c i  q o n a q. Quldura oxşamırsız axı, siz?! 
B i r i n c i  q o n a q. Bəsdirin! Açın, dedim sizə, portfeli! 
I k i n c i  q o n a q. Mən quldura oxşayıram? Deyirsiz bəlkə sizin nəyinizisə götürmüşəm? 
B i r i n c i  q o n a q (qışqırır). Açın! 
I k i n c i  q o n a q (öskürür). Açın deyirsiz, açım də... baxın, bu, bir kirli köynək... Bu, ikinci 
kirli köynək... Geyim əynimə, yoxsa inanırsız ki, mənimkilərdi?... 
B i r i n c i  q o n a q. Az danışın! 
I k i n c i  q o n a q. Yaman kobudsuz!.. 
B i r i n c i  q o n a q. Göstərin!.. 
I k i n c i  q o n a q. Bax, bu bir kirli dəyişək... Bu, dəsmal... Bu, üzqırxan... Bu, sabun... Düzdü, 
indi sabun tapılmır, amma inanın ki, aldatmıram, sabundu, istəyirsiz, əl-üzünüzü yuyun, baxın... 
B i r i n c i  q o n a q. Bəsdirin! 
I k i n c i  q o n a q. Hə, indi nə istəyirsiz? Görürsüz, day bir şey yoxdu bunun içində... 
B i r i n c i  q o n a q. Bəs çətirlər hanı? 
I k i n c i  q o n a q. Hansı çətirlər? Bude çətir! 
B i r i n c i  q o n a q. Yox, onu demirəm! O birilər hanı? Bayaq götürdükləriniz? 
I k i n c i  q o n a q. Canım, mənim bircə dənə çətirim var, onun da tutması var: bir də görürsən 
ki, şıdırğı yağış yağır, bunun da tutması tutub, açılmır ki, açılmır!.. Qoy bir baxım görüm... (Çətiri 
açır, elə bil, yağış yağır, başının üstünə tutur). Görürsüz, indi lazım deyil, amma açılır! Dünyanın 
bütün işləri beləcə tərsi-məssəbdir! (Öskürür.) Yaman soyuqlamışam. Bunu da burda yaddan 
çıxarmışdım. Yaxşı ki, küçədə... 
B i r i n c i  q o n a q (onun sözünü kəsir)....Yağış yağırdı, çətir yadınıza düşdü... 
I k i n c i  q o n a q (təəccüblə). Doğrudur... Nə bildiz?  
B i r i n c i  q o n a q. Arvadınız da xəstələnəndə iki gün çəkir!.. 
I k i n c i  q o n a q (təəccübdən mat qalıb). Bunları siz hardan bilirsiz? 
 33
B i r i n c i  q o n a q (eyni hiddətlə). Buranın tualeti də gah işləyir, gah işləmir!.. 
I k i n c i  q o n a q. Doğrudur? Nə bildiz? (Jiletin cibindən çıxardığı iri saata baxır.) Nə yaxşı 
vaxt tapıb getmisiz tualetə!.. Mən heç on dəqiqə deyil ki, boşaltmışam bu nömrəni... 
B i r i n c i  q o n a q (qışqırır). Ələ salmısız məni? Hə? Soruşuram sizdən! Ələ salmısız məni? 
I k i n c i  q o n a q. Sakit olun, canım, sakit olun!.. Özünüzü üzməyin!.. Mən bu saat gedirəm... 
(Çətiri bağlayıb, qoltuğuna vurur.) Bu saat... 
 
Yorulmuş və əldən düşmüş Birinci qonaq taqətsiz halda divana oturur. Ikinci qonaq otağın ortasındakı boş mizə 
baxıb  
gülümsəyir. 
 
I k i n c i  q o n a q. Doğrusu, elə bilirdim ki, oturub içirsiz... (Havanı iyləyir.) Yox, içki iyi 
gəlmir... Iy yayınmaz mənim burnumdan! Içməmisiz, yaxşı eləmisiz. Içki bədənin atasını yandırır, 
doğrudan da, çox ziyanlı şeydir... (Öskürür.) Mən də ki, xəstələnmişəm... 
 B i r i n c i  q o n a q (yavaşdan). Demisiz, bilirəm... 
 I k i n c i  q o n a q. Qoyun sizə bir məsləhət verim: buranın beləliyinə baxmayın, gecələr 
soyuq olur. Iki adyal salın üstünüzə. 
B i r i n c i  q o n a q (biganə). Yaxşı... 
I k i n c i  q o n a q. Yaz vaxtının soyuqdəyməsi pis şeydi. (Öskürür.) Özünüzü qoruyun. 
B i r i n c i  q o n a q (eyni ruh düşkünlüyü ilə). Yaxşı... 
I k i n c i  q o n a q. Di salamat qalın! Bir daha üzr istəyirəm sizdən ki, narahat elədim... 
Bağışlayın... 
B i r i n c i  q o n a q. Siz hardan gəldiz? 
I k i n c i  q o n a q. Nə? 
B i r i n c i  q o n a q (qışqırır). Hardan gəldiz siz? Hardan girdiz içəri? 
 
Pauza. 
 
I k i n c i  q o n a q. Siz çox yorğunsuz... Dincəlmək lazımdı... 
B i r i n c i  q o n a q. Gedirsiz? 
I k i n c i  q o n a q. Bəli, gedirəm, əlbəttə!.. 
B i r i n c i  q o n a q. Həmişəlik gedirsiz? 
I k i n c i  q o n a q. Necə yəni «həmişəlik gedirsiz?»  
B i r i n c i  q o n a q. Deyirəm daha görüşməyəcəyik ki? 
I k i n c i  q o n a q. Dağ dağa rast gəlməz, adam adama rast gələr, – deyiblər. Kim bilir?.. 
B i r i n c i  q o n a q. Yox, soruşuram, daha bu gün bura qayıtmayacaqsız ki? 
I k i n c i  q o n a q. Yox, canım... Çətiri də götürdüm, day burda nə işim var? Üç gündü 
burdayam, vaxtım bitib, evə qayıdıram... Bilirsiz, əslinə baxsaz, mən ev adamıyam. Imkanım olsa, 
heç vaxt evdən çıxmaram. Özüm ki, xəstələnmişəm... 
B i r i n c i  q o n a q. Deməli gedirsiz? 
I k i n c i  q o n a q. Əlbəttə!.. 
B i r i n c i  q o n a q. Daha geri qayıtmayacaqsız?  
I k i n c i  q o n a q (təəccüblə). Yox... 
B i r i n c i  q o n a q. Çətiri də götürmüsüz? 
I k i n c i  q o n a q. Bude... 
B i r i n c i  q o n a q. Day heç nəyiniz qalmayıb burda?  
I k i n c i  q o n a q. Nəyim vardı ki, nəyim də qalsın. Görmədiz? Götürmüşəm hər şeyi. 
B i r i n c i  q o n a q. Onda söz verin mənə. 
I k i n c i  q o n a q. Nə söz? 
B i r i n c i  q o n a q. Söz verin ki, daha geri qayıdıb o otağa girməyəcəksiz! 
 34
I k i n c i  q o n a q. Canım, mənim burda day nə işim var ki?.. 
B i r i n c i  q o n a q (qışqırır). Söz verin!  
I k i n c i  q o n a q. Siz, doğrudan, çox yorulmusuz... Bağışlayın ki, narahat etdim!.. Sağ olun... 
(Sol tərəfdəki qapıya tərəf gedir).  
B i r i n c i  q o n a q (qalxıb onun ardınca gedir). Sizdə ikinci açar yoxdu ki? 
I k i n c i  q o n a q (acıqlı). Siz məni kim hesab eləyirsiz? 
B i r i n c i  q o n a q. Soruşuram: ikinci açar var sizdə, yoxsa yox? 
I k i n c i  q o n a q. Bir açarıydı məndə, qaytarmışam növbətçiyə, o da yəqin ki, verib sizə. 
(Qapıdakı açarı göstərir.) Bude, bu da həmin açar! Başqa açar mənim nəyimə lazımdı? Gecə gəlib 
öldürəcəyəm sizi? 
B i r i n c i  q o n a q (səsi titrəyir). Nə?  
I k i n c i  q o n a q. Deyirəm nəyimə lazımdı ikinci açar! Gecə gəlib sizin başınızı kəsəcəyəm 
bəyəm? 
B i r i n c i  q o n a q (titrək səslə qışqırır). Bu nə sözlərdi deyirsiz? Necə yəni gecə gəlib 
başınızı kəsməyəcəyəm? (Iki əlilə də öz boğazından yapışır, elə bil ki, bıçaqdan qorunur).  
I k i n c i  q o n a q Bəs nə deyim? (Gülümsəyir.) Deyim ki, gəlib kəsəcəyəm? 
B i r i n c i  q o n a q (pıçıltıyla). Yox... 
I k i n c i  q o n a q. Sağ olun. (Qapını ardıyca çırpıb gedir.) 
B i r i n c i  q o n a q. (qapını açarla bağlayaraq). Bax, bağladım!.. Bağladım ha!.. Qoy çıxarım 
burdan. (Açarı qapıdan çıxarıb otaqda mizin üstünə qoyur.) Bu da belə!.. 
 
Pauza. 
 
Heç nə başa düşə bilmirəm!.. Sakit ol, sakit ol, əziz dost... Bir də görürsən elə bir sadə şey çıxdı 
ortaya ki, heç ona fikir verməmisən, heç ağlına gəlməyib, amma o saat da bütün mürəkkəb 
hadisələri izah edir... Indi isə sakit ol... Nə var ki, Allaha şükür, sağ-salamatsan, heç bir şey 
olmayıb... Həyəcanlanmaq lazım deyil... Hər şeyin izahı var, bunun da izahı var, bunun da izahı 
olacaq, onda özünün də gülməyin tutacaq!.. Sakit ol və get uzan, yat. Bax, hər tərəf sakitlikdi... Daha 
heç kim gəlməyəcək.. O biri otaq da bomboşdu... (Gedib sağ tərəfdə yataq otağının açıq qapısı 
ağzında dayanır.) Görürsən ki, heç kim yoxdu!.. (Qışqırır.) Ey, bir adam var burda? Görürsən ki, 
yoxdu heç kim! Sakit ol, get uzan!.. (Divanda uzanır.) Bax, belə... Amma... Heç bir amma yoxdu!.. 
Vəssalam! Qoy televizoru yandırım. (Qalxıb televizoru yandırır.)  
T e l e v i z o r u n s ə s i... «Nizami» adına kolxozun əməkçiləri heyvandarlıq sahəsində böyük 
müvəffəqiyyətlər qazanmışlar. Indiki demokratiya və aşkarlıq dövründə onlar daha böyük həvəslə 
çalışırlar. Öz fikirlərini açıq deməkdən çəkinmirlər. Indi plyuralizm vaxtıdır. Buna görə də... 
B i r i n c i  q o n a q (televizoru söndürərək). Görürsən ki, plyuralizm vaxtıdır! 
Demokratiyadır! Aşkarlıqdır! Sən də başlamısan ki, o hardan gəldi, necə gəldi, niyə gəldi, day nə 
bilim, nə?... (Dayanıb qulaq asır.)  
 
Pauza. 
 
Nədi, ürəyin səksəkədədi? (Qulaq asır.)  
 
Pauza. 
 
 35
Sakitlikdi... (Jiletinin cibindən iri saatını çıxarıb baxır.) Saat on ikiyə qalır... Get, bir az uzan, 
dincəl... Sonra da Ofelyaya zəng eləyərsən. Yox, Ofelya lazım deyil, Natiqə zəng eləyib çağıraram. 
Əşşi, tək oturub neyləyəcəyəm burda? Qoy gəlsin, bir yerdə oturub çörək yeyək, bir az içək, 
dərdləşək... Sonra, o gedəndən sonra, bəlkə Ofelyaya da zəng elədim... Baxarıq... (Diqqətlə qulaq 
asır.) 
 
Pauza. 
 
Nə sarını udmusan? Arxayın ol, sakitlikdi... (Divanda oturur.) Dünyada o qədər qəribə işlər 
olur ki... Elə o Natiqin özü danışır ki, bir dəfə... (Sözünü yarımçıq kəsir.) O nə səsdi elə?  
 
Yataq otağından öskürək səsi gəlir. Birinci qonaq divandan qalxıb dəhşətlə yataq otağına tərəf baxa-baxa geri-
geri addımlayır və gəlib kürəyini sol tərəfdəki qapıya söykəyərək dayanır. Yataq otağından yenə öskürək səsi 
gəlir. 
 
B i r i n c i  q o n a q (boğuq səslə). Kimdi orda? (Iki əlilə də boğazını tutur.) Kimdi? Kimdi 
orda?  
I k i n c i  q o n a q (qapı arxasından). Bağışlayın!.. Min dəfə, milyon dəfə üzr istəyirəm 
sizdən... 
 
Birinci qonaq əlləri boğazında donub qalıb. 
 
I k i n c i  q o n a q (qapı arxasından). Çətirim yadımdan çıxıb qalıb burda, zəhrimar!.. Həmişə 
gərək bir şey çıxsın də!.. (Öskürür.) Bu saat gedirəm!.. 
 
İ ş ı q   s ö n ü r. 
 
 
 30 aprel 1990. 
 
 
 
 36
HÖVSAN SOĞANI 
 
(Absurd) 
 
 
 
     Zaman – 1990-cı il, avqust ayı, 38 dərəcə isti. 
Məkan – «Bakı-Buzovna» elektrik qatarı. 
 
 
 
 
 37
 Qatar fit verərək sürətlə gedir. 
 
A r v a d (ürəkdən gülür). Onda... (Gülür.) Onda... Ay səni!.. (Gülür.) Onda mən ölmüşdüm? 
K i ş i (gülə-gülə). Bilmirəm... Deyəsən, yox... Ya ölmüşdün?.. Yadıma gəlmir... Hə... Dedi ki... 
Dedi ki... (Gülməkdən az qala qəşş etsin.) 
A r v a d (uğunub gedir). Yəni... Yəni lap elə dedi? (Gülməkdən az qalır nəfəsi qaralsın.) Vay!.. 
Gör nə deyib e!.. 
K i ş i (uğunur). Hə!.. Hə!.. 
A r v a d (gülməkdən nəfəsi tıncıxa-tıncıxa). Bir az da özündən toqquşdurursan yəqin!.. 
K i ş i. Yox, vallah!.. 
A r v a d. Yoxsa ki, tanımıram səni!.. Köhnə xasiyyətindi. Bəzəyirsən... 
K i ş i. Vallah, yox! 
A r v a d. Çox elə Allaha inanansan!.. (Gülə-gülə.) O elə deyəndə Muxtar da ordaydı? 
U z a q d a n  g ə l ə n  s ə s. Babam 1914-cü ildə Kislovodska istirahətə getmişdi. Bir gün orda 
yadına Hövsan soğanı düşmüşdü. Nökərini göndərmişdi ki, gedib Bakıdan ona bir kisə Hövsan 
soğanı gətirsin. Nökər də gedib Hövsan soğanını gətirmişdi... 
K i ş i. Hansı Muxtar? 
A r v a d. Necə yəni hansı Muxtar? Xalan oğlu də!..  
K i ş i. A-a-a!.. Dayan görüm... Muxtar... Hə, ordaydı. 
A r v a d (gülür). Indi yadına salır o da o sözləri? 
K i ş i. Kim? Muxtar? 
A r v a d. Hə də. 
K i ş i. Əşşi, Allah bilir iyirmi ildi, neçə ildi ölüb gedib Muxtar... 
A r v a d. A-a-a... 
B i r i n c i  s ə r n i ş i n (qatarın pəncərəsindən eşiyə baxır). Buna bax e!.. Başıva dönüm 
sənin, belə də zibillik olar?! Buna bax e, hər tərəf zibil içindədi!.. Buralar gül-çiçəyindi e, gül-
çiçəyin! Bax, e!.. Bax e, bir!.. 
I k i n c i  s ə r n i ş i n. Baxmıram! 
Ü ç ü n c ü  s ə r n i ş i n. Ay Allah, qurban olum sənə!.. Ilin, ayın bu vaxtında xiyarın kilosu altı 
manata! Altı manat e!.. Köhnə pulla altmış manat! Yüz iyirmini böl altıya... Iki, o da sıfır. Iyirmi! 
Mənim bir aylıq maaşım iyirmi kilo xiyar eləyir. 
  
Qatar fit verir. 
 
B i r i n c i  s ə r n i ş i n. Ona bax e!.. Mazut! Taxta! Kağız! Bax e bir, bax!.. Bax!.. 
I k i n c i  s ə r n i ş i n. Baxmıram! 
Ü ç ü n c ü  s ə r n i ş i n. Həzrət Abbasa and olsun, pamidorun kilosu beş manata! Yemişin 
kilosu dörd manata! Kartof iki manat!.. 
B i r i n c i  s ə r n i ş i n. It ölüsü! Siçovul ölüsü! Qarpız qabığı!.. 
N a d e j d a  K r u p s k a y a. Mən Iliçi sevirdim!.. 
  
Pauza. 
 
A r v a d (gülə-gülə). Səkinəyə danış e, bunu. Səkinəyə! Onun azarı var belə söhbətlərə... 
K i ş i. Səkinə hansıdı? 
A r v a d. A-a-a!.. Sənə nə olub belə? Səkinə də! Bacın! 
K i ş i. Əşşi, Səkinə nə vaxtdı gedib... 
A r v a d. Səkinə? Hara gedib? 
 38
K i ş i. Haqq dünyasına. Ömrünü bağışlayıb gedib... Qəbrinin yanında... Onun qəbriydi? Hə, də, 
Səiknənin qəbriydi... Qəbrinin yanında bir nar ağacı əkmişdim, o da quruyub... 
A r v a d. Niyə? 
K i ş i. Nə bilim?.. Böyüdü... Yaxşı bir ağac oldu... Elə gül açırdı ki!.. Bir dəfə o qədər nar 
gətirmişdi ki!.. Xırda-xırda, qıpqırmızı... Yaman xəzri əsdi, hamısını tökdü dibinə... Elə bil 
qıpqırmızı qan ağlamışdı, dibi qıpqırmızı idi... Yaxşı ağac olmuşdu... 
A r v a d. Bəs noldu? 
K i ş i. Vaxt olmadı də... Vaxtında suvarmadıq... Üç-dörd il bundan qabaq getmişdim, gördüm 
quruyub... 
A r v a d. Mənim də qəbrimin yanında bir söyüd əkmişdin... 
K i ş i. Səninkindəydi?  
A r v a d. Hə. Amma özün əkməmişdin, tapşırmışdın, əkmişdilər. 
K i ş i. Hə, yadıma gəlir. O da əntiqə böyümüşdü!.. 
A r v a d. O noldu? 
K i ş i. Vallah, heç bilirəm ki?.. Gərək bir imkan tapım gedim baş çəkim... 
B i r i n c i  s ə r n i ş i n. Ona bax e, velosiped tullayıblar! Köhnə vedrə! Qır tiyanı! Vanna! 
Bax, e!.. 
I k i n c i  s ə r n i ş i n. Baxmıram! 
Ü ç ü n c ü  s ə r n i ş i n. Gilasın kilosu səkkiz manata! Səkkiz, e! Köhnə pulla səksən manat! 
Vay sənin... 
B i r i n c i  s ə r n i ş i n. Vay!.. Vay!.. Vay!.. O qarğa ölüsünə bax e!.. 
I k i n c i  s ə r n i ş i n. Baxmıram. 
A n a s t a s  M i k o y a n. Bakıda mənim adıma ayaqqabı fabriki var! 
 
Qatar fit verir. 
 
K i ş i. Dişlərim yadımdan çıxıb evdə qalıb... Gecə elə necə stəkanın içində suya qoyub 
yatmışam, elə də qalıb... 
N a d e j d a  K r u p s k a y a. Mən Iliçi sevirdim!.. 
A r v a d. Səhər duranda çörək yeməmisən? 
K i ş i. Səhər? Heç yadımdadı ki?.. Səhər duranda gördüm başım ağrıyır. 
U z a q d a n  g ə l ə n  s ə s. Babam nökəri göndərəndən sonra, dözməmişdi, ürəyi o qədər 
Hövsan soğanı istəmişdi ki, nökərin qayıtmağını gözləməmişdi, özü Bakıya getmişdi. Hövsan 
soğanını yeyib təzədən Kislovodska qayıtmışdı. 
A r v a d. Dərman ataydın də. 
K i ş i. Deyəsən atdım. 
A r v a d (gülür). Sən elə əvvəldən canının qədrini bilənsən!.. Nə atdın? 
K i ş i. Nə bilim? Bir-iki dərman keçdi əlimə, heç baxmadım, uddum, getdi... 
N i k i t a  X r u ş ş o v (pıçıltı ilə). S-s-s... (Daha da yavaşdan.) Stalin... (Hiss olunur ki, çox 
ehtiyat edir.) Stalin... Stalin türk şpiyonu idi... 
A r v a d. Ələkbərin qızını verdilər. 
K i ş i. Bizim Ələkbərin? 
A r v a d. Hə. 
K i ş i. Əh!.. Ələkbərin qızının indi, bax, bu boyda nəvəsi var!.. 
A r v a d Məktəbə gedir? 
K i ş i. Heç xəbərim yoxdu... 
A r v a d (yenə gülür). Onda o elə deyəndə... Onda sən Jdanov rayonunda işləyirdin də? 
K i ş i. Müharibə qurtarandan sonraydı də, Irandan qayıtmışdım... Bilmirəm, Jdanovdaydım, ya 
gəlmişdim Bakıya, Kirov rayonuna? Yadıma gəlmir... Amma Irandan qayıtmışdım... 
 39
A n a s t a s  M i k o y a n. Yaşasın xalqımızın sevimlisi, dostumuz və qardaşımız Nikolay 
Ivanoviç Yejov! Ura, yoldaşlar! 
 
Gurultulu alqışlar. Qatar fit verir. 
 
A r v a d (gülə-gülə). O sözləri Səftərə demisən? 
K i ş i. Səftər ölüb. 
A r v a d. Fərmana? 
K i ş i. Ölüb. 
A r v a d (elə hey gülür). Əminəyə? 
K i ş i. Əşşi, o lap çoxdan ölüb!.. 
A r v a d. Əsədullaya? 
K i ş i. Əsədulla? O kimdi elə? 
M i x a i l  Q o r b a ç o v. Biz düz yoldayıq, yoldaşlar! 
M i x a i l  K a l i n i n. Əyani təbliğatı gücləndirmək lazımdır! 
B ə l ə d ç i (dodaqaltı oxuya-oxuya). 
 
 Küçələrə su səpmişəm... 
 Yar gələndə toz olmasın... 
 
Biletinizi göstərin! Tovarişi! Biletı! 
B i r i n c i  s ə r n i ş i n. O-o-o!.. Lifçik!.. Ona bax e!.. Pakrişka!.. Köhnə çaynik!.. Qarşok!.. Al 
bileti. Vay səni! Köhnə divan!.. Bax e!.. 
I k i n c i  s ə r n i ş i n. Baxmıram. Al bileti. 
Ü ç ü n c ü  s ə r n i ş i n. Bude mənimki, al. Gecə yatım, səhər durmayım, əyər yalan deyirəm, 
həmişə gedib Təzə bazardan toyuq pətənəsinin kilosunu bir manata alırdım! Bu günün işığına kor 
baxım ki, kilosunu yetmiş qəpiyə də almışam! Indi kilosu on dörd manatadı!.. Böl on dördə, neçə 
eləyir? Hə, neçə eləyir? Səkkiz kilo! Mən bir aylıq maaşıma səkkiz kilo pətənə ala bilərəm, 
vəssalam! Day su içməyə də pulum qalmaz!.. 
K i ş i. Mənimki besplatnıdı. 
B ə l ə d ç i. Göstər. 
K i ş i. Al. 
B ə l ə d ç i. Bu nədi, a kişi? Bu, lotereyadı! 
K i ş i. Al. 
B ə l ə d ç i (dodaqaltı oxuya-oxuya). 
 
Küçələrə su səpmişəm... 
Küçələrə su səpmişəm... 
Yar gələndə toz olmasın... 
Yar gələndə toz olmasın... 
 
U z a q d a n  g ə l ə n  s ə s. Nökər gəlmişdi Kislovodska, görmüşdü ki, babam dözməyib, özü 
gedib Bakıya. Nökər Hövsan soğanını da götürüb təzədən qayıtmışdı Bakıya. 
A r v a d. Əsədulla də!.. Sənin dostun yoxuydu, palkovnik!.. 
K i ş i. Yadıma gəlmir... Kərimi deyirsən? 
A r v a d. Kərim yox e, Əsədulla!.. Əsədulla!.. 
 40
K i ş i. Yadıma gəlmir... Amma Kərim ölüb... Fəti də ölüb... Ibrahim də ölüb... Fatma da... Sona 
da... O biri Ibrahim varıydı e, axsaq, o da ölüb... Dilşad ölüb... Əhməd ölüb... O biri Əhməd də 
ölüb... Soltan da... Fərid də... Fəridin oğlu da... Fazil də ölüb... Canım sənə desin, Fətulla da... 
Yadıva gəlir? Bığı sallanırdı həmişə... Yox, bığı sallanan, Fətulla deyildi, şey idi, Məlik! Məlik də 
ölüb... Bizim o ispalkom varıydı e, müharibə vaxtı mənə həmişə tütün gətirirdi, Ismayılov, o da 
ölüb... Ələsgər də... Brejnev də öldü... Xruşşov da... Andropov da... Kosıgin də... O birisinin adı 
nəyidi?.. Şey.. Bu saat deyəcəyəm!.. Şey... Pelşe!.. Pelşe də ölüb... 
 
Qatar fit verir. 
 
N a d e j d a  K r u p s k a y a. Mən Iliçi sevirdim!.. 
A r v a d. Meynə yaxşı gətirmişdi bu il? 
K i ş i. Hansı meynə? 
A r v a d. Qapının ağzındakı də... 
K i ş i. O çoxdan quruyub gedib... 
B i r i n c i  s ə r n i ş i n. Vay!.. Vay!.. Vay!.. Alə, nəcisə bax e!.. 
I k i n c i  s ə r n i ş i n. Baxmıram. 
Ü ç ü n c ü  s ə r n i ş i n. Bütün qarpızlar zəhərlidi! Yalan deyirəm, bax, bu elektriçkanın 
altında qalım! Qabaq xəstəyə qarpız verirdilər ki, yeyib sağalsın. Indi bütün qarpızların hamısı 
zəhərlidi! Yalandan televizorda deyirlər ki, bütün qarpızları yoxlayırlar, qorxmayın, yeyin! 
Yalançının atasına lənət! Ay yoxladılar a!.. Qurana and olsun, Ətağanın cəddi qənim olsun mənə, 
əyər yalan deyirəm, yeyirsən, öldürür səni! Özü də neçəyə? Kilosu iki manat əlli qəpik!.. 
B i r i n c i  s ə r n i ş i n. O-o-o!.. Eşşək ölüsü! 
I k i n c i  s ə r n i ş i n. Baxmıram. 
A n d r e y  V ı ş i n s k i. Yaşasın Azərbaycan Kommunist bolşeviklər Partiyası!  
  
Gurultulu alqışlar. 
  
 Yaşasın şanlı Bakı proletariatı! 
 
Gurultulu alqışlar. 
 
 Onlar xoşbəxt həyat sürürlər, yoldaşlar! 
 Gurultulu alqışlar. 
 
K i ş i. Lotereyanı qaytardı mənə? 
A r v a d. Bilmirəm... 
K i ş i. Indicə lotereyaydı də, ona verdiyim, hə? 
A r v a d. Mən hardan bilim? Sən bilərsən... Sənin bilmədiyin şey var? 
K i ş i. Yoxsa ki, sən avamsan?! (Gülür.) 
A r v a d (gülür). Əlbəttə... Avam olmasaydım, başımı tovlayıb gedib Ələşrəfin qızıyla 
eşqibazlıq eləməzdin ki! 
K i ş i. Pa!.. Nə yaxşı yadıma saldın onu! Deyirəm axı, nə vaxtdı ki, nəyi istəyirəm yadıma 
salam!.. Əntiqə komsomolçuydu! 
A r v a d. Ələşrəf? 
K i ş i. Yox, əşşi!.. O xalq düşməniydi!.. Qızı deyirəm. Əla komsomolçuydu! Bədəni də 
ağappaq, özü də top kimi bərk... 
A r v a d. Adı Firuzəydi, Hüsniyəydi, nəydisə, belə bir şeydi... 
K i ş i. Hə, nəysə, eləydi... Əlaydı!.. 
 41
A r v a d (gülür). Ay səni!.. Yaman şeysən! Yadına salıb indi sümüklərini qızdırırsan... 
K i ş i (gülür). Hə. 
U z a q d a n  g ə l ə n  s ə s. Nökər gəlib Bakıda görmüşdü ki, babam qayıdıb Kislovodska. 
Təzədən Hövsan soğanıyla dolu həmin kisəni belinə şəlləyib yola düşmüşdü Kislovodska. 
B ə l ə d ç i (dodaqaltı oxuya-oxuya). 
 
Küçələrə su səpmişəm... 
 
Ancaq mənim fikrimcə iyirmi səkkizinci qurultay əldə-qayırma bir şeydi. Ona tarixi qurultay 
demək olmaz! 
 
Yar gələndə toz olmasın... 
 
Heç cürə tarixi qurultay demək olmaz! 
B i r i n c i  s ə r n i ş i n. Yumurta qabığı!.. Vay, özü də gör nə qədər!.. Pomidor yeşiyi!.. 
Köhnə ayaqqabı!.. Bir-iki-üç-dörd-beş-altı-yeddi... Gör nə qədər!.. Bax e!.. 
I k i n c i  s ə r n i ş i n. Baxmıram. 
B i r i n c i  s ə r n i ş i n. Vay!.. Vay!.. Vay!.. Andropovun şəkli!.. SSRI-nin bayrağı!.. Suslov!.. 
Pay atonnan!.. Alə, gör nə qədər Brejnev var e!.. Alə, bir bax e!.. 
I k i n c i  s ə r n i ş i n. Baxmıram! 
Ü ç ü n c ü  s ə r n i ş i n. Anamın qəbri haqqı, yediyim çörək mənə haram olsun, əyər yalan 
deyirəm, çiyələk də hamısı zəhərdi! Indi uşağa çiyələk verirsən, yeyib ölür! 
N a d e j d a  K r u p s k a y a. Mən Iliçi sevirdim!.. 
Ü ç ü n c ü  s ə r n i ş i n. Ət talonnan!.. Yağ talonnan!.. Qurbağa talonnan!.. 
N a d e j d a  K r u p s k a y a. Mən Iliçi sevirdim!.. 
A r v a d (gülür). Onda bəs sənə elə deyəndə, sən nə dedin? 
K i ş i. Mən? Bəs bayaq demədim sənə? 
A r v a d. Yox... 
K i ş i (uğunub gedir). Dedim ki... Dedim ki... 
 
Qatar fit verir. 
 
U z a q d a n  g ə l ə n  s ə s. Kislovodskda yağışlar başlamışdı. Babam darıxmışdı. Tapşırmışdı, 
pal-paltarını yığışdırmışdılar, çamadanlarını qablamışdılar, qayıdıb çıxıb getmişdi Bakıda evlərinə.  
A r v a d (gülə-gülə). Əntiqə demisən e!.. 
K i ş i (uğuna-uğuna). Hə!.. 
A r v a d. Əlisəttara da bir dəfə bir şillə vurdun e?! 
K i ş i. Əlisəttar? 
A r v a d. Onda sənin mavinin idi... 
K i ş i. Hə-hə!.. Mən ona şillə vurdum? 
A r v a d. Bəs kim? 
K i ş i. Deyəsən, axı, o mənə şillə vurdu? 
A r v a d. Bilmirəm... 
B i r i n c i  s ə r n i ş i n. Alə, bax e!.. Vay!.. Vay!.. Vay!.. Cin!.. Şeytan!.. Qülyabanı!.. 
I k i n c i  s ə r n i ş i n. Baxmıram. 
B i r i n c i  s ə r n i ş i n. Div!.. Ifritə!.. 
I k i n c i  s ə r n i ş i n. Baxmıram! 
Ü ç ü n c ü  s ə r n i ş i n. Əldə də yağın kilosu on beş manatadı!.. Yalan deyirəm, bax, bu 
elektriçka üstümdən keçsin!.. 
 42
B ə l ə d ç i. Az qalıb a, az qalıb Buzovnaya!  
 
Yar gələndə toz olmasın... 
 
U z a q d a n  g ə l ə n  s ə s (tələsik). Nökər gəlmişdi Kislovodska, görmüşdü ki, babam köçüb 
gedib Bakıya. O bir kisə Hövsan soğanı ki varıydı, onu götürüb təzədən dönmüşdü geri. 
K i ş i (tələsik). Qaytardı mənim lotereyamı? 
A r v a d. Bilmirəm. 
K i ş i. Qoy bir baxım... 
U z a q d a n  g ə l ə n  s ə s (tələsik). Nökər Bakıda baxıb görmüşdü ki, həmin bir kisə Hövsan 
soğanı xarab olub!.. Çürüyüb!.. 
N a d e j d a  K r u p s k a y a. Mən Iliçi sevirdim!.. 
Ü ç ü n c ü  s ə r n i ş i n (tələsik). Çolpanın biri bazarda iki manataydı! Ikisini üç manata da 
almışam! Əlinin qılıncı belimi vursun, yalan deyirəmsə! Indi biri iyirmi manatadı! Köhnə pulla iki 
yüz manata! Altı, o da sıfır. Mən maaşıma altı dənə çolpa ala bilərəm! Vəssalam! Day gərək çörək 
də yeməyim, su da içməyim! 
B i r i n c i  s ə r n i ş i n (qışqıra-qışqıra). Alə, mən burda qaldım ki!.. Mən qaldım bu zibilliyin 
içində ki!.. Mənə bax! Getmə!.. 
I k i n c i  s ə r n i ş i n. Baxmıram. 
U z a q d a n  g ə l ə n  s ə s (tələsik). Babam tüpürüb nökərin sifətinə. Deyib, maymaq oğlu, 
maymaq! 
K i ş i (həyəcanla). Hanı bəs? Hanı lotereyam? 
B i r i n c i  s ə r n i ş i n (qışqıra-qışqıra). Getmə!.. Getmə!.. Mənə bax!.. 
I k i n c i  s ə r n i ş i n. Baxmıram! 
M i x a i l Q o r b a ç o v (tələsik). Biz düz yoldayıq, yoldaşlar! 
K a r l  M a r k s (tələsik). Bütün ölkələrin proletarları, birləşin! 
B ə l ə d ç i (dodaqaltı tələsik oxuya-oxuya). 
 
Küçələrə su səpmişəm... 
Küçələrə su səpmişəm... 
Yar gələndə toz olmasın... 
Yar gələndə toz olmasın... 
  
Qatar fit verə-verə gedir.  
 
Avqust 1990,  
Zuğulba. 
 
 
 
 
 
 43
XÜSUSI  SIFARIŞ  
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Zaman – 1990 və 2005-ci illərin avqust ayı. 
Məkan– Bakı şəhəri. 
 
 
 
 
 
 44
Otaq bomboşdur. 
 
Birinci kişi (qapını açıb, otağa girir). Olar? Heç kim yoxdu ki... Pəh! Pəh! Pəh! Bu nə 
qiyamətdi! Bu nə aləmdi, a kişi?! (Əlində portfel, otağın ortasında dayanıb heyran-heyran hər tərəfi 
nəzərdən keçirir.) Elə bil, qızıldan düzəldiblər buranın divarlarını!.. Mən hələ ömrümdə belə şey 
görməmişəm!.. Istəyəndə düzəldirlər də!.. Əcəb Qonaq Evidi!.. Mən axmaq da, həmişə Bakıya 
gələndə gedib səfeh mehmanxanalara düşürəm... Sağ olsun o süpürgəçi qarı! Yaşasın! Yaxşı 
göndərdi məni bura! Pulu da elə mehmanxana kimidi də, amma gör nə aləmdi!.. Maşallah!.. 
Televizora bax e!.. (Gəlib az qala divar boyu böyük ekranın qabağında dayanır.) Gör nə qədər 
düyməsi var!.. Yaponların işidi bu!.. Bəs qonşum hanı? Aşağıda dedilər axı, bir adam da var burda... 
(Qulaq asır.) Vannadadı deyəsən... (Yenə ətrafa nəzər salır.) Vay səni!.. Vallah, mən doğrudan belə 
şey görməmişəm! Elə bil, otaq deyil, təyyarəçinin kabinəsidi! Bunlar nədi belə? (Yaxınlaşıb diqqətlə 
divardakı cürbəcür düymələrə, işarələrə baxır.) Gör də!.. Səhərdən axşamacan hambal kimi işlə ki, 
işləyirəm, ona görə də dünyadan xəbərim yoxdu!.. Gör Bakıda necə Qonaq Evi var!.. Mən elə 
bilirdim Qonaq Evində təkcə sekanın işçiləri qalır... Vallah, deyəsən, doğrudan-doğruya 
demokratiya başlayır... Mən hara, belə Qonaq Evi hara? Özü də ki, ucuz!.. Bu nədi belə? Mizdi? 
Yəqin mizdi də... (Portfelini qaldırıb mizin üstünə qoyur.) Eh!.. Ömür keçir gedir, amma bir gün 
görmədik bu dünyada... Əşşi, mənimki heç... Təki bunların canı sağ olsun!.. Təki bunlar xoşbəxt 
olsun!.. Mənim payıma düşən bu dünyada, bunların payına düşməsin!.. (Portfelindən iki fotoşəkil 
çıxarır.) Bu Gülüş!.. Bu da Könül!.. Deyir ki, (yamsılayır) – «Papa, şəklimizi götürmüsən özünlə?» 
– Əlbəttə, götürmüşəm! Beş gün qalacam burda, bəs sizin, heç olmasa, şəklinizi görməyim? Ürəyim 
partlar ki!.. Əşşi, şeytanın biridi! Guya, bilmir bunları? Elə bildiyi üçün naz eləyir də, mamaşka, 
nazlanır. Gülüş də eləcə!.. Nə isə, xoşbəxt olsunlar! (Fotoşəkilləri mizin üstünə qoyur. Sonra 
portfelindən kağız bağlama çıxarır və açır.) Bu çörək, bu pamidor, bu yumurta, bu da pendir... 
Vəssalam də!.. Sənə day nə lazımdı, ay zalım? (Yenə otağı nəzərdən keçirir.) Düzdü, belə qiyamət 
yerdə bir yüz qram da vurmaq olardı ceyran südündən, amma eybi yox... Qalsın gələn dəfəyə. Gələn 
dəfə də gəlib bura düşəcəyəm. Gülüş deyir ki, (yamsılayır) – «Papa, neynirsən bunları götürürsən 
özünlə, Bakıda yoxdu bəyəm?» – Var, niyə yoxdu?.. Uşaq nə bilir ki, Bakıda girirsən restorana, bir 
tikə çörək yeyirsən, on beş manat! Bufet də onun tayı! Uşaqdılar da, day demirlər ki, papa gəlib 
burda hər dəfə yeyəndə on beş manat versə, onda bəs siz nə yeyəcəksiz? 
 
Ikinci kişi yan tərəfdəki qapıdan içəri girir və əlindəki ağ qubkayabənzər bir şeyi üzünə, başına toxundura-
toxundura otaqdakı Birinci kişini görür və gizlədə bilmədiyi bir təəccüb, hətta, heyrətlə ona baxır. 
 
Birinci kişi. Salam. 
Ikinci kişi. Nə? 
Birinci kişi. Deyirəm, salam! 
Ikinci kişi. Hə? Hə... Salam... 
Birinci kişi (öz-özünə). Bu necə adamdı belə?.. (Bərkdən) Qonşu olacağıq sizinlə... (Get-gedə 
artan bir heyrətlə Birinci kişinin qəribə geyiminə, qəribə sifətinə baxır.) 
Ikinci kişi (heyrətlə). Bu nədi belə? Doğruçu saçınızdı?!. 
Birinci kişi (pərt). Doğruçu olmayanda, parik qoyacağam? 
Ikinci kişi (eyni heyrətlə). Ba-a-a!.. Özü də ağappaq!.. 
Birinci kişi (acıqla). Sizin isə başınızda ömründə elə bil ki, heç tük olmayıb! (Birdən-birə 
dediklərindən peşman olub, yumşalır.) Bağışlayın, siz Allah... 
Ikinci kişi. Niyə? Nə olub ki, üzr istəyirsiz? 
Birinci kişi. Ağzımdan qaçdı... Sizi təhqir etdim də... 
 
Pauza. 
 
 45
Ikinci kişi (təəccüblə). Nə vaxt? 
Birinci kişi. A kişi, necə nə vaxt? Qəribəsiz e, siz... Indicə üzünüzə vurmadım ki, başınız... 
(Ardını demir.) 
Ikinci kişi. Başıma nə olub ki? (Əlini başına sürtür.) Tərtəmizdi. 
Birinci kişi. Mən də onu deyirəm ki... Adamın eybini üzünə vurmazlar ki... Bağışlayın... 
Ikinci kişi. Nə olub axı? Hamının başı necə, mənimki də elə! 
Birinci kişi (öz-özünə). Vallah, bu, birtəhər adamdı... Danışığı da birtəhərdi... (Bərkdən) 
Deyirsiz indi hamının başı belədi? 
Ikinci kişi. Əlbəttə... 
Birinci kişi. Allah!.. 
Ikinci kişi (diqqətlə mizin üstünə baxır). Bəs o nədi elə? 
Birinci kişi. Nə? Bu? 
Ikinci kişi. Hə. 
Birinci kişi. Çörəkdi də... 
Ikinci kişi. Çörək? Siz muzeydə işləyirsiz? 
Birinci kişi. Muzeydə niyə işləyirəm? 
Ikinci kişi. Bəs bu çörəyi neynirsiz? 
 
Pauza. 
 
Birinci kişi. Necə neynirsiz, ay əziz dostum? Yeyirəm də... (Çörəkdən bir tikə qoparıb ağzına 
qoyur və iştaha ilə yeyir.)  
Ikinci kişi (mat qalıb). Doğrudan yeyir e... Vay!... Birinci dəfədi belə adam görürəm... (Birinci 
kişini ayaqqabılarından ağ saçlarınacan diqqətlə nəzərdən keçirir.) Bu necə geyimdi? Bunun özü 
də, elə bil, muzeydən gəlib... Hardan gəlmisiz siz? 
Birinci kişi (get-gedə artan bir nigarançılıqla). Mən? 
Ikinci kişi. Qəribədi... Özünü də, elə bil, hardasa görmüşəm... Qəribədi... 
Birinci kişi. Nədi qəribə? Mən neynirəm ki, belə heyrət basıb sizi? 
Ikinci kişi. Daha bundan artıq neyləyəcəksiz? Əl vurmaq olar? 
Birinci kişi. Nəyə? 
Ikinci kişi. O çörək dediyinizə... 
Birinci kişi (sidq-ürəkdən). Pajalısta!.. Amma... Vallah, mən sizi başa düşə bilmirəm... Çörəkdi 
də... Görməmisiz?  
Ikinci kişi. Indi kim çörək yeyir? Iki həb tronsmorkormobonit atırsan, qurtardı də... Qəribədi!.. 
(Əlini ehtiyatla çörəyə vurur.) Yumşaqdı... Çox qəribədi... Mən sizi harda görmüşəm? Yadıma sala 
bilmirəm... Harda? Axı, harda? Yox... Formorqobon lazımdı... 
Birinci kişi (ehtiyatla). O nədi elə? 
Ikinci kişi. Çox qəribədi... Bu adam elementar şeyləri bilmir... Formorqobon yaddaşı oyadır 
də... Düzdü, yaxşısı budu ki, onu işlətməyəsən. Xoşum gəlmir ondan, səksəndirir adamı, bir az 
narahat edir, ancaq neyləyəsən, lazım gəlir... (Gülümsəyir, sonra otağın bir küncündə üzü gümüş 
kimi parıldayan çantasını götürüb içindən qayçıya bənzər bir alət çıxarır və gözlərini yumub o 
alətin hər iki ucunu gicgahlarına toxundurur. Həyəcanla) Aha! Deyirəm də!.. Mən sizin şəklinizi 
görmüşəm! Bax e!.. Qəribədi... Bu saat! Hər şeyi başa düşdüm! Deyirəm axı... Bu saat!.. Qoy 
əvvəlcə monfenalesə baxaq!.. (Aləti çantaya qoyur və oradan kiçik dəmir qutuya bənzər bir şey 
çıxarır.) Bu saat!  
Birinci kişi (aşkar bir şübhəylə). Bəs, o nədi elə? 
 46
Ikinci kişi. Monfenalesdi... (Gülür.) Necə başa salım sizi? Mənim bütün fikirlərim, həyatım, 
yaddaşım, nəyim varsa, kim mənə nə deyibsə, indiyəcən nə görmüşəmsə, hamısı burda 
proqramlaşıb. Hamısı salınıb bura. Dayanın, bu saat. (Divardakı ekrana yaxınlaşır.) Monfenales yeri 
hardadı bunun? Aha, bude, burda. Bu saat. (Həmin kiçik dəmir qutunu ekranın altında xüsusi yerə 
salır, düymələrdən birini basır. Ekranda əvvəlcə cürbəcür sxemlər, sonra şəkillər bir-birini əvəz 
edir və birdən dayanır: Birinci kişinin şəkli.) Bude!.. Gördüz... Mən dedim ki, sizi hardasa 
görmüşəm!..  
Birinci kişi (heyrətlə ekranda öz şəklinə baxa-baxa). Amma mən sizi heç harda görməmişəm... 
Ikinci kişi (gülür). Əlbəttə! Siz məni necə görə bilərdiz? Sizin bu şəkliniz mənə, Allah bilir, 
kimdən qalıb... Siz xüsusi sifarişlə gəlmisiz... Ancaq qəribədi... Mən sizi sifariş etməmişəm... Düzü, 
heç ağlıma da gəlməzdi ki, sizi sifariş edim... Ömrümdə sizin barənizdə fikirləşməmişəm... Əvvəlcə 
ona görə heç nə başa düşmürdüm... 
Birinci kişi (əsəbi). Mən isə yenə bir şey başa düşmürəm! 
Ikinci kişi. Aydın məsələdir! Çünki siz bura xüsusi sifarişlə gəlmisiz. 
Birinci kişi. Necə yəni xüsusi sifarişlə bura gəlmişəm? Mənə heç bir sifariş-zad gəlməyib!.. 
Mən sifarişə-zada baxan adam da deyiləm!.. Bildiz?! Mən Bakıya ezamiyyətə gəlmişəm! 
Ikinci kişi (gülür.) Sizə elə gəlir... 
Birinci kişi. Nə? 
Ikinci kişi. Indi neçənci ildi? 
Birinci kişi. Özünüz bilmirsiz? (Öz-özünə, hiddətlə) Vallah, mən bilsəydim ki, bu Qonaq 
Evində buna rast gələcəyəm, gözləyib elə o köhnə mehmanxanada yer alıb qalardım!.. Beş nəfərlə 
bir otaqda olardım, ayaqyolusu da dəhlizdə ümumi olardı, amma başım dinc qalardı!.. 
Ikinci kişi (gülür). Bir halda ki, gəlib çıxmısız bura, onda xahiş edirəm sualıma cavab verəsiz: 
indi neçənci ildi? 
Birinci kişi. Ələ salmısan məni?  
Ikinci kişi. Yox. Sualıma cavab verin. Onda hər şey sizə aydın olacaq. Indi neçənci ildi? 
Birinci kişi (hirsindən qışqıra-qışqıra). Min doqquz yüz doxsanıncı ilin on altı avqustu! 
Ikinci kişi (şövqlə). Gördüz ki?! 
Birinci kişi. Nəyi gördüm? 
Ikinci kişi. Təkcə avqustun on altısını düz deyirsiz... 
Birinci kişi. Nə? 
Ikinci kişi. Bax, siz elə bilirsiz ki, min doqquz yüz doxsanıncı ilin avqustudu. Ancaq əslində 
indi (sözləri bir-bir xüsusi tələffüz edə-edə) iki min doxsanıncı il avqust ayının on altısıdır. 
Birinci kişi. Bu nə danışır, ə? Bu nə zibildi mən düşmüşəm? Yox!.. Burdan çıxıb getmək 
lazımdı. Başlarına dəysin belə Qonaq Evi! Mənə deyən lazımdı ki, sənin Qonaq Evində nə işin var, 
ay axmaq? Sekanın katibi-zadısan? 
Ikinci kişi. Qulaq asın. Indi, doğrudan da, sizdən yüz il sonralardır. Indi 2090-cı ildir! 
Birinci kişi. Allah!.. Məni qara basır, ya dəli olmuşam? Bəlkə siz dəlisiz? 
Ikinci kişi. Indi nə zamandı ki, mən dəli olum? (Gülür.) On doqquzuncu, ya iyirminci əsrdi? 
Indi adamlar elə proqramlaşdırılır ki, dəli yoxdu. (Səbrlə başa salmağa çalışır.) Kimin ki, genlərin 
quruluşuna görə anormallıq ehtimalı var, o yarana bilməz. Yəni dünyaya gələ bilməz. Heç bir 
laboratoriya buna imkan verməz ki, mayalanma baş tutsun. 
 
Pauza. 
 
Birinci kişi. Bilirsiz nə var? (Portfelini götürür.) Mən sizin bu cəfəngiyatlarınıza qulaq asmaq 
istəmirəm. Xudahafiz! 
 47
Ikinci kişi. Bir dəqiqə dayanın. Indi təzə şirkətlər yaranıb. Bəzən çox yaşlı adamlar, o adamlar 
ki, hələ qohumlarını, valideynlərini yadlarında saxlayıblar, ölüb getmiş babalarını, nənələrini o 
şirkətlərə xüsusi sifariş verirlər. Orda kompyüterlər həmin adam haqqında bütün məlumatları 
toplayır: görkəmi necəydi, hansı rəngi xoşlayırdı, kimləri tanıyırdı, xasiyyəti necə idi və sairə. Sonra 
da kompyüterlər o adamın surətini yaradır və sifarişçi ilə görüşdürür. Başa düşdüz? Ancaq məsələ 
burasındadı ki, mən sizi sifariş etməmişəm... Heç ağlıma da gəlməzdi... Mənim nəyimə lazımsız ki, 
o qədər pul verib, sizi xüsusi sifariş edim? 
Birinci kişi (əvvəlcə mizin üstündəki çörəyi-pendiri də büküb götürmək istəyir, sonra fikrindən 
daşınıb əlini yelləyir və otaqdan çıxmaq istəyir). Xudahafiz! 
Ikinci kişi Inanmırsız, hə? (Ora-bura baxır ki, nə sübut gətirsin.) Bax, mənim başımı görürsüz? 
Birinci kişi (acıqla). Olmaz o başdan! 
Ikinci kişi. Hə! Indi laboratoriyalarda uşaqlar yaranan kimi, başları tüksüzləşdirilir. Çünki saç, 
tük insana əlavə qayğıdı. 
Birinci kişi. Indi hamının başı sizinki kimidi? 
Ikinci kişi. Əlbəttə! 
Birinci kişi. Arvadların da başı? 
Ikinci kişi. Bəs necə! 
Birinci kişi (səbrsiz). Bilirsən nə var, xala oğlu? Səninki səndə, mənimki də məndə! Xudahafiz! 
Ikinci kişi. Bu saat. (Ekranın altındakı düymələrdən birini basır. Ekranda cürbəcür rəmzlər, 
fiqurlar, yazılar bir-birini əvəz edir. Diqqətlə ekrana baxa-baxa) Sizin qızınızın adı Gülüş idi. 
Birinci kişi (qapını açıb otaqdan çıxmaq istərkən ayaq saxlayır və tələsik). Bəli! Gülüş mənim 
qızımdır! 
Ikinci kişi. Görürsüz ki?! Mənim nənəm həmin o Gülüşün qızıdı. 
Birinci kişi. Nə? 
Ikinci kişi. Deməli, mən o Gülüşün... Sizin qızınız oldu də, elə deyilmi? Bax, mən o Gülüşün 
nəvəsinin oğluyam, yəni necə deyirlər buna? Nəticəsiyəm... 
Birinci kişi (əsəbi bir rişxəndlə). Mən də sənin ulu baban, hə? 
Ikinci kişi (sakit). Əlbəttə!.. Belə çıxır də... (Ekranın altındakı düymələrdən birini basmaq 
istəyir.) Qoyun, bu saat baxım, deyim sizə ki, nə vaxt ölmüsüz?.. Nə oldu onun adı? Hə, Gülüş. 
Deyim ki, Gülüş nə vaxt ölüb... 
Birinci kişi (tələsik və gərgin). Yox!.. Lazım deyil!.. Onda... Onda bəs Könül hanı? 
Ikinci kişi. Hansı Könül? 
Birinci kişi. Necə yəni hansı Könül? Gülüşü tanıyırsan, Könülü yox? Gülüşün bacısı də! Sənin 
nənənin xalası... (Sarsılmış) Allah!.. Mən, deyəsən, doğrudan da, dəli oluram!.. Necə yəni bunun 
nənəsinin xalası?.. 
Ikinci kişi. Yox, siz dəli olmamısız... Sizə belə gəlir... 
 
Pauza. 
 
Necə oldu onun adı? 
Birinci kişi. Kimin? 
Ikinci kişi. Onun də... O bacının... 
Birinci kişi. Könülü deyirsən? 
Ikinci kişi (başını tərpədir). Mən elə adam eşitməmişəm. Yox, eşitməmişəm... 
Birinci kişi. Bəs, deyirsən Gülüşün nəticəsisən? Sən necə Gülüşün nəticəsisən ki, Könüldən 
xəbərin yoxdu? 
Ikinci kişi. Axı, mənim nəyimə lazımdı ki, nənəmin mən nə bilim, kiminin kimi kimdi?.. 
(Gülür.) Qəribə psixologiyadı... 
Birinci kişi. Onda... Onda... Mon...Mon... 
 48
Ikinci kişi. Monfenales? 
Birinci kişi. Hə, orda bax. 
Ikinci kişi (ekranın altındakı düymələrdən birini basır və ekranda görünən şəkillər yenə də 
sürətlə bir-birini əvəz edir). Yox!.. Yoxdu... 
Birinci kişi (bərkdən öz-özü ilə danışır). Allah, bu nə əhvalatdı belə mənim qabağıma 
çıxartmısan? Nə demək istəyirsən bununla? Mənə nəyi sübut eləmək istəyirsən, ay Allah?! Niyə 
məni seçmisən? Bu nə imtahandı? Bu nə oyundu belə açırsan mənim başıma? 
Ikinci kişi. Əslinə baxsaz, mən də təəccüb edirəm... Siz, deməli, mənim babamsız... Daha 
doğrusu, nənəmin babasısız... Axı, mən sizi sifariş verməmişəm... 
Birinci kişi. Yenə başladı sifariş... Siz nə danışırsız, hə? Səhər evdən çıxıb avtobusa minib 
gəlmişəm Bakıya. Mehmanxanada növbə idi, süpürgəçi qarı məni bura göndərdi ki, Qonaq Evində 
boş yer var... Səhər evdən çıxanda Gülüş də, Könül də dalımca su atıb! 
Ikinci kişi. Sizə elə gəlir də! Məsələ də bundadı!.. Bu barədə o şirkətlərin işinə söz yoxdu! 
Kompyüterlər sizin kodlarınızı dəqiq yığıb! Siz elə proqramlaşdırılmısız ki, hər şey təbii olsun, təbii 
görünsün. (Əli ilə mizin üstündəki çörəyi-filanı göstərir.) Bax, onları da kompyüterlər düzəldib. 
Çörəyi görürsüz, o cür təzədi. Əslində isə, o, çörək deyil, imitasiyadı. Gördüz, əvvəlcə mən də 
təəccüb elədim... Sonra başa düşdüm. 
Birinci kişi (dəhşətlə). Günün günortaçağı bu nə bəladı gəlib mənim başıma? Bu nə işdi belə, ay 
Allah?! Adam az qalır inansın bütün bu cəfəngiyata! Vicvicə düşür adamın ürəyinə... Qorxur adam... 
Ikinci kişi. Qorxmayın! Dedim axı, sizə elə gəlir! Bütün bunlar sizin üçün... necə deyim?.. 
Sizinçün yalançı hisslərdir. Sizə elə gəlir ki, qorxursuz, nigarançılıq keçirirsiz, hiddətlənirsiz... 
Əslində bunlar həqiqət deyil. 
 
Pauza. 
 
Onun adı hər dəfə yadımdan çıxır. 
Birinci kişi. O kimdi? 
Ikinci kişi. Demədiz ki, mənim nənəmin nənəsinin... Nənəsinin... Necə oldu? (Sözləri aramla 
tələffüz edə-edə) Deməli, mənim nənəmin anasının bacısı, hə? 
Birinci kişi (hiddətli bir əlacsızlıqla). Könülü deyir e, yenə!.. 
Ikinci kişi. Hə, Könül! Bəlkə, onun adamları sifariş edib sizi? Ola bilsin... Kompyüterlərdə yenə 
virus epidemiyası başlayıb... Virus da elə şeydi ki, kompyüterə düşdü, belə səhvlər olur. Hə, 
şübhəsiz belədi! Sizin xüsusi sifarişiniz səhv düşüb. Kompyüterlər nəslinizi hesablayanda gəlib 
mənim üstümə çıxıblar, sizi xüsusi sifarişçinizlə yox, səhvən mənimlə görüşdürüblər! (Gülür.) Eybi 
yox, özləri başa düşəcəklər. Sizin proqramda dəyişiklik eləyib xüsusi sifarişçinizlə görüşdürəcəklər. 
Darıxmayın. Sizə elə gəlir ki, həqiqi adamsız. Mən dedim də!.. Siz elə bilirsiz ki, sizsiz!.. Adınız 
nədi sizin? 
Birinci kişi (tamam bədbin). Mənim adımı da bilmir!.. Gülüşün... a. Gülüşün uşaqları mənim 
adımı da bilmir!.. 
Ikinci kişi. Hardan bilim? Ancaq şəkliniz varsa, yəni adınız da var. Bu saat baxım, deyim. 
(Ekranın altındakı düymələrdən birini basmaq istəyir.) 
Birinci kişi (tələsik). Yox, lazım deyil! (Əsəbi) Istəmirəm mənim adımı deyəsiniz! Istəmirəm! 
Ikinci kişi. Əsəbiləşməyin. (Gülümsəyir.) Hamısı keçib gedəcək... 
Birinci kişi. Bura bax... Lənət şeytana!.. Nənən... Nənən durur sənin? 
Ikinci kişi. Hə. 
Birinci kişi. Neçə yaşı var? 
Ikinci kişi. Allah bilir... Onun yaşını soruşmaq olar? Ayda bir dəfə plastik əməliyyata gedir... 
90-na yaxın olar... Bəlkə də, keçib... 
 49
Birinci kişi. Doxsan? Mənim nəvəmin doxsan yaşı var? Onda onunla görüşmək lazımdı... O 
bilər... O bilər ki, Könül nə oldu, necə oldu?.. (Kövrəlir.) Gülüşün uşaqlarının Könüldən xəbəri 
yoxdu?.. Axı, onlar bir-birini nə qədər istəyirlər!.. Istəyirdilər... Səhərdən-axşamacan bir yerdədilər! 
Doğmadılar! Bir ananın qarnından çıxıblar! Bəs necə olur bu? Kimə lazımdı belə dünya? Əgər 
bütün bu oyun həqiqətdirsə, bunun dedikləri doğrudursa, yaşayışın nə mənası var? Özümüz öz 
başımızı aldadırıq, heç xəbərimiz də yoxdu? Bunun dedikləri doğrudursa, mən nə üçün yaşamışam? 
Ikinci kişi. Bəs sizin ulu babanız nə üçün yaşayıb? Sizin xəbəriniz var ulu babanızın başqa 
nəslindən? Siz də hansısa iki qardaşın, iki bacının törəməsisiz də... 
Birinci kişi. Mən qohumlarımı tanıyıram! Əlimdən gələni də həmişə eləmişəm onlarçun! 
Ikinci kişi. Yüz ilin, iki yüz ilin müqabilində sizin tanıdıqlarınız bir heçdi! Mən hələ min illəri 
demirəm!.. Tragediya eləmək lazım deyil. Bax, siz həmişə özünüzü beləcə aldatmısız! Özünüz 
özünüzü yalançı tragediyalara məruz qoymusuz! Heç nədən faciə düzəltmisiz! Özünüz özünüzü 
fəlakətə salmısız! Insan gərək özü üçün yaşasın! – siz bunu başa düşməmisiz. Başa düşmədiyinizə 
görə də, bunu eqoizm adlandırmısız... Siz balalarınız üçün yaşamısız, çünki primitiviydiz, çünki 
əslində insan ilə heyvanın fərqi yox idi!.. Instinktlə yaşayırdız, boğazınızdan kəsib uşaqlarınıza 
yedizdirirdiz. Öz həyatınız isə heç olurdu! Ömür insana bir dəfə verilir – bunu başa düşürdüz. Ancaq 
orasını başa düşmürdüz ki, o ömür insanın özü üçün verilir, başqası üçün yox! Gecə-gündüz 
işləyirdiz, ideologiyanız da deyirdi ki, gələcək üçün işləmək lazımdı. Gələcək isə gəlib çıxmırdı! Siz 
özünüz də ideologiyanıza nifrət edirdiz, o gələcəyin gəlib çıxmadığından şikayət edirdiz, ancaq 
əslində özünüz də elə həmin prinsiplə yaşayırdız. Deyirdiz ki, biz heç, uşaqlarımız xoşbəxt olsun! 
Çalışaq, özümüzü öldürək, uşaqlarımızı böyüdək! Başa düşmürdüz, dərk eləmirdiz ki, uşaqlarınızın 
gələcək o mücərrəd xoşbəxtliyindən sizə nə? Özünüzü qurban eləyirdiz uşaqların yolunda, sonra da 
ölüb çıxıb gedirdiz... 
Birinci kişi. Bəs indi uşaq böyütmürlər? 
Ikinci kişi. Bizim nəsil siz deyən mənada sonuncu nəsildi. Biz sonuncu nəsilik ki, anamızı, 
nənəmizi tanıyırıq... Axırıncı nəsilik ki, primitiv doğulmuşuq, yəni siz deyən kimi, anamızın 
qarnından çıxmışıq... Indi uşaqları laboratoriyalar istehsal edir. Həm demoqrafik tənzim var, həm də 
ki, a-zad-lıq! Ata-ana məfhumu qurtarıb daha, insan azad olub! Kompyüterlər donorları seçir, 
genləri yoxlayır, hesablamalar aparır, mayalanma üçün ən yaxşı proqnozlu toxumlar ayırır. Uşaqlar 
ümumi maliyyə fondlarının hesabına böyüyürlər. Sağlam, xoşbəxt insanlar olurlar. Hərə öz 
sahəsində işləyir və özü üçün işləyir, başa düşdüz? Insan öz xoşbəxtliyi üçün, öz firavanlığı üçün 
çalışır. Indi övlad nigarançılığı, ata-ana nigarançılığı yoxdu. Insan, nəhayət ki, dünyanı dərk edib! 
 
Pauza.  
 
Birinci kişi. Bütün dünya belədi? 
Ikinci kişi. Əlbəttə. 
Birinci kişi. Indi ana yoxdu dünyada? 
Ikinci kişi. Yox. (Gülümsəyir.) Nəsli mühafizə etmək problemi həll olunub. Kompyüterlərin 
seçib çağırış göndərdiyi donorlər təbiət qarşısındakı borclarını yerinə yetirirlər. Ancaq nəsli 
mühafizə etmək, qorumaq instinktləri daha yoxdu. Çünki o instinktlər əslində insanın öz şəxsi 
xoşbəxtliyinin, qayğısızlığının düşməni idi. Siz isə bunu başa düşmürdüz... Indi ana haqqında şerlər 
də yoxdu... Bütün o primitiv hisslərin hamısı sizin zəmanədə qaldı... 
 
Pauza.  
 
Birinci kişi (fikirli). Indi ata da yoxdu? 
Ikinci kişi. Yox. 
Birinci kişi. Qardaş? 
 50
Ikinci kişi. Yox. 
Birinci kişi. Bacı? 
Ikinci kişi. Yox. 
Birinci kişi (qışqırır). Dəhşətdi!.. Dəhşətdi!.. 
Ikinci kişi. Sakit olun... 
Birinci kişi (daha artıq bir çılğınlıqla). Kaş bütün bunlar hamısı yalan olaydı! Əlbəttə, yalandı! 
Yalandı bütün bunlar! Oyundu! 
Ikinci kişi. Qulaq asın! (Yenə gülümsəyib başını bulayır.) Siz primitiv təfəkkür sahibisiz, ona 
görə də reaksiyanız belə mənfidi. Frinztasmansyon! Bilirsiz bu nə deməkdi? 
Birinci kişi. Heç bilmək də istəmirəm! 
Ikinci kişi. Yox, bir halda ki, görüşmüşük, gərək hər şeyi biləsiz. Frinztasmansyon, yəni 
primitiv təfəkkür və əxlaq uydurması. Yəni insanı qayğılar içində məhv edən şüurlu, yaxud da 
şüursuz «özünüqurban» kompleksi, bildiz? Necə başa salım sizi?.. «Eybi yox, mənə nə olur-olsun, 
təki uşaqlarımçun yaxşı olsun, təki anam sağalsın, təki atamın başına bir iş gəlməsin!» – bax, 
primitiv təfəkkür və əxlaq uydurması budur. Insanın özünün özünü aldatması! Anan xərçəng olurdu, 
sən onun dərdini çəkirdin, oğlun qəzaya düşüb ölürdü, sən dəli olurdun, qızın, atan, qardaşın... 
Nəticədə də özün heç nə görmürdün, yaşamırdın!.. Primitiv təfəkkür bütün bunları qəbul edirdi. 
Hətta tələb edirdi. Primitiv əxlaq bütün bu doğmaların əsiri olurdu. Insanın primitiv təbiəti bütün 
bunlara dözürdü. Öz şəxsi xoşbəxtliyinin hesabına, bahasına dözürdü. Başa düşə bilirsiz məni? 
Təbiət, onsuz da, qəddardır. Təbiət insanın düşmənidir, çünki ölüm var. Düzdü, insan təbiətin 
qanunlarıyla yaranıb, ancaq indi insanın da heyvandan fərqi ondadır ki, həmin qanunları doğmaya 
çevirmir. Sizin vaxtınızda ideyalar doğmaya çevrilirdi, çünki özünüz təbiətin doğmasının əsiri idiz. 
Siz başa düşmürdüz ki, təbiətin bu qədər qəddarlığı müqabilində insan ancaq öz şəxsi 
xoşbəxtliyinin, azadlığının qayğısını çəkməlidi! Bu qayğı azdı bəyəm? (Gülümsəyir.) Elə bu 
qayğının özü kifayətdi... 
Birinci kişi (elə bil, öz-özüylə danışır). Bəs millət? Bəs məslək? 
Ikinci kişi (daha bərkdən gülümsəyərək başını bulayır). Görürsüz? Siz öz stereotipinizdən 
ayrıla bilmirsiz... Kompyüterlərə söz yoxdu!.. Görün sizin primitiv hissiyyatınızı nə qədər dəqiq 
hesablayıb quraşdırıb!.. Düzdü, məni kimləsə qarışdırıb, sizi bura göndərib, ancaq əslinə baxsaz, 
mən şikayət-zad eləməyəcəyəm... Doğrusunu deyim sizə ki, mənimçün də maraqlıdı bu görüş! 
Qulaq açın: iyirminci əsrin lap sonları, bizim əsrin əvvəllərindən başlayıb insan primitiv 
komplekslərindən yavaş-yavaş aralandı, azad oldu. Frinztasmansyon indi daha tarixin bir səhifəsinə 
çevrilib... Tarixin özü də indi heç kimə lazım deyil. Indi tarix ölü elmdi, necə ki, latın dili ölü dildi. 
Düzdü, bəzi eqzotik muzeylər var, ancaq onlar da əslində tarix yox, əyləncəli kompyüter oyunlarıdı. 
Tarix insana xoşbəxtlik gətirmir, onun qayğılarını artırır. Əğər bir şey ki, sənə maddi heç nə vermir, 
cismani bir həzz gətirmir, o sənin nəyinə gərəkdi? 
Birinci kişi (əvvəlki kimi, elə bil, öz-özü ilə danışır). Bəs, vətən? 
Ikinci kişi (gülür). Vətən indi bütün yer kürəsidi! Sizin vaxtınızda insan vətən uğrunda 
müharibə edirdi, ona görə ki, əslində vətənindən xəbərsiz idi. Sövq-təbii vətənini axtarırdı, ancaq 
tapa bilmirdi. Vətən əslində mücərrəd bir anlayış idi, insan isə bunu başa düşə bilmirdi, çünki adi bir 
həqiqətdən xəbərsizdi: vətən mücərrəd bir anlayış yox, konkret olaraq onun, yəni insanın özüdür. 
Insan vətən uğrunda vuruşurdu, çünki vətənin, yəni özünün sahibi deyildi. Siz bunu başa düşə 
bilməzsiz!.. 
Birinci kişi (qışqırır). Mən bunu heç başa düşmək də istəmirəm! Yox! Yox!.. 
Ikinci kişi. Sakit olun! 
Birinci kişi. Sakit olmuram! Mən istəyirəm sənin nənənlə görüşüm! Istəyirəm onunla danışım! 
O bilir!.. Yəqin bilir ki, Könül necə oldu?.. Gülüş necə oldu? O məni tanıyır! O bilir ki, mən 
Könülü, Gülüşü necə böyütmüşəm! O hər şeyi bilir! O sənin tayın deyil! Məni nənənlə görüşdür! 
Əğər bütün bu dediklərin doğrudursa, cəfəngiyat deyilsə, görüşdür məni nənənlə! 
 51
Ikinci kişi. Necə görüşdürüm axı? Burda deyil. 
Birinci kişi. Bəs hardadı? 
Ikinci kişi. Keçən ay təzədən ərə getdi, uçdular Marsa. Gəzməyə getdilər. 
 
Pauza. 
 
Birinci kişi (öz-özünə). Heç nə yoxdu... Uşaq... Ana... Ata... Vətən... 
Ikinci kişi (gülümsəyir). Əlbəttə!.. 
Birinci kişi. Bəs... Bəs, Allah?! (Qışqırır.) Allah?! 
Ikinci kişi. Nə Allah? 
 
Birinci kişi bayaqdan yerə qoyduğu portfeli götürüb otaqdan qaçmaq istəyir. 
 
Ikinci kişi. Dayanın! Həyəcanlanmayın! Qorxmayın! Inanın mənə! Siz həqiqi adam deyilsiz, 
ancaq obrazsız! Bir azdan daha siz olmayacaqsız! 
Birinci kişi (qapının ağzında bir anlıq ayaq saxlayır). Bəlkə bir azdan sən olmayacaqsan? 
Bəlkə proqramlaşdırılan mən yox, sənsən? Bəlkə mən səni xüsusi sifariş vermişəm, amma heç 
özümün xəbərim yoxdu? Hə? Ola bilər. 
 
Avqust 1990. 
 
 52
TEATR  
 (Bir pərdəli hekayə) 
 
 
 
 
 
 
 
 
 
 
 
 53
Teatr. Səhnədə tamaşa gedir. Bu gün ilk tamaşadır.  
Parter yarısına qədər tamaşaçı ilə dolub.  
1991-ci ilin qışıdır və zal da soyuqdur. 
 
R e j i s s o r (əsəbi). Alə, bu tərəfdən gəl də, bu tərəfdən! 
 
Musiqi. 
 
Alə! (Əlini səhnəyə tərəf uzadır.) 
D i r e k t o r (həmişəki təmkinlə). Yavaş... Camaat eşidir axı... 
R e j i s s o r. Neyləyim? Görmürsüz? Mizan pozuldu! O tərəfdən gərək qabağa gəlsin, bu 
tərəfdən gəlir. (Kənara) Pyaniskə oğlu, pyaniskə!.. 
D i r e k t o r. Nə? 
R e j i s s o r. Heç... Sənətkaram axı, dözmürəm!.. 
Direktor. Yaxşı, yaxşı!.. Bəs mənim yerimə olsan, neyləyərsən? (Kənara) Amma yaman 
sənətkarsan, olmaz sənnən!.. 
A r t i s t. Ah!.. Deməli, sən məni bağışlamırsan, Gülsevinc?! 
Q a d ı n  a r t i s t. Yox... 
 
Musiqi. 
 
Bacarmıram, Elmurad, bacarmıram! Bu mənim iqtidarım daxilində deyil! (Yavaşdan öz-özünə) 
Belə də soyuq olar? 
A r t i s t. Ah!.. 
B i r i n c i  q ı z. Adı nə oldu bunun? 
I k i n c i  q ı z. Hansının? 
B i r i n c i  q ı z. Oğlanın də? 
I k i n c i  q ı z. Elmurad. Eşitmirsən? 
B i r i n c i  q ı z. O-o-o!.. (Gülür.) Atan hardan tapıb bu adı? 
I k i n c i  q ı z. Tapıb də... Birinci dəfədi belə ad. Özü kəşf edib. 
B i r i n c i  q ı z. Atan? 
I k i n c i  q ı z. Əlbəttə! 
R e j i s s o r (hövsələsiz). Nə oldu? Nu? 
D i r e k t o r. Yavaş. 
R e j i s s o r. Görmürsüz? Yadından çıxarıb e, sözləri... 
D i r e k t o r (bu dəfə acıqlı). Hər halda, belə olmaz. Mən səni Kukla teatrından ona görə 
gətirmədim ki, gərginlik yaradasan. Ona görə gətirdim ki, əsl sənət aləminə girəsən... 
R e j i s s o r. Yaxşı... Bağışlayın... (Kənara) Yaman da!.. Kukla teatrından məni ona görə 
gətirdin ki, bunu burda heç kim tamaşaya qoymurdu. Eybi yox!.. Budu, qoy baxsın! O özündən 
razıdı, görsünlər ki, sənət nə deməkdi!.. 
D i r e k t o r. Nə deyirsən? 
R e j i s s o r. Heç... Sizinlə deyiləm... 
A r t i s t. Mən buna dözə bilmirəm, Gülsevinc! Sən hər an mənim beynimdəsən!  
M ü ə l l i f (pıçıldayır). Beynimdəsən yox, düşüncəmdəsən... 
A r t i s t. Mən harda oluramsa, sənin xəyalınla yaşayıram! 
Q a d ı n  a r t i s t. Yox, Elmurad, yox... (Yavaşdan) Buzxanadı e, bura, buzxana... Bunnan da 
yenə spirt iyi gəlir... 
 
Həzin musiqi. 
 
 54
M ü ə l l i f (pıçıltıyla). «Mən özümlə bacarmıram». 
Q a d ı n  a r t i s t. Mən özümlə bacarmıram!.. 
K i ş i. Qazı söndürmüşdün? 
A r v a d. Dedim ki, hə də... 
B i r i n c i  q ı z (həvəslə və tələsik). Qabaq evli olub, ancaq bu qızdan gizlədib. Qabaq görüşüb 
bir-birlərini sevəndə, bunun, Gülsevincdi də adı, xəbəri olmayıb ki, Elmuradın sevmədiyi arvadı var. 
Indi xəbər tutub bu işdən... 
B i r i n c i  q ı z. Yox...e, bunu demirəm, artisti deyirəm... 
I k i n c i  q ı z. A-a-a... Sən də həmişə dinc durmursan a... (Gülür.) Bilmirəm... Atamnan 
soruşaram. Doğrudan, əntiqə oğlandı. 
B i r i n c i  q ı z. Of-f-f!.. (Gülür.) 
Ü ç ü n c ü  q ı z (pərt halda barmağı ilə sol yarusdakı lojanı göstərir). Ona bax, ata keçdi dala, 
yerində başqa kişi oturdu... 
I k i n c i  q ı z. Əlinlə göstərmə! 
Ü ç ü n c ü  q ı z. Kimdi o elə? 
I k i n c i  q ı z. Zamministirdi... 
Ü ç ü n c ü  q ı z. Cəhənnəmə olsun! Kimin əsəridi? Onun, yoxsa bizim? Bax, ata heç 
görünmür... 
A r t i s t. Babadağın ətəyindəki o güllü-çiçəkli çəmənlikdə... 
M ü ə l l i f (pıçıltıyla). Çəmənlikdə yox, düzənlikdə... 
A r t i s t. ...lalələrə baxıb sevindiyimiz yadına gəlirmi, Gülsevinc? Yoxsa sən o lalələri, o gül-
çiçək ətrini, bizim o coşğun... 
M ü ə l l i f (pıçıltıyla). Coşğun yox, həzin... 
A r t i s t. ...xəyallar aləmimizi unutmusan, Gülsevinc? 
G ə l i n (məftun). Gör nə gözəl adları var... Elmurad... Gülsevinc... (Dərindən nəfəs alır.) Eh... 
C a v a n. Ay-hay!.. 
Q a d ı n  a r t i s t. Yox, Elmurad, onları unutmaqmı olar? Indi o qırmızı lalələr al qana çevrilib 
mənim köksümdən fəvvarə vurur!.. 
N a z i r  m ü a v i n i. Sən də fəvvarə vurmusan a, Ibiş! 
M ü ə l l i f (utana-utana). Çox sağ olun!.. Çox razıyam! 
N a z i r  m ü a v i n i. Nə qədər sənə demişəm ki, mənnən «sizlə» danışma! Beş il bir yerdə 
oxumuşuq universitetdə!.. Gördün, dəvət elədin məni, durub gəldim bura. Birinci dəfədi bura 
gəlirəm. (Gülür.) 
M ü ə l l i f (gülür). Bilirəm... 
N a z i r  m ü a v i n i. Yadına gəlir, gedib biri dörd köpüyə peraşki alıb yeyirdik küçədə?! 
M ü ə l l i f. Necə yadıma gəlmir? 
N a z i r  m ü a v i n i. (mütəəssir). Eh... 
Ü ç ü n c ü  q ı z (hıçqıra-hıçqıra ağlayır). Ata əntiqə yazıb! Adam özünü saxlaya bilmir... 
Barışacaqlar bunnar? 
I k i n c i  q ı z. Özün oxuyaydın, biləydin! 
Ü ç ü n c ü  q ı z. Hardan oxuyaydım? 
I k i n c i  q ı z. Sənin bütün işlərin belədi e!.. On ildi o pyes evdə atanın stolunun üstündədi... 
Ü ç ü n c ü  q ı z. Mən nə bilim ki, belə əntiqə şeydi? 
B i r i n c i  q ı z. O-o-o!.. Ona bax, ode, görürsən? Vəfanın qardaşı da burdadı... 
I k i n c i  q ı z (arxaya çevrilib, diqqətlə yeddinci sıraya baxır). O deyil... 
B i r i n c i  q ı z. Hə... Oxşadı ona... 
Q a d ı n  a r t i s t. Mən o Babadağın ətəyində yüz illərin əlvan naxışlı gəbəsi kimi günəş 
altında bərq vuran lalələrə xəyanət edə bilmərəm, Elmurad!.. 
R e j i s s o r. Malades! 
 55
 
Pauza. 
 
Noldu? Alə, cavabını ver də! Gecikir axı! 
D i r e k t o r (acıqlı). Yavaş... 
R e j i s s o r. Görmürsüz? Tempdən salır!.. 
 
Pauza. 
 
Hə?! 
D i r e k t o r (sərt). Camaat eşidir! 
R e j i s s o r. Bağışlayın... (Kənara) Özü sənətkar deyil axı, upravdomdu! Hardan bilsin ki, 
mən nə çəkirəm. Evdə bişməyib, qonşudan gəlməyib... 
D i r e k t o r. Nə deyirsən? 
R e j i s s o r. Yox, sizinlə deyiləm... 
A r t i s t. Ah, Gülsevinc, sən bu sözlərlə mənim ruhumu da parçalayıb o lalələrin rəngi kimi al 
qana boyayırsan... 
 
Həzin musiqi. 
 
Ü ç ü n c ü  q ı z (ağlaya-ağlaya). Ata... Ata... Gör bizi necə ağladırsan... 
K i ş i. Acmışam... 
A r v a d. Sənin qarnıva mən nə deyim?! 
Ü ç ü n c ü  q ı z (içini çəkə-çəkə). Özü də gör harda oturdu... Heç kim onu görmür... 
Başqalarına hər şey olar, biz ancaq öz teatrımızda da gərək görünməyək!.. Yerimizi gərək başqaları 
tutsun!.. 
I k i n c i  q ı z. Atadı də... Premyeraya gərək arvadınnan gedəsən, bir yerdə oturasan lojada... 
Ü ç ü n c ü  q ı z. Ata neynəsin? Mama yenə dava saldı, gəlmədi də... 
I k i n c i  q ı z (Birinci qız eşitməsin deyə, tələsik). Yaxşı, bəsdi!  
Ü ç ü n c ü  q ı z. Nə bəsdi? Düz deyirəm də, atanın nə günahı? 
Həzin musiqi davam edir.  
 
Q a d ı n  a r t i s t. Artıq mən öz qəlbimlə bacara bilmirəm, Elmurad. Mənim qəlbim artıq öz 
əlimdə deyil. Mənim qəlbim də başı göylərə dəyən o Babadağın ətəklərində, o al lalələrin 
arasındadı... 
Ü ç ü n c ü  q ı z (içini çəkə-çəkə ağlayır). Gör necə sözlər deyir!.. Mama gərək gələydi... Gəlib 
görəydi ki, necə sözlər deyirlər burda!.. Mama... 
I k i n c i  q ı z (tələsik onun sözünü kəsir). Bəsdi də! 
A r t i s t. Yox, yox, Gülsevinc!.. Sənin qəlbin orada o kimsəsiz lalələr arasında qala bilməz! 
N a z i r  m ü a v i n i. Dərərlər? (Gülür.) Hə, Ibiş? 
M ü ə l l i f (gülür). Hə... 
N a z i r  m ü a v i n i. Yaman şeysən ha!.. Hə? 
M ü ə l l i f. Hə... 
N a z i r  m ü a v i n i. Eh... hanı indi o peraşkilər? 
M ü ə l l i f. Getdi day... 
N a z i r  m ü a v i n i. Yəni, deyirsən, biz də getdik day? 
M ü ə l l i f. Sizə nə olub? Maşallah!.. 
N a z i r  m ü a v i n i. Yox... (Gülür.) Arvad deyir ki, laxlamısan!.. 
Q a d ı n  a r t i s t. Mən artıq kimsəsizliyə öyrənmişəm, Elmurad! (Yavaşdan öz-özünə) Elə 
direktoru olanın, belə də teatrı olar də, buzxanadı... 
 56
A r t i s t. Bəs, mənim ruhum bu məşəqqətlərə dözməyib, cənazəmdən... 
M ü ə l l i f (pıçıltıyla). Cənazəmdən yox, cismimdən... 
A r t i s t. ...ayrılsa sən özünü günahkar bilməzsənmi, Gülsevinc?! 
Q a d ı n  a r t i s t. Artıq yetər! 
A r t i s t. Yox! Mən hamıdan, hətta özümdən belə gizlətdiyim həqiqətləri bütün çılpaqlığı ilə 
sənin ayaqlarının altına atacağam! 
C a v a n (özünü saxlaya bilmir). Bu nə gic-gic danışır, alə? 
Gəlin (ətrafa boylanır). Yavaş ol... Sən heç nə başa düşmürsən!..  
C a v a n. Ay-hay... 
R e j i s s o r. Bezdarnı! Min dəfə demişəm ki, bir dizi üstə yerə çök, ikisiynən yox! Pozdu 
mizanı!.. 
A r t i s t. O zaman sən dəhşətə gələcəksən, Gülsevinc! 
B i r i n c i  q ı z. Mən gülü buna verəcəyəm. 
Ü ç ü n c ü  q ı z. Buna niyə? Atama! 
B i r i n c i  q ı z. Yaxşı oynayır. 
Ü ç ü n c ü  q ı z. Atam yazmasaydı, bu nə oynayacaqdı? 
D i r e k t o r. O Məmmədov deyil, gəldi oturdu Ibişin yerində? 
R e j i s s o r. Tanımıram... 
 
Pauza. 
 
Öldürür e, öldürür tempi!.. 
A r t i s t. Axı, mən hər gün hamı ilə birgə olan, fəqət heç kimin olduğum kimi görmədiyi bir 
adamam ki, sap-sarı uzanıb gedən səhra ənginlikləri içərisində tək-tənhayam! 
M ü ə l l i f (pıçıltıyla). Düz dedi... 
D i r e k t o r. Məmmədovdu... 
R e j i s s o r. Mən tanımıram. 
D i r e k t o r. Gedim görüşüm, yaxşı deyil. Sonra deyəcək ki, saymadılar... 
K i ş i. Ayaqqabı day sıxmır ayağını? 
A r v a d. Yadıma salma də!.. 
Q a d ı n  a r t i s t. Mən vaxtıyla səni o səhrada görüb seçmişdim, Elmurad!.. Lakin taleyə bax 
ki, seçdiyim mənim qəlbimə o al lalələrin kimsəsizliyini qismət etdi!.. 
C a v a n. Alə, bu nə lalə-lalə deyir? Lalə var indi? 
G ə l i n. Bəsdi! Özünü apara bilmirsən! 
C a v a n. Düz demirəm? Qızılgülün biri indi iyirmi beş manatadı bazarda! 
G ə l i n. Dedim ki, bəsdi də!.. Qulaq as, gör necə sözlər deyirlər! Müəllif, ode, oturub o lojada. 
Görürsən? Arxada, qıraqda... 
C a v a n. O burnu görünən? 
G ə l i n. Gör necə təvazökar adamdı!.. Özünü gözə soxmur... 
C a v a n. Sən onu hardan tanıyırsan? 
G ə l i n. Mən onuncu sinifdə oxuyanda bizim məktəbə görüşə gəlmişdi. Eh, gör necə adamlar 
var dünyada!.. Oturub əsər yazır. Bax, bəxtəvər bu cür adamların arvadı... 
C a v a n. Mənə atırsan? 
G ə l i n. Sənə niyə atıram? 
C a v a n. Nədi onun adı? 
G ə l i n. Eşitmədin, Elmurad də! Yəni ki, bütün ellərin muradı!.. 
C a v a n. Yox e, o burnu görünənin adı? Bunu yazanın? 
G ə l i n. Şey.. I-ı-ı... Şey... Qoy proqrama baxım... Hanı proqram? (Axtarır.) 
A r t i s t. Sevincgül! 
 57
M ü ə l l i f (pıçıltıyla). Gülsevinc... 
A r t i s t. Dünyanı bürümüş mənəvi istibdad içində bir kimsəsiz insanı bağışlamaq bu qədərmi 
iztirablıdır? (Bu dəfə bir ayağı ilə diz çökür.) 
R e j i s s o r. Bax, belə! 
Ü ç ü n c ü  q ı z. Bu kimdi gəldi girdi lojaya? 
I k i n c i  q ı z. Deyəsən, buranın direktorudu. 
Ü ç ü n c ü  q ı z. Ata rayondan gələn qoyunları bunun evinə daşıyırdı? 
I k i n c i  q ı z. Bəsdi. 
Ü ç ü n c ü  q ı z. Nə bəsdi? Özümüz yeməyə ət tapmırıq, ata da rayondan qoyun alıb bunun 
evinə daşıyırdı. Ona bax, atanın qabağını lap kəsdi, heç görünmür. Svoloç! 
I k i n c i  q ı z. Söyüş söymə! 
Ü ç ü n c ü  q ı z. Yaxşı eləyirəm! 
I k i n c i  q ı z. Ifritə! 
Ü ç ü n c ü  q ı z. Özünsən! 
B i r i n c i  q ı z. A-a-a... 
Ü ç ü n c ü  q ı z. Be-e-e... 
R e j i s s o r. Bax, gör necə qaçdı Məmmədovdu-nədi, onun qabağına? (Yamsılayır.) «Gedim 
görüşüm, yaxşı deyil...» Nə yaxşı deyil? Səni kimdi adam hesab eləyən? Səni adam hesab 
eləsəydilər (əlini səhnəyə tərəf uzadır), belə pyaniskələrin əlində qalmazdıq! Gedib indi fürsət 
tapacaq, nəsə bir şey xahiş eləyəcək!.. 
N a z i r  m ü a v i n i. (gülür). Ibişdən muğayat ol a!.. 
D i r e k t o r (gülür). Bəs, necə? Görmürsüz tamaşaya qoydurdum əsərini? 
M ü ə l l i f (arxadan). Mən onnan çox razıyam! 
D i r e k t o r. Neçə il idi yatırdı bu əsərin, heç kim də yaxına buraxmırdı? Neçə il idi? 
M ü ə l l i f. Düz on il... 
D i r e k t o r. Bəs, de də, niyə demirsən?  
M ü ə l l i f (tələsik). Dedim də, dedim. Mən sizdən çox razıyam! 
N a z i r  m ü a v i n i. Ay səni, Ibiş!.. (Başını yelləyib gülür.) Amma əla əsər yazmısan! Sən 
arvaddan qorxmursan? 
M ü ə l l i f. Arvaddan qorxmayan, kişi deyil! 
N a z i r  m ü a v i n i. Ba!.. (Bərkdən gülür.) Əla! 
D i r e k t o r (gülür). Belə şeyləri yaz də! Yoxsa ki, lalə belə getdi, mən nə bilim nə?! 
Q a d ı n  a r t i s t. Yox, Elmurad, artıq hər şey əbədi bir keçmişdə qalmışdır!.. (Yavaşdan) 
Buzxanadı... (Sol yarusdakı lojada dayanmış direktora ani nəzər salır.) Ona bax!.. Qarnını verib 
qabağa, heç nə vecinə deyil... Sənətdən başqa hər şeydən başı çıxır!.. 
G ə l i n. Sən görmədin proqramı? 
C a v a n. Yox. 
G ə l i n (axtarır). Bəs hardadı? 
A r t i s t. Mən keçmişin xatirələri ilə yaşaya bilmirəm, Gülsevinc! O xatirələr bəzən quduz 
canavar kimi mənim boğazımdan yapışıb bütün varlığımı məhv edir! O xatirələr mənim səhvlərimi 
bir rüzgar şiddətilə qəlbimə çırpır, məni... məni əbədi bir peşmançılığın mənhus bataqlığından 
çıxmağa qoymur. 
M ü ə l l i f (pıçıltıyla). Məndə heç bu yoxdu... 
Ü ç ü n c ü  q ı z (ağlayır). Qurban olum sənə, ata!.. Bunnan sonra köynəklərini özüm 
yuyacağam, çay da dəmləyəcəyəm səninçün!.. 
B i r i n c i  q ı z (saatına baxa-baxa). Bəlkə gülləri sən verəsən? 
I k i n c i  q ı z. Yaxşı deyil axı? Deyəcəklər ki, qızı atasına gül verir. 
B i r i n c i  q ı z. Kimdi e, burda sizi tanıyan? 
Ü ç ü n c ü  q ı z (acıqca). Niyə tanımırlar? 
 58
R e j i s s o r. Tempi pis olmadı... 
K i ş i. Yadımdan çıxdı sənə deyim... 
A r v a d. Nəyi? 
K i ş i. Süleyman oğlunun toyuna çağırıb bizi... 
A r v a d (dilxor). Paho... Nə vaxtdı? 
K i ş i. Ayın beşində. 
A r v a d. Bir bəhanə tapıb deyəydin də... 
K i ş i. Nə deyəydim? (Çiyinlərini çəkir.) 
A r v a d. Nə bilim? Bir söz tapaydın də... Bu toylar bizi yıxdı... Nə aparacayıq ora, vallah day 
heç nəyim qalmayıb... 
N a z i r  m ü a v i n i. Ibiş, Məhərrəm yadına gəlir, bizlə oxuyurdu? 
M ü ə l l i f (arxadan). Necə gəlmir? Əlbəttə, gəlir! 
N a z i r  m ü a v i n i. Noldu o? On kruşka pivə içirdi bir dəfəyə. Nə vaxtdı gözümə dəymir... 
M ü ə l l i f (arxadan). Rəhmətə getdi də... 
N a z i r  m ü a v i n i. Ba-a-a?.. Nə vaxt? 
M ü ə l l i f. On il olar? 
N a z i r  m ü a v i n i. On il! Sənin pyesindən əvvəl? (Gülür.) Ay səni, Ibiş!.. Sən çox 
yaşayacaqsan! Bilirsən niyə? 
M ü ə l l i f. Yox... 
N a z i r  m ü a v i n i. Çünki sənin kimi adamlar çox yaşayır! 
G ə l i n (axtara-axtara). Tapa bilmirəm proqramı... 
C a v a n. Eybi yox, lazım deyil... Neynirəm e, adını bilib? 
B i r i n c i  q ı z (qol saatına baxa-baxa). Nə vaxt qurtaracaq? 
I k i n c i  q ı z. Bunnan sonra hələ bir pərdə də var... 
B i r i n c i  q ı z. Vay... Mənə zəng eləyəcəklər e... Mən elə bildim tez qurtaracaq... 
Ü ç ü n c ü  q ı z (donquldanır). Kimin işi var, gedə bilər!.. 
I k i n c i  q ı z. Bəsdi! 
Ü ç ü n c ü  q ı z. Sənin padruqan belə olar də!.. 
R e j i s s o r. Idiot! Yadında saxlamır mizanı!.. Gör hardan keçir?  
A r t i s t. Yox, mənim həyatım artıq bu dünyada heç bir məna kəsb eləmir!.. 
 
Musiqi. 
 
Ü ç ü n c ü  q ı z (həyəcanla). Öldürəcək özünü? 
I k i n c i  q ı z. Oxuyaydın, görəydin! 
Q a d ı n  a r t i s t. Biz öz taleyimizlə barışmalıyıq, Elmurad... 
Pauza. 
 
A r t i s t. Yox!.. 
 
Pauza. 
 
Yox!.. Mən bacarmıram!.. 
G ə l i n (axtara-axtara). Hara qoymuşam bunu? 
C a v a n (hirslə). Əşşi, istəmirəm də, adını bilim! Cəhənnəm olsun o tərəfə! 
K i ş i. Indi hamı aparıb pul verir... 
A r v a d. Sənin pulun elə çoxdu? 
N a z i r  m ü a v i n i. Ibiş, özünnən toqquşdurursan bunnarı, ya doğrudan da olan işlərdi? 
M ü ə l l i f. Nə bilim, vallah... 
 59
N a z i r  m ü a v i n i (gülür). A kişi, bəs, sən nə bilirsən? 
D i r e k t o r. Fasilədə buyurun çay içək. 
N a z i r  m ü a v i n i (müəllifə). Çayın yanında bir şey-mey olacaq? 
M ü ə l l i f. Vallah, nə bilim? Heç bilmədim... 
A r t i s t. Məni bu müdhiş, bu riyakar dünyada yaşadan yalnız sənin məhəbbətindir! Bu dünya 
başdan-başa xəyanətlər içində can verən iyrənc bir varlıqdır! 
Q a d ı n  a r t i s t. Bütün dünya xəyanət etsəydi də, sən gərək xəyanət etməyəydin, Elmurad! 
Ü ç ü n c ü  q ı z. Düz deyir! 
Q a d ı n  a r t i s t. Sən özün ellər muradı olduğun halda, mənim muradımı ürəyimdə qoydun!.. 
Ü ç ü n c ü  q ı z. Düz deyir! Qoy bağışlamasın! Xəyanəti bağışlamaq olmaz! 
M ü ə l l i f (pıçıltıyla). Dalını demədi... 
Ü ç ü n c ü  q ı z. Bağışlayacaq? 
I k i n c i  q ı z. Oxuyaydın, biləydin! 
B i r i n c i  q ı z (qol saatına baxa-baxa). Hələ çox qalıb? 
I k i n c i  q ı z. Dedim hələ bir pərdə də qalıb... 
B i r i n c i  q ı z. Zəng eləyəcəklər e, mənə... Bilirsən kim? (Ikinci qızın qulağına nəsə 
pıçıldayır.) 
Ü ç ü n c ü  q ı z. Adını zamministr qoyub, gəlib atanın yerində oturub. Eşşəyin biri, eşşək! Sən 
yazmısan bu cür əsəri? 
G ə l i n. Yox, tapa bilmirəm... 
C a v a n (hirsli). Indi durub çıxıb gedəcəyəm! Qurtar də! 
G ə l i n. Sənnən nə desən çıxar! Bax, adamın ürəyi gərək bunnar kimi olsun e, incə olsun! 
Qulaq as, öyrən! 
C a v a n. Ay-hay!.. (Əlini yelləyir.) 
 
Həzin musiqi. 
 
Q a d ı n  a r t i s t. Əlvida, Elmurad, biz bir daha görüşməyəcəyik! (Yavaşdan) Bunnan lap 
boçka iyi gəlir, adamın ürəyi bulanır... 
A r t i s t. Yox, Gülsevinc! 
R e j i s s o r. Yaxşı dedi!.. 
A r t i s t. Yox!.. 
Ü ç ü n c ü  q ı z (ağlaya-ağlaya). Sənə belə lazımdı! Vaxtında gərək fikirləşəydin. Öz 
məhəbbətinə xəyanət etməyəydin!.. Indi qal yana-yana!.. 
B i r i n c i  q ı z (qol saatına baxa-baxa ikinci qıza). Nolar, sən ver gülü... 
I k i n c i  q ı z. Yaxşı deyil axı... 
Ü ç ü n c ü  q ı z (acıqla). Ver bura! Mən verəcəyəm atama! Öz atama verəcəyəm!.. 
B i r i n c i  q ı z (rahat nəfəs alır). Al. 
A r v a d. Görəsən, qarderobdan şubamı oğramazlar? 
K i ş i. O boyda ölçüdə şubanı kim götürəcək? (Gülür.) 
A r v a d. Yaman özündən çıxmısan ha!.. 
 
Həyəcanlı musiqi. 
 
Q a d ı n  a r t i s t. Əlvida, Elmurad! (Yavaşdan) Dondum... (Səhnədən çıxır.) 
A r t i s t. Yox! Gülsevinc! (Onun ardınca qaçır.) 
 
Pərdə enir. Üçüncü qız can-dildən əl çalmağa başlayır. 
 
 60
B i r i n c i  q ı z. Mən qaçdım! 
G ə l i n. Dur yerə baxaq, tapaq. 
C a v a n (tamam özündən çıxmış). Durmuram! 
G ə l i n (hirslə). Eşitdiyin bu cür sözlər də sənə təsir etmədi! 
  
30 dekabr 1991. 
 
 
 61
«O DA AŞIQ OLUB    
 YAZA DÜNYADA...» 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
IŞTIRAK EDƏNLƏR  
 
Mən (Kişi), o (Qadın), arvadım (Ikinci qadın) və nəvəm (Uşaq) ki, onu, həqiqətən, çox 
istəyirəm və bundan sonra daha tez-tez gəzməyə aparacağam. 
 
 
 
 
 62
K i ş i. Nə bilim?.. 
 
Pauza. 
 
Bilmirəm... 
 
Pauza. 
 
Allah bilir indi o haralardadı?.. Kim bilir?.. 
 
Pauza. 
 
«O da aşiq olub yaza dünyada...» Kim bilir?.. Kim bilir indi sən hardasan? 
 
Q a d ı n (təəccüblə). Mən? 
K i ş i (gülümsəyir). Hə də... 
Q a d ı n. A-a-a... Mən on beş ildi e, ölmüşəm... 
K i ş i. On beş il?.. (Pərişan) Ölmüsən... 
 
Pauza. 
 
«O da aşiq olub yaza dünyada...» 
Q a d ı n. Nə? 
K i ş i. Heç... On beş il... Yox... Axı... Axı, səni gördüm mən. Dörd-beş il bundan əvvəl ancaq 
olardı... Hər halda, altı-yeddi ildən artıq olmazdı... On beş il... Yox... Teatrda... Hə, hə! Teatrda 
gördüm səni! Yanında da bir kişi var idi, əriniydi yəqin. Dayan... (Fikirləşir.) Hə, cavan bir qız da 
varıydı yanınızda, yəqin qızındı... 
Q a d ı n (gülür). Bəlkə mən deyildim? 
K i ş i. Yox... Səniydin. Gözlərindən o saat tanıdım səni. 
Q a d ı n. Vay!... Yəni mənim gözlərim indiyəcən yadında qalıb?  
K i ş i (gülür). Görürsən də, dünyanın işlərini? 
Q a d ı n. Bəs, otuz il bundan qabaq o gözlər sənə baxa-baxa qalmışdı, niyə heç məhəl 
qoymurdun? 
K i ş i (gülümsəyib, başını bulayır). Elə onu de də! 
Q a d ı n. Yaman gözlənilməz oldu bu... 
K i ş i. Nə? 
Q a d ı n. Bu söhbət də... 
 
Pauza. 
 
Universitetdə hər dəfə fasilə başlayanda qaçıb gəlib dururdum sizin auditoriyanın qabağında, 
yazıq canım, gözlərimi də dikirdim sənə! Sən də yanımdan elə ötürdün, elə bil, heç görmürsən 
məni... 
K i ş i (gözlüyünü çıxarır). Hə... Deyirəm, qəribədi... 
U ş a q (onun sözlərini yarımçıq kəsib, qışqırır). Noldu, baba? 
K i ş i. Qoy da, qoy nənən köynəyini ütüləsin. 
Ikinci q a d ı n. Bunu ütüləyim? 
K i ş i. Hansını ütüləyirsən, ütülə də, nə fərqi var? 
I k i n c i  q a d ı n (çox mənalı). Deyirsən ki, fərqi yoxdu? 
K i ş i. E-e-eh!.. 
 63
 
Pauza. 
 
Indi də qısqanclığa başlayıb... 
Q a d ı n. Arvadındı? 
K i ş i. Hə. 
Q a d ı n. O da nəvəndi? 
K i ş i. Hə. Bir həftədi dəng eləyib məni. Söz vermişəm ki, onu bulvara aparacağam. 
Q a d ı n. Bulvarda adamlar səni tanıyacaq, salam verəcək, bir-birinə göstərəcək: «– Gör kim 
gedir!?» Sən də qürurlanacaqsan uşağın yanında... Məşhur adamsan də...  
K i ş i. Deyirsən də... 
Q a d ı n. Elə tələbə olanda da məşhuruydun də... Universitetin ən məşhur tələbəsi! Qızlar 
ölürdü səndən ötrü... 
K i ş i. E-e-eh... 
Q a d ı n. Yaman «ah» çəkməyə başlamısan a! Xeyir ola? 
K i ş i. Nə bilim... Dünyadı də!.. 
Q a d ı n. Necədi ki, dünya? 
K i ş i. Heç özüm də bilmirəm ki, necədi... Bir az yaxşıdı, bir az pisdi, bəzən pisi yaxşısından 
artıqdı, bəzən yaxşısı pisindən artıqdı... Amma əslində hamısı bir qara qəpiyə dəyməz! 
Q a d ı n. Yəni ki, mənasızdı? 
K i ş i. Hə... Amma xoşum gəlmir belə ibtidai düşüncələrdən... 
Q a d ı n. Pah! Yaman özündən razısan ha! Necə varıydınsa, eləcə də qalmısan... Dərs 
qurtaranda o saat qaça-qaça pilləkənləri aşağı düşüb dayanıb gözləyirdim ki, havaxt sən pilləkənləri 
düşəcəksən... Sən də heç nəyi vecinə almayıb yanımdan ötürdün... Məni görmürdün... Guya ki, 
görmürdün... 
K i ş i. Yaxşı da... (Kövrək) Utandırma məni. 
Q a d ı n. A-a-a (Gülür.) Dəyişmisən? Başqa adam olmusan? 
K i ş i. Indi o mən deyiləm e!.. (Gülümsəyir.) Indi o mənim oğlumdu. Oğlumdan da hələ 
cavandı... Mənim atam tez-tez bilirsən nə deyirdi? 
Q a d ı n. Nə deyirdi?  
K i ş i. Yəni elə bir müdrik kəlam da deyildi... Mənə deyirdi ki... 
Q a d ı n (onun sözünü kəsir). O vaxtlar? 
K i ş i. Hə, o vaxtlar... (Gülümsəyir.) O vaxtlar ki, heç ağlıma da gəlmirdi cavanlıq nə vaxtsa 
bitib qurtaracaq. Deyirdi ki, illər elə ötəcək, heç xəbərin olmayacaq, bir də baxıb görəcəksən ki, Nuh 
əyyamının adamısan... 
Q a d ı n. Sənin hələ Nuh əyyamının adamı olmağına çox qalıb! Görmürsən, arvadın qısqanır 
səni... 
K i ş i. Hə... 
 
Pauza. 
 
Mən xaricə, ya Moskvaya-zada gedəndə yol üçün mənə köhnə alt paltarları qoyur... 
 
U ş a q (qışqırır). Bax, sən həmişə beləsən! Deyirsən, sonra aparmırsan! (Ağlayır.) 
K i ş i. Qoy nənən ütüləsin qurtarsın də. 
U ş a q. Gərək elə ütüləsin köynəyimi? (Ağlayır.) 
I k i n c i  q a d ı n. Bəsdi! Bu saat... 
K i ş i. «O da aşiq olub yaza dünyada...» 
Q a d ı n. Nə? 
 64
K i ş i. Heç... 
Q a d ı n. Axı, nəsə deyirsən. 
K i ş i. Hardansa bir misradı, bu gün səhər yerimdən durandan düşüb dilimə... Deyəsən, Aşıq 
Ələsgərindi... Bilmirəm, bəlkə bir başqasınındı... 
Q a d ı n. Necədi? 
K i ş i. «O da aşiq olub yaza dünyada...» 
 
Pauza. 
 
Q a d ı n. Nə olsun? 
K i ş i. Mən nə bilim? Birdən-birə girib beynimə... Heç misranı da düz demirəm deyəsən... 
Q a d ı n. Böyük adamlarda olan işdi... (Gülür.) 
K i ş i. Sataşırsan mənə? 
Q a d ı n (səmimi). Heç sataşıb-eləmirəm! Sənin o ağ saçlarının hər birinin arxasında bir dünya 
dayanıb! Vallah, belədi!  
K i ş i. Qoy oturmuşuq! Lap ədəbiyyat müəllimləri kimi dedin! Əntiqə pafosun varmış sənin! 
Bura bax... Sən... Sən doğrudan ölmüsən? 
Q a d ı n (gülür). Yox... 
K i ş i. Bəs niyə elə deyirdin? 
Q a d ı n. Zarafat edirdim. Səninlə zarafat eləmək olmaz? 
K i ş i. Niyə olmur? Mən də Allahın bir bəndəsiyəm də... 
Q a d ı n (kinayə ilə). Özündən muğayat ol! Birdən gəlib bizim tayımız olarsan!? 
K i ş i (sidq-ürəkdən). Vallah, mən heç sizdən biriniz ola bilmərəm! 
Q a d ı n. A-a-a... 
K i ş i (daha da ehtirasla). Mən boş adamam! Heç kimin xəbəri yoxdu bundan! 
Q a d ı n. A-a-a... 
K i ş i. Siz öz qədrinizi bilmirsiz!.. Qiymətinizi bilmirsiz!.. Qiymətinizi bilmirsiz!  
  
Pauza. 
 
Q a d ı n. Necə oldu o misra? 
K i ş i. «O da aşiq olub yaza dünyada...» 
Q a d ı n. Axı, nə olsun e? 
K i ş i (gülür). Elə bilirsən mən bilirəm? 
U ş a q (qışqırır). Sən həmişə beləsən! Həmişə! (Ağlayır.) 
I k i n c i  q a d ı n (hirsli). Kəs səsini! Görmürsən ki, ütüləyirəm əlimdə! 
U ş a q (ağlaya-ağlaya). Mamayla papaya deyərdim, aparardılar məni!.. 
I k i n c i  q a d ı n. Pah! Yaman aparardılar! 
U ş a q (ağlaya-ağlaya). Mən özüm dedim ki, məni gətirsinlər bura, çünki baba söz vermişdi ki, 
məni bulvara aparacaq. (Daha da bərkdən zırıldayır.)  
K i ş i (gülə-gülə). Bunun bir leksiya oxumağına bax e! 
U ş a q (ağlaya-ağlaya). Danışmıram sənnən! 
K i ş i. Bay, olmadı ki!  
U ş a q (ağlaya-ağlaya). Oldu! 
 
Kişi gülür. 
 
I k i n c i  q a d ı n (hirsli). Üzlərinə gülə-gülə qudurdub çıxarmısan başımıza! (Uşağa) Kəs 
səsini. Yoxsa qoymaram gedəsiz!  
 65
U ş a q (zırıltısı lap ərşə qalxır). Nənə pisdi!.. 
Q a d ı n. Sənin işin çətindi! 
K i ş i (hələ də gülür). Görürsən də... Sənin... adın necəydi? 
Q a d ı n (pərt). Deməyəcəyəm! 
K i ş i (zarafatla). Intiqam alırsan məndən? 
Q a d ı n (ciddi). Hə, intiqam alıram. 
K i ş i (fikirləşir). Axı, adını oxudum sənin hardasa... Üç-dörd il bundan qabaq idi... Qəzetdəydi 
deyəsən... 
Q a d ı n (tələsik, elə bil ki, söhbəti dəyişmək istəyir). O qoşa hörüklü qız noldu?  
K i ş i (həyəcanlı). Görmüşdün onu? 
Q a d ı n. Əlbəttə. Gecələr qoluna girib Bakının küçələriylə gəzirdiz... Torqovı küçədə o baş-bu 
baş... O səninlə fəxr edə-edə özünü camaata göstərirdi. Sən də ki, özündən razı, həm də o qızın 
gözəlliyindən razı... Amma doğrudan gözəl idi... 
K i ş i (mütəəssir). Yadına gəlir? O günlər yadına gəlir, hə? 
Q a d ı n. Əlbəttə... Sənin xəbərin yox idi, mən pusurdum sizi, arxanızca gəlirdim...  
K i ş i. Yox, xəbərim var idi. Elə bilirdin ki, səni görmürəm, amma görürdüm... 
Q a d ı n. Pusurdum sizi, sonra evə gəlib səhərə kimi ağlayırdım... 
K i ş i. Yəqin eləymiş... E-e-eh... Deyəsən, elə doğrudan Nuh əyyamının adamıymışam... 
Q a d ı n (elə bil ki, istəmir Kişi sıxılsın). Yaxşı, yaxşı! Düzdü, saçları yaman ağartmısan, amma 
əllidən artıq vermək olmaz sənə! 
K i ş i. Əlli azdı? 
Q a d ı n. Bu barədə iyirmi ildən sonra danışarıq! 
K i ş i. Iyirmi ildən sonra? Vay, dədə!.. Iyirmi il... 
Q a d ı n. Nədi, çoxdu? Iyirmi il bundan əvvəli yadına sal, elə bil ki, dünən idi, elə deyil? Iyirmi 
il bundan sonraya da o qədər qalıb... 
K i ş i. Sonra da həyat bitir... 
 
Pauza. 
 
Q a d ı n. Özü də həmişə o hörüklü qız sənin qolundan tuturdu, sən onun qolundan yox... Sonra 
evləndiniz... 
K i ş i. Hə. Ondan bir qızım da var. Indi sənin o vaxtından nə qədər böyükdü... Iki oğlu var.  
Q a d ı n. Biri bu nəvəndi? 
K i ş i. Yox... Onlar bura gəlmirlər... Bu, ikinci qızdandı... Ikinci qız bu arvaddandı... 
 
Pauza. 
 
«O da aşiq olub yaza dünyada...» 
 
Pauza. 
 
O hörüklü qızdan ayrıldıq axı... 
Q a d ı n. Hə, eşitdim... Onda mən də səni yavaş-yavaş yaddan çıxarırdım...  
K i ş i. Yəqin eləymiş... 
Q a d ı n. Amma yaman birdən-birə ayrıldız... 
K i ş i. Nə bilim, birdən-birə, ya nə cür... Oldu də... Qismət beləymiş... Allah ona rəhmət 
eləsin!.. 
Q a d ı n (kədərli). Öldü o? 
 66
K i ş i. Hə... Öldü yox, dünyanın bəd əməllərindən çərlədi yazıq... Yeddi ildi... Mən 
Parisdəydim, xəbərim olmayıb... Qayıdandan sonra da yasına gedə bilmədim... Getmədim... 
Q a d ı n. Utandın? 
K i ş i. Məni yaman qısnayırsan ha?.. Yox, utanmaq məsələsi deyildi... Nə bilim?.. Bəlkə üzüm 
gəlmirdi?.. Bəlkə şairlər demiş, vicdan əzabıydı? Bəlkə ətalət idi sadəcə? Bilmirəm... Hər halda, 
həyatdı də... 
 
Pauza. 
 
Bunlar, axı, rəfiqəydi... Orta məktəbdə birinci sinifdən axırıncı sinifəcən bir yerdə 
oxumuşdular, bir partada oturmuşdular... Biz onunla evlənəndən sonra da, bunlar həmişə bir yerdə 
olurdular... Hər gün bizə gəlirdi... Sonra... sonra iş elə gətirdi ki, ondan ayrıldım, bununla evləndik... 
U ş a q (içini çəkə-çəkə). Aparmırsan, aparma! Heç istəmirəm! 
I k i n c i  q a d ı n. Bəsdi! Gözünün yaşını tökmə! Qurtarıram, görmürsən? 
U ş a q. Istəmirəm!.. Lazım deyil! Mamaya deyəcəyəm bir də məni sizə gətirməsin! 
I k i n c i  q a d ı n. Xox! Qorxuzma bizi! 
U ş a q (ağlayır). Nənə pisdi!.. 
K i ş i (gülümsəyir). Belə danışmaqlarına baxma, bir-birlərini çox istəyirlər. 
Q a d ı n (elə bil ki, onun dediklərini eşitmir). Yadına gəlir, lap çoxdan idi, bir dəfə «Nizami» 
kino-teatrında görüşdük... Yağış yağırdı onda... Foyedə üz-üzə gəldik. O hörüklü qız da sənin 
qoluna girmişdi, gülə-gülə nəsə danışırdı...  
K i ş i. Hə, hə... Onda təzəcə evlənmişdik... Bizi görəndə sən qıpqırmızı qızardın... 
Q a d ı n. Bəs, o hörüklü qız heç səndən soruşmadı ki, bu qız niyə sənə baxıb belə qızardı? 
K i ş i. Yox... Belə şeyləri başa düşmürdü... Sadəlövh idi yazıq... Hə, yaman qızardın... Indiki 
kimi gözlərimin qabağındadı, elə kin-küdurətlə bizə baxırdın, elə bil, qanlı düşməniydik! Ay səni... 
Q a d ı n (gülümsəyir). Yaxın rəfiqəm idi, bilirdi ki, mən vaxtıyla səni necə istəyirdim... 
K i ş i (gülümsəyib başını bulayır). Deyirsən yağış yağırdı, hə? Hamısı mənim yadımdadı, 
amma yağış yadıma gəlmirdi, indi deyirsən, yadıma düşür... Bir də ki, nə mənası var? 
Q a d ı n. Nəyin? 
K i ş i. Yağışın də. O vaxt, yağış yağmışdı, yağmamışdı, indi nə mənası var? Hər şey elə bir 
keçmişdə qalıb ki, ora day nə səs çatır, nə ün yetir... Ümidsiz bir uzaqlıqda... 
Q a d ı n. Ümidsiz dedin? 
K i ş i. Hə. Ümidsiz. Keçmiş bir uzaqlıqda qaldıqca, gələcək də tamam mənasız olur... 
Q a d ı n. Ona görə o misra birdən-birə düşüb beyninə? 
K i ş i (gülümsəyir). Bilmirəm?.. «O da aşıq olub yaza dünyada...», deyirsən yəni bir əlaqəsi 
var? 
Q a d ı n. Qəribəsən e... mən nə bilim? 
K i ş i (gülür). Bəs sən nə bilirsən? 
I k i n c i  q a d ı n (köynəyi ütüləyə-ütüləyə). Nəyə gülürsən? 
K i ş i. Hə? 
I k i n c i  q a d ı n. Deyirəm nəyə gülürsən? 
K i ş i. Dünyanın işlərinə. 
I k i n c i  q a d ı n. Bəsdi, sən Allah! Bunları eləmisən tövhə təbərciyi, çıxartmısan başımıza! 
Camaatın da uşağı var, nəvəsi var, day sənin kimi eləmirlər axı!.. Mən heç, özünü yaddan 
çıxarırsan... Yaş, day o yaş deyil e!.. Allah eləməsin, Allah eləməsin, dilim-ağzım qurusun, birdən 
sənin başına bir iş gəlsə, onda biz neyləyəcəyik?! 
K i ş i (gülümsəyir). Sən elə elə ki, başıma bir iş gəlməsin də! 
I k i n c i  q a d ı n. Zarafata salma. Mənim əlimdə olsaydı sənin ömrün... Özün bilirsən ki, 
belədi! 
 67
Q a d ı n. Düz deyir? 
K i ş i. Hə, düz deyir... (Sol biləyindən yapışır.) Bir dəfə... Nə isə... 
Q a d ı n. Nə demək istəyirdin? De də... 
K i ş i. Heç... 
Q a d ı n. Danış, ürəyin boşalsın bir az... 
K i ş i. Nə bilirsən ki, dolmuşam?.. (Gülür.) Bəzən özümə elə gəlir ki, dolub eləməmişəm... 
Yalançı dolmuşluqdu... Özüm özümü aldadıram... Dolmuşluq deyil, əslində tamam əksinədi... 
Sadəcə, boş adamam... Heç kimin də bundan xəbəri yox... Həm mən boş adamam, həm də dünya 
tamam boş bir şeydi... Nə isə... (Sol biləyini ovxalayır.) Başqa şey yadıma düşmürdü, onu demək 
istəyirdim. Bir dəfə Moskvadan qatarla gəlirdim. Yolda soyuqlayıb sətəlcəm oldum. Evdə düz on 
gün qırx-qırx bir dərəcəylə yatdım. Elə bilirdim ki, ölürəm... Elə, doğrudan da, ölürdüm... Bütün 
ömrüm kinolenti kimi gözlərimin qabağından keçirdi... Heç bilməzdim ki, hər şey beləcə həkk olub 
beynimdə qalıb. Sən də gəlirdin gözlərimin qabağına... 
Q a d ı n (sevincək). Mən də? 
K i ş i. Hə, sən də... hamı... hamı... Tanıdığım, bildiyim bütün adamlar... Bütün gördüklərim... 
Bütün hadisələr... Onda o sayıqlama içində çox ayıq, çox dəqiq bir fikir də beynimin içindən keçirdi 
ki, dünyada heç bir insan – ən yaxını, ən doğması olsun, qırx il gecə-gündüz bir yerdə yaşamış 
olsan, fərqi yoxdu! – Heç bir insan başqa bir insanı axıra qədər tanıya bilməyəcək. Qara məni 
basırdı... Hiss edirdim ki, gedirəm... Və özüm də getməyimə razı idim... Qorxmurdum, əksinə, daxili 
bir eyforiya içində idim... Elə bil həyatdan intiqam alırdım, nəydi?.. Amma o on gündə, bax, beləcə 
biləyimdən yapışıb yanımda oturmuşdu... 
Q a d ı n. Bu arvadın? 
K i ş i. Hə. Onda mənə elə gəldi ki, onun o əli məni ölümün içindən, o ölüm eyforiyasından 
çəkib çıxardı. Özünün bəlkə də yadından çıxıb, amma mən indi də onun o əlinin yerini biləyimdə 
hiss eləyirəm. Özünə bu barədə heç nə deməmişəm... Və yəqin ki, heç vaxt deməyəcəyəm... 
 
Pauza. 
 
Q a d ı n. Onda day bu nədi belə? Nə misra-zadbazlıqdı? Xoşbəxt adamsan də! 
K i ş i. Xoşbəxtlik yəni var dünyada? (Gülür.) Deyirsən yəni xoşbəxt adamam, hə? 
Q a d ı n. Heç bilmirəm nə deyim... 
K i ş i. Sən məni çox istəyirdin, hə? 
Q a d ı n. Hə. Vurulmuşdum də sənə... 
K i ş i. Gənclik idi də... 
Q a d ı n. Hə, gənclik idi... 
K i ş i. Sonralar yəqin yavaş-yavaş yaddan çıxartdın məni... 
Q a d ı n. Belə də... 
 Pauza. 
 
Hayıf, o vaxtlar heç bir kəlmə də söhbət eləmədik... 
K i ş i. Ancaq bir dəfə məktub verdin mənə... 
Q a d ı n. Hə... (Gülür.) Sevgi məktubuydu, cavabsız qaldı... 
U ş a q. Qurtardı! Nənə ütülədi qurtardı! Gey də! 
K i ş i. Bu saat. 
U ş a q. Tez elə! 
I k i n c i  q a d ı n. Özünü belə aparsan, qoymayacağam gedəsiz! 
U ş a q (tələsik). Yaxşı aparacam! 
K i ş i. Gedək. 
I k i n c i  q a d ı n. Yelləncəkdə- zadda ehtiyatlı ol. 
 68
U ş a q. Yaxşı. 
I k i n c i  q a d ı n. Tez qayıdın. 
K i ş i. Bir azdan gəlirik. 
I k i n c i  q a d ı n. Babanı yorma, eşitdin? 
U ş a q. Yaxşı!  
Q a d ı n. Ancaq sənə düz demədim... 
K i ş i. Nəyi? 
Q a d ı n. Yalandan dedim ki, hələ ölməmişəm... Çoxdan ölmüşəm... Neçə ildi... 
K i ş i. Bəs... Bəs niyə yalan dedin? 
Q a d ı n. Nə bilim?.. Yazığım gəldi sənə... 
 
Pauza. 
 
Onda mənim ölümüm haqqında başsağlığı varıydı qəzetdə, sən də oxumuşdun... 
K i ş i (mütəəssir). Hə, yadıma gəlir... Onda qəzetdə elan oxudum, düz deyirsən, hiss elədim ki, 
sənsən... Düzdü... Bayaqdan elə qəzet fırlanırdı başımda... Düzdü... 
U ş a q. Of-f-f!.. Axır ki, evdən çıxdıq. Ujas! 
  
 26 aprel 1992. 
 Bakı. 
 
 
 69
Q I S A S 
(Absurd)  
 
 
 
 
 
 
 
 
 
 
 
 
 
 
 
 
 
 
 
Molla Ibrahimxəlil(başını qovzuyub). Əleyküməssalam! Ax, siz bu gün 
nə üçün buraya ayaq basdınız? Bu nə işdir ki, mənim başıma gətirdiniz! Belə 
müsibət olmaz ki, məni saldınız! Mən sizə yaxşılıq etmək fikrindəyəm, siz 
mənim əməyimi və cəfamı zay etmək fikrindəsiniz! Vay, vay, vay! Ax, ax, 
ax... 
  
M. F. A x u n d o v. «Hekayəti-  
 Molla Ibrahimxəlil kimyagər». 
 
 
 
 
 
 70
O vaxt o yaraşıqlı Gəncin cəmi 22 yaşı var idi, Kişi isə, indi 57 yaşındadı və günortanın nəfəsini kəsən istisindən 
sonra, birdən-birə sərin meh əsməyə başladı və həmin yay gecəsi dənizin sahilindəki o işıq imarətin həyətində, o 
qoca tut ağacının altında beləcə üz-üzə dayandılar.  
 
G ə n c (nifrətlə). Sən alçağın birisən! 
K i ş i. Bəsdi! 
G ə n c. Əclaf! 
K i ş i. Bəsdi! 
G ə n c (özünü güclə saxlayır ki, ağlamasın və daha da bərkdən qışqıra-qışqıra). Murdar oğlu, 
murdar! 
 
Sükut çökdü və bir ara yalnız dənizin batqın uğultusu və o qoca tut yarpaqlarının, elə bil ki, dünyanın 
əbədiliyindən xəbər verən xışıltısı eşidildi. 
 
K i ş i (pərişan). Atanı söymə... Allah ona rəhmət eləsin... Onun nə təqsiri?.. 
G ə n c (sarsılmış). O sağ olsaydı... O indi sağ olsaydı... (Daha heç cürə özünü saxlaya bilməyib 
ağlayır.) Səni... Səni... öz əlləriylə boğardı!..  
K i ş i. Axı niyə? Nəyə görə? 
 
Pauza. 
 
Sənin hələ dünyadan xəbərin yoxdu... Hələ bilmirsən ki, nə var, nə yox?! Ağzın isti yerdədi 
sənin!.. Neçə yaşın var? Bu saat deyim. Hə, 21 təzə tamam olub... Universiteti təzəcə bitirmisən... 
Xruşşov XX qurultayı keçirib... Düzdü, indi onun özünü «naş doroqoy Nikita Serqeyeviç» eləyiblər, 
amma Stalin haqqında kimin ürəyi nə istəyir, döşüyür! Gənc yazıçılar xəyalən təsəvvür elədikləri 
37-dən faciəvi hekayələr, şerlər yazırlar. Yalançı azadlıq eyforiyası yaranıb, sən də atanın pullarıyla, 
hörməti-izzətiylə maşını belədən-belə sürüb, camaatın arvadına eşq-məhəbbət elan edə-edə kef 
çəkirsən! Sən elə əvvəldən beləydin! Indi mənim üstümə hücum çəkib xoruzlanmaq lazım deyil! 
G ə n c. Yox! Düz demirsən! Mənim arzularım var idi! Mən sənin vaxtında başqa... başqa cürə 
olmaq istəyirdim, bildin? Mənim lazımım deyildi bu cah-cəlal! Mənim lazımım deyildi bu 
yuxusuzluq, bu gecə məhkəmələri! Belə uşaqlar lazım deyildi mənə! Belə nəvələr istəmirdim! 
Lazım deyildi mənə belə arvad! Mənim arzularım tərtəmiz idi! Mən... 
K i ş i (onun sözünü yarımçıq kəsir). Bəsdi yalan danışdın! Bəsdi! Elə sənin arzularının axırıdı 
bu! Yadına gəlir, bax, burada (Əli ilə imarəti göstərir.) atayla oturmuşdun... 
G ə n c. Onda bu cah-cəlal yox idi! 
K i ş i. Hə, düz deyirsən, bu bina deyildi onda. Bunu mən tikdirdim... 
G ə n c (kinayə ilə). Tikdilər sənin üçün...  
K i ş i. Hə! Yaxşı elədilər! Yoxsa ki, indi heç bu da yox idi... Onda ikiotaqlı balaca evimiz vardı 
bunun yerində, yaydı, Bakıdan təzəcə köçüb gəlmişdik bura. Atayla oturmuşdun qabaq-qabağa. 
Ikiniziydiz. Universitetdə təzəcə diplom müdafiə etmişdin. Nə dedin onda ataya? Yadına gəlir? 
(Istehza ilə) O aylı-ulduzlu gözəl yay gecəsi vəcdə gəlib nə dedin ataya? 
 
Pauza. 
 
(Gəncin səsi ilə). «Bilirsən kim olacam mən on ildən sonra?» (Atasının səsiylə) «Kim?» 
(Gəncin səsi ilə) «On ildən sonra mən Mərkəzi Komitənin katibi olacam!» 
 
Pauza. 
 
Yadına gəlmir yoxsa? 
 71
G ə n c. Onda mən romantik idim. Onda mən vəzifəyə bir romantika kimi baxırdım. Mən 
demirdim ki, bütün ömrümü sərf edəcəyəm saray intriqalarına, əməllərimi eləyəcəyəm şeytan əməli 
ki, vəzifələr tutum, vəzifələrdə qalım! (Get-gedə daha artıq bir ehtirasla) O yollara ki, sən keçdin, o 
illərdən ki, sən çıxdın, mənim heç ağlıma gəlməzdi! Mən bilsəydim ki, otuz beş ildən sonra gecə 
yarısı sən gəlib burada beləcə oturacaqsan, gedib... gedib özümü dənizə atardım! 
K i ş i (rişxəndlə). Yavaş ol ha!.. (Yamsılayır.) «Gedib özümü dənizə atardım!..» Gedib ataydın 
də, niyə atmadın?! 
G ə n c. Sən... Axı... sən belə qansız deyildin!.. 
K i ş i (hirslə). Necə varıydımsa, eləcəyəm! Indi beləcə qabağımda durub müdrik kəlamlar 
söyləmək asandır! Kənardan dayanıb baxanda müdrik olmağa nə var ki?! (Gəncin səsi ilə) «On ildən 
sonra Mərkəzi Komitənin katibi olacam!..» Çox təmizlikdən-zaddan qırıldatma, bildin?! Sənin bütün 
için bunnan ibarət idi! Bütün içində bir yüksəklik həsrəti var idi, vəzifə ehtirası var idi! Həmişə 
fikirləşirəm ki, o cür cavan olasan, bütün içini də eləcə bir yüksəlmək hərisliyi gəmirtdəyə!.. 
G ə n c. Bəsdi! 
K i ş i. Nə bəsdi?! Sən bütün varlığınla can atırdın ki, adamlar səndən aşağı cərgədə, səndən 
alçaqda bir-birinin ardıyca sıraya düzülsünlər! Uzunu da, gödəyi də, hamısı bir-birinin ardınca 
düzülsün, sən isə yüksəkdə, tək!.. Əlini gələcəyə doğru uzatmış rəhbər heykəlləri kimi! Bəyəm elə-
beləydi Mərkəzi Komitənin katibi olmaq? Oldum! Düzdü, on ildən sonra olmadım, iyirmi ildən 
sonra oldum, amma oldum! Sən də özünü məsum qız yerinə qoyma! 
Q a d ı n (qışqıra-qışqıra). Ay köpək oğlu! Al! Al! (Əyilib yerdən ovuc-ovuc qum götürüb 
Kişinin üzünə çırpır.) Al!  
K i ş i (əlləri ilə üzünü qapayır). Vay! Gözümə doldu! 
U ş a q. Yaxşı oldu! Al! Ye bunu! Yeyəcəksən! (Əlindəki qanlı ət parçasını – çiy ciyərdi, 
ürəkdi, nədi? – zorla Kişinin ağzına dürtmək istəyir.) Yeyəcəksən! Adamyeyənsən sən!  
K i ş i (ətdən qana bulaşmış sifətini silmək istəyir). Vay! Vay!.. 
G ə n c (dəhşətlə). Kimdi bunnar?  
K i ş i. Bilmirəm!.. 
Q o c a. Gözlərini çıxardın, gözlərini! (Hücum çəkib, barmaqlarını Kişinin gözlərinin içinə 
soxmaq istəyir). Gözlərini!.. 
K i ş i (qışqırır). Buraxın məni!.. Əhmədov! Əhmədov! Gəl yığışdır bunnarı! Gəl çək bunnarı, 
Əhmədov! Çəkilin! 
Q a d ı n (əlindəki baltanı Kişinin üstünə qaldırıb vurmaq üçün fürsət axtarır). Dayan! Bu saat! 
Bu saat vuracağam! Bu saat! 
U ş a q (əlindəki qanlı ət parçasını Kişinin ağzına dürtmək istəyir). Qoy əvvəlcə bunnarı yesin, 
sonra! Bunnarı!  
Q o c a. Gözlərini! Gözlərini! 
K i ş i (qışqırır). Buraxın! Çəkilin! Əhmədov! Əhmədov!  
Q a d ı n. Tanımadın məni, hə? 
U ş a q. Məni heç tanımırdı! Bilmirdi ki, heç, mən varam dünyada! (Əlindəki qanlı ət parçasını 
Kişinin ağzına basır.) Ye bunu! Ye!  
K i ş i (qışqırır). Çəkilin! Çəkilin! 
 
Pauza. 
 
(Yavaşdan). Indi mən ən çox bilirsən nəyi fikirləşirəm? Sən ki, o sözləri dedin e, Mərkəzi 
Komitənin katibi olmaq barədə, bax, onda ata necə baxdı sənə... Yadına gəlir?.. Nə dedi sənə, 
yadındadı? (Gəncin səsi ilə) «On ildən sonra Mərkəzi Komitənin katibi olacam!..» (Atasının səsiylə) 
«On ildən sonra? Helə gec niyə?» Yadına gəlir? 
 
 72
Pauza. 
 
Özü də elə baxdı sənə... Səninlə fəxr eləyirdi... Bilirsən... katib atası olmaq istəyirdi! 
G ə n c. Atada işin yoxdu! Düz demirsən! Atanın bütün fikri-zikri elmdəydi! Yadından çıxıb? 
Kitabdan, yazı-pozudan başqa bir şey bilmirdi! Əlində lupa, səhərdən axşamacan əlyazmalarının 
arasındaydı! Yatanda da yuxusuna qədim əlyazmalarının ərəb əlifbası girirdi!  
K i ş i (yavaşdan). Amma içində... lap dərinlərdə bir şöhrət həvəsi varıydı onda da... (Sözünü 
kəsmək istəyən gəncə imkan vermir.) Yox, dayan!.. O cür şöhrət demirəm! Adi şöhrət yox... Adi 
şöhrət nə idi? Alim şöhrəti, hörmət-izzəti də ki, atanın, Allaha şükür, bütün Azərbaycanı 
bürümüşdü... Təkcə Azərbaycanı? Iki dəfə Stalin mükafatı almaq zarafat idi onda?.. Amma bilirsən, 
söhbət o cür şöhrətdən getmir... Necə deyim sənə?.. Söhbət əlində ixtiyar olan şöhrətdən gedir! 
Insanların taleyinin səndən asılı olduğu qadirlikdən! Belə bir qadirlik şöhrətindən! Səndən 
qorxsunlar ki, vəzifələrini itirərlər! Sənə yaltaqlansınlar ki, irəli çəkilsinlər, firavan dolansınlar, ev 
alsınlar, maşınları olsun, sürücüləri olsun!.. Belə bir şöhrət, belə bir qadirlik arzusu var idi onun da 
içində... 
G ə n c. Yalan danışma! Özündən hoqqa çıxarma! Səninçün daha müqəddəs heç nə qalmayıb! 
Heç nə! Atada şöhrətpərəstlik vardı, ay nankor?! Görmürdün necə sadə geyinirdi? Onun o cürə 
geyinməyi camaatın içində anekdota çevrilmişdi! 
K i ş i. Hə, hə! Düz deyirsən! Amma ata bilirsən necə istəyirdi? Bəlkə bunu heç özü də başa 
düşmürdü. Bəlkə bu dövrdən, zəmanədən gəlirdi, bilmirəm. Amma ata istəyirdi ki, bax eləcə 
geyinsin, amma heç kim ondan anekdot danışmağa cürət etməsin, qorxsun ondan!  
G ə n c. Kəs səsini! 
K i ş i (onun həyəcanına fikir vermədən). Bir dəfə, yadına gəlir, əllinci illərin lap əvvəlləriydi, 
hamımız onun üstünə düşdük ki, özünə təzə kostyum tikdir. Axırda «stalinski forma»da bir kostyum 
tikdirdi özünə. Birinci dəfə o «stalinski forma»nı əyninə geyəndə güzgüdə özünə necə baxdı, yadına 
gəlir? Hərdən yadıma düşür o baxışlar... Elə bil, ata deyildi, tamam başqa, tamam yad bir adam idi!.. 
Güzgüdən bütün dünyaya yuxarıdan aşağıya baxırdı!..  
G ə n c. Yalandır! Ata sürücüylə, qarovulçuyla, küçədə süpürgəçiylə necə danışırdı, hə? Helə 
şöhrətpərəstlik olardı? 
K i ş i (lap yavaşdan). Nə bilim?.. Indi belə fikirləşirəm... Bilmirəm niyə belə fikirləşirəm?.. 
Bəlkə düz fikirləşmirəm?.. Bəlkə kişinin ruhu qabağında günaha batıram? 
Q a d ı n (qışqırır). Pah! Günahdan qorxana bax! Al! Al! (Əlindəki şişi kişinin qarnına soxmaq 
istəyir.) 
Q o c a (xəstə bir ehtirasla). Gözlərinə sox, gözlərinə! Çıxart gözlərini! Çıxart! 
G ə n c (dəhşətlə). Kimdi bunnar? Kimdi bunnar? 
K i ş i (qışqıra-qışqıra). Tanımıram! Tanımıram! Buraxın məni! Buraxın! Əhmədov! 
Əhmədov! 
Əhmədov. Buna bax, indi işi dardadı, mən yadına düşmüşəm! 
U ş a q. Məni buraxın qabağa! Məni buraxın! Qoy bunnarı yesin, sonra! Buraxın məni! Al! Al! 
(Hoppana-hoppana əlindəki ət parçasını Kişinin ağzına dürtməyə çalışır.) Al! 
Q o c a. Gözlərini! Əvvəlcə gözlərini! 
G ə n c (ağlayır). Mən istəmirdim bunu!.. Mən istəmirdim!.. 
K i ş i. Indi yalandan ağlamağın mənası yoxdu! 
G ə n c (sidq-ürəkdən). Yalandan deyil! 
K i ş i. Eh... Sən heç bilirsən ki, yalan nədi, doğru nədi?.. Yəni... yəni bilirsən e, amma sənin o 
bildiklərin hələ heç nədi... 
 
Pauza. 
 
 73
Yenə səninlə atanın o söhbəti yadıma düşdü... Yadıma düşdü deyəndə, axır vaxtlar elə hey 
fırlanır beynimdə... Qocalıram, ona görədi yəqin... Axır yaxınlaşır... Başlanğıcdan Sona gedən yol 
lap qısalır... Hiss edirəm bunu... Ata onda yaman baxdı sənə... O katiblik söhbətini deyirəm... Sən 
də... (gülümsəyir) sən də onu o saat başa düşdün.... Atanı çox istəyirdin sən... Bilirdin, lap yaxşı 
bilirdin ki, onun içində eləcə bir şöhrət həsrəti var! O həsrət səni də maqnit kimi özünə çəkirdi... 
Zəmanə, elə bil, genləri dəyişmişdi... Zəmanə təbiətin işlərinə qarışmışdı... O dəyişmiş genlər, o 
günah, o gizli riyakarlıq nəsildən-nəsilə keçməyə başlamışdı... 
G ə n c. Özünü təmizə çıxarıb, atanı günahlandırma! Ata başqa adam idi! Sənin tayın deyildi! 
Günahlandırma atanı! (Qışqırır.) Eşitdin?! 
A t a (qorxmuş). Onsuz da, məndə deyildi ki, günah... Vallah, məndə deyildi... Mən... mən o 
cəmiyyətin bir üzvü idim... Nə olsun ki, səhərdən axşamacan əlyazmalarının içindəydim?.. Mən... 
mən o cəmiyyətin yetişdirməsi idim... Və... və... heç kim bunu bilmirdi... qurban idim... O 
cəmiyyətin yetişdirməsi və qurbanı!.. O hisslər məndən asılı deyildi... O cəmiyyətdə heç kim normal 
alim olmayıb!.. Içimdəki o hisslərin sahibi mən deyildim, cəmiyyət idi... 
K i ş i (pıçıltı ilə). Indi hər şeyi cəmiyyətin boynuna yıxmaq asandır! 
Ata (daha artıq dərəcədə qorxmuş). Məndə işiniz yoxdu!.. Mənə toxunmayın!.. 
K i ş i (köks ötürür). Hə, əlbəttə, qorxaq idi yazıq... 
Ata. Mənnik bir şey yoxdu... Mənnik bir şey yoxdu!.. Özünüz bilərsiz! Öz söhbətinizi özünüz 
eləyin! 
G ə n c (çılğın). Işin olmasın onda! 
A t a. Hə! Hə! Məndə işiniz olmasın. Onsuz da, rahat yata bilmirəm... 
K i ş i. Mənim nə işim var onda? Bir də ki... elə şeylər var, demək olmur... 
U ş a q (hoppana-hoppana əlindəki qanlı ət tikəsini Kişinin ağzına dürtmək istəyir). Al! Ye 
bunu! Ye!  
Q a d ı n (əlindəki dəyənəyi Kişinin başına endirməyə çalışır). Qoy mən vurum! Qoy mən! 
Mən! 
Q o c a. Hə! Hə! Vur! Yaxşı vur! Ancaq əvvəlcə gözlərini! Gözlərini çıxart! (Barmağını Kişinin 
gözlərinə soxmaq istəyir.) Dayan! Dayan, bu saat!  
U ş a q. Al! Al! Ye! 
K i ş i (ağzı, sifəti qana bulaşmış halda qışqırır). Buraxın! Buraxın məni!  
Gənc qadın (həyəcanla). Əl dəyməyin! Buraxın onu! 
K i ş i (tənəylə). Hardaydın, bəs? Görmürsən?! Bəs, hardaydın?! 
G ə n c. Bu kimdi? 
K i ş i. Sən tanımırsan.  
Q o c a. Gözünü! Gözünü! 
U ş a q. Yox, qoy bunu yesin! Qoy yesin bunu! 
Q a d ı n. Əvvəlcə qoy mən vurum! 
U ş a q. Yox, qoy yesin bunu! Ye! Ye! (Hoppana-hoppana əlindəki qanlı ət parçasını o 
birilərinin başının üstündən, əl-qolunun arasından Kişinin ağzına soxmaq istəyir.) Ye! Ye! 
K i ş i (qana bulaşmış sifətini geri çəkə-çəkə). Buraxın məni! Buraxın! 
Gənc qadın (həyəcanla, bir cidd-cəhdlə). Işiniz yoxdu onda! Onun təqsiri yoxdu! O yaxşı 
adamdı! Onu məndən yaxşı tanıyan yoxdu! O bilə-bilə pislik eləməyib sizə! 
Q a d ı n (Gənc qadını göstərərək). Bu ifritəyə baxın! Bilirsiz kimdi bu? Bunun (Kişini 
göstərir.), bu alçağın məşuqəsidi! Bunun kabinetində qapını bağlayıb min oyundan çıxırdılar. 
Camaat da qapının dalında növbəyə yığışıb qəbul gözləyirdi! 
Q o c a (sözü hecalayaraq qışqırır). If-ri-tə! If-ri-tə!  
U ş a q. If-ri- tə! If-ri-tə! 
Gənc qadın. Yox! Yox! Işiniz yoxdu onda! 
Q a d ı n (Gənc qadını göstərir). Bunu da vurun! Bunu da! 
 74
Q o c a. Hə! Bu saat! Bu saat! Əvvəlcə gözlərini!.. 
U ş a q (hoppana-hoppana əlindəki ət parçasını bu dəfə də Gənc qadının ağzına soxmaq 
istəyir). Qoy bu da yesin! Qoy bu da yesin! 
Q a d ı n (əlindəki köhnə çuvalı Gənc qadının başına salıb, onu boğmaq istəyir). Tutun bunu! 
Tutun! 
Gənc qadın (qışqırır). Vay! Vay! 
K i ş i (hiddətlə yerindən qalxır). Buraxın onu! Buraxın! Onda işiniz olmasın! 
 
Pauza. 
 
A t a (yavaşdan). Mən getdim... 
Pauza. 
 
K i ş i (gülümsəyir). Səni çoxdandı görmürəm... 
Gənc qadın (gülümsəyir). Hə... Mən də çox darıxmışam... 
K işi. Elə bil, yüz il keçib... Elə bil... yüz il dərinliyində bir quyu qazıblar, mən də onun 
dibindəyəm... 
Gənc qadın (gizlədə bilmədiyi bir təlaşla). Sənə nə olub?  
K i ş i. Bilmirəm... 
Gənc qadın. Səndən qorxuram... 
K i ş i (gülümsəyir). Mənə görə qorxursan? Yoxsa. məndən qorxursan? 
Gənc qadın. Həm sənə görə qorxuram... Həm də... səndən qorxuram... 
 
Meh əsdi və o qoca tut ağacının yarpaqları birdən-birə elə xışıldadı ki, dənizin uğultusu eşidilməz oldu, amma 
sonra o meh ötüb keçdi, yarpaqların xışıltısı azaldı və dənizin uğultusu həmişəki kimi, bütün ətrafa yayıldı.  
 
K i ş i. Yadına gəlir, bir dəfə bulvardakı paraşüt qülləsindən tullandın? 
G ə n c. Əlbəttə, yadımdadı. 
K i ş i. Yay idi onda. Bulvardakı yay kinoteatrında da Xruşşovla Bulqarinin Hindistan səfərini 
göstərirdilər, yadındadı? (Gülümsəyir.) Hindlilər onların boynuna gül hörükləri salırdı. Hamısı o 
qüllədən görünürdü. Sən tullananda paraşütün ipi tarım açılana qədər, elə bil ki, daş kimi yerə 
gedirdin. Onda, o anlarda sənə elə gəldi ki, hər şey bitdi! Qurtardı! Həyat sona yetdi! Qaranlıq bir 
boşluq içindəydin. Bircə göz qırpımında buz kimi soyuq tər səni basmışdı. Tüklərin qabarmışdı. 
Sonra bir təkan hiss etdin, yadındadı? Ip tarım dartıldı, sən də paraşütlə yavaş-yavaş enməyə 
başladın. Ukrayna köynəyi geyib, gəmi kimi güllərin içində yırğalanan Xruşşova, həmişə səksəkə 
içində olan Bulqarinin ağappaq keçi saqqalına baxa-baxa rahatca yerə endin. Onda sən başa düşdün 
ki, çətini o ipin tarım dartılmasınacandı, sonra hər şey düzələr... Amma... 
G ə n c (kinayə ilə). Nə amma? 
K i ş i (gülümsəyir). Amma sən bilmədin ki, əslində heç vaxt heç nə düzəlmir! Əslində, bunu 
sən başa düşməzsən, əlbəttə, başa düşməyinə hələ çox qalıb, əslində bütün ömür eləcə bir qaranlıq 
boşluqdur... Bütün ömrün boyu da daş kimi həmişə boşluğun dibinə gedirsən... Sadəcə, özün bunu 
bilmirsən... Amma, elə ki, bildin, başa düşdün, çox çətin olur... 
G ə n c (fikirli). Əvvəllər səndə belə yalançı fəlsəfəbazlıq yox idi... 
K i ş i (gülür). Elə onu de də! 
G ə n c. Elə ki, işdən atdılar səni bayıra, elə ki, cəmiyyət şampan probkası kimi səni bir tərəfə 
tulladı, onda başladın dünyanın faniliyi barədə fikirləşməyə, hə? 
K i ş i. Yaman sadəlövh danışırsan... 
G ə n c. Niyə sadəlövh?! O pillələri ki, addımlaya-addımlaya üzüyuxarı qalxırdın e, həmin o 
pillələr nədən idi, daşdan idi? Özün də bilirsən ki, yox... Daşdan deyildi, adamların taleyi idi... 
(Poetik) Insanların hissləri idi o pillələr, həyəcanları idi!.. 
 75
K i ş i (yenə gülür). Mənə dərs deyirsən? 
G ə n c (pərişan). Bundan sonra nə dərs? 
K i ş i. Əlli yeddi yaş, deyirsən, yəni dünyanın lap axırıdı? 
G ə n c (tamam şövqsüz). Yox... Amma... cəmiyyət də dəyişir indi... Sistem dəyişir... 
K i ş i (istehza ilə). Deyirsən, day hər şey innən belə gözəl olacaq, hə? 
G ə n c. Bilmirəm... Hər halda... Yəqin nəsə olacaq... 
K i ş i. Mən sənə dedim ki, uşaqsan, uşaq! Həyatdan xəbərin yoxdu sənin! Cəmiyyət də, sistem 
də bilirsən nədi? Bax, bu ağacı görürsən, bu tutu? Cəmiyyət də, sistem də təbiətin beləcə bir hissəsi, 
bir parçasıdır. Yarpaqlar saralır, tökülür, sonra mövsüm dəyişir, yenə cücərir, açılır. Tut isə, həmin 
tut ağacıdı... Haçansa, əlbəttə, bu tut ağacı lap qocalıb əldən düşəcək, öləcək, amma yenə də başqa 
bir tut ağacı baş qaldıracaq... Cəmiyyət, sistem, bunnar hamısı boş söhbətlərdi, adamlar özləri 
özlərini aldadırlar... 
Pauza. 
 
G ə n c (yavaşdan). Mən istəmirdim ki, belə olsun... 
K i ş i. Sən istəyirdin ki, həmişə açılmış paraşütlə rahatca enəsən...  
Q a d ı n (əlindəki məftili Kişinin boğazına dolamaq istəyir). Dayan bir! Bu saat! Bu saat! 
Q o c a. Gözlərini! Əvvəlcə gözlərini! 
U ş a q. Qoy bunu yesin! Ye! Ye! 
G ə n c (sidq-ürəkdən gələn bir pərişanlıqla). Mən istəmirdim ki, belə olsun... Mən 
istəmirdim... 
Q a d ı n. Bax, belə! Bax, belə! 
K i ş i. Məndə işiniz olmasın! (Qışqırır.) Əhmədov! Əhmədov! 
Ə h m ə d o v. Ay gəldim a!.. Gözlə!.. 
Q o c a. Aha! Aha! 
U ş a q. Ye! Ye! 
Q a d ı n. Oxhay!.. 
G ə n c (ağlayır). Mən istəmirdim... Bu cür istəmirdim... 
U ş a q. Ye bu saat! Ye! 
Q o c a. Bax, belə! 
Q a d ı n. Oxhay!.. 
G ə n c (dəhşətlə qışqırır). Çəkilin! Çəkilin! 
Pauza.  
K i ş i (ürkmüş). Sənə nə olub? 
G ə n c (əvvəlcə yavaş, sonra isə get-gedə bərkdən). Yaşasın Brejnev! Ura! 
K i ş i. Sənə nə olub?  
G ə n c. Yaşasın Brejnev! Ura! (Iki əlilə də Kişinin boğazından yapışıb boğmağa başlayır.) 
Ura! 
K i ş i. Burax məni! 
Gənc qadın (həyəcanla). Burax onu! Burax onu! 
G ə n c. Yaşasın Brejnev! Ura! (Boğur.) 
K i ş i (təngnəfəs). Əlini çək! Çək! 
Gənc qadın. Vay! Polis! Polis! 
G ə n c (var gücü ilə Kişini boğur). Əziz Leonid Iliç! Ura! Ura! Ura! 
 
S O N  
 15 iyul 1992. 
 
 
 76
 
SU 
  
(Absurd)  
 
 
 
 
 
 
 
 
 
 
 
 
 
 
 
 
 
 
 
 
Unudulmaz Araz Dadaşzadənin xatirəsinə 
 
 Su harda – dirilik orda. 
 (Atalar sözü) 
 77
 
Qadın bir küncdə oturub corab toxuyur və köhnə dəbli mebel elə bil ki, Nuh əyyamından qalıb və gözə 
görünməyən hörümçək torları o mebeli bürüyüb – düzülmüş həmin otağın Qadınla üzbəüz o biri küncündə 
paslanmış trubası divarın ortasından çıxmış köhnə kran var. 
 
Qadın (corab toxuya-toxuya). Vermirlər, verməsinlər! Cəhənnəmə versinlər! Üç gündü əlimi 
yumuram, üzümü yumuram. Yeziddilər də, yezid! 
 
Pauza. 
 
Qadın (corab toxuya-toxuya). Amma hünərin var supulu vermə! Vicdansızlar! Vermirlər, 
verməyin! Sizin suyunuz heç mənə lazım deyil! Mən heç rəhmətlik atamdan, o boyda kişidən 
minnət götürməmişəm, sizdən götürəcəm? (Bir anlıq toxumağına ara verib, əlini havada yelləyir.) 
Ay-hay!.. Yezidsiz siz, yezid! (Yenə corab toxumağında davam edir və bu vaxt krandan səs gəlir.) 
A-a-a... Deyəsən, vermək istəyirlər... Onsuz da, açıqdı kran. Özləri bilər. Verirlər versinlər, 
vermirlər verməsinlər! Mən day qurtardım! Adam nə qədər su dərdi çəkər? Üç gündü əl-üzümü 
yumuram! Əhməd Əli gəlmişdi, gördü də! Mənə nə var? Su gəlmişdi, mən də oturmuşdum, elə bil 
ki, iki qaloş bir-biri ilə danışırdı. Biri deyirdi sən keç, o biri deyirdi, yox, sən keç. Mənə nə var ki?! 
Özləri bilər! Hansı keçir, keçsin də, öz işləridi! (Krandan damcı-damcı su axmağa başlayır.) O-o-
o!.. Xoş gəlirsiz! Gözlərimiz aydın olsun! Bəxtəvər elədiz bizi! Ay-hay! Cəhənnəmə gəlirsiz! Gora 
gəlirsiz! Elə bilirsiz duracağam? Yox! Onu görməyəcəksiz! Qurtardı! Mənimki məndə, sizinki 
sizdə! (Eynəyinin qalın şüşəsi arxasından əlində toxuduğu coraba diqqətlə baxa-baxa) Bunnan 
sonra birin də toxuyacağam. Sonra birini də. Sonra da hərəsini üç qış geyəcəm. Bu elədi doqquz qış. 
Sonra da Allah kərimdi! Mənimki odu ki, həmişə doqquz qışın hazırlığın görüm. Onnan o tərəfi 
düzələr! Nə var ki?! Çətini ölənəcəndi! Ölənnən sonra hər şey düzələcək! (Krandan axan su yavaş-
yavaş çoxalır.) Qoy axsın! Nə qədər axır, axsın, durub bağlamayacağam! (Gülür.) Niyə bağlayıram 
e?! Su aydınlıq deyil? Qoy axsın də! Nə qədər axır, axsın! Indiyə qədər vermirdilər. Üç gündü nə 
əlimi yuya bilirdim, nə üzümü, hələ başqa şeyləri demirəm! Gəldi də, Əhməd Əli gəldi gördü göy 
gözləriylə! Bağlamayacam kranı! Qoy axsın. Yezidlər! Suyu əsirgəyirlər adamdan! (Gülür.) 
Amma... Amma həmişə on iki imama ağlayanda, gərək bir dəfə də yezidə ağlayasan də!.. 
(Qabağındakı kiçik qəzet mizinin üstündəki telefon zəng çalır. Hirslə dəstəyi götürür.) Bilirsən nə 
var? Su aydınlıqdı, onda cala öz bağına! Bildin?! Maşallah, o boyda bağın var, səhər motoskletdə bu 
başından çıxsan, axşam o başına güclə gedib çıxarsan! Mənə nə? (Dəstəyi aparatın üstünə atır.) 
Xox! Qorxdum səndən! Su yaranıb axmağa, göz yaranıb baxmağa! Qoy axsın! Heç yerimdən 
tərpənən də deyiləm! Bir dəfə, əlli il bundan qabaq, bağımızda balaca hamamımız vardı, orda 
çimirdim. Bir də gördüm ki, qonşudakı oğlan dırmaşıb öz hasarlarına, hasarları bizim hamamın 
böyründən keçirdi, hə, dırmaşıb hasara, boynunu uzadıb udquna-udquna hamamın yuxarısındakı 
balaca pəncərədən mənə baxır. Onda da elə hirsim tutdu ki! Cin vurdu beynimə! Amma özümü o 
yerə qoydum ki, guya, onu heç görmürəm. Həmişəkindən də iki dəfə artıq çimdim! O alçağın 
acığına! O əzabı ki, o alçaq çəkdi, qışqırıq salıb onu qovsaydım, heç həmin əzabın yüzdə birini də 
çəkməyəcəkdi! Ondan sonra görürdüm ki, gizlincə pusur məni, bütün işini-gücünü buraxıb avara 
olub. Haçan ki, çimmək üçün hamama girirəm, dırmaşır hasarlarına. Hava da ki, isti, elə olurdu bir 
gündə iki dəfə çimirdim, kefim istəyəndə, lap üç dəfə çimirdim. Axmaq oğlu, axmaq, lap ölürdü 
ayaq üstündə! Soxulcan kimi, çöpə dönmüşdü! (Kranın suyu şırhaşır axmağa başlayır.) Yox e, yox! 
Nə qədər axırsan ax! Yerimdən tərpəndi yoxdu! Əlli il bundan qabaq nənəm oxuyardı ki... Qoy 
görüm necədi? Qoy görüm... (Bir anlıq əlini saxlayıb fikirləşir.) Su gəlir... Su gəlir... Necəydi?.. Hə! 
Su gələr, axar, gedər,  
Bəndləri yıxar, gedər. 
Dünya bir akuşkadı,  
Hər gələn baxar gedər... 
 78
 
Qoy baxsınlar! Odu, Əhməd Əli gəldi baxdı, getdi, nolsun? Gözləri bərələ qalmışdı, az qala 
pırtdıyıb hədəqəsindən çıxacaqdı, nolsun? Mən də baxıram! Nəyim kimdən əskikdi? Heç kimdən 
heç nəyim əskik deyil! Bu corabı da özüm geyəcəm! (Şırhaşır krandan axan su əlüzyuyanı tamam 
doldurur və yavaş-yavaş döşəməyə tökülməyə başlayır.) Qoy tökülsün! Heç vecimə də deyil! Nə 
olacaq? Dünyadan su əskik olacaq! Qurtaracaq dünyanın suyu? Nə qədər tutar bura? (Otağın dörd 
tərəfinə də divar boyu aşağıdan yuxarıyacan nəzər salır.) Çox tutsun, min vedrə tutsun! Lap iki min 
vedrə! Lap üç min! Nə olsun? Qurtaracaq bəyəm dünyanın suyu? Suçəkən də mən olacam, bərə 
gəzdirən də? Xeyr! Qoy axsın! 
 
Pauza 
 
(Telefon yenə zəng çalır. Diksinərək hirslə dəstəyi qaldırır). Hamısı özünsən! (Qışqırır.) 
Özünsən! Qurtardı! (Dəstəyi aparatın üstünə atır.) Bəyəm tək elə özüm susamışam? (Döşəməyə 
baxır. Krandan axan su yavaş-yavaş döşəməni doldurur. Ayaqları artıq suyun içindədi.) Ayaqlarım 
da susayıb, qoy indi qalsın bir az suyun içində, heç nə olmaz! Xəncərinin daşı düşməz! Bir də, axı 
nədi e? Nədi? Ayaqlarımın dərdini elə həmişə mən özüm çəkəcəm? It əyyamından qalıblar, özləri 
bilər! Vallah, mən day bu ayaqların əlindən zinhara gəlmişəm! Gah ağrıyır! Gah keyiyir! Gah 
yerimir! Mən day qurtardım, qurtardım! (Daha artıq bir cidd-cəhdlə corab toxumağa başlayır.) Bir 
az soyuqdu, amma eybi yox... Qış deyil ki... Bunnarı düz üç qış geyəcəm. Heç bu ayaqlara da 
verməyəcəm, bax belə özüm geyəcəm! Bəsdi özümü ayaqlarıma, əllərimə, gözlərimə nə bilim 
nəyimə qurban verdim! Sonra da ikisini toxuyacam, onnarın da hərəsi üç il, elədi doqquz il. 
Vəssalam! Əlli il bundan əvvəl bir dəfə çaydan keçirdik. Bax, elə bu ayaqlarımın ucbatından 
büdrəyib üzüstə suya yıxıldım. Əlimdə də bir nar varıydı, elə böyüküydü, az qala, qarpız boyda, özü 
də qıpqırmızı su götürüb apardı... O narı bir də heç vaxt görmədim... Eh, başım o qədər çəkib ki, 
mənim... Birdi, ikidi, beşdi, ondu bəyəm? Deməynən qurtarandı bəyəm? Hansını deyəsən? O nar da 
eləcə... Hərdən hiss eləyirdim ki, hardasa yanımdadı, lap yaxındadı, eləcə böyükdü, eləcə 
qıpqırmızıdı, amma ha baxırdım, görə bilmirdim. Bir dəfə, əlli il bundan qabaq olardı, birini 
gördüm, elə bildim odu, o qədər sevindim ki, az qaldı şadlığımdan ürəyim partdasın!.. Amma sonra 
gördüm ki, yox o deyil!.. Eləcə iridi, eləcə qıpqırmızı, adamın ovcuna yox, qucağına sığışan bir 
nardı, amma... (Dərindən köks ötürür.) o deyil! Dünyanın ən pis şeyi, bax, beləcə rəncidəhal 
olmaqdı! Sevinirsən, ürəyin az qalır sinəndən çıxıb göyə uçsun, elə bilirsən ki, əlli il bunnan qabaq 
həmin itirdiyindi, amma sonra baxıb görürsən ki, o deyil... (Döşəmədə su yavaş-yavaş qalxır və artıq 
Qadının topuqlarına çatıb.) Amma, sizə düzünü deyim gərək, dünyada ən pis şey, ən pis, ən pis, ən 
pis odur ki, evində oturduğun yerdə sənə su verməyələr, əlini-üzünü yumağa da su olmasın. 
Dinməzcə oturmusan evində, heç kimdə işin yoxdu, heç kimə bir pislik eləməmisən, heç kimə 
deməmisən ki, gözünün üstündə qaşın var, amma sənə su vermirlər! Özü də supulunu verə-verə! 
Hamısı onnandı ki, camaat canavar kimi burun-buruna dayanıb. Burun-buruna dayanmayanların da 
arasında heç kim heç kimin vecinə deyil. Hamı, bax, mənim bu ayaqlarım kimi, bir-birini incidir! Nə 
qədər ayaqqabı almışam bunnara?! Nə qədər uzunboğaz almışam?! Nə qədər şap-şap, nə qədər 
səndəl, nə qədər corab?! Nə qədər, hə, nə qədər?! Əhməd Əli görüb də, gözləriylə görüb! Yenə 
gəlmişdi, gözləri bərələ getdi! O ayaqqabıların, şap-şapların pulunu saxlasaydım, indi 
milyonçuydum! (Bir anlıq əlini saxlayıb, xəyala dalır.) Milyonum olsaydı, gedib bir gəmi alardım... 
Əlli ildi gözümü yumub o gəmini görürəm... Öz gəmimdi... Özü də qırmızı rəngdə, qıpqırmızı, o nar 
kimi... Gəmini alardım, çıxardım dənizə... Ordan gedərdim okeana... Hara baxırsan dalğalardı... On 
mərtəbə evlər boyda dalğalar... Ortada da o qırmızı, qıpqırmızı gəmi üzür... Çay deyil ki, keçəndə 
ayağım burxulsun... Gəmidə üzəcəydim... Lap uzaq başı gəmi batacaqdı, batıb öləcəydim, vəssalam! 
Nə olsun? Balıqlara yem olardım... Görəsən, balıq bilərdi ki, kimi yeyir? Yəni bu mənada ki, balıq 
bilərdi ki, kimi yeyir? Nə fərqi var? Deyirlər ki, balıq balasını da ovlayır. Aman-aman!.. Insandan 
 79
murdar bir məxluq var dünyada? Balıq balasını yeyir, insan da o balığı yeyir! Tfu! Lənət olsun sənə, 
ey cəmi məxluqatın əşrəfi olan insan, min lənət! Sənə görə də durmayacağam yerimdən! Su-zad boş 
şeydir! Sənə görə durmayacağam!  
 
Pauza. 
 
(Corab toxumaqda davam edir). Amma bir şey var ki, balıq həmişə təzədir. Haçan tutursan, tut! 
Yayda da, qışda da, payızda da, yazda da, gecə-gündüz, nə vaxt tutsan da, təptəzədir! Amma çox 
axmaq heyvandı! Dünyadakı heyvanların ən axmağıdı! Min-min illərdi insan onu qarmaqla tutur, 
balıq hələ də başa düşmür, yenə də qarmağa gəlir. Özü gəlir e, öz tamahının ucbatından! Ceyran 
həndəvərdə canavar hiss eləyəndə, o saat götürülür! Bilir ki, bu o canavardı ki, min il bundan əvvəl 
onun ulusunu yeyib, həmişə də pusqudadı, onu da yemək istəyir, axıracan da belə olacaq! Canavar 
pusqudadı, ceyran səksəkədə! Elə canavar özü! Canavar bilir ki, əli tüfəngli insan onun qənimidi. 
Siçan pişikdən qaçan kimi, canavar da o tüfəngdən qaçır! Amma balıq?! Min illərdi özü öz xoşuyla 
gəlib keçir qarmağa! Ay aman!.. Belə də küt heyvan olar? (Krandan gur axan və köpüklənə-
köpüklənə döşəməyə tökülən suya baxır.) Yox e!.. Yox! Yox! Yox! Durmayacağam! Durub 
bağlamayacağam! Nə qədər axırsan, ax! Cəhənnəmə ax, gora ax! Xox! Qorxdum səndən! Mən onda 
ölmüşdüm, ölmüşdüm gəlib sənə yuxumu danışanda, başa düşdün?! Səfeh idim də, mən nə bilim?! 
Deyirdilər ki, adam pis yuxu görəndə səhər durub gərək suya danışsın. Su aydınlıqdı guya! Ay oldu, 
ha?! Yaman aydınlıqdı! Olmaz o aydınlıqdan! 
Düz əlli il bundan qabağıydı, səhər tezdən yerimdən durdum, gördüyüm o yuxunun 
qorxusundan üşünə-üşünə gəlib danışdım onu suya. Sonra nə oldu? Məni də öldürdü, o biri yazıqları 
da! (Telefon zəng çalır. Hirslə dəstəyi qaldırır.) Mən deyiləm! Bildin?! Başa düşdün?! Mən yoxam! 
Mən ölmüşəm! Əlli ildi bunu başa düşmürsən! Qan də! Qan! Nə vaxt qanacaqsan?! (Dəstəyi hirslə 
aparatın üstünə atır.) Hə, sizə nəyi danışırdım? Yuxu, su əhvalatını! Denən, ay səfeh, hər deyilənə 
inanarlar? Müsəlmanın sonrakı ağlı də! Eybi yox! Adam başına gələ-gələ öyrənər! Dama-dama göl 
olar! (Döşəməyə tökülən su artıq dizlərinə çatıb.) Qalxmayacağam! Bağlamayacam suyu! Bu dizlər 
kimindi, bu qıçlar kimindi, mənim deyil? Özüm bilərəm neyləyərəm?! Soyuq-zad deyil! Su pulunu 
vermişəm! Kimə nə borcdu? Gül kimi sudu də, nə olub bəyəm? Qoy qalsınlar suyun içində. Toxum 
deyil ki, cücərsin! Ayağımdı, qıçımdı, özüm bilərəm, istəyərəm bir il saxlayaram suyun içində! 
Mənə deyir ki, sözə bax e (yamsılayır), sənsiz mənim bir günüm olmasın! Yalan deyir e, elə bilir ki, 
mən də inanıram. Ay inandım, ha!.. Guya ki, tanımıram səni? Kim idi o qaloşları geyib yayın 
cırhacırında dəniz qırağına qaçan?! Bir adam ki, yalın ayağına qaloş geyə, ona inanmaq olar? Kim 
inanır, inansın, amma mən inana bilmərəm. Mən dünyagörmüşəm! Mən bu dünyanın hər üzünü 
görmüşəm! Yaxşısı pisindən çox olub, pisi də yaxşısından çox olub! Şair demişkən, qoca cadugərdi 
bu dünya, həmişə də cavanlıq donunda! Baxırsan, dünyadı də, gözəl, göyçək, adamın tamahı düşür! 
Abırlı, həyalı! Məsum! Incə! Nazənin! Amma əslində qoca köpəkdi! Dişlərini qıcıyıb mırıldayır! 
Ağzından da iylənmiş su axır! (Otağa dolan su artıq Qadının belinəcən qalxıb.) Ip gör necə islanıb 
e!.. Gödələcək quruyanda. Nə olsun, qoy gödəlsin. Onsuz da yuyulacaqdı də.  
 
Pauza. 
 
Ay qoca köpək! Elə bilirsən durub o kranı bağlayacam? Yox! Bağlamayacam! Ipi islatmaqla 
məni qorxudacaqsan? Xox! Baxarıq! Supulunu da vermişəm! Bir dənə yaşıl üçlük, bir dənə də göy 
beşlik! Qabaqlar ona bir dünya şey almaq olardı. Indi olub heç nə! Indi hər şey heç nə olub! 
Qabaqlar, heç olmasa, böyük-kiçik var idi, indi nə var? Heç nə! Hörmət-izzət, hamısı çıxıb gedib 
işinin dalınca! Kim kimədi? Dərəbəylikdi! Get dəniz kənarında bir dənə gəmi partlat – heç kimin 
vecinə deyil! Hamı oturub evində corabını toxuyur. Yəni o adamlar ki, corab toxuyur, oturub 
evində, onnar ki, toxumurlar, yüz cürə pəstəhadan çıxırlar! Balıq tuturlar! Suyu istəyir saf olsun, 
 80
istəyir bulanıq, onnar üçün fərqi yoxdu. Əslində heç balıqlar üçün də fərqi yoxdu ki, bulanıqdı su, 
yoxsa yox, əlli il bunnan qabaq necə qarmağa keçirdilər, indi də eləcə qarmağa keçirlər... Amma 
suda toxumaq çətin olur... (Əlləri artıq suyun altında qalıb.) Eybi yox... Çətinlik görə-görə gəlmişəm 
də!.. Min çətinliyim olub bu kaftar dünyada, indi də olsun min birincisi! Əhməd Əlinin də gözləri 
elə bərələ qalmışdı. Elə bil, birinci dəfədi belə şeylər görür. (Suyun altında qalmış telefon zəng çalır. 
Əli ilə suda axtarıb dəstəyi tapır və qaldırır. Əsəbi.) Sən get öz dərdini çək, bildin?! Özünsən! Mən o 
yolları qayıdanda, sən hələ iməkləyə-iməkləyə təzəcə yola düzəlirdin! Mən o işə dördəlli girişəndə, 
sən hələ barmağını ağzına soxub əmzik əmirdin! Bildin?! (Dəstəyi suyun içinə atır.) Düz əlli il 
bundan əvvəl idi, bir dəfə qoz ağacının altında yatmışdım, yağış yağıb oyatdı məni. Bir damcı düz 
dodaqlarıma düşdü. Elə duzluydu, elə sərin idi, indiyəcən dadı damağımdadı! O da gəlib üstümə 
qışqırmağa başladı ki, qoz ağacının altında yatmazlar, adam zəhərlənər, başı ağrıyar. Bu baş 
kimindi? Mənimdi, yoxsa sənindi? Özüm bilərəm, sənə nə var, hə?! Mən qoz ağacının altında 
yatanda başım ağrıyıb eləmir, bildin? Mən qoz ağacının altında yatanda yağış yağır! O yağışın 
damlaları elə sərin, elə duzlu olur ki!.. Bunu sən başa düşməzsən! Bir də ki... Bilmirəm heç sizə 
deyim, yoxsa yox?.. Bir də ki... mən qoz ağacının altında yatanda səs eşidirəm... Həm səsdi, həm də 
elə bil ki, işıqdı... Çox tanış səsdi... Çox doğmadı... Birdən mənə elə gəlir ki... Mənə elə gəlir ki, o 
səsi çox qabaqlar eşitmişəm... Əlli il bundan qabaq yox e, çox-çox onnan qabaq... Hələ anadan 
olmamışdan qabaq... Hələ dünyaya gəlməmişdən qabaq... O vaxtlar ki, hələ mən yox idim, onda 
eşitmişdim o səsi... mən belə bilirəm, mən belə hiss edirəm də!.. Amma kimə deyəsən bunu? 
Deyəcəklər ki, dəlidi! Kimə deyəsən? (Əlini sudan çıxarıb barmağını krana tuşlayır.) Bunnara? 
Bunnarda insaf var bəyəm? Mürvət var? Pulunu da vermişəm, hər şeyi də yerində. Neçə gündü su 
vermirlər, hə? Üç gündən artıqdı! Qoy axsın indi! Xox! Qorxdum sizdən! (Kinayə ilə) Bu saat! Bu 
saat durub fincannan boşaldacam buranın suyunu! Gözləyin ha!.. Ay axmaqlar, dənizin də suyunu 
çömçə ilə boşaltmaq olar?! Elə bilirsiz ki, toxuya bilməyəcəm, hə? Elə bilirsiz ki, əlim suyun 
içindədi, ip islanıb, gözüm görmür, vəssalam də, hə?! Lap yaxşıca toxuyuram! Acığınıza üç il yox, 
beş il geyəcəm bu corabları, beş il! O birisini də beş il! O birisini də beş il! Bax, belə! Ölün indi! 
Gəbərin! Amma mən ölsəm də toxuyacam! 
 
Pauza. 
 
Mən öləndən sonra da bu corabı toxuyacam, bildiz?! Sizin ağlınız kəsən şey deyil bu! O biri 
corabları da toxuyacam! Dənizi isə çömçə ilə boşaltmaq olmaz! Amma bir şeyi də bilin: dənizdə 
balıq sevdası olmaz! (Suyun altından telefon zəng çalır. Əli ilə axtarıb dəstəyi tapır və sudan çıxarıb 
qulağına tutur.) Hə? Nə danışırsan?! (Daha artıq bir kinayə ilə) Ola bilməz!.. Əşşi, qoy görək!.. 
(Sakit halda) Bilirsən nə var? Sənə bir söz deyəcəm, papağını qoy qabağına, yaxşıca fikirləş! Qulaq 
as: su ki, var, hər şeyi təmizlər! Dünyada elə çirkab yoxdu ki, su onu təmizləməsin! (Dəstəyi suyun 
içinə atır.) Getdi düşdü görəsən aparatın üstünə? Qoy yoxlayım. (Əli ilə suyun içində axtarır.) Hanı 
bu? Bude... Hə, bude... Yoxsa ki, sənin zəngindən qorxuram?! (Su artıq boğazına qədər qalxıb.) 
Dəniz mənim üçün nə boydadısa, bir qazan su da milçək üçün o boydadı! Görürsən ki, o qazandakı 
suyun içinə milçək düşüb. Bu dünyada ki, bu qədər zibillik var, bu qədər üfunət var, bu qədər çirkab 
var – milçək üçün gözəl zibillik, gözəl üfunət, gözəl çirkab! – niyə bəs o milçək bunnarı qoyur bir 
kənara, gəlib özünü atır o qazanın içinə? Niyə? Siz də elə bilirsiz ki, qorxudacaqsız məni, hə? Suyu 
verəcəksiz, axacaq, axacaq, axacaq, mən də durub kranı bağlayacam. Hə? Elə helə bilin! Xox! Belə 
ki, səxavətliydiz, əvvəldən verəydiz də suyu, niyə vermirdiz? Indi məni qorxutmaq istəyirsiz? 
Qorxanam mən? Gəldi də, gəldi gördü Əhməd Əli öz gözləriylə! Rəngi elə qaçmışdı, gözləri elə 
bərəlmişdi, elə bil, ağ kağızı sifətinə yapışdırmısan! (Yalnız başı suyun üzərindədir və elə bil ki, 
Qadının bədəni heç vaxt olmayıb, təkcə elə başı olub və o baş həmişə elə eləcə tənha bir varlıq kimi 
suyun üzərində imiş.) Bir dəfə, əlli il bundan qabaq, elə bil, şeytan yolumdan azdırdı məni, gedib 
çıxdım köhnə dəyirmanın xarabalığına, dörd-beş oğlan uşağı yığışmışdı orda, arı bala gələn kimi, 
 81
üstümə cumdular, o oramı əlləşdirdi, bu buramı əlləşdirdi, axırda da bir eşşək tapıb məni tərsinə 
otuzdurdular o yazıq heyvanın belinə, «çuş!» – deyib dalına bir təpik vurdular. Gəlib evə çıxanda, o 
vay-həşirin içində, o qırğın-qiyamətin içində, mənim təkcə bir istəyim var idi: bircə qurtum su içim! 
(Qadının başı təəccüblə ətrafa baxır.) Məniydim o? Hanı bəs? Nəyi əlləşdirirdilər eləcə o balaca 
uşaqlar? Hanı mənim bədənim? Sudu ki, hər tərəf!.. Mən toxuyacam e, toxuyacam, amma Əhməd 
Əli gələndə qapını necə açacaq? (Su yavaş-yavaş dolur.) Sudu... Su... Su... (Artıq ağzı-burnu da 
suyun altında qalır, yalnız gözləridi, ətrafa baxır və Qadının ağappaq saçları suyun üzünə yayılır. 
Suyun içindən telefonun zəngi eşidilir. Zəng çalır, çalır. Bir azdan Qadının başı suyun içində tamam 
yox olur. Telefonun zəngi isə elə hey çalır, çalır.) 
 
S O N 
 
24 sentyabr 1992. 
 
 
 82
 
 
 
 
 
 
 
 
 
 
PYESLƏR 
 
 83
 
POÇT  ŞÖBƏSINDƏ XƏYAL 
 
(Yeddi şəkil və epiloqdan ibarət tragikomediya) 
 
 
 
 
 
İŞTİRAK EDƏNLƏR 
 
Ədilə. 
Kişi.  
Züleyxa. 
Gülzar. 
Yoldaş Tək. 
Baba. 
Xəlil. 
Qoca Professor. 
Skripkaçı. 
Qarı. 
Diktor. 
 
Bakı şəhəri, iyulun əvvəlləri. 
 
 
 
 
 
 
 84
BİRİNCİ ŞƏKİL 
 
Ədiləgilin evi. Səhər tezdəndir. Ədilə əynində pijama səhər idmanı edir. Radio son xəbərləri verir.  
Qarı səhnənin sağ küncündə köhnə kürsünün üstündə oturub yun corab toxuyur.  
Radionun səsi ilə Qarının danışığı arasında bir təzad var, fəqət onlar bir-birilərinə mane olmurlar. 
 
Qarı (corab toxuya-toxuya elə bil öz-özü ilə danışır). Mənim dörd oğlum var: biri qışda 
anadan olub, biri yazda olub, biri yayda, biri də payızda. Bu corabı böyük oğluma toxuyuram. Ən 
yaxşı oğlumdur. Özü də od kimidir. Elə istiqanlı, elə işıqlıdır ki... (Yenə də gözünü corabdan 
çəkməyərək toxuyur.) 
D i k  t o r. Idman xəbərləri. Bu günlərdə bakılı usta Məmmədov yüz metr məsafəni on tam, 
onda iki saniyəyə qət edərək yeni respublika rekordu əldə etmişdir. 
Ə d i l ə (idman hərəkətləri edə-edə). Malades. 
D i k t o r. Dünən basketbol üzrə ölkə birinciliyi yarışında «Dinamo» komandası öz 
meydançasında «Spartak» komandasını qəbul etmişdir. Maraqlı keçən bu gərgin oyun 114:103 
hesabı ilə meydança sahiblərinin xeyrinə qurtarmışdır. Bu qələbə təsadüfi deyil. Ölkənin ən 
hündürboylu idmançılarından olan Məlikməmmədovun hündürlüyü 218 santimetrdir. 
Ə d i l ə (idman hərəkətləri edə-edə). Boya bax ha-a-a... (Əlini qaldırıb altdan yuxarı baxır.) 
Lap paltara şalbandır ki... Məlikməmmədovdan soruşmaq lazımdır görək yuxarılarda nə var, nə 
yox? (Çarpayıya tərəf gedib məhrəbasını götürür.) Kifayətdir. Kəm-kəm buxur, həmişə buxur. 
(Telefon zəng çalır.) Ədilə qaça-qaça gedib radionu söndürür və dəstəyi götürür.) Alo. 
K i ş i  s ə s i. Salam, Ada. Səsindən o saat tanıdım səni. 
Ə d i l ə (səsi tanıyır). A-a... Privet. 
K i ş i  səsi. Sən də məni tanıdın? Görünür, bu üç il bizi yadlaşdırmayıb. Necəsən? 
Ə d i l ə. Bala-bala. 
K i ş i  s ə s i (gülür). Ay səni, Ada... Təbrik edirəm, ərə getmisən. 
Ə d i l ə. Mersi. 
K i ş i  s ə s i (gülür). Həmişəki Ada... Mən də həmişəlik gəlmişəm daha... 
Ə d i l ə. Gözlərim aydın. 
K i ş i  s ə s i (gülür). Heç soruşmursan sənin telefonunu haradan öyrənmişəm?.. Eybi yox, 
görüşəndə danışaram. Nə vaxt görüşək? 
Ə d i l ə. Qulağının dalını görəndə. 
K i ş i  s ə s i. Oho, bu təzə notdur. 
Ə d i l ə. Privet. (Dəstəyi asmaq istəyir.) 
K i ş i  s ə s i. Ada, Ada, sən mənə heç nə demək istəmirsən? 
Ə d i l ə. Istəyirəm: idi k çertu. (Dəstəyi asır.) 
 
Radionu yandırıb məhrəbanı yelləyə-yelləyə səhnədən çıxır. 
 
D i k t o r. Indi isə oyun havalarına qulaq asın. «Vağzalı». Qarmonda çalır Teyyub Teyyub 
oğlu. 
 
Oyun havası çalınır. Səhnənin arxasından, yəqin ki,  
mətbəxdən  Xəlilin səsi gəlir. 
 
X ə l i l (səhnə arxasından). Mamoçka, durmusan yuxudan? Nə tez belə? Necəsən, canım? Nə 
istəyirsən alıb gətirmişəm səninçün bazardan. 
Ə d i l ə (səhnə arxasından). Sabahın xeyir. 
X ə l i l (səhnə arxasından). Ay əleyküməssalam. Qoy bir səni maç eləyim. 
 
 85
Kiçik pauza. 
 
Ə d i l ə (səhnə arxasından). Bəsdir daha. 
X ə l i l (səhnə arxasından). Ax, sənin canını yeyim. Şəkər kimisən. 
Ə d i l ə (səhnə arxasından). Bəsdir dedim... 
X ə l i l (səhnə arxasından). Baş üstə, mamoçka, bəsdir deyirsən, baş üstə. Farslar deyib: kəm-
kəm buxur, həmişə buxur. 
Ə d i l ə (məhrəba ilə üzünü qurulaya-qurulaya səhnəyə daxil olur). Yenə gör neçə dəstə 
şüyüd almısan. 
X ə l i l (səhnə arxasından). Vitamin S-dir də, mamoçka, başdan-ayağa vitamin S-dir. Vitamin 
S-nin də, bilirsən də, hər şeyə xeyri var. O məsələyə də yaman xeyri var, mamoçka, yaman. Səlim 
deyirdi, sənə deməmişəm bəyəm? 
Ə d i l ə (çit şirmanın arxasına keçərək paltarını dəyişə-dəyişə). O məsələ barədə üzüqara 
deyilsən onsuz da... 
X ə l i l (ağzında şüyüd yeyə-yeyə səhnəyə daxil olur). Ay sənə qurban olum, mamoçka. Qoy 
hələ məzuniyyətə çıxıb kurorta gedək, dincəlim bir az... Onda görəcəksən ki, Xəlil necə xoruzdur. 
D i k t o r. «Qaytağı». Klarnetdə çalır Şəmsi Imanov.  
X ə l i l. Hər şeyi yerbəyer elədim mətbəxdə. Pomidor yaman bahadır: kilosu bir manat altmış 
qəpiyə. Dünən Səlim deyirdi ki, bir manat əlli qəpiyə alıb kilosunu.  
Ə d i l ə (şirmanın arxasından). Almadın? 
X ə l i l. Aldım, mamoçka, yarım kilo aldım səninçün. Mən bir dənə yeyəcəyəm. Farslar 
deyib: kəm-kəm buxur, həmişə buxur. 
Ə d i l ə (şirmanın arxasından çıxır, geyinib). Mən getdim, Xəliluşka. 
X ə l i l (təəccüblə). Hara? 
Ə d i l ə. Işə də, necə hara? 
X ə l i l (şalvarının «pistonçik»indən Nuh-Nəbidənqalma bir saat çıxarıb baxır). Hələ bir 
saatdan çox qalıb ki, işin başlanmağına. 
Ə d i l ə. Elə ancaq çataram. 
X ə l i l. Niyə, ancaq çatarsan, mamoçka, on iki dəqiqəlik yoldur ki... 
Ə d i l ə. Bu yol bezikdirib məni. 
X ə l i l (başa düşmür). Necə yəni bezikdirib? 
D i k t o r. Yenə Şəmsi Imanovun ifasında «Xançobanı» oyun havasına qulaq asın. 
Ə d i l ə. Eyni küçə, eyni səki, eyni binalar; eyni tinlər, eyni tanış sifətlər: hər gün, hər gün... 
Bu gün dövrə burub başqa küçələrlə gedəcəm işə. 
 
Kiçik pauza. 
X ə l i l. Yetmiş bir dənə lotereyamız var, mamoçka, ürəyimə damıb ki, maşın udacayıq. Onda 
hər şey düzələr. Səlim deyir ki... 
Ə d i l ə (onun sözünü yarımçıq kəsib, əlini yelləyir). Mən nə hayda, sən nə hayda... 
 
Kiçik pauza. 
 
X ə l i l. Mən deyirdim tez durmusan bu gün, oturub söhbət edərdik bir az... Heç sənə 
deməmişəm, dünən Səlim mənim üstümdə mühasibə ağzından çıxanı dedi. Sənə demişdim də, zalım 
oğlu mənim məzuniyyət pulumdan on iki manat çıxmaq istəyirdi... Hələ məzuniyyətimin vaxtı 
gəlməyib, indidən. 
Ə d i l ə (təngimiş). Sən Səlimin canı qurtar bu söhbətləri... 
 
Kiçik pauza. 
 86
 
Yaxşı, mən getdim. 
X ə l i l. Çörək yemisən heç olmasa? 
Ə d i l ə (yəqin ki, yalandan). Yemişəm, əlbəttə. Sən də bir şey düzəlt özünə, otur yaxşıca ye, 
sonra get işinə. 
X ə l i l. Əvvəlcə səni ötürəcəyəm. 
Ə d i l ə. Yox, Xəliluşka, sən otur çörəyini ye. 
X ə l i l. Qoy ötürüm səni, canım-ciyərim. 
Ə d i l ə (əsəbi, özünü saxlaya bilmir). Axı, dedim ki, bezikmişəm bu eynilikdən. Axı, səni hər 
gün nə qədər görmək olar? (Kiçik pauzadan sonra özünü ələ alaraq) Incimə e-e. (Gedib Xəlilin 
üzündən öpür.) Kəm-kəm buxur, həmişə buxur. (Gedir.) 
 
Pauza.  
 
Xəlil gedib radionu söndürür. Qarı isə elə hey toxuyur. 
 
 
İKİNCİ ŞƏKİL 
 
Poçt şöbəsi. Günorta. Qızğın iş gedir: işçilərdən kimi sifariş qəbul edir, kimi işıqpulu alır, kimi abunə yazır, 
kimi möhür vurur, kimi sayğacda hesablayır və s.  
Işçilər sıra ilə elə oturublar ki, səhnədə həm onlar görünür, həm də poçt şöbəsinə girib-çıxan adamlar. 
Ə d i l ə üstündə «Dovostrebovaniya» yazılmış şüşənin arxasında oturub. «Dovostrebovaniya» sözlərinin 
yuxarısında pəncərənin nömrəsi yazılıb: ¹3. 
Ədilənin pəncərəsi qarşısında heç kim yoxdur. O, balaca bir kağız parçasını bürmələyərək mürəkkəbə batırır 
və pəncərədəki «3»ün qarşısına «1» əlavə edir; olur ¹ 13. 
Işçilər arasında var-gəl edən Yoldaş Tək Ədiləyə yaxınlaşır. Dayanıb pəncərənin üstündəki 13-ə baxır. 
 
Y o l d a ş  T ə k. Axı, belə olmaz, yoldaş Ədilə. Axı, adama neçə dəfə deyərlər? 
Ə d i l ə. Nə olub, Yoldaş Tək? 
Y o l d a ş  T ə k (barmağı ilə 13-ü göstərir). Yenə bu nədir belə? 
Ə d i l ə. On üç. 
Y o l d a ş  T ə k. Görürəm. Soruşuram ki, bu nə biabırçılıqdır yenə? Mənim bütün dediklərim 
özüm üçün qalır. Hər dəfə mən deyirəm, amma siz yenə də «üçün» qabağına «bir» yazırsınız. 
Ə d i l ə. Taleyimizin rəmzidir də Yoldaş Tək... 
Yoldaş Tək (barmağı ilə «1»i pozur). Olmaz. Yaramaz belə sözlər və belə hərəkətlər. 
Yaramaz. Ictimai yerdə, özü də mənim idarəmdə bu cür bədbin əhvali-ruhiyyə yaratmaq olmaz. Siz 
nə fikirdəsiniz? Mənim rəhbərlik etdiyim müəssisədə bədbinlik? Bir də bu hərəkət təkrar olunsa, 
töhmət verəcəyəm. 
Ə d i l ə. Şiddətli?  
Y o l d a ş  T ə k. Bəli, lap şiddətli. Bilmirəm bu hərəkətinizi dəfələrlə təkrar etməklə siz nə 
fikirdəsiniz. Birdən yuxarılardan bir yoldaş girdi içəri, onda necə olsun? 
Ə d i l ə. Məlikməmmədovu deyirsiniz? 
Y o l d a ş  T ə k. Məlikməmmədov kimdir? 
Ə d i l ə (gülümsəyir). Heç... 
Y o l d a ş  T ə k (bir az tərəddüdlə). Yuxarıların adamıdır? 
Ə d i l ə. Lap yuxarıların. (Əli ilə göstərir.) Bax, bundan da yuxarı. 
Y o l d a ş  T ə k (nisbətən yumşaq). Lap yuxarıların? Sizinlə tanışdır? 
Ə d i l ə. Bəli. Bu gün səhər tanış olmuşuq. 
 
Y o l d a ş  T ə k tərəddüd içindədir, yenə nə isə soruşmaq istəyir,  
 87
amma soruşmur. 
Y o l d a ş  T ə k (qolunu qaldırıb saata baxır). Baba! 
 
Baba yuxarı tərəfdəki pəncərələrdən birinin qarşısında əyləşib.  
Yoldaş Təkin səsini eşidən kimi ayağa sıçrayır. 
 
B a b a. Bəli, Yoldaş Tək! 
Y o l d a ş  T ə k. Fasilənin vaxtıdır. 
B a b a. Bu saat, Yoldaş Tək! 
 
Baba gəlib qapının ağzında dayanaraq içəri adam buraxmır. 
 
Baba (içəri girmək istəyənlərə). Fasilədir, yoldaşlar. Olmaz, yoldaşlar, fasilədir... 
 
Y o l d a ş  T ə k yuxarı başa keçib mizin arxasında əyləşir. Eynəyini taxıb qəzetlərə baxır. Poçt şöbəsi yavaş-
yavaş boşalır. Işçilərdən kimi bir-biri ilə söhbət edir, kimi evdən gətirdiyi naharı çıxarıb yeməyə başlayır və s. 
Ədilə dirsəklərini qarşısındakı mizə söykəyərək gözlərini naməlum nöqtəyə zilləyib. Gözləri yol çəkir. Sonra 
yenə barmağı ilə «3»ün qarşısında «1» yazır. Yenə gözlərini naməlum nöqtəyə zilləyir. Züleyxa ilə Gülzar içəri 
gəlirlər. 
 
B a b a. Olmaz. 
G ü l z a r. A-a-a... Bizi tanımadınız, Baba müəllim? Salaməleyküm. 
B a b a. Olmaz. 
Züleyxa (Ədiləyə). Ada, bu tipə de bizi buraxsın içəri. 
Ə d i l ə (fikrindən ayrılaraq ayağa qalxır). Baba, bu olmadı ki... (Bərkdən) Yoldaş Tək, Yol... 
Baba(tələsik). Yaxşı, yaxşı. Keçin. 
 
Züleyxa ilə Gülzar içəri girib Ədilənin yanına gəlirlər. 
 
Züleyxa və Gülzar(birdən). Privet! 
Ə d i l ə (yanındakı kürsüləri irəli çəkir). Oturun. 
 
Qızlar otururlar. Sonra Baba da qapıları bağlayıb öz yerinə gedir. 
 
Z ü l e y x a. Oy, Ada, bir krinplin paltolar gəlib univermağa, bir krinplin paltolar gəlib... 
Qırmızısı da var, balotnusu da, mışinnı rəngi də... 
Ə d i l ə. Eh, neynirəm krinplini... 
G ü l z a r. Sən lap bir cür olmusan ha, axır vaxtlar... Neynirəm onu, neynirəm bunu, neynirəm 
kinonu, neynirəm gəzməyi... 
 
Ədilə çiyinlərini çəkir. 
 
Z ü l e y x a. Pulum olsaydı, bir dənə balotnusunu alardım özümə. Yadına gəlir neçəyə idi biri 
əldə? Allah bir Xəlil kimisini də yetirsəydi mənimçün... 
Ə d i l ə. Xəlillə işin olmasın demişəm... 
Z ü l e y x a. Pis söz demirəm ki... 
Gülzar. Eh, bayaq Zülya ilə gedirdik. Adili gördük. 
Z ü l e y x a. Hə, Ada, bilirsən necə yaraşıqlı olub? Bir predstavitelni vidi var ki, gəl görəsən. 
Gülzar(əli ilə göstərir). Bax, bu boyda bir oğlu var, yanında gedirdi. Dayanıb salamlaşdı. 
Soruşdu ki, nə var, nə yox? Dedim ki, hər şey əvvəlki kimi əladır. Ürəyimdə dedim ki, yalançının 
atasına lənət. Sənə də salam göndərdi, Ada. 
 88
Z ü l e y x a. Guya ki, böyük iş olub: salam göndərdi. Bizimlə gəzirdilər, kompaniyalarda 
laqqırtı vururdular, bizimlə tans eləməkdən ötrü bir-birilərinin üstünə bıçaq çəkirdilər, bizimlə 
küçədə gedəndə özlərini başqalarına göstərib öyünürdülər... 
G ü l z a r. Yəni ki, biz də bir kişiyik... 
Z ü l e y x a. Hə, fors edirdilər, sonra da evlənmək vaxtı gələn kimi, gedib «ev qızı» tapıb 
alırdılar. Papa qızı... Guya ki, bununla hər şey düzəldi... 
Gülzar (lap qızışıb). Camaat «stilyaqa» deyib bizi bir tərəfə atırdı, yəni ki, sizə bir qoz, day 
demirdilər ki, biz də adamıq... 
Z ü l e y x a. Biz də ki, naivni uşaq... 
Ə d i l ə. Bəsdirin siz Allah, yenə başlayıb ürəyimizi qısmayın görək, onsuz da bu gün 
səhərdən ürəyim qısılır. 
Z ü l e y x a. Düz deyir, əşşi... Pust oni idut k çertvoy materi. Görəsən, Fira mənə borc pul 
verməz? 
G ü l z a r. Fira indi adama salam verir ki, borc da verə? 
 
Yoldaş Tək yerindən qalxıb bayır qapısına yaxınlaşır. Fikirli-fikirli çölə baxır. Baba da öz yerindən qalxıb ona 
yaxınlaşır. 
B a b a. Görürsünüz də, hava necə pisdir, Yoldaş Tək? 
Y o l d a ş  T ə k  (fikrindən ayrılaraq hirslə Babaya baxır). Hava da çox gözəldir, həyat da 
çox gözəldir, insanlar da çox gözəldir, bircə nadürüst adam varsa, o da sənsən. 
 
Baba mısmırığını sallayıb gedir. 
 
Gülzar(Yoldaş Təkə işarə ilə). Ada, deyəsən, yenə də çuvakın ovqatı təlxdir.. 
Z ü l e y x a. Nə olub ona? 
Ə d i l ə. Yəqin arvadı yenə evdə kefinə soğan doğrayıb... Istəyirsiniz sizi yenə də tanış edim? 
G ü l z a r. Adamla neçə dəfə tanış olarlar? Indiyəcən üç dəfə tanış eləmisən bizi. 
Z ü l e y x a. Eybi yoxdur, dilxoşluqdur də. Hə, yenə tanış elə bizi, Ada, çağır onu bura. 
Ə d i l ə (Yoldaş Təkə müraciətlə). Yoldaş Tək, Zulyayla Gülya düz bir ildir ki, məni dəng 
ediblər ki, niyə onları sizinlə tanış etmirəm. (Yoldaş Tək qulaqardına vurub küçəyə çıxmaq istəyir.) 
Sizinləyəm e, Yoldaş Tək, hara gedirsiniz? Xahiş edirəm, rəfiqələrimlə tanış olasınız. 
 
Yoldaş Tək istər-istəməz onlara yaxınlaşır, həm də deyəsən bu qızların yanında özünü bir az naqolay hiss edir. 
 
Züleyxa(cəld ayağa qalxıb ona əl uzadır). Zulya. (Yenə oturur.) 
Yoldaş Tək(istər-istəməz Züleyxaya əl verir). Yoldaş Tək. 
 
Gülzar da oturur. Yoldaş Tək ayaq üstədir. 
 
Z ü l e y x a. Sizin nə maraqlı adınız var, lap ictimai mahiyyət kəsb edir: Yoldaş Tək. Çox 
maraqlı... 
G ü l z a r. Və simvolikdir. 
Ə d i l ə. Elə deyil, Zulya, Yoldaş Təkin adı Yoldaş deyil. Alməmməddir, atasının adı da 
Gülməmməddir; təxəllüsü də Tək. 
Z ü l e y x a. Yəni ki, bir dənə. 
Y o l d a ş  T ə k  (eyni ciddiyyətlə). Bəli. 
G ü l z a r. Necə ki, Əliağa Vahid. 
Y o l d a ş  T ə k. Bəli. 
G ü l z a r. Yoldaş Tək, siz mənə yaman tanış gəlirsiniz. Deyəsən, mən sizi harada isə 
görmüşəm. 
 89
Y o l d a ş  T ə k. Ola bilər. 
Z ü l e y x a. Mən də sizi haradansa tanıyıram... 
Y o l d a ş  T ə k. Ola bilər. 
Ə d i l ə. Dörd il bundan əvvəl 8 Mart bayramı münasibətilə Yoldaş Təkin qəzetdə şəkli çıxıb. 
Həyat yoldaşı üçün hədiyyə alanda çəkiblər. Yəqin onu görmüsünüz. 
G ü l z a r. Yox, onda mən lap balaca uşaq idim ki, Ada, yadımda qalmazdı... 
Züleyxa (Yoldaş Təkə müraciətlə). Siz vaxtilə kino artisti olmamısınız? 
 Ə d i l ə. Yox a-a-a... Yoldaş Tək qocaman rabitə işçisidir. Nazir özü şəxsən Yoldaş Təki 
tanıyır, bir dəfə də adını çəkib məruzə edəndə. 
Gülzar(nəsə xatırlayırmış kimi). A-a-a... Mən bildim sizi harada görmüşəm. 
Y o l d a ş  T ə k  (qızları yamsılayaraq). A-a-a... Hər şey gözəldir, hər şey əladır, təkcə 
məlum deyil ki, kim-kimi dolayır.  
Ə d i l ə (əlini ağzına tutub gülür). A-a-a... Yoldaş Tək, sizdə yumor hissi də varmış ki... 
Y o l d a ş  T ə k  (son dərəcə ciddi). Kifayətdir, yoldaşlar! (Yəqin ki, qızlardan uzaqlaşmaq 
xətrinə Babanı səsləyir.) Baba! Ay uşaq, Baba! 
Baba (yerindən sıçrayaraq). Bəli, Yoldaş Tək, bəli buyurun! 
Y o l d a ş  T ə k. Haradasan? 
B a b a. Mən elə buradayam, yoldaş Tək! Nə buyurursunuz?  
Y o l d a ş  T ə k  (buyurmağa söz tapmır). Sən orada... Sən orada şeyi zad elə. 
B a b a. Baş üstə, Yoldaş Tək! (Yenə öz yerində oturur.) 
 
Y o l d a ş  T ə k  Ədiləgilin yanından uzaqlaşır. 
 
Ə d i l ə. Görürsünüz də, camaat necə əmrlər verir: şeyi zad elə. Hər şey belədir... 
Z ü l e y x a. Əcəb də o saat başa düşürlər bu əmrləri: «Şeyi zad elə», «Baş üstə, yoldaş 
filankəs». 
G ü l z a r. Əntiqə oğlanlardır. 
Z ü l e y x a. Nə çox belə əntiqə oğlanlar, belə əntiqə qızlar. Ona görə də, anam yazıq neyləsin, 
düz deyir: qalmışıq aralıqda. 
G ü l z a r. Mürdəşir belə əntiqə oğlanların üzünü yusun.  
Ə d i l ə. Yavaş de, Baba eşidər. 
G ü l z a r. Eşitsin də, neyləyim? 
Ə d i l ə. Necə neyləyim? Baba mürdəşirdir. 
G ü l z a r. Nə?  
Ə d i l ə. Mürdəşirdi Baba. 
Z ü l e y x a. Necə yəni mürdəşirdi Baba? 
Ə d i l ə. Mürdəşirdi də. Vaxt tapan kimi qaçıb məsciddə ölüyuyana kömək eləyir. 
Gülzar(vahimə ilə). Vay, mama! 
Z ü l e y x a. Niyə? 
Ə d i l ə. Necə niyə? Pul qazanır də. 
G ü l z a r. Vay... Ada, belə adamla bir yerdə necə işləyirsən? 
Ə d i l ə. Adam kimi. 
G ü l z a r. Qorxmursan? 
Ə d i l ə. Nədən qorxacağam? 
Gülzar(Züleyxaya). Mən sənə deyirəm ki, bu əvvəlki Ada deyil. 
Ə d i l ə. Ona görə ki, Babadan qorxmuram? Babanın nəyindən qorxmalıyam? On il bundan 
qabaq olsaydı, qorxardım. Çünki dünyadan xəbərim yox idi, kef eləyirdik özümüzçün, gəzirdik, 
oynayırdıq, oxuyurduq... 
Z ü l e y x a. Day demirdik ki, ətdən olan divara etibar yoxdur. 
 90
Ə d i l ə. Elə bilirsiniz ki, burada işləyənlərin hamısı Yoldaş Təki dolaya bilər? Işçilər tük 
salırlar Yoldaş Tək adı gələndə. Bilirsiniz necə qorxurlar ondan? Sən dünyanın işinə bax ki, bu da 
mənə yaltaqlanır... 
G ü l z a r. A-a-a... Nə münasibətlə sənə yaltaqlanır bu? 
Ə d i l ə. Bir-iki ildən sonra pensiyaya çıxacaq. Indidən mənə yaltaqlanır ki, o vaxt Xəlil 
bunun pensiya işinə kömək etsin. Hərdənbir məndən soruşur ki, (Yoldaş Təki yamsılayır.) Ictimai 
Təminat Nazirliyində nə var, nə yox, yoldaş Ədilə?..  
G ü l z a r. Yazıq... 
 
Kiçik pauza. 
 
Ə d i l ə. Elə biz də yazığıq... 
G ü l z a r. Day demə... 
Z ü l e y x a. Nə olub e, sizə? 
Y o l d a ş  T ə k  (oturduğu yerdən). Baba! 
Baba(yerindən sıçrayaraq). Bəli, Yoldaş Tək! 
Y o l d a ş  T ə k. Fasilə bitdi. 
B a b a. Bu dəqiqə, Yoldaş Tək. 
 
Baba gəlib qapını açır. 
 
G ü l z a r. Yaxşı, Ada, biz getdik. 
Ə d i l ə. Yaxşı, privet. 
G ü l z a r. Hə, yadımdan çıxmışdı, dokumentləri yenə instituta verdim axı... Qiyabi. Ya 
qismət. 
Ə d i l ə (zarafatla). Allah kərimdir. 
Z ü l e y x a. Biri ah çəkir ki, çoxlu borcum var. Deyirlər: – «Allah kərimdir». Deyir ki, dərd 
burasındadır Kərimə də borcluyam. (Ayağa qalxır.) Sağ ol, Ada. Krinplin palto alsam, axşam gətirib 
evdə sənə göstərəcəyəm. 
Ə d i l ə. Yaxşı. 
 
Qızlar gedirlər. Yenə iş başlayır. Gəlib-gedən çoxalır. Ə d i l ə bütün işlərini elə bil ki, mexaniki surətdə görür; 
fikirli və dalğındır. Yoldaş Tək öz yerindən qalxıb ona yaxınlaşır. Tərəddüd içindədir. 
 
Y o l d a ş  T ə k. Deyirsiniz ki, bu gün səhər tanış olmusunuz? 
Ə d i l ə (fikrindən ayrılaraq). Nə? 
Y o l d a ş  T ə k. Deyirəm ki, bu gün səhər tanış olmusunuz? 
Ə d i l ə. Kimi deyirsiniz, Yoldaş Tək? 
Y o l d a ş  T ə k. Yoldaş Məlikməmmədovu deyirəm də... 
Ə d i l ə. Hə-ə... 
Y o l d a ş  T ə k. Deyirsiniz ki, lap yuxarıların adamıdır? 
Ə d i l ə (köks ötürərək). Lap... 
Kiçik pauza. 
 
Y o l d a ş  T ə k  (mehriban danışmağa çalışır, amma bu çox süni görünür). Bu gün səhərdən 
gözümə kefsiz dəyirsiniz, yoldaş Ədilə, bir hadisə baş verməyib ki? 
Ə d i l ə (biganəliklə). Qayınatam vəfat edib, Yoldaş Tək.  
Y o l d a ş  T ə k  (eynəyini düzəldərək çox ciddi). Yəni lap rəsmi surətdə vəfat edib? 
Ə d i l ə (eyni biganəliklə). Yox, rəsmi surətdə yox... 
 91
Y o l d a ş  T ə k  (özünü saxlaya bilməyərək – çox da Ədilə bu gün səhər yoldaş 
Məlikməmmədovla tanış olub). Bura evdən də pisdir! Siz öz analarınızdan betərsiniz, oğlanlarımız 
bizdən betər olan kimi... (Uzaqlaşır.) 
 
Iş öz qaydası ilə davam edir. Ə d i l ə əvvəlki kimi mexaniki olaraq ona müraciət edənləri yola salır. Boş 
vaxtlarında isə yenə gözlərini naməlum nöqtəyə zilləyir, elə bil kimi isə gözləyir... 
  
  
 
ÜÇÜNCÜ ŞƏKİL 
 
Fasilədən bir az keçib. 
 
     Qara frak geymiş bir oğlan əlində skripka, heç kimə və heç nəyə fikir vermədən səhnəyə daxil olub, cəld 
addımlarla Ədiləyə yaxınlaşır. Ədilənin başı üzərində dayanıb skripkanı qaldırır və çalmağa başlayır. 
Tamaşaçıdan başqa onu heç kim görmür – nə Ə d i l ə özü, nə yuxarı başda öz yerində oturub sayğacla hesab 
aparan Yoldaş Tək, nə «posılka»ların üstünə surğucla möhür vuran Baba, nə də digər pəncərələrin qarşısında 
oturub öz işlərini görən başqa işçilər; aydın məsələdir ki, dəqiqədəbir poçt şöbəsinə girib-çıxan adamlar da onu 
görmür. Ədilənin gözləri yol çəkir, elə bil bu saat kim isə gəlib düz onün qarşısında dayanacaq və bu «kim isə» 
qeyri-adiliklər təcəssümçüsü olacaq. Ağ köynəkli, qara kostyum və qara qalstuklu bir Kişi elə bil boşluqdan 
gəlirmiş kimi, poçt şöbəsinin bayır qapısından içəri girib Ədiləyə yaxınlaşaraq üzbəüz dayanır. Tamaşaçıdan və  
Ədilədən başqa heç kim bu gəlişə etina etmir, çünki heç kim onu görmür. 
 
K i ş i. Salam. 
Ə d i l ə (bir uşaq məftunluğu ilə). Salam... 
K i ş i. Mənə məktub var? 
Ə d i l ə. Sizə?.. Bu saat baxım (böyük bir cəhdlə «Dovostrebovaniya» məktubları araşdırır, 
sonra məyus-məyus) Yox, sizə məktub yoxdur... 
 
Kiçik pauza.  
 
Skripkaçı yenə çalır.  
 
K i ş i. Yaxşı baxın, xahiş edirəm. 
 
Ə d i l ə  yenə böyük canfəşanlıqla məktubları bir-bir araşdırır. 
 
Ə d i l ə (son dərəcə məyus). Yox, yoxdur... 
Kişi(fikirli). Deməli belə... 
Ə d i l ə (kiçik tərəddüddən sonra). Siz məktub gözləyirsiniz. Bu məktub sizin üçün çox 
vacibdir, elə deyilmi? 
K i ş i. Elədir. 
Ə d i l ə. Siz bu məktubu almalısınız. Mütləq almalısınız. (Yavaş-yavaş artan bir həyəcanla) 
Siz bu məktubu məndən almalısınız. Bu məktub gələcək.  
Kişi(fikirli). Gəlməlidir. Bilmirəm niyə gecikir... 
Ə d i l ə. Siz darıxmayın. Siz bu məktubu almaq üçün hər gün gələcəksiniz... Hər gün gəlib 
məndən istəyəcəksiniz bu məktubu, hər gün. Elə deyilmi?  
K i ş i. Elədir. 
Ə d i l ə. Mən bilirəm ki, bu məktub sizin üçün çox vacibdir. Amma bu məktub geciksə də sizə 
heç nə olmayacaq, siz acıqlanmayacaqsınız, məyus olmayacaqsınız, mənimlə danışacaqsınız, söhbət 
edəcəksiniz. 
 
 92
Pauza. 
 
Siz indi də heç hara getməyəcəksiniz... Biz... biz ən yaxın adamlar olacağıq. (Daha da 
həyəcanlı.) Biz... biz... biz ən doğma adamlar olacağıq. (Təşvişlə) Elə deyilmi? 
Kişi(gülümsəyərək). Elədir. 
 
Yavaş-yavaş ətrafda işıq sönməyə başlayır. Qara frak geymiş Skripkaçı da skripkasını boynundan ayırıb asta 
addımlarla səhnədən çıxır. Işıq yalnız Ədilənin və Kişinin üzərinə düşür, ətraf görünməzdir. 
Ə d i l ə. Mən sizə hər şeyi danışacağam. Heç kimə danışmadıqlarımı, heç kimə demək 
istəmədiklərimi sizə deyəcəyəm. (Öz yerindən qalxıb Kişiyə yaxınlaşır.) Mən sizdən heç nə 
gizlətməyəcəyəm. Siz də mənə qulaq asacaqsınız. Siz də mənimlə söhbət edəcəksiniz. Biz bir-
birimizə inanacağıq. Biz bir-birimizin sirdaşı olacağıq, elə sirdaş ki, indiyəcən heç kimlə bu cür 
sirdaş olmamışıq. Biz sizinlə gəzməyə çıxacağıq. Biz sizinlə dağları gəzəcəyik, gül-çiçək dərəcəyik, 
yağışa düşəcəyik. Siz mənim yanımda oturub dumanlı dağlara baxacaqsınız. Siz deyəcəksiniz: 
 
Dağlar dumana qaldı, 
Otu sarala qaldı. 
Soyuq bulaq, göy çəmən – 
O da marala qaldı. 
 
Siz deyəcəksiniz, elə deyilmi? 
K i ş i. Elədir. (Kiçik pauzadan sonra) Dağlar dumana qaldı. 
Ə d i l ə. Otu sarala qaldı... 
K i ş i. Soyuq bulaq, göy çəmən... 
Ə d i l ə. O da marala qaldı... 
 
Pauza. 
 
Mənim bütün hisslərim sizin yanınızda çılpaq olacaq. Mən bu çılpaqlıqdan utanmayacağam, 
çünki siz mənim ən doğma adamımsınız. Mən heç vaxt, heç kimə deyə bilmədiklərimi, sizə 
deyəcəyəm. Axı, mən heç kimə heç nə deyə bilmirəm... Çünki daha heç kim məni başa düşə 
bilməz... Çünki adamlar mənim üçün yaddır... Çünki daha mən də onlara qarşı biganəyəm... 
K i ş i. Mən bunları bilirəm... 
Ə d i l ə. Bilirsiniz? Əlbəttə, əlbəttə, siz bilirsiniz. (Kişinin əlindən tutur.) Siz hər şeyi 
bilirsiniz. Siz bütün suallara cavab verəcəksiniz. Siz suallardan qorxmursunuz. Bu suallar gecənin 
zülmətində yatağınızda uzanarkən sizi didib-dağıtmır, yuxunuzu qaçırtmır. Siz rahat... və azad... 
sərbəst yatırsınız. Siz xoş yuxular görürsünüz, amma bu yuxular sizin yeganə pənahınız deyil... Siz 
yuxuda gülümsəyirsiniz, amma bu yuxulu gülüşlər sizin üçün yeganə xoşbəxtlik anları deyil. 
Cürbəcür suallar sizi məşhər ayağına çəkmir... Siz düşünmürsünüz ki, nə vaxta qədər bu cür davam 
edəcək? Siz bunu düşünmürsünüz, çünki siz güclüsünüz, çünki siz müdriksiniz, çünki siz 
cəsursunuz... Rıtsarsınız siz... Sizin həyatınız bu sualları doğurmur. Sizin həyatınız bu suallar üçün 
əsas vermir. Çünki siz qeyri-adisiniz... (Kişinin əlindən çəkərək səhnənin ortasına gəlir, uzaqlara 
baxır.) Biz sizinlə səyahətlərə çıxacağıq, gəmi ilə üzəcəyik, təyyarə ilə uçacağıq. Biz sizinlə meşəyə 
gedəcəyik, ocaq çatacağıq. Axşamlar alaçıqda oturub yağış damcılarının tıqqatıqqına qulaq 
asacağıq, bu meşə isə qalacaq, bu yağış isə qalacaq. Yaddan çıxaracağıq. Hər şeyi yaddan 
çıxaracağıq; həyatın qulağımızın dibindən ötüb-keçməsini də, qayğılarımızı da, mənasızlıqları da, 
pis adamları da, kütbeyinləri də, yazıqları da, xoşbəxt yaşayanları da. Biz ancaq öz aləmimizdə 
olacağıq: siz, mən, bir də ki, meşə... bir də ki, meşənin qaranlığı... bir də ki, meşədəki ağaclar... bir 
də ki, bizim balaca alaçığımız... bir də ki, yağış damcılarının tıqqatıqı... bir də ki, tetra quşlarının 
uzaqdan gələn qurultusu... Bizdən bir az aralı dağ çayı axacaq. Çayın qıjıltısını eşidəcəyik. Sonra 
 93
qurbağalar səs-küy salacaq. Sonra sükut çökəcək, xoflu bir sükut. Meşənin bu xoflu sükutu bizim 
ürəyimizi uçundurmayacaq, yox, bu xof bizə səadət gətirəcək. Biz zirvədə olacağıq. Biz bütün 
daxilimizlə bu səadətin içində itib-batacağıq, başımızı itirəcəyik bu səadətdən. Təkcə bu səadətin 
içində olacağıq, ən xırda xatirələri belə unudacağıq. Azad olacağıq, tamam azad. Dünyanın ən azad, 
dünyanın ən sərbəst adamları olacağıq. Heç nə bizi narahat etməyəcək, heç nə bizi sıxmayacaq, heç 
nə barədə fikirləşib ürəyimizi qısmayacağıq. Səhər tezdən durub dağ çayında çiməcəyik. Bülbüllər 
oxuyacaq: «Gül, gül, gül. Açıl, açıl, açıl». Sonra yarğan boyu gəzəcəyik. Hər tərəfimiz sarı çiçəklər 
açmış yonca olacaq, ağ çobanyastığı olacaq, gövdələrini mamır basmış palıd ağacları olacaq. 
Çiçəklənmiş böyürtkən, itburnu kolları olacaq. Biz isə qoca bir palıd gövdəsinə söykənib dağın 
döşündəki sarı biçənəyə baxacağıq və sevinəcəyik... Biz sevinəcəyik, elə deyilmi? 
K i ş i. Elədir. Biz tez-tez görüşəcəyik və tez-tez də sevinəcəyik. 
Ə d i l ə. Doğrudan? Siz düz deyirsiniz? Əlbəttə, düz deyirsiniz. Əlbəttə, doğru deyirsiniz. Bir 
də belə yersiz suallar vermərəm. Biz tez-tez görüşəcəyik, lap tez-tez. Çünki başqa cür mümkün 
deyil. (Yenə get-gedə həyəcanlanır.) Daha bu cür mümkün deyil, başa düşürsüzmü? Mümkün deyil. 
Mən daha bu cür yaşaya bilmərəm. Insan nə qədər özünü aldadar? Bu qədər mənasızlıq olarmı? Bu 
qədər eynilik olarmı? Niyə həyat mənim üçün bu qədər boş keçir? Adam nə qədər xəyala dalar? 
Adam nə qədər öz-özü ilə danışar? Nə vaxta qədər yalnız öz xəyalında, xəyalən qurduğu aləmdə 
xoşbəxt olar? Axı, nə vaxta qədər eyni bir sual mənim qulaqlarımı deşəcək: « – Nə olsun?» – Nə 
vaxta nədər? Axı, artıq buna tab gətirmək mümkün deyil. Mümkün deyil, bilirsinizmi? 
K i ş i. Bilirəm. 
Ə d i l ə. Bilirsiniz, əlbəttə, bilirsiniz. Siz hər şeyi bilirsiniz. 
K i ş i. Biz sizinlə çox söhbət edəcəyik. Mən məktub alana qədər sizinlə görüşəcəyik. 
Ə d i l ə. Siz məktubu alana qədər? Sonra biz daha görüşməyəcəyik? Tələsməyin o məktubu 
almağa, xahiş edirəm, tələsməyin. Bəlkə sabah gəldi? Yox, siz məktubu alandan sonra da biz bir-
birimizlə görüşəcəyik, çünki həmin məktubda xoş xəbər olacaq, mən indidən duyuram. 
K i ş i. Yox, həmin məktub gələndən sonra daha biz bir-birimizə lazım olmayacağıq. Bizim 
görüşməyimizə, söhbətimizə artıq ehtiyac olmayacaq, çünki o məktub gələcək. 
Ə d i l ə. Mən bunu istəmirəm. Istəmirəm bunu. 
K i ş i. Hər şey yaxşı olacaq, siz ki, bunu indidən duyursunuz... (Əlini Ədilənin əlindən çəkir.) 
Yaxşı olacaq hər şey... 
Ə d i l ə. Siz bunu tamaşaçılar üçün xəbərdarlıq kimi deyirsiniz, ya doğrudan da belə olacaq? 
K i ş i. Doğrudan da. 
Ə d i l ə. Siz gedirsiniz? 
K i ş i. Mən yenə gələcəyəm. 
 
Işıq yavaş-yavaş yanmağa başlayır. Ə d i l ə öz yerində oturub.  
Işıq tamam yandıqda artıq Kişi yoxdur; o gedib. Ədilənin  
pəncərəsinin qarşısında gözünə eynək taxmış, əlində əsa olan  
Qoca Professor dayanıb. 
 
Qoca Professor(sol əlində tutduğu məktuba baxaraq). Ay xanım, ay gözəl, ay qəşəng, axı, 
neçənci dəfədir dedim ki, mənim familyam Əliquluzadədir, siz yenə də nə məktub vermisiniz mənə? 
Bu məktub ki, (höccələyə-höccələyə oxuyur) Qəm-bər-qu-lu-za-də-yə-dir. Ay balam, mənim 
Qəmbərquluzadə ilə nə işim var? Axı, mən Əliquluzadəyəm, bayaq Martirosyan, indi də 
Qəmbərquluzadə... 
Ə d i l ə (elə bil yuxudan ayılır). Nə deyirsiniz? Ah, bağışlayın, üzr istəyirəm, bağışlayın. Nə 
oldu sizin familiyanız? 
 94
Qoca Professor(heyrətlə Ədiləyə baxaraq). Pardon, pardon! Bu oldu gözgörəsi adam dolamaq. 
Professor Əliquluzadəni dolamaq olmaz. Mən buna dözə bilmərəm. Pardon! Hanı sizin müdiriniz? 
Müdirinizi çağırın! 
 
 
 
DÖRDÜNCÜ ŞƏKİL 
 
      Poçt şöbəsi. Günorta fasiləsidir. Işçilər istirahət edir: kimi yeyir, kimi söhbət edir, kimi qəzet oxuyur. Yoldaş 
Tək də, Baba da öz yerlərində oturublar. Ədilə, Züleyxa, Gülzar əyləşib söhbət edirlər. Qarı yenə də səhnənin sağ 
küncündə öz köhnə kürsüsündə əyləşib corab toxuyur. 
 
Qarı(corab toxuya-toxuya elə bil öz-özü ilə danışır). Bu corabı ikinci oğlum üçün toxuyuram. 
Birinci oğlum etibarsızdır. Amma ikinci oğlum ən yaxşı oğlumdur. Ən çox onu istəyirəm. Özü də su 
kimidir. Su kimi təmizdir, su kimi mülayimdir, su kimi oxşayır adamı... Bu corabı onunçun 
toxuyuram... (Işinə davam edir.) 
Z ü l e y x a. Bilmirəm, Ada, sənə nə olub axır vaxtlar... 
Ə d i l ə. Nə olub ki? 
G ü l z a r. Belə birtəhər olmusan e-e-e... 
Ə d i l ə. Necə birtəhər? 
 
Gülzar çiyinlərini çəkir. 
 
Z ü l e y x a. Əvvəlki Ədilə deyilsən, deyib-gülən, pişiyi ağaca dırmaşdıran, yüz cür hoqqadan 
çıxan Ədilə... Əvvəlki Ədilə... 
Ə d i l ə. Əvvəlki Ədilə? 
 
Kiçik pauza. 
Sən də əvvəlki Züleyxa deyilsən axı, Zülya... Yenə zarafat edirsən, yenə deyib-gülürsən, 
amma bunlar hamısı sövq-təbiidir, bəlkə də artistlik edirsən, kim bilir? Əvvəlki Züleyxa artıq 
yoxdur. Əvvəlki Ədilə də yoxdur. Əvvəlki Gülzar da yoxdur. 
G ü l z a r. Bunlar hamısı məlumdur e, Ada, əlbəttə, mən də əvvəlki Gülzar deyiləm. Ola da 
bilmərəm axı. Mənim indi otuz bir yaşım var, mən necə iyirmi yaşlı Gülzar ola bilərəm? Mən indi 
iyirmi yaşlı Gülzar kimi gülə bilərəm məgər? Heç vaxt. Əslində, iyirmi yaşlı Gülzarın o cür ürəkdən 
güldüyünə görə, o cür təmiz, biclikdən uzaq gülüşünə görə, indi mən bu günə düşmüşəm. Heç nə 
barədə fikirləşmədi iyirmi yaşlı Gülzar, heç nə barədə düşünmədi, boş-boşuna keçirtdi vaxtını, Jan 
Mareyə vuruldu, Rəşid Behbudovu sevdi, elə bildi ki, elə həmişə belə olacaq, day demədi ki, Zulya 
demişkən, ətdən olan divara etibar yoxdu... Keçirtdi vaxtını ay nə bilim tansda, kompaniyalarda, ay 
nə bilim, orada, burada, bu da axırı... Bilmirəm təqsirləndirimmi iyirmi yaşlı Gülzarı ki, niyə mənim 
indiki günüm üçün ağlamamısan, başqaları kimi (ironiya ilə) ciddi olmamısan, ya deyim ki, əcəb 
eləmisən, cavanlıqda yaşamısan, kef çəkmisən, lap əlinin içindən də gəlib... Mənim taylarımın az 
qala ərə verilməli qızları var, bəs mən? Qalmışam aralıqda. Kim alacaq məni? Heç kim. Başım 
ağarıb daha... Bir azdan pudra-kraska da kömək etməyəcək, olacağam staraya koketka. Amma sən 
başqa. Ada... 
Ə d i l ə. Mənim nəyim səndən fərqlidir? 
Z ü l e y x a. Hələ bir soruşursan da? Gül kimi evin-eşiyin. Gül kimi ailən, ərin... 
Ə d i l ə. Boşla, sən Allah... 
Z ü l e y x a. Bilirəm, Ada, bilirəm: mən sənin cikinə də bələdəm, bikinə də. Xəlil sən 
istədiyin, sən arzuladığın adam deyil, sənin qızlıq xəyallarındakı rıtsar deyil... 
Ə d i l ə (əsəbi). Qurtar dedim bu söhbəti. Bunların sənə dəxli yoxdur. 
 95
Z ü l e y x a. Həyat biz arzuladığımızdan çox prozaikdir, Ada... 
G ü l z a r. Sevgi, məhəbbət – hamısı boş şeylərdir. Bunlar iyirmi yaşlı gülzarlar üçündür, 
sonra yox olub gedir... Indi oturub bunların dərdini çəkməyə dəyməz... 
Ə d i l ə. Nə düşmüsünüz mənim üstümə e?.. Bunları mən hamınızdan yaxşı bilirəm. Amma 
niyə? Nə üçün belədir? 
Z ü l e y x a. Görürsən, sən soruşursan, soruşursan ki, nə üçün? Görürsənmi sən bu sözləri 
necə yana-yana deyirsən. Çünki sən bununla barışa bilmirsən. Sən bunu ağlına sığışdıra bilmirsən. 
Bu barədə fikirləşəndə dəhşət səni basır. Amma nahaq yerə. Sən yenə əvvəlki Ədilə kimi 
fikirləşirsən, ona görə də indi əvvəlki Ədilə deyilsən. Sən indi daha təcrübəlisən, daha çox 
görmüsən, odur ki, daha ayıq fikirləşməlisən. Sən indi əvvəlki Ədilənin xəyallarına gülməlisən, özü 
də lap ürəkdən gülməlisən. O zaman sən yenə də əvvəlki Ədilə kimi qayğısız olarsan. Sənin hər 
şeyin var, Ada. Bu saat mənim arzuladığım odur ki, Xəlil kimi bir kişi çıxsın qarşıma, evlənib 
yaşayaq özümüzçün. Mən öz xoşbəxtliyimi, bax, bunda görürəm. 
G ü l z a r. Day demə. 
Ə d i l ə. Əgər bir də Xəlilin adını çəksəniz, mənimkiylə sizinki qurtardı... 
G ü l z a r. Düz deyir, əşşi, başqa söhbət edin bir az ürəyimiz açılsın.  
Z ü l e y x a. Nə başqa söhbət? Dünən Firaya zəng etmişəm ki, mənə bir az borc ver, krinplin 
palto gəlib, almaq istəyirəm. Deyir ki, Alikin canı üçün, heç bir qəpiyim də yoxdur. 
G ü l z a r. O qədər yalandan Alikin canına and içəcək ki, axırda Aliki də dükandan çıxarıb 
mitilini atacaqlar bayıra.  
 
Bayaqdan öz yerində oturub kağız-küğuzla məşğul olan Yoldaş Tək saatına baxır, sonra başını yuxarı qaldırıb 
qışqırır. 
 
Y o l d a ş  T ə k. Baba! 
 
Baba dərhal altındakı kürsünü qırağa çəkib ayağa qalxır. 
 
B a b a. Bəli, Yoldaş Tək! 
Y o l d a ş  T ə k. Fasilə bitdi. 
B a b a. Bu dəqiqə, Yoldaş Tək! 
 
Baba gəlib poçt şöbəsinin qapısını açır. 
 
Züleyxa (ayağa qalxır). Yaxşı, biz getdik, Ada. 
Ə d i l ə. Privet. 
Gülzar (ayağa qalxır). Privet. Özünü üzüb əldən salma. Dünya fanidir, ömür bivəfa... (Gülür.) 
 
Züleyxa ilə  Gülzar qapıya tərəf gedirlər. 
 
Z ü l e y x a. Sağ olun, Baba müəllim. 
G ü l z a r. Gecən xeyrə qalsın, Baba müəllim. 
Baba(Gülzarın qolundan tutur). Gəlin gedin, gəlin gedin. 
Gülzar(səksənərək bərkdən qışqırır). Oy! Əlini çək qolumdan! Tez! Tez! 
Y o l d a ş  T ə k  (ayağa qalxır). Nə olub, yoldaşlar? 
Z ü l e y x a. Adə, mürdəşir oğlu mürdəşir, uşağın qolundan niyə tutmusan? Şorgözün biri! 
 
Baba Gülzarın qolunu buraxır. Qızlar gedirlər. 
 
 96
Baba(hiddətlə). Ah, olaydı məndə ixtiyarınız... Kökünüzü kəsərdim. Findifülüşkalar! Burcuda-
burcuda getmələrinə bax. (Göstərir.) 
Y o l d a ş  T ə k  (Babaya yaxınlaşaraq.) Baba, sənə demişəm ki, bu qızlarda işin olmasın?!. 
B a b a. Ay bunlara qız deyənə mən nə deyim. Görmürsünüz, Yoldaş Tək, sizin rəhbərlik 
etdiyiniz müəssisəyə nə vid-fasonda gəlirlər. Qeyrət məni boğur axı... 
Y o l d a ş  T ə k. Eyb etməz, işin olmasın. Bunlar ən qorxulu adamlardır. (Ədiləyə işarə 
edərək yavaş səslə) Bunu görmürsən?.. Yoldaş Məlikməmmədovun şəxsən özü ilə eşq-məhəbbət 
macərasındadır, səhərlər onun evindən gəlir... 
Baba(Ədiləyə baxaraq az qala pıçıltı ilə). Yoldaş Məlikməmmədov kimdir, Yoldaş Tək? 
Y o l d a ş  T ə k. Lap yuxarıların adamıdır. 
B a b a (Ədiləyə baxa-baxa heyrətlə). Doğrudan?.. 
 
   Yoldaş Tək başının işarəsi ilə təsdiq edir. Sonra hərə öz yerinə qayıdır. Adamlar poçt şöbəsinə girib-çıxmağa 
başlayır. Ədilənin gözləri yenə yol çəkir. Onun bütün hərəkətləri mexanikidir. Qara frak geymiş Skripkaçı əlində 
skripka içəri daxil olub Ədiləyə yaxınlaşır və skripkanı qaldıraraq düz Ədilənin başı üzərində çalmağa başlayır. 
Kişi qapıdan içəri girir. Ədilə onu dərhal görür. 
Ə d i l ə (şaşqın). Gəldiniz?.. 
K i ş i. Salam. 
Ə d i l ə. Mən qorxurdum ki, siz gəlməyəcəksiniz... 
K i ş i. Mən ki, sizə söz vermişdim. 
 
Kiçik pauza. 
 
Mənim məktubum gəlməyib? 
Ə d i l ə. Yox, gəlməyib... Qoyun bir də baxım təzədən. (Məktubları araşdırır.) Yox... 
K i ş i. Eyb etməz. Əslində mən sizi dəvət etməyə gəlmişəm. 
Ə d i l ə (sevinclə). Məni dəvət etməyə? Hara? 
K i ş i. Hara istəyirsiniz. Restorana gedək, oturaq, söhbət edək. 
Ə d i l ə (eyni sevinclə). Restorana?.. Doğrudan? Harada? 
K i ş i. Harada istəyirsiniz. 
 
Yavaş-yavaş işıq sönür, digər işçilər, gedib-gələnlər, eləcə də  
bayaqdan səhnənin sağ küncündə oturub elə hey corab toxuyan Qarı görünməz olur. Yalnız  Ədilə ilə  Kişi və 
onların yanında durub skripkaçalan ifaçı görünür. 
 
Ə d i l ə. Harada istəyirəm?.. Gedək... gedək Kislovodska... «Xram vozdux»da oturaq... Yox... 
«Zamok»da oturaq, çaxır içək... Yox, yox, Şuşaya gedək... Cıdır düzünə... Istəyirsiniz Isa bulağına... 
Yox, Cıdır düzünə... qoy kəklikotunun iyi burnumuzu deşsin, eybi yox, tab gətirərik. (Gülür.) 
Daşaltına baxarıq... Qoy gözlərimiz qaralsın, biz heç nədən qorxmuruq. Lap istəsəniz Qırx 
pilləkənlə aşağı düşərik... Biz uşaqlıqda həmişə yay ayları Şuşaya gedərdik. Onda atam sağ idi... 
Mən də qayğısız, azad bir qız uşağı... Cıdır düzünə gedib dağlara baxırdım, arzulardım ki, tez 
böyüyüm, bu dağların qarşısında, bu təbiətin qarşısında qadir olum, ürəyi sevgi ilə dolu olum, 
qucaqlayım bu dağları, sevincimi bölüşüm kiminləsə... Indi isə... Indi isə yenə uşaq olmaq istərdim... 
Yenə uşaq arzularımla özümü aldatmaq istərdim... Amma biz bu gün bu barədə danışmayacağıq. Biz 
Cıdır düzünə gedib yalnız sevinəcəyik... Gedək? 
K i ş i. Gedək. 
Asta addımlarla səhnənin ortasına gəlirlər. Qara frak geymiş Skripkaçı da skripka çala-çala onların ardınca gəlir, sonra 
onlar danışdıqca barmaqlarının ucunda yavaş-yavaş səhnədən çıxır və skripkanın səsi eşidilməz olur. 
 
 97
Ə d i l ə. Kəklikotunun iyini hiss edirsinizmi? Biz nağıl içində deyilik ki?... (Dərindən nəfəs 
alır.) Tab gətirəcəksinizmi bu iyə? (Yenə dərindən nəfəs alır.) O dağlara baxın. Dumanlı dağlar... 
(Sualdolu nəzərlərlə Kişiyə baxır, elə bil nə isə gözləyir.) 
K i ş i (kiçik pauzadan sonra). 
 
Dağlar dumana qaldı, 
Otu sarala qaldı. 
Soyuq bulaq, göy çəmən– 
O da marala qaldı... 
 
Ə d i l ə (onun qoluna girir). Bir dəfə də ora gedərik, bax o dağların təpəsinə qalxarıq. Alaçıq 
qurarıq orda... Baxın nə qədər gül-çiçək var... Mən bu yerlərdə olmuşam, amma heç zaman belə 
həzz almamışam... bu sizə görədir... (Dərindən nəfəs alır.) Hop-hop quşlarının səsini eşidirsinizmi? 
Bilirsinizmi onlar nə deyir? Onlardan birinin adı Isa, o birinin adı Musadır. Elə hey bir-birlərindən 
soruşurlar: «Isa, tapdın? Musa, yox, Musa, tapdın? Isa, yox...» Onlar iki qardaş idi. Ikisi də çoban 
idi. Bir gün çox sevdikləri bir quzu itir. Onlar nə qədər axtarırlarsa da quzunu tapa bilmirlər. 
Allahdan arzu edirlər ki, quş olub quzunu axtarsınlar. Allah da onları quş edir. Amma indiyə qədər 
axtarırlar, quzunu tapa bilmirlər... Görürsünüzmü, Allah onları o saat quş edir, amma kiçik bir 
quzunu onlara göstərmir ki, əzablarına son qoysun... Bəlkə quzunu canavar aparıb? Axı, bu dağlar, 
bu meşələr canavarla doludur... Amma biz söz vermişik ki, bu gün canavarlardan, tülkülərdən, 
çaqqallardan danışmayacağıq... Biz bu dağlara baxıb sevinəcəyik... (Yenə dərindən nəfəs alır.) Nə 
üçün insanlar pis qoxuya tab gətirmir, amma kəklikotunun iyinə hamı tab gətirir? Axı, bu düzgün 
deyil. Gərək pis qoxu pis adamların vecinə olmasın. Gərək pis qoxuya yalnız yaxşı adamlar tab 
gətirməsin. Əslində gərək pis adamlar xoşlansınlar pis qoxudan... Gərək pis adamlar kəklikotunun 
iyinə tab gətirməsinlər. Kəklikotunun iyinə ancaq yaxşı adamlar tab gətirə bilər... 
K i ş i. Deməli, dünyada pis adam yoxdur?.. 
Ə d i l ə. Pis adam yoxdur? Niyə? 
K i ş i. Çünki hamı kəklikotunun iyinə tab gətirir... 
Ə d i l ə (sərt). Yox, bu düz deyil, mən belə istəmirdim. Bizim qonşuluğumuzda kor bir kişi 
olurdu: Məmmədbağır kişi. O, deyirdi ki, dünyada pis adam yoxdur, çətini adamları yaxından 
tanıyana qədərdir, yaxından tanıyandan sonra, fikrinə-zikrinə, güzəranına bələd olandan sonra, baxıb 
görəcəksən ki heç kim pis adam deyil. Doğrudanmı belədir? Axı, rüşvətxora hansı bəraət ola bilər? 
O necə yaxşı adam ola bilər? Yaltaq necə yaxşı adam ola bilər? Oğru necə yaxşı adam ola bilər? 
Doğrudur, hamı kəklikotu iyindən xoşlanır, amma biri yaxşı işlər fikirləşə-fikirləşə, o birisi pis işlər 
barədə fikirləşə-fikirləşə... Ola bilsin ki, biri heç kimə pislik etmək barədə fikirləşmir, öz mənfəəti 
barədə fikirləşmir, amma o, bədbəxtdir, deməli, o, artıq adamdır, deməli, lazımsız adamdır; bu 
gözəlliyə gərək deyil, bu çəmənə, bu dağlara gərək deyil, çünki o özü özünü xoşbəxt edə 
bilməmişdir... Eşidirsinizmi cırcıramanı? Yazıq adam heç zaman bu gül-çiçək içərisində o cırcırama 
səsinin məlahətini hiss etməyəcək. O, həmişə öz taleyinin qılıncı altındadır. O, heç kimə pislik 
etməyib, heç zaman pis bir iş barədə fikirləşmir. Amma bədbəxtdir, yazıqdır, acizdir, deməli, pis 
adamdır, çünki o gərəksizdir, lazımsızdır. Bədbəxtlər, yazıqlar, acizlər bugünkü cəmiyyətə yad və 
yabançıdır... Mən də pis adamam. 
Kişi (sakit). Niyə? 
Ə d i l ə (ondan aralanaraq). Çünki mən, bax, bu yerlərdə çox olmuşam, axır vaxtlar da 
olmuşam, Xəlillə birlikdə. Bu kəklikotu iyindən xoşallanmışam, bax, həmin dumanlı dağlara tamaşa 
etmişəm, bax, bu Daşaltı çayının qıjıltısına qulaq asmışam, bu cırcırama səsinə valeh olmuşam və 
bütün bunlar mənə sevinc yox, kədər bağışlayıb. Mən həmişə özüm barədə fikirləşmişəm, öz 
uğursuz həyatım barədə düşünmüşəm. Bu gözəllik mənə yalnız qəm-qüssə gətirib, deməli, mən pis 
adamam... 
 98
Kişi (kiçik pauzadan sonra). Bəs nə üçün siz bu gözəlliyə tamaşa edərkən düşünməmisiniz ki, 
öz uğursuz həyatınızla vidalaşasınız? Nə üçün siz düşünməmisiniz ki, nə vaxta qədər bu gözəllik 
sizə qəm-qüssə gətirəcək? Nə üçün siz bu gözəlliyə tamaşa etdikdən sonra uğurlu bir həyat 
yaşamamısınız? 
Ə d i l ə. Çünki, bu, mümkün deyil. 
Kişi (gülümsəyir). Bu bir təskinlikdir, elə deyilmi? Bu bir təskinlikdir ki, öz-özünə deyəsən: 
«Bu, mümkün deyil». 
Ə d i l ə. Yox, bu bir təskinlik deyil, bu, həqiqətdir. Mənim bütün tanışlarım göz önündədir. 
Tamaşaçılar da onları görüblər. Onlar üçün də bu, mümkün deyil. Çünki onlar da buna qadir deyil. 
Istəyirsiniz onlarla sizi tanış edim? Onda görərsiniz ki, mən haqlıyam, ya yox. Istəyirsinizmi? 
K i ş i. Nə olar... 
Ə d i l ə. Doğrudan? Siz onlarla tanış olmaq istəyirsiniz? Mən bilirəm, siz bunu mənim üçün 
deyirsiniz... Məni öyrənmək üçün deyirsiniz... Onları tamaşaçılara da tanıtmaq istəyirsiniz... Mən 
razıyam. Bu, doğrudan, çox maraqlı olar. Ancaq onları sizlə necə tanış edim? (Kiçik pauzadan 
sonra) Qoy onlar həyatlarında ən dəyərli hesab etdikləri bir hadisəni sizə danışsınlar. Bütün sualları 
siz verin, siz bir növ, hakimsiniz (Işgüzarlıqla) Yaxşı, kimdən başlayaq? 
K i ş i. Yoldaş Təkdən. 
Ə d i l ə. Oldu. (Çağırır.) Yoldaş Tək! Yoldaş Tək! 
Yoldaş Təkin səsi. Mənimləsiniz, yoldaş Ədilə? 
Ə d i l ə. Bəli, sizinləyəm. Bir dəqiqəlik bura zəhmət çəkin. 
 
Yoldaş Tək qaranlıqdan çıxıb onlara yaxınlaşır. 
 
Y o l d a ş  T ə k. Salaməleyküm (Kişiyə baxaraq yavaşcadan Ədiləyə) Bu yoldaş kimdir belə? 
Ə d i l ə. O-o-o... Tanımırsınız? (Yoldaş Təkin qulağına nə isə pıçıldayır.) 
Yoldaş Tək(pıçıltı ilə). Yəni lap yuxarıların? 
 
Ə d i l ə başını tərpədərək təsdiq edir. 
 
Y o l d a ş  T ə k  (yenə pıçıltı ilə). Bəlkə yoldaş Məlikməmmədovdur? 
Ə d i l ə. Yox, daha yuxarılardandır. (Barmağı ilə göyü göstərir.) Ordan. 
Y o l d a ş  T ə k  (heyrətlə kişiyə baxır). Pah atonnan! 
K i ş i. Siz Alməmməd Gülməmməd oğlu Təksiniz. Əsl familiniz Cəbrayılovdur. 
Y o l d a ş  T ə k. Bəli, yoldaş... e-e-e... yoldaş... (Ədiləyə baxır, yəni ki, bu yoldaşın famili 
nədir?) 
K i ş i. Sizin əlli doqquz yaşınız var. Evlisiniz. Üç uşağınız, iki nəvəniz var. Siz poçt şöbəsinin 
müdirisiniz. 
Y o l d a ş  T ə k. Bəli... 
K i ş i. Indi siz bütün həyatınız boyu ən dəyərli hesab etdiyiniz bir hadisəni danışmalısınız. 
Y o l d a ş  T ə k. Həyatımdakı ən dəyərli hadisəni? 
K i ş i. Bəli. 
Y o l d a ş  T ə k  (Ədiləyə). Görəsən neyləyir bunu? Xeyirdir? 
 
Ə d i l ə  çiyinlərini çəkir. 
 
K i ş i. Buyurun. 
 99
Y o l d a ş  T ə k. Həyatımda ən dəyərli hesab etdiyim hadisə? Bu saat... (Kiçik pauzadan 
sonra) Bir gün məni nazirliyə çağırıb qəzetlərə abunə yazdırmaqdan ötrü Gədəbəyə ezam etdilər. 
Baba da mənimlə getmişdi. Bir-iki kəndi gəzib təbliğat aparırdıq, qəzetlərə abunə yazdırırdıq. 
Gədəbəy, bilirsiniz də, yoldaş... e-e-e... yoldaş, (Ədiləyə baxıb davam edir.) Gədəbəy bildiyiniz kimi 
dağlıq rayondur, kəndlər dağlardadır. Bütün qüvvələri səfərbərliyə almaq lazım gəlirdi. Kolxozdan 
hərəmizə bir at almışdıq kəndləri gəzməyə. Bir gün yağış yağırdı möhkəm, amma mən yağışa 
baxmayaraq. vəzifəmi yerinə yetirirdim. Böyük Qaramurad kəndindən aşağı düşürdük. Birdən 
mənim atımın ayağının altından bir çınqıl qaçdı, atla birlikdə sıldırımdan yuvarlandıq aşağı... Bir də 
on gündən sonra, rayon xəstəxanasında özümə gəldim. Bütün bədənim gipsdə idi. Tərpənə 
bilmirdim. Gözümü açanda Babanı yanımda gördüm. Mənim ilk sözüm bu oldu ki... Yox, yaxşısı 
budu Baba özü gəlsin desin. (Çağırır.) Baba! Ay uşaq, Baba! 
Babanın səsi.Bəli, Yoldaş Tək! 
Y o l d a ş  T ə k. Bura yüyür tez! 
Babanın səsi. Bu dəqiqə, Yoldaş Tək! 
 
Baba yüyürə-yüyürə qaranlıqdan çıxır. 
 
B a b a. Salaməleyküm. (Yoldaş Təkə) Axşamınız xeyir, Yoldaş Tək. 
Y o l d a ş  T ə k. Nə, indi bəyəm axşamdır? Görmürsən, günün günorta çağıdır? 
Baba(son dərəcə pərişan). Bağışlayın, bağışlayın, Yoldaş Tək... Vallah, sizi görən kimi 
gözlərimə qaranlıq çökür, elə bilirəm axşamdır. Bağışlayın... 
Y o l d a ş  T ə k. Yaxşı. Indi de, yoldaşlar eşitsinlər: Gədəbəydə atdan yıxılandan on gün 
sonra ki, birinci dəfə özümə gəlib gözümü açdım, ilk sözüm nə oldu sənə? 
B a b a. Siz dediniz ki, «Baba-a...» Mən də yanınızda oturub ağlayırdım, dedim ki, «Ca-a-
an...» Dediniz ki, «Baba, kolxoz atının vəziyyəti necədir?..» 
Y o l d a ş  T ə k  (təntənəli surətdə). Bəli! Mən özümə gələn kimi, birinci növbədə, ictimai 
əmlakla maraqlandım! 
K i ş i. Deməli, əlli doqquz illik həyatınızda ən dəyərli hesab etdiyiniz hadisə budur? 
Y o l d a ş  T ə k  (eyni təntənə ilə). Bəli! Mənim üçün aydın oldu ki, artıq siyasi şüurum 
tamamilə formalaşıb. 
B a b a. Yoldaş Tək üçün, ilk növbədə, ictimaiyyətin mənafeyidir.  
Kişi(Yoldaş Təkə). Siz nə üçün müharibə vaxtı özünüzü xəstəliyə vurub cəbhəyə getmədiniz? 
Y o l d a ş  T ə k  (özünü tam itirmiş halda). Mən... Xeyr... (Udqunur.) Mən, həqiqətən, xəstə 
idim... Mənim arayışlarım var... Mən... mən... (Babaya baxır, yəni ki, niyə susmusan.) 
Baba(cəld). Bu, böhtandır! Yoldaş Tək kimi ictimaiyyətçi bir adama qarşı bu... 
Kişi(onun sözünü kəsir). Siz Baba Qasım oğlu Əzimovsunuz. Otuz səkkiz yaşınız var. 
Evlisiniz. Üç uşağınız var. Poçt şöbəsində işləyirsiniz. 
Baba(təəccüblə). Bəli... 
K i ş i. Bu saat siz bütün həyatınız boyu ən dəyərli hesab etdiyiniz bir hadisəni danışmalısınız. 
B a b a. Mən danışmalıyam? 
K i ş i. Buyurun. 
Y o l d a ş  T ə k. Danış, qorxma. 
Baba(dərhal). Baş üstə, Yoldaş Tək! Bu dəqiqə danışım. Həyatımda ən dəyərli hadisə... 
K i ş i. Yaxşı fikirləşin. 
B a b a. Həyatımda ən dəyərli hadisə... (Yoldaş Təkə müraciətlə) Həyatımda ən dəyərli hadisə 
nədir, Yoldaş Tək? 
Y o l d a ş  T ə k  (mənalı-mənalı). Özün fikirləş... 
 100
Baba(dərhal). Bəli, mənim həyatımda ən dəyərli hadisə odur ki, tale məni Yoldaş Təklə 
rastlaşdırdı! Yoldaş Təkin atalıq qayğısı nəticəsində mən yük daşıyandan poçt şöbəsi müdirinin az 
qala müavini vəzifəsinədək yüksəlmişəm. (Üzünü Yoldaş Təkə tutaraq) Məni adam eləyən siz 
olmusunuz, Yoldaş Tək. Əgər siz olmasaydınız, indi Allah bilir, mən hansı tiyanın altında yatırdım. 
Y o l d a ş  T ə k  (xeyli feyziyab). Mən nə etmişəm ki... Adicə olaraq bir müəssisədə işləyirik... 
B a b a. Siz necə də təvazökarsınız, Yoldaş Tək! Siz mənim üçün bilirsinizmi nə etmisiniz? 
Siz məni Makarenko üsülü ilə tərbiyə edib yetişdirərək cəmiyyətimiz üçün yararlı bir vətəndaşa 
çevirmisiniz. 
Y o l d a ş  T ə k  (eyni feyziyablıqla). Bu mənim vətəndaşlıq borcumdur... 
Kişi(Babaya). Siz nə üçün yuduğunuz cənazələrin paltarlarını oğurlayıb satırsınız? 
Baba(özünü itirmiş halda). Mən... Mən... 
K i ş i. Siz nə üçün dünən axşam, işdən sonra evinizdə oturub çay içərkən arzulayırdınız ki, 
Yoldaş Tək tez ölsəydi, bəlkə siz də müdir olardınız? 
Baba(özünü tamam itirmiş halda). Mən... mən... (Şaşqın halda gah Yoldaş Təkə, gah Ədiləyə, 
gah da Kişiyə baxır.) Yox...  
K i ş i. Gedə bilərsiniz. 
Y o l d a ş  T ə k. Mən də, yoldaş e-e-e... 
K i ş i. Bəli, siz də. 
Y o l d a ş  T ə k (Babaya). Gedək. (Bir anlıq ayaq saxlayır.) Bağışlayın, sizin familiniz nədir?  
K i ş i. Mənim familim yoxdu. 
Y o l d a ş  T ə k. Qəribədir. Çox qəribədir... (Gedə-gedə) Bir belə tamaşaçının qarşısında 
familini danır...  
 
Y o l d a ş  T ə k  ilə   Baba gedir. 
 
Ə d i l ə (dalğın). Gördünüz? Gördünüz ki?..  
K i ş i. Gördüm. 
 
Kiçik pauza. 
Ə d i l ə (çağırır). Xəlil, Xəliluşka. 
Xəlilin səsi. Nədir, mamoçka, nədir, canım? 
Ə d i l ə. Bura gəl bir dəqiqəlik. 
 
Xəlil qaranlıqdan çıxıb onlara yaxınlaşır. 
 
X ə l i l. Nə lazımdır, mamoçka? (Kişini görür.) Salaməleyküm. 
K i ş i. Siz Xəlil Yusif oğlu Kərimovsunuz. Qırx yeddi yaşınız var. Ictimai Təminat 
Nazirliyində işləyirsiniz. Evlisiniz. Uşağınız yoxdur. 
X ə l i l (pərişan). Bəli, belədir... Təqsir Adınkada deyil, təqsir məndədir... 
K i ş i. Bu saat siz həyatınızda ən dəyərli hesab etdiyiniz bir hadisəni danışmalısınız. 
X ə l i l (təəccüblə). Nə münasibətlə? 
K i ş i. Buyurun. 
 
Xəlil Ədiləyə baxır. Ədilə çiyinlərini çəkir.  
 
X ə l i l. Buyur deyirsiniz, buyurum də... (Ədiləyə) Mamoçka, onsuz da, sən bilirsən ki, mənim 
həyatımda ən dəyərli hadisə nədir. Eybi yox, qoy yenə deyim. (Üzünü Kişiyə tutur.) Bütün 
həyatımda ən dəyərli və yenə də ən dəyərli hesab etdiyim hadisə Ədilə ilə evlənməyimizdir. 
 
Kiçik pauza. 
 101
 
K i ş i. Başqa bir hadisə də xatırlaya bilərsinizmi? 
X ə l i l. Başqa hadisə? Deyə bilərəm, əlbəttə, mənim həyatımda dəyərli hadisələr çox olub. 
Ancaq... (Ədiləyə baxır.)  
K i ş i. Çəkinməyin, danışın. 
X ə l i l. Yaxşı, sizə bir hadisə də danışım. (Ədiləyə) Mamoçka, bilirəm sən xoşlamırsan bu 
söhbəti, amma gərək danışım də, neyləyim?.. (Üzünü yenə Kişiyə tutur.) Iki il bundan əvvəl, söz 
vaxtına çəkər, elə bu vaxtlar idi, bizim şöbənin müdiri Kazımov məni yanına çağırıb dedi: «Xəlil, 
biz səninlə iyirmi dörd ildir ki, bir yerdə işləyirik. Mən səni özümə dost hesab edirəm. Bundan sonra 
məni, ancaq adımla, elə Səlim deyə çağıra bilərsən». O vaxtdan bəri işçilərimizin yanında da onu adı 
ilə çağırıram. Çünki dostuq. Çünki o... 
Kişi(onün sözünü kəsir). Siz Ədiləni sevirsiniz? 
X ə l i l. Onsuz mənim üçün həyat yoxdur. 
K i ş i. Siz öz həyatınızı onun yolunda qurban verərsiniz? 
X ə l i l. Mən dedim ki, onsuz mənim üçün həyat yoxdur. (Gizli bir qorxu ilə) Nə olub ki? 
K i ş i. Sualıma cavab verin: siz onun yolunda öz həyatınızı qurban verərsiniz? 
X ə l i l. Mən... mən dedim ki... 
K i ş i. Gedə bilərsiniz. 
X ə l i l. Baş üstə. (Cəld addımlarla gedir.)  
Ədilə(fikirli). Mənimlə sağollaşmağı da unutdu... Qorxdu... (Fikrindən ayrılaraq) Bağışlayın. 
Bu saat. (Çağırır.) Zulya! 
Züleyxanın səsi. Nədi, Ada? 
Ə d i l ə. Bura gəl, səninlə işim var. 
 
Züleyxa qaranlıqdan çıxır. 
 
Z ü l e y x a. Salam. (Kişiyə işarə ilə, yavaşdan) Ada, nə yaraşıqlı kişidir belə... 
K i ş i. Züleyxa Əli qızı Xəlilova. Otuz iki yaşınız var. Ərdə deyilsiniz. Katibə ilşəyirdiniz, bir 
aydır işləmirsiniz. 
Z ü l e y x a. Neyləyim, şorgözün biri idi. 
K i ş i. Siz öz həyatınızda ən əhəmiyyətli hesab etdiyiniz bir hadisəni danışmalısınız. Buyurun. 
Züleyxa(təəccüblə ona baxır). Zarafat edən adama oxşamırsınız... (Ədiləyə yarızarafatla) Ada, 
bu yoldaş ciddi danışır? (Ədilə başını tərpədərək təsdiq edir.) Onda Gülyanı da çağırın, bir yerdə 
danışaq. 
Kişi (Ədiləyə). Çağırın. 
Ə d i l ə (çağırır). Gülya! Gülzar! 
Gülzarın səsi.Mənimləsən, Ada? 
Ə d i l ə. Hə. Bir dəqiqəliyə bura gəl. 
 
Gülzar qaranlıqdan çıxır. 
G ü l z a r. Privet. Nə əcəb belə? (Kişiyə işarə edərək, qızlara.) Oy, nə simpatiçnidir... 
K i ş i. Gülzar Əhməd qızı Məmmədova. Otuz bir yaşınız var. Ərdə deyilsiniz. Gecə 
növbəsində telefonçu işləyirsiniz.  
G ü l z a r. Ada, bu çuvak statistika idarəsindəndir? Xeyir ola? 
Z ü l e y x a. Qulaq as. 
K i ş i. Siz öz həyatınızda ən əhəmiyyətli hesab etdiyiniz bir hadisəni danışmalısınız.  
Z ü l e y x a. Eşitdin, Gülya, həyatımızın ən əhəmiyyətli hadisəsini danışmalıyıq. Danışaqmı? 
G ü l z a r. Danışaq. 
 
 102
Ikisi də bir-birinin əlindən tutub irəli çıxaraq oxumağa başlayırlar. 
 
Z ü l e y x a.  Ən əhəmiyyətlisi? 
Lap gülmək tutdu bizi. 
Ha-ha, əcəb gülməli 
Suallar verirsiniz. 
 
G ü l z a r.  Bizim həyatımızda 
Əhəmiyyətli bir şey 
Tapa bilməzsiniz siz, 
Qoy desin Ada özü... 
 
Z ü l e y x a.  Elə-belə həyatdan 
Istədiyiniz qədər 
Biz danışa bilərik. 
Nağıl kimi axacaq... 
 
G ü l z a r.  Yox, danışmaq nə lazım? 
Durmuşuq qarşınızda. 
Başdan-başa bir heçik, 
Boşdur bütün ömrümüz. 
 
Z ü l e y x a.  Bəlkə biz boş deyilik, 
Bəxtimiz gətirməyib? 
Bizdə təqsir yoxuymuş, 
Həyat özü boşuymuş? 
 
G ü l z a r.  Onda bəs niyə Fira 
O cür gözəl yaşayır? 
Özünə istədiyi vaxt 
Alır krinplin palto da?.. 
 
Z ü l e y x a.  Onda niyə Adilin 
O cür gözəl oğlu var? 
Həyat boşdursa əgər, 
Niyə xoşbəxtdir onlar? 
 
G ü l z a r.  Həyat boşdursa əgər, 
Vyetnam niyə vuruşur? 
Həyat boşdursa əgər, 
Aya niyə insan uçur. 
 
Z ü l e y x a.  Həyat boşdursa əgər, 
Niyə yazıb Tolstoy? 
Həyat boşdursa əgər, 
Nəyə gərəkdir yas, toy? 
 
G ü l z a r.  Özümüz boşuq, bəli, 
Həyat burda neyləsin? 
Yoxmuş bəxtimiz heç. 
Indi hıçqıraqmı biz? 
 
Z ü l e y x a.  Bəli, budur payımız. 
Budur qismətimiz, bax. 
 103
Yoxdur başqa çarəmiz, 
Gəl bununla barışaq. 
 
G ü l z a r.  Bizə stilyaqa deyib 
Bir-bir göstərirdilər. 
Stilyaqa adam deyil? 
Harda var belə qanun? 
 
Z ü l e y x a.  Biz stilyaqaydıq, bəli. 
Biz ki, oğru deyildik. 
Biz stilyaqaydıq, bəli. 
Biz ki, quldur deyildik. 
 
G ü l z a r.  Oğru var cibə girir, 
Amma o tək deyildir. 
Hörmət oğrusu da var. 
Ürək oğrusu da var. 
Z ü l e y x a.  Biz camaatın ərin 
Əlindən almayırdıq. 
Biz heç kimə yalandan 
Bircə kəlmə satmırdıq. 
 
G ü l z a r.  Biz oğurluq pullara 
Brilyant üzük taxmadıq. 
Biz rüşvət alt paltarı 
Əynimizə taxmadıq. 
 
Z ü l e y x a.  Heç bir fikir çəkmədik, 
Biz zarafata saldıq. 
Onunçun da özümüz 
Bax, aralıqda qaldıq. 
 
Ikisi də birdən. 
Gəl bununla barışaq, 
Yoxdur başqa çarəmiz. 
Indi bir gün ağlayaq 
Özümüzə hərəmiz. 
 
Oxuyub qurtardıqdan sonra hər ikisi  
Ədiləyə və Kişiyə sarı dönür. 
 
G ü l z a r. Kifayətdir? 
Z ü l e y x a. Repertuarımız xoşunuza gəldi? 
G ü l z a r. Bizdən razı qaldınız? 
Z ü l e y x a. Gedək, Gülya. (Kişiyə) Privet. 
G ü l z a r. Xudahafiz. Biz sürüşdük. 
 
Getmək istəyirlər. 
 
K i ş i (sakit). Dayanın. 
Züleyxa (geri çevrilir). Yenə xeyir ola? 
K i ş i (eyni sakitliklə Züleyxaya). Siz nə üçün üçaylıq uşağınızı abort elətdirdiniz? 
 
 104
Pauza.  
 
Züleyxa sarsılır. 
G ü l z a r. Oy-y... Mən heç bilmirdim... 
Ə d i l ə (sakit). Mən bilirdim. 
Züleyxa (son dərəcə sarsılmış halda). Çünki, çünki Adil məni almayacaqdı... 
Gülzar(heyrətlə). Oy-y... 
Z ü l e y x a. Çünki... mən Adilçün adicə kef mənbəyiydim... Gedib təmiz ev qızı aldı. Day 
bilmir ki, həmin təmiz ev qızı onun qulağının dibində nələr edir... Amma mən etməzdim... 
(Qışqırır.) Etməzdim... 
G ü l z a r. Sakit ol. Zülya... Sakit ol... 
Kişi(Gülzara). Siz nə üçün dünən axşam öz qoca ananızı təhqir etdiniz? 
 
Pauza. 
 
G ü l z a r. Doğrudur. Düz deyirsiniz. Mən dünən anamı təhqir etdim. Özü də bu, ilk dəfə 
deyil... Çünki... çünki mənim bu günə düşməyimə, heç kimə lazım olmamağıma, arzusuzluğuma, 
xəyalsızlığıma özümdən çox o təqsirkardır... Çünki... mən cəmi on altı yaşında gecə saat on ikidə 
evə gələndə o məni tənbehləmirdi, şirin-şirin yatırdı... Satdığı pivədən əldə etdiyi qazanc onu daha 
artıq maraqlandırırdı... Amma bütün bunlara baxmayaraq, anamı məndən çox istəyən adam yoxdur... 
K i ş i. Gedə bilərsiniz. 
 
Ikisi də asta addımlarla səhnədən çıxır. 
 
Ə d i l ə. Sizin onlardan acığınız gəldi? Axı, sizin suallarınıza ən doğru cavabı onlar verdilər. 
Ən doğru cavab: bizim həyatımızda heç bir əhəmiyyətli şey yoxdur. Onlar yalan quraşdırmadılar. 
Onlar yalandan camaatın vəziyyəti ilə maraqlanmayıblar. Onlar Səlim kimilərini də saya salmırlar. 
Necə var, bax, eləcədirlər. Buna görə də... (Susur.)  
K i ş i. Buna görə də? 
Ə d i l ə (kiçik pauzadan sonra). Buna görə də bədbəxtdirlər. Dünyanın ən bədbəxt insanları. 
Arzuları yox... Xəyalları yox... Ona görə dünyanın ən bədbəxt insanları ki, öz bədbəxtliklərini 
görürlər və bunu qanunauyğun hesab edirlər, bununla barışmağa çalışırlar... Kim bilir, bəlkə də bu 
daha düzgündür... 
K i ş i. Dünyanın ən bədbəxt insanı olmaqmı? 
Ə d i l ə. Yox... (Kiçik pauzadan sonra) Öz bədbəxtliyinlə barışmaq bəlkə də səni ən bədbəxt 
yox, nisbətən xoşbəxt edir... 
K i ş i. Deməli, Züleyxa ilə Gülzar sizə nisbətən xoşbəxtdirlər, elədirmi? Siz ki, onlar kimi öz 
bədbəxtliyinizlə barışmırsınız. Siz ki, daima əzab çəkirsiniz. Siz istəsəniz də barışa bilməzsiniz, 
çünki bu mümkün deyil. 
Ə d i l ə. Nə üçün? 
K i ş i. Ona görə ki, mən sizi tanıyıram. 
 105
Ə d i l ə. Yox, yox. Biz üçümüz də bədbəxtik: Züleyxa da, Gülzar da, mən də. Çünki həyat 
qulağımızın dibindən ötüb gedir işinin dalınca... Hər gecə yerimizə uzanırıq, gözümüzü yumuruq, 
ürəyimizin döyüntüsünü hiss edirik, yuxuya getməzdən əvvəl içimizdən bir filosof baş qaldırır: « – 
Belə yaşamaq olmaz. Filan işi düz eləmirsən. Niyə o cür etdin? Niyə o sözü dedin? Niyə həyatını 
təzədən qurmursan? Bu cür ki, sən yaşayırsan, bu – həyat deyil...» Sonra bu filosofun tənələri 
altında söz verirsən ki, daha belə olmayacaq, əsl həyat yaşayacaqsan. Bu tənələr altında yuxuya 
gedirsən. Səhər yuxudan durursan və... bu gün də əvvəlki günlərin eyni olur. Yenə əvvəlki həyat 
tərzi... Yenə Xəlilin xırda sevincləri, bir qara qəpiyə dəyməyən arzuları... Yenə Yoldaş Təkin 
riyakar sözləri... Yenə Babanın murdar sifəti... Yenə Zülya və Gülyanın miskin qayğıları... Yenə 
yalançı arzular... Aldadıcı xəyallar... Çünki o filosof ölüb daha... Ölüb, gecəyə qədər. Gecə yerinə 
girib yatmaq istəyəndə yenə içindən baş qaldıracaq. Baş qaldıracaq ki, sabah açılan kimi yenə 
ölsün... 
 
Kiçik pauza. 
 
K i ş i. Daha kimi çağırırsınız? 
Ə d i l ə. Daha kimi? Kim olacaq, heç kimi. Daha heç kim yoxdur. Gəlin boşlayaq getsin bu 
bədbəxtlik-xoşbəxtlik söhbətini – boş şeydir. Gəlin bu dağlara tamaşa edək... Görürsünüzmü 
buludları? Yağış yağacaq. Sonra kəsəcək. Biz islanacağıq, amma eybi yoxdur. Sonra qövsi-qüzehə 
tamaşa edəcəyik. Sonra qurbağaların quruldamasına qulaq asacağıq... Gəlin heç nə fikirləşməyək. 
Gəlin bir-birimizə qısılıb tamaşa edək. Gəlin azad, sərbəst, qayğısız olaq... (Əyilib yerdən, guya ki, 
böcək götürür.) Bunu görürsünüz, uçağandır adı. Qarı nənə də deyirlər. Uşaqlıqda bunu ovcumuzda 
tutub arzulayırdıq: 
 
Uçağan, uç, uç, uç, 
Get nənəni gətir... 
 
(Əlindəki böcəyə baxaraq) Indi kimi arzulayaq? Kimi arzulayaq ki, uçağan uçub onu bura 
gətirsin? Heç kimi... Elə bir adam yoxdur mənimçin... (Kişiyə baxaraq həyəcanla) Kimi, hə, kimi? 
Kişi(sakit və ciddi). Siz Ədilə Məlik qızı Kərimovasınız. Otuz üç yaşınız var. Üç ildir 
ərdəsiniz. Uşağınız yoxdur. Poçt şöbəsində işləyirsiniz. 
Ə d i l ə (ani şaşqınlıqdan sonra). Bəli. 
K i ş i. Siz öz həyatınızda ən əhəmiyyətli hesab etdiyiniz bir hadisəni danışmalısınız. 
Ə d i l ə (artıq onun üçün bütün bu təbiət, bu mənzərə yenidən öldü). Yaxşı... 
 
Pauza. 
 
K i ş i. Buyurun. 
Ə d i l ə (yavaş-yavaş, sanki özü ilə danışır). Biz hamımız öləcəyik... 
K i ş i. Elədir. 
Ə d i l ə. Yer üzündə nə qədər ki, adam var, hamısı öləcək. 
K i ş i. Elədir. 
Ə d i l ə. Onların yerinə başqa adamlar gələcək. Onlar da öləcək... 
K i ş i. Elədir. 
Ə d i l ə. Mən öləcəyəm. Mənim anam da öləcək. Əgər mənim uşağım olsaydı, o da öləcəkdi. 
Zulya da öləcək. Gülzar da öləcək. Siz də öləcəksiniz... Heç nə qalmayacaq... 
K i ş i. Elədir. 
Ə d i l ə (çılğın). Bəs niyə siz dəhşətə gəlmirsiniz? Niyə tükləriniz biz-biz olmur? 
Neyləyirsiniz o məktubu, siz ki, öləcəksiniz? 
 106
Kişi(eyni sakitliklə). Siz öz həyatınızda ən əhəmiyyətli hesab etdiyiniz hadisəni danışmalısınız. 
Ə d i l ə (özünü ələ alaraq). Bağışlayın... Bağışlayın... məni... Bu saat... 
K i ş i. Buyurun. 
Ə d i l ə. Mənim həyatımdakı ən əhəmiyyətli hadisə... Mən bir gecə, bir soyuq gecə ölümü 
dərk etdim. Mən dərk etdim ki, xoşbəxt də olsam, bədbəxt də olsam, mənası yoxdur – mən ki, 
öləcəyəm. «Nə olsun?» – bu ən dəhşətli sualdır. Bu ən dəhşətli şeydir ki, öz otağının buz divarları 
arasında oturursan və əzabla ölümü dərk edirsən. 
K i ş i. Bu ən dəhşətli şey deyil. 
Ə d i l ə (bəlkə də, Kişinin bu qəti sözlərinə təəccüb edir). Siz ölümü dərk etmisinizmi? Hamı 
bilir ki, öləcək. Hamı bilir ki, həyat daimi deyil. «Süleymana qalmayan dünya kimə qalacaq» 
fəlsəfəsini hamı bilir. Lakin bunu dərk etmək, ölümü dərk etmək başqa şeydir. Bu – dəhşətdir. Bu – 
ən dəhşətli şeydir. 
Kişi(eyni sakitlik və qətiyyətlə). Bu ən dəhşətli şey deyil. 
Ə d i l ə (çılğın). Bəs nədir ən dəhşətli şey? Bilirəm, deyəcəksiniz ki, həyatımız maraqlıdır, 
kollektivdən ayrı düşmək olmaz... Deyəcəksiniz ki, iradəli olmaq lazımdır, mətanətli olmaq 
lazımdır... Mən bunların hamısını bilirəm. 
K i ş i. Mən də bunları bilirəm və bilirəm ki, siz də bunları bilirsiniz. Buna görə də mən 
bunları sizə demirəm. 
Ə d i l ə (mütəəssir). Bəs... bəs nədir sizcə... sizcə nədir ən dəhşətli şey? 
 
Pauza. 
 
K i ş i. Təsəvvür edin ki, bir nəfər bütün ömrü boyu səhnədə olub, bütün ömrü boyu artistlik 
edib. Qocalıb. Onun hörməti də var, məşhurdur, onu sevənlər də çoxdur. Hamı ona öyrəşib, səhnəni 
onsuz təsəvvür etmirlər. Hər yerdə yazırlar ki, istedadlıdır, hamı deyir ki, o, böyük aktyordur. Bir 
gün o, alqışlarla keçən tamaşadan sonra evinə gedir. O, yorulub. Yatmaq istəyir. Lakin yata bilmir: 
birdən-birə, qəflətən, gözlənilmədən dərk edir ki, istedadsızdır. Əsl istedad onda yoxdur. Dərk edir 
ki, bütün ömrü boyu istedadsız olub. Bax, ən dəhşətli şey budur. Dərk edir ki, məşhurluğu da 
yalançıdır, hörməti də yalançıdır, ona məhəbbət də müvəqqətidir. Dərk edir ki, hamını aldadır və 
hamı aldanır. Cavan qızların hər gün ona göndərdiyi məktublardakı sevgi etirafları əslində səmimi 
deyil və bunu həmin qızlar özləri də başa düşmür. O, hiss edir ki, heç zaman bu qızlardan heç birini 
xoşbəxt edə bilməz, çünki istedadsızdır, həmin xoşbəxtlik yalançı olar. O, bütün varlığı ilə dərk edir 
ki, həmişə özünü də aldadıb. Otellonu oynayıb, alqışlar qazanıb, lakin heç zaman özünü əsl Otello 
hiss etməyib. Hamleti oynayıb, yenə də alqışlar qazanıb, lakin Hamletin hissləri heç zaman onun 
üçün doğma olmayıb. Bax, burada ölüm təskinlikdir, çünki bu zaman ölüm ən dəhşətli bir şeyə 
çevrilir. «Nə olsun?» – onsuz da hamımız öləcəyik. Əgər biz bütün həyatımız boyu özümüzü də, 
başqalarını da aldatmışıqsa – nə olsun? – onsuz da hamımız öləcəyik. Əgər biz öz bədbəxliyimizi 
görürüksə – nə olsun? – onsuz da hamımız öləcəyik. Biz bədbəxtlər də, başqa xoşbəxtlər də, biz 
acizlər də, başqa cəsurlar da. Bu zaman ölüm dəhşətdir, çünki ölüm öz istedadsızlığımızı, öz 
uğursuzluğumuzu görüb dəhşətə gələrkən bizim imdadımıza yetir. Ölüm dəhşətdir, çünki öz 
qadirsizliyimizi görüb dəhşətə gələndə köməyimizə yetir. Öz puçluğumuzu, öz boşluğumuzu, öz 
mənasızlığımızı görəndə ölüm ən dəhşətli şeydir, çünki köməyimizə yetir, təskinlik tapırıq – nə 
olsun? – hamımız öləcəyik. Nə üçün mübarizə edək, nə üçün öz həyatımızı yenidən quraq, nə üçün 
gecə içimizdən baş qaldıran filosofu səhər öldürməyək, onsuz da öləcəyik. Bax, bu ölüm ən dəhşətli 
şeydir. 
Ə d i l ə (həyəcanla). Yox... Düz demirsiniz. Düz demirsiniz. 
K i ş i. Nə üçün siz sevmədiyiniz bir adama ərə getmisiniz? 
 
Kiçik pauza. 
 107
 
Ə d i l ə. Həqiqəti deyimmi? Yaxşı... Mən sizdən utanmıram... Mən tamaşaçılardan da 
utanmayacağam... Mən nə üçün sevmədiyim bir adama ərə getmişəm? Çünki mən ondan yaxşısına 
ərə gedə bilməzdim. Çünki məni alan yox idi. Çünki mən artıq otuz yaşında qarımış bir qız idim. 
Çünki mən artıq sevgiyə inanmırdım. Çünki mənim sevdiyim oğlanlar yalnız mənim xəyalımda 
idilər, həyatda belələri yox idi. 
K i ş i. Siz ona görə sevmədiyiniz bir adama ərə getmisiniz ki, daha sizin üçün fərqi yox idi. 
Siz öz uğursuz həyatınızla barışmışdınız o vaxt. Artıq siz özünüz öz taleyinizə qarşı biganə idiniz. 
«Nə olsun?» – ya sevdiyin adama ərə get, ya sevmədiyin adama. 
Ə d i l ə. Bəlkə də siz haqlısınız... Bəlkə də... 
Yoldaş Təkin səsi. Baba! 
 
İ ş ı q  s ö n ü r. 
 
Babanın səsi. Bəli, Yoldaş Tək! 
Yoldaş Təkin səsi. Iş vaxtı qurtardı, saat altıdır. 
Babanın səsi. Bu saat, Yoldaş Tək. 
 
Işıq yananda hamı, o cümlədən, Ədilə öz yerində oturub. Kişi yoxdur. Baba qapının ağzında dayanıb heç kimi 
içəri buraxmır. 
 
B a b a. Olmaz, yoldaşlar, olmaz. Iş vaxtı qurtarıb. Saat altıdır. 
 
Yoldaş Tək yerindən qalxıb  Ədiləyə yaxınlaşır. 
 
Y o l d a ş  T ə k. Mən sizə təşəkkür elan edirəm, yoldaş Ədilə! 
Ə d i l ə (fikrindən ayrılaraq, başını qaldırıb bir neçə an Yoldaş Təkə baxır.) Nə deyirsiniz? 
Y o l d a ş  T ə k. Mən sizə təşəkkür elan edirəm. 
Ə d i l ə. Nə münasibətlə? Dünən professor məndən şikayət etdiyinə görə? 
Y o l d a ş  T ə k. Yox. (Barmağı ilə Ədilənin qarşısındakı şüşəni göstərir.) Mənim haqlı 
tənqidlərimdən nəticə çıxarıb daha bu «3»ün qarşısında «1» yazmırsınız. 
Ə d i l ə (şüşədəki «3»ə baxır). A-a-a... 
Y o l d a ş  T ə k. Bəli, mən öz işçilərimin sağlam hərəkətlərini qiymətləndirirəm. 
Ə d i l ə. Şəxsi işimə yazacaqsınızmı? 
Y o l d a ş  T ə k  (təntənəli surətdə). Mütləq! Hətta yeri düşəndə yuxarılarda da deyəcəyəm. 
 
Onlara yaxınlaşan Baba Yoldaş Təkin son sözlərini eşidir. 
 
Baba(öz-özünə). Yalançının atası gorbagor olsun. 
 
BEŞİNCİ ŞƏKİL 
 
Ədiləgilin evi. Axşamçağıdır. Ə d i l ə əynində ev şalvarı və kofta divanda uzanıb jurnallara baxır. 
 
Qarı yenə də səhnənin sağ küncündə köhnə bir kürsünün üstündə oturub corab toxuyur. Həmişəki kimi, heç kimə 
və heç nəyə fikir vermir, fikri yalnız toxuduğu corabdadır. 
 
 108
Qarı(corab toxuya-toxuya, elə bil, öz-özü ilə danışır). Bu corabı üçüncü oğlum üçün 
toxuyuram. Ondan əvvəlkilər etibarsızdırlar, həm birinci oğlum, həm ikinci oğlum. Amma üçüncü 
oğlum ən yaxşı oğlumdur. Ən çox onu istəyirəm. Özü də əlləri torpaq kimi bərəkətlidir, torpaq kimi 
ətirlidir... (Işinə davam edir.) 
 
Ə d i l ə  jurnalı bir tərəfə ataraq, qalxıb radioqəbuledicini yandırır, sonra söndürür. Bir az evdə var-gəl edib yenə 
divanda uzanır. Bayır qapısının səsi gəlir: açılıb-örtülür. 
 
Xəlilin səsi. Aldım, mamoçka, səhərdən növbəyə durmuşam. (Əlində kiçik bağlama səhnəyə 
daxil olur.) Ay adam düzülmüşdü növbəyə ha... (Radioqəbuledicini yandırır: birinci şəkildəki kimi, 
yenə də oyun havası çalınır. Xəlil musiqi sədaları altında əllərini qaldırıb oynaya-oynaya gəlir.) 
Ay-na-na-nanay-nay-na-na-na nay-na-nanay-nay-na-na-nay... 
Ə d i l ə (qalxıb divanda oturaraq). Əşşi, söndür, sən Allah o radionu. Yekə kişisən. 
X ə l i l (oynaya-oynaya Ədiləyə yaxınlaşır). Qoy bir səni maç eləyim. 
Ə d i l ə (onu kənar edib, ayağa qalxır). Qurtar dedim. 
X ə l i l. Yaxşı, yaxşı, mamoçka. (Gedib radioqəbuledicini söndürür.) Vəssalam-şüttamam. 
(Əlindəki bağlamanı göstərir.) Xurustal vazadır, mamoçka, on iki manat iyirmi doqquz qəpiyə. Qoy 
açım bax, əntiqə şeydir. 
Ə d i l ə. Lazım deyil, açma. 
X ə l i l (əlindəki bağlamanı aça-aça). Niyə, bax də, mamoçka... 
Ə d i l ə (bir az əsəbi). Dedim ki, açma, baxmıram.  
 
Kiçik pauza.  
Ədilə gedib radioqəbuledicini yandırır. 
 
X ə l i l. On iki manat iyirmi doqquz qəpiyə. Deynən ki, bunu niyə iyirmi doqquz qəpiyə 
eləyirsən, ya otuz qəpik elə, ya da iyirmi beş. Bir qəpiyi kimdir kassirdən alan? 
Ə d i l ə. Sən kassirin canı, qurtar bu söhbətləri. 
X ə l i l (səmimi surətdə). Sənə nə olub, Ədilə? 
Ə d i l ə (yenə divanda oturaraq bir az mütəəssir). Heç nə, nə olacaq ki?.. (Yenə qalxıb 
radioqəbuledicini söndürür.) 
X ə l i l. Niyə söndürdün, yaxşı çalırdı ki... 
Ə d i l ə. Farslar deyib: kəm-kəm buxur, həmişə buxur. 
X ə l i l (əlindəki bağlamanı mizin üstünə qoyaraq kövrəlmiş halda). Bəlkə mən getdiyimə 
görə inciyirsən? Vallah, mamoçka, sənsiz boğazımdan keçən hər tikə mənə haram olur, özün 
bilirsən. Amma getmirsən də: neyləyim. Bəlkə gedək? 
Ə d i l ə. Yox, həvəsim yoxdur, yorğunam. Sən get, inciyib-eləmərəm, niyə inciyirəm ki? 
(Xəlilə yaxınlaşıb qalstukunu düzəldir.) Bu qalstuk yaman yaraşır sənə. 
X ə l i l (feyziyab olur). Sən seçmisən də... 
Ə d i l ə. Gərək ikisini alaydıq. Indi moddur, birini də kəsib dəsmal kimi cibə qoyurlar... Çox 
yaraşıqlıdır. 
X ə l i l. Amma özün getmirsən də... Səlimin bu uşağının ad günündə üç ildir səninlə birlikdə 
iştirak edirik. Indi heç birimiz getməsək yaxşı olmaz də... 
Ə d i l ə. Əlbəttə... 
X ə l i l. Mən deyərəm, sənin adından da üzrxahlıq edərəm ki, xəstələnib, tez də qayıdaram. 
 
Ə d i l ə başını tərpədir, yəni ki, hə, belədir.  
Sonra yenə divanda uzanır. 
 
 109
X ə l i l. Hərçənd Səlim mənim dostumdur, amma kurorta getdiyimiz yerdə on iki manat otuz 
qəpik bəxşişə vermək də bir şey deyil, öz aramızdır... Düzdür, Səlim bəxşişə-zada fikir verən deyil, 
amma əliboş getmək də olmaz axı... 
 
Bayır qapısının zəngi çalınır. Xəlil qapını açmağa gedir. 
 
Züleyxanın səsi. Salaməleyküm, Xəlil müəllim. 
Gülzarın səsi. Axşamınız xeyir. 
Xəlilin səsi. Salam, salam. Keçin içəri. Adıçka evdədir. 
 
Züleyxa, Gülzar, ardlarınca da Xəlil səhnəyə daxil olurlar. 
 
Z ü l e y x a. Yeyo vısoçestvo otdıxayet... 
Ə d i l ə (ayağa qalxır). Gəlin. 
X ə l i l. Elə yaxşı oldu gəldiniz. Mən gedirəm. Adıçka da darıxmaz. 
Z ü l e y x a. Hara gedirsiniz, Xəlil müəllim? 
X ə l i l. Mənim dostum Səlim Kərimovun oğlunun ad günüdür. 
G ü l z a r. Bəs Ada? 
Ə d i l ə. Mən getmirəm, həvəsim yoxdur. Oturun. 
 
Qızlar otururlar. 
 
Z ü l e y x a. Qonaqlığa nə həvəs? 
X ə l i l. Nə qədər edirəm, getmir. Sizə bir yaxşı çay dəmləyimmi? 
G ü l z a r. Çox sağ olun, Xəlil müəllim. 
X ə l i l (şalvarının «pistonçik»indən iri saatını çıxarıb baxır). Yaxşı, mamoçka, daha vaxtdır, 
mən getdim. (Gəlib Ədilənin yanağından öpür.) Sağ ol, darıxma, ancaq sən Allah... Sağ olun. 
(Bağlamanı götürüb səhnədən çıxa-çıxa) Tez qayıdacağam. 
Gülzar (Xəlilin ardınca baxa-baxa). Dünyada bu Xəlil müəllimdən yaxşı adam yoxdur. 
Vallah, qızıldır. 
Ə d i l ə. Neçə dəfə demişəm ki, ona «müəllim» demə. 
G ü l z a r. Bəs nə deyim? 
Z ü l e y x a. Xəliluşka. 
Ə d i l ə (əsəbi). Bununçun gəlmisiz? 
Z ü l e y x a. Yaxşı, yaxşı... (Gülzara işarə edərək, Ədiləyə) Bunun qiymətini heç 
soruşmursan? 
Ə d i l ə. Hə, doğrudan, Gülya, bu gün axı, sənin imtahanın idi. Neçə aldın? 
G ü l z a r (Iki barmağını yuxarı qaldırıb göstərir). Özü də yağlısından. 
Ə d i l ə (mütəəssir). Yox a? 
Züleyxa(gülür). Neçə dəfə buna deyirəm ki, ay qız, bundan sonra daha səndən instituta girən 
olmaz. Havayı yerə kağız-kuğuza vaxt sərf eləmə, baxmır. 
G ü l z a r. Yayda əyaniyə verəcəyəm. 
Z ü l e y x a. Qızın yaşda uşaqlarla padruqalıq eləyərsən. 
 110
G ü l z a r. Məni kəsilməyim yandırmır e, Ada, Səadət xanımın mənə «iki» verməyi yandırır. 
Otuz ildir bizimlə qonşudur. Onun qruppasına düşmüşdüm, elə bil heç məni tanımır, bir dənə zırpı 
«iki», Solmaz var e, o biri qonşumuz, ona  «beş» verdi. Bayaq çıxıb küçədə qabağıma. Deyirəm ki, 
Səadət xanım, niyə mənə «iki» verdiniz, amma Solmaza «beş», yəni Solmaz məndən yaxşı bilir? 
Deyir ki, (yamsılayır) Gülzar, bəyəm sən bilmirsən ki, mən səni nə qədər çox istəyirəm? Deyir ki, 
mən Solmazı görəndə heç salam vermirəm, amma səni görəndə həmişə qucaqlayıb öpürəm. Dedim 
ki, Səadət xanım, yaxşısı budur ki, siz Solmazı qucaqlayıb öpün, amma «beşi» mənə verin. 
Ə d i l ə (gülür). Yaxşı oxu də... 
G ü l z a r. Oxuyuram də... 
Z ü l e y x a. Düz deyir, Ada, oxumağına oxuyur... 
G ü l z a r. Mürdəşir əliəyri adamların üzünü yusun. 
Z ü l e y x a. Yavaş de, Baba eşidər... 
G ü l z a r. Ada, deyirəm, görəsən, Babanın arvadı onunla necə yatır? 
Ə d i l ə. Mən nə bilim, gecə yanlarında oluram bəyəm? 
Züleyxa (əlini yelləyir). Eh, vse oni k çertovoy materi... durun gedək kinoya. Yaxşı kino gedir, 
Ada. «Qansterlər və filantroplar». Yaxşı da havadır – çisəkləyir bala-bala. Elə bil yaz axşamıdır. 
G ü l z a r. Hə, geyin, Ada, gedək. Lap o vaxtlardakı kimi. Gedək oturaq, gülək. Ürəkdən 
gülək. Elə bilək ki, yenə on yeddi yaşımız var. Yadımızdan çıxaraq hər şeyi. 
Z ü l e y x a. Bəlkə mən də rahat yatdım bu gecə, daha krinplin palto yuxuma girmədi... 
G ü l z a r. Əşşi, əl çək, sən Allah bu krinplin paltodan. Dur, Ada, dur geyin. 
Ə d i l ə (bir biganəliklə). Yox, mən getmirəm. 
Z ü l e y x a. Getmirsən? 
G ü l z a r. Biz də Səlim Kərimovun oğlunun den rojdeniyasına getmirik ki... 
Ə d i l ə (eyni biganəliklə). Yox, həvəsim yoxdur, siz gedin. Mən getmirəm. 
 
Kiçik pauza.  
 
Z ü l e y x a. Ada, sənə nə olub bu axır vaxtlar? Gəl ciddi danışaq. 
Ə d i l ə (gülümsəyə-gülümsəyə). Ciddi danışmaq sənə yaraşmır. Mənim də ciddi danışmağa 
həvəsim yoxdur. 
Gülzar(ironiya ilə). Doğrudan da. Biz nə münasibətlə ciddi danışmalıyıq? Bizə ciddi danışmaq 
yaramaz. Bizim ciddi danışmağa hüququmuz yoxdur. Biz gərək həmişə üzdən gedək. Biz gərək 
özümüz də özümüzlə zarafat edək, gərək gizlənək özümüz özümüzdən. 
Z ü l e y x a. Sən Allah, axşam-axşam qanımızı qaraltmayın. (Əsəbi halda) Indi neyləyək, 
gedək, özümüzü öldürək? Başlamayın faciə oynamağa axşam vaxtı. Heç olmasa tamaşaçılara 
yazığınız gəlsin. 
Gülzar(açıq ironiya ilə). Bilin ki, bu saat, haradasa uzaq səhralardan birində, Atakama 
səhrasında gözəl bir qız bir qurtum suya həsrətdir – şükür edin. Bilin ki, bu saat, haradasa, uzaq 
ölkələrdən birində bir adada, Nyufaundlend adasında gözəl, zavallı bir qız bir tikə çörəkdən ötrü hər 
şeyə hazırdır – şükür edin. Bilin ki... 
Ə d i l ə (onun sözünü kəsərək). Gülməli deyil. 
G ü l z a r. Əlbəttə, özümüzü qoyub sözümüzə kim güləcək? Starıye koketki... (Gülür.) 
Z ü l e y x a (Ədiləyə). Məni yandıran odur ki, sən də özünü bizimlə bir cərgəyə qoyursan, 
özünü bizə tay edirsən, ürəyin açılmır heç vaxt. Bu saat mənim üçün, Ada, ən ali xoşbəxtlik, sizin 
kimi bir ailə qurub öz xarabamda oturmaqdır. Amma sənin yanına gələndə adamın ürəyi şad 
olmaqdansa, bütün həyata nifrət edirsən. Bizim də ki, buradan başqa getməyə ayrı yerimiz yoxdur. 
Nə olub axı, Ada, daha nə istəyirsən? 
Ə d i l ə (əsəbi). Dedim ki, qurtarın bu sual-cavabları! 
 111
Züleyxa(ayağa qalxaraq). Dur, Gülya, dur gedək. (Ədiləyə işarə ilə) Bunun qəsdi ürəyimizi 
sıxıb suyunu çıxarmaqdır. Özümüz gedək kinoya. 
Gülzar(əvvəlki ironiya ilə). Elə bilək ki, yenə on yeddi yaşımız var. Bığ yeri təzəcə tərləmiş 
oğlanlarla flirt edək. Ürəkdən gülək. 
Z ü l e y x a. Istəsək də edə bilməyəcəyik, istəsək də ürəkdən gülməyəcəyik. Dodağımız ki, 
qaçacaq – kifayətdir. Ürəkdən gülmək bizə heç lazım da deyil. Neyləyirik? Nəyimizə gərəkdir? 
G ü l z a r. Doğrudan da. «Gülən adam» deyilik ki. (Ədiləyə) Privet. Bizim adımızdan Xəlil 
müəllimə üzrxahlıq elə ki, vacib işimiz olduğuna görə onu gözləyə bilmədik. 
Ə d i l ə. Mütləq. 
 
 Gülzar ilə Züleyxa gedirlər. Ədilə otaqda var-gəl edir, pəncərədən baxır, radionu yandırır, yenə söndürür, 
sonra gəlib divanda oturur. Yavaş-yavaş tamamilə fikrə dalır. Qara frak geymiş Skripkaçı əlində skripka səhnəyə 
daxil olub, Ədiləyə yaxınlaşır, onun başı üzərində dayanıb çalmağa başlayır. Səhnə qaralır, işıqlananda artıq sağ 
küncdə oturub corab toxuyan Qarı yoxdur. Birdən Kişi içəri girir. 
 Ədilə onu görcək ayağa sıçrayır. 
 
Ə d i l ə. Siz gəldiniz? Mən bilirdim ki, siz gələcəksiniz. Mən sizi gözləyirdim. Bilirdim ki, 
evə də gələcəksiniz. Gəlin, gəlin əyləşin. 
Kişi(gülümsəyir). Siz əsl ev sahibəsinə oxşayırsınız. 
Ə d i l ə. Doğrudan? Mən bu saat əsl ev sahibəsi kimi sizə qulluq edəcəyəm. Qəhvə 
dəmləyimmi? Ya çay içirsiniz? Bəlkə şampan partladaq? Elə bilək ki, Yeni il gəlib, Yeni il 
axşamıdır, biz sizinlə ikimiz Yeni ili qarşılayırıq, musiqiyə qulaq asırıq, rəqs edirik, hə?.. Istəyirsiniz 
siz Şaxta baba olun? 
 
Kiçik pauza. 
 
Bəlkə sizin məktubunuz gəlmədiyi üçün dilxor olmusunuz? 
K i ş i. Yox, bu məktub, onsuz da, gələcək – tez-gec. O zaman daha biz görüşməyəcəyik. 
Çünki daha bir-birimizə lazım olmayacağıq. 
Ə d i l ə. Yox, yox. Istəmirəm. Mən sizdən ayrılmaq istəmirəm. Mən həmişə sizinlə olmaq 
istəyirəm. Siz olmasanız... Siz olmasanız, artıq hər şey bitər. 
Kişi(gülümsəyir). Yox, belə deyil. 
Ə d i l ə. Mən o məktubu sizə verməyəcəyəm. Mən o məktubu sizdən gizlədəcəyəm. Mən o 
məktubu cıracağam. 
K i ş i. Yox, siz məktubu cırmayacaqsınız, siz o məktubu gizlətməyəcəksiniz, çünki bilirsiniz 
ki, mən o məktubu gözləyirəm. 
Ə d i l ə. Düzdür... 
K i ş i. Indi isə geyinin. Geyinin, çıxaq gəzməyə. Mən sizi gəzməyə dəvət edirəm.  
Ə d i l ə. Doğrudan? Mən bu saat geyinərəm. Biz sizinlə yağışın altında gəzəcəyik. Dünyada 
bizdən başqa heç kim olmayacaq. Təkcə biz olacağıq. Ancaq özümüz (Qaça-qaça səhnədən çıxır və 
əynində plaş tez də qayıdır.) Gedək. Gedək gəzək. Səhərə kimi gəzək. Unudaq hər şeyi. Elə bilək ki, 
hər şey həqiqətdir. 
 
Işıq yavaş-yavaş sönür. Qara frak geymiş Skripkaçı skripkanı ehtiyatla – elə bil qorxur ki, bu saat kimi isə 
yuxudan oyadacaq – boynundan götürüb barmaqlarının ucunda səhnədən çıxır. Artıq işıq yalnız onların ikisinin 
üstünə düşür. 
 
 112
Ə d i l ə (plaşının boynunu qaldırır). Mən həmişə bu cür çiskinli yaz axşamının həsrətində 
olmuşam. Bax, sizinlə bu cür, ikilikdə, bu cür çiskinli yaz axşamında boş küçələrlə addımlamağın 
həsrətində olmuşam... Həmişə bu cür havada pəncərənin qabağında durub küçəyə tamaşa edərkən 
mənə elə gəlib ki, bu sakinlər də, bu daş küçə də həsrətdədirlər... Mənə elə gəlib ki, onlar addım 
həsrəti çəkir... Biz qoymayacağıq ki, bu gün onlar həsrət çəksinlər... Biz səhərə kimi gəzəcəyik, elə 
deyilmi? 
K i ş i. Biz söhbət edəcəyik. 
Ə d i l ə (addımlaya-addımlaya). Biz söhbət edəcəyik və səhərə kimi gəzəcəyik. Bizi heç kim 
gözləmir. Biz heç kimə lazım deyilik. Bizə də heç kim lazım deyil. Bax, beləcə qayğısız, azad, elə 
hey gəzişəcəyik, səhərə kimi gəzişəcəyik. Unudacağıq ki, bu gəzinti müvəqqətidir. Unudacağıq ki, 
hər şey müvəqqətidir. Unudacağıq ki, bizim bu gəzintimiz kiminçünsə gülməli görünür, kiminçünsə 
bu, mənasız bir şeydir...  
K i ş i. Nə üçün bu gəzinti kiminçünsə gülməli görünməlidir? 
Ə d i l ə. Nə üçün? (Ayaq saxlayır.) Nə üçün... Bilmirəm... Mən bu hissi həmişə keçirirəm, 
bilirsinizmi, həmişə... Necə deyim?.. (Kiçik pauzadan sonra.) Yadınıza gəlirmi, iyun ayında 
televizorla futbol verilişləri verirdilər. Meksikadakı Dünya birinciliyindən. Futbolçular oynayırdılar, 
onların oyununu lentə çəkirdilər, səhəri gün televizorla göstərirdilər. Camaat futbola görə toyunu 
təxirə salırdı ki, adam gəlməz. Şəhərdə kişi gözə dəymirdi, elə bil müharibə vaxtıdır. Hamı 
televizora baxırdı. Futbol vaxtı artistlərin də qanı qaralırdı – teatr boş olacaqdı. Hamımız oturub 
televizora baxırdıq. Futbolçular hücum edirdilər, qapıya top vururdular, həsrətlə, həyəcanla topun 
ardınca baxırdılar. Amma biz həyəcanlanmırdıq, çünki bilirdik ki, top qapıdan keçməyəcək. Çünki 
hesabı əvvəlcədən bilirdik. Bilirdik ki, neçənci dəqiqədə hansı qapıya top vurulacaq, neçə top 
vurulacaq, topları kim vuracaq. Bütün bunları dünəndən bilirdik, qəzetdə oxumuşduq, radio ilə 
eşitmişdik. Biz lentə baxırdıq. Oyunçular isə oynayırdılar və heç nədən xəbərləri yox idi. Qapıya top 
vurub bir-birlərini qucaqlayırdılar, sevinirdilər, diz üstə çöküb xaç çevirirdilər, amma biz bilirdik ki, 
bu sevinc çox ömürsüzdür, bir azdan onlar uduzacaqlar. Biz onların taleyindən xəbərdar idik, 
bilirdik ki, onları nə gözləyir. Bilirdik ki, bu sevinc mənasızdır. Bilirdik ki, o biri komandanın da 
həyəcanlanması, iztirab çəkməsi yersizdir, çünki bir azdan onlar oyunu udacaqlar. Onlar isə heç nə 
bilmirdi, onların heç nədən xəbəri yox idi... Bax, mən həmişə bunu hiss edirəm. Mən bunu daima, 
daima hiss edirəm, həmişə mənə elə gəlir ki, bizim bütün sevinclərimiz, bizim bütün kədərlərimiz 
kiminçünsə çox cılız görünür. Kiminçünsə bütün bunlar mənasız bir əyləncə təsiri bağışlayır. 
Günlərin bir günü öləcəyik və bu kədərlərdən, bu sevinclərdən əsər-əlamət qalmayacaq. On il 
yaşayacağıq, iyirmi il yaşayacağıq, otuz il, qırx il, yüz il; sonra isə, fərq etməz, həmin sevinc də, 
həmin kədər də çıxıb gedəcək işinin dalınca... Indi isə hər şeyi unudaq... hər şeyi unudaq, dolaşaq bu 
boş küçələri, gəzək sabaha kimi. 
 
Kiçik pauza.  
 
Onlar asta addımlarla gəzişirlər. 
 
Kişi(əvvəlcə sıxıla-sıxıla danışır, sonra isə tamam açılır). Siz nə üçün bu on ilə, bu iyirmi ilə, 
bu qırx ilə bir əbədiyyət kimi baxmırsınız? 
Ə d i l ə. Əbədiyyət? Bu söz məni lap əsəbiləşdirir... (Gülür.) 
K i ş i. Qədim bir Şərq əfsanəsi var: bax, bu min verstlərlə hündürlükdə, zirvəsi görünməyən 
almaz dağdır. Hər min ildə bir dəfə, kiçik bir quşcuğaz bu dağa qonur və dimdiyi ilə döyəcləyə-
döyəcləyə bu dağı yonur. Sonra yenə uçub gedir. Uçub gedir ki, min ildən sonra bir də gəlsin. Gəlsin 
yenə də kiçicik dimdiyi ilə döyəcləyə-döyəcləyə almaz dağı yonsun. Quşcuğaz bu almaz dağı 
tamamilə yonub qurtardıqdan sonra, əbədiyyətin yalnız ilk anı keçəcək... 
 113
Ə d i l ə (kiçik pauzadan sonra). Hər min ildə bir... (Gülümsəyir.) Doğrudan da, hərgah 
əbədiyyət bu qədər intəhasızdırsa, nə üçün iyirmi il özü də bir əbədiyyət olmasın? Bilirsinizmi nə 
üçün? Ona görə ki, bu iyirmi ildə Yoldaş Təklər yaşayır... Bu iyirmi ildə Babalar yaşayır... Bu iyirmi 
ildə Züleyxa kimi, Gülzar kimi bədbəxtlər yaşayır... Onların həyatı əbədiyyət üçün əsas vermir... Bu 
iyirmi ildə Ədilə kimi arzusuz adamlar yaşayır... Məgər siz onları məhşər ayağına çəkmədinizmi? 
K i ş i. Əgər Ədilə arzusuz olsaydı, biz ikimiz bir yerdə, bu yaz axşamı, bu çiskinli havada, bu 
boş küçələrdə addımlamazdıq. 
Ə d i l ə (həyəcanla). Bəs, Yoldaş Təkə nə deyirsiniz? Bəs, Babaya nə deyirsiniz? Siz ki, 
onları sual-cavaba tutdunuz... 
K i ş i. Onları siz çağırmışdınız. Lakin siz başqa adamlar da çağıra bilərdiniz. 
Ə d i l ə (ayaq saxlayır). Başqa adamlar? Kimi? Mən başqa adam tanımıram... Səlim 
Kərimovu çağıraydımmı, Xəlilin şöbə müdirini? O da belə olacaqdır. Hər dəfə o mənə elə baxır ki, 
bu baxışların mənasını Xəlildən başqa hamı başa düşür. Müəllimə Səadət xanımı çağıraydımmı? O 
da belə olacaqdı... Adili çağıraydımmı? O da belə olacaqdı... Ondan da soruşacaqdınız ki, Züleyxa 
kimi neçə qızı şikəst eləmisən?.. Onları çağıraydımmı? 
K i ş i. Yox. 
Ə d i l ə. Başqa heç kim yoxdur. 
K i ş i. Var. Siz qonşunuz Fazili çağıraydınız. Gecə-gündüz işləyib o boyda ailəni dolandırır, 
amma evlərindən gülüş əskik olmur. Biz bunun səbəbini ondan soruşardıq. Siz Məsmə müəlliməni 
çağıraydınız, orta məktəbdə sizə dərs deyən müəlliməni... Qocalıb əldən düşüb, amma məktəbdən əl 
çəkmir. Biz bunun səbəbini ondan soruşardıq. Siz atanızı çağıraydınız.  
Ə d i l ə. Mənim atam ölüb. 
K i ş i. Biz onun səbəbini ondan soruşardıq. Biz ondan soruşardıq ki, hərgah hər şey bu qədər 
boş və mənasızdırsa, nə üçün siz, otuz beş yaşlı cavan bir kişi, müharibədə həlak oldunuz? Yəqin ki, 
o, cavab verərdi... 
Ə d i l ə. Bəlkə də... Bəlkə də o cavab verərdi. Lakin yalnız bu cavabla bizim həyatımız 
dəyişərdimi? 
K i ş i. Yox, yalnız bu cavabla sizin həyatınız dəyişməzdi. Çünki siz özününz bunu 
istəmirsiniz. Siz atanızı çağırmazdınız da. Siz Məsmə müəlliməni də çağırmazdınız. Onlar sizə 
lazım deyil.  
 
Ədilə nə isə demək istəyir. 
 
Yox, mənim sözümü kəsməyin. Mən bu gün demək istədiklərimi sizə deməliyəm... (Kiçik 
pauzadan sonra) Onlar sizə lazım deyil, çünki siz özünüzü təcrid etmisiniz. Sizə elə gəlir ki, artıq 
həyatın hər üzünü görmüsünüz, artıq hər şey bir heçdir sizin üçün. Əslində isə həyatdan və 
insanlardan xəbərsizsiniz. Siz həyatdan və insanlardan xəbərsiz olduğunuz üçün hər şeyə mənasızlıq 
təcəssümü kimi baxırsınız. Lakin bir gün öz pəncərənizdən hər gün gördüyünüz, dəfələrlə 
gördüyünüz şəhərə nəzər salın. Elə bilin ilk dəfədir bu şəhəri görürsünüz. Bu şəhərdə hər bir damın 
altında yaşayan adamlar barədə düşünün. Axı, bütün bunlar hamısı, bütün bu həyat, bütün bu 
insanlar, bütün bu yaşayış mənasız ola bilməz. Siz fikirləşin ki, nə üçün bu adamlar bu evləri 
tikdirirlər, nə üçün bu adamlar bu fabrikləri, bu zavodları tikirlər, bu buruqları salırlar? Nə üçün bu 
qədər çalışırlar? Sizin bütün bunlardan xəbəriniz yoxdur. Siz özünüzü cəmiyyətdən təcrid etmisiniz.  
Ə d i l ə. Siz də bu soyuq sözləri təkrar etdiniz... Bu sözlər buz kimidir, soyuq, lap soyuq. 
K i ş i. Nə üçün? Nə üçün bu sözlər bu qədər soyuq, bu qədər yaddır sizinçün? Çünki siz 
qorxursunuz bu sözlərdən. Siz ürəyinizin dərinliklərində hiss edirsiniz ki, bu sözlər həqiqətdir, hiss 
edirsiniz ki, hər tərəfdə həyat davam edir və bu həyat sevincləri ilə, kədərləri ilə bərabər maraqlıdır, 
zəngindir, amma sizin yanınızdan ötüb-gedir. Siz isə bu həyata daxil olmağa cəsarət etmirsiniz, 
çünki əslində siz faciəli tənhalıqda deyilsiniz, siz sadəcə olaraq tənhalıq ideologiyasına qapılmısınız. 
 114
Ə d i l ə. Siz birdən-birə nə qədər sərt oldunuz... Mən istəmirəm ki, siz bu qədər sərt, amansız 
olasınız. Mən istəyirəm ki, biz sizinlə heç nə barədə fikirləşmədən bu küçələri dolaşaq səhərə kimi. 
(Kişinin əlindən tutur.) Bir-birimizin əlindən tutaq, hiss edək bir-birimizi. 
K i ş i. Bəs səhər? Səhər ki, bu cür çiskinli yaz axşamı olmayacaq. Səhər siz yenə durub işə 
gedəcəksiniz, yenə işdən qayıdıb evə gələcəksiniz. Yenə gecə yerinizdə uzananda yuxuya 
getməzdən əvvəl içinizdən bir filosof baş qaldıracaq. Yenə səhər durub işə gedəcəksiniz. Beləliklə, 
illər ötəcək. Beləliklə, həmin quşcuğaz kiçicik dimdiyi ilə almaz dağı yonub qurtaracaq sizinçün... 
Ə d i l ə. Eybi yox. Mən daha bundan qorxmuram. Mən daha bundan qorxmuram, çünki siz 
varsınız. Hər gün sizinlə bir yerdə olacağıq. Biz hər gün sizinlə söhbət edəcəyik. Sizinlə yenə də 
gəzməyə çıxacağıq. Biz yenə də Cıdır düzünə gedəcəyik... Biz sizinlə Gədəbəyə gedəcyik, Yoldaş 
Təkin atdan yıxıldığı Böyük Qarmurad kəndinin altında ocaq çatıb közə kartof basdıracağıq və 
Yoldaş Təki də birdəfəlik unudacağıq... 
K i ş i. Siz nə üçün riyakarlıq edirsiniz? 
Ə d i l ə (sarsılır). Mən?.. Mən heç vaxt riyakarlıq etməmişəm... 
K i ş i. Məgər bu riyakarlıq deyilmi? Nə üçün siz ən xoşbəxt anlarınızda Yoldaş Təki unutmaq 
istədiyiniz halda hər gün onunla salamlaşırsınız? Hər gün onun dediklərini edirsiniz, hər gün onun 
üzünə baxırsınız? 
 
Pauza. 
 
Ə d i l ə. Siz artıq məni ittiham edirsiniz... Siz necə də amansız, sərtmişsiniz... Belə olmayın. 
Xahiş edirəm sizdən... Siz mənim ən çox sevdiyim adamsınız. Mən sizdən inciyə bilərəm... Onda 
daha hər şey bitər. Axı, biz hələ sizinlə çoxlu-çoxlu görüşəcəyik, qocalıb əldən düşənə qədər... 
Quşcuğaz kiçicik dimdiyi ilə almaz dağı yonub qurtarana qədər... 
K i ş i. Yox, bu mümkün deyil. 
Ə d i l ə. Mümkün deyil? Nə üçün? Nə üçün mümkün deyil? Məgər siz mənimlə görüşmək 
istəmirsinizmi? Məgər sizinçün mümkün olmayan şey varmı? 
K i ş i. Mən məktub gözləyirəm. Bu məktub gələndən sonra bir daha görüşməyəcəyik. 
Ə d i l ə. Axı, siz gələcəkdə yenə məktublar alacaqsınız. Bilirəm... Başqa Ədilələrdən... Mən 
bilirəm, sizin yolunuzu gözləyənlər çoxdur... Bu bizim axırıncı görüşümüzdürmü? 
K i ş i. Bəlkə də... 
 
Pauza. 
 
Ə d i l ə. Elə bil mənim ürəyimdə nə isə qırılıb düşüb... Mən ömrümdə özümü bu cür hiss 
etməmişəm. Mən bilmirəm ki, bu nədir... Mən elə bil ki, təyyarədəyəm... Təyyarə enir-qalxır, enir-
qalxır... Bu küçələr nə üçün belə boş, kimsəsizdi? Mən bu kimsəsizlikdən vahimələnirəm... (Kişinin 
qolundan tutur.) Gəlin bir-birimizə qısılaraq gəzək... Bir-birimizi hiss edək. Hiss edək ki, 
özümüzdən başqa da adam var. Mən nə üçün birdən-birə belə oldum? Nə üçün? 
K i ş i. Nə üçün? Siz mənə sual verirsiniz: nə üçün? Lakin bu gün sualları mən verməliyəm. 
Ə d i l ə. Yox. Mən istəmirəm.  
K i ş i. Siz onsuz da bu sualları özünüzə verəcəksiniz. Siz, bax, bu gün həmin sualları özünüzə 
verəcəksiniz. Özü də «Nə olsun?» yox, «Nə üçün?»... 
Ə d i l ə (həyəcanla). Indi isə gəzək. Gəzək indi... 
 
Pauza.  
 
Qaranlıqdan Xəlilin səsi gəlir. 
 
Xəlilin səsi. Gəlib çıxdım, mamoçka, darıxmadın ki, canım-ciyərim? 
 115
 
İ ş ı q  s ö n ü r.  
 
Səhnə bir anlıq qaranlıq olur. 
 
Xəlilin səsi.Əşşi, bir qiyamət məclis idi ki... Hayıf sən yox idin, mamoçka, elə qanım 
qaralmışdı ki... 
 
Işıq yanır. Ədilə otaqda divanın üstündə oturub. Qarı yenə də  
səhnənin sağ küncündə öz köhnə kürsüsündə əyləşib corab toxuyur.  
Xəlil otağa daxil olur. 
X ə l i l. Hayıf, mamoçka, lap hayıf ki, sən getməmişdin... (Ədilə qəribə nəzərlərlə Xəlilə 
baxır, elə bil baş çıxara bilmir ki, o haradan peyda olub.) Səlim özü sənin şərəfinə sağlıq dedi. Elə 
yaxşı sözlər dedi ki, mamoçka, lap ürəyim kövrəldi... 
Ə d i l ə. Nə deyirsən? 
X ə l i l. Deyirəm ki... (Diqqətlə Ədiləyə baxaraq) Xəstələnib eləyərsən ha, birdən? 
Ə d i l ə. Hə-ə... (Ayağa qalxır.) Yox, hər şey öz yerindədir.  
X ə l i l. Bir yağış yağır ki, gəl görəsən. Tut ucundan dırmaş yuxarı. Elə yaxşı eləyib getmədin, 
islanacaqdın əməlli-başlı. (Ədilə səhnədən çıxır və əynində plaş qayıdır. Xəill təəccüblə) Hara belə, 
mamoçka? 
Ə d i l ə. Gəzməyə gedirəm. 
X ə l i l (heyrətlə). Bu havada gəzməyə gedirsən? 
Ə d i l ə. Hə. Bu havada gəzməyə gedirəm. 
X ə l i l. Onda mən də səninlə gedirəm. 
Ə d i l ə. Yox, mən tək gəzəcəyəm. 
X ə l i l. Axı, mamoçka... 
Ə d i l ə. Dedim ki, mən tək gəzmək istəyirəm. (Səhnədən çıxır.) 
 
Xəlil onun ardınca baxır. 
 
Qarı(əlində corab toxuya-toxuya). Bu corabı kiçik oğlumçun toxuyuram. O biriləri 
etibarsızdırlar. Ən çox onu istəyirəm. Özü də hava kimi ləkəsizdir. Gözlərində elə məhəbbət var ki, 
səma kimi sonsuzdur. 
 
 
ALTINCI ŞƏKİL 
 
Poçt şöbəsi. Günorta olmasına baxmayaraq, içəri girib-çıxan azdır. Hərə öz işi ilə məşğuldur. Ədilə də öz 
pəncərəsinin qarşısında oturub, hərdənbir ona müraciət edənlərə cavab verir, məktublara baxır və onun bu 
hərəkətlərində, baxışlarında bir biganəlik hiss olunur.  
Yoldaş Tək yerindən qalxıb Ədiləyə yaxınlaşır. 
 
Yoldaş Tək(bir neçə anlıq sükutdan sonra). Eh-h... 
Ə d i l ə (başını qaldırıb ona baxaraq). Nə deyirsiniz, Yoldaş Tək? 
Y o l d a ş  T ə k. Heç nə. Ah çəkirəm. 
Ə d i l ə. Niyə? (Təəccüblə) Siz də ah çəkə bilirsiniz? 
 116
Y o l d a ş  T ə k. Belədir də, yoldaş Ədilə... Təcrübə göstərir ki, mənim kimi mətin adamların 
da iradəsini sarsıtmaq mümkündür... (Barmağını mürəkkəbə batırıb şüşənin üzərindəki «3»-ün 
qarşısına «1» əlavə edr.) Belədir... (Ədilə heyrətlə Yoldaş Təkə baxır.) Bəli, yoldaş Ədilə, bəli... 
Təəccüb edirsiniz ki, Yoldaş Tək nə üçün belə bir bədbin əhvali-ruhiyyədədir?.. Bilirsinizmi mən 
neçə ildir rabitə sahəsində işləyirəm? Düz qırx bir ildir. Qırx bir il. Mən kənd poçtalyonundan şəhər 
rabitə şöbəsinin müdirliyinə kimi şərəfli bir yol keçmişəm... Amma nə olsun? 
Ə d i l ə (heyrətlə). Necə? Necə? 
Y o l d a ş  T ə k. Deyirəm ki, nə olsun? Bəs mənim gələcəyim? Mənə ancaq siz kömək edə 
bilərsiniz, yoldaş Ədilə...  
Ə d i l ə. Mən? Bir az açıq danışın də, Yoldaş Tək. 
Y o l d a ş  T ə k. Doğrudur. Bu mənə xas olan ən müsbət keyfiyyətlərdən biridir: sözü üzə 
demək, açıq-açığına. Rabitə nazirliyində bir yer boşalıb, yoldaş Ədilə, yoldaş Məlikovun yeri. 
Yoldaş Məlikov dünən vəfat edib, qəflətən. 
Ə d i l ə. Yəni rəsmi surətdə vəfat edib? 
Y o l d a ş  T ə k. Bəli, lap rəsmi surətdə... Qəzetdə də yazmışdılar. Mən də, özünüz çox yaxşı 
bilirsiniz, təcrübəli və bacarıqlı rabitə işçisiyəm. Deyirəm bəlkə... Bəlkə bir məndən ötrü yoldaş 
Məlikməmmədovun qulağına pıçıldayasınız? 
Ə d i l ə  (Yoldaş Təkin bədbinliyinin səbəbini yalnız indi başa düşür). A-a-a... Fikirləşərəm, 
Yoldaş Tək. 
Y o l d a ş  T ə k. Fikirləşərsiniz? 
Ə d i l ə. Bəli. Onsuz da dünəndən elə hey fikirləşirəm.  
Y o l d a ş  T ə k. Dünəndən fikirləşirsiniz? Mənim barəmdə? 
Ə d i l ə. Sizin barənizdə də... 
Y o l d a ş  T ə k. Çox sağ olun, yoldaş Ədilə, çox sağ olun. Sizə şəxsi işinizə yazılmaqla 
təşəkkür elan edirəm. 
 
Qoca Professor şöbəyə daxil olub,  Ədilənin pəncərəsinə yaxınlaşır. 
 
Q o c a  P r o f e s s o r. Salam. Mən Əliquluzadəyəm. Mənə məktub varmı? 
Ə d i l ə (məktublara baxır). Yoxdur. 
Q o c a  P r o f e s s o r. Yoxdur? Ola bilməz. Qəti surətdə ola bilməz. Qəti surətdə.  
Ə d i l ə. Dedim ki, yoxdur. (Yenə də bir-bir məktublara baxır). Ə-li-qu-lu-zadə... Yoxdur. 
Q o c a  P r o f e s s o r. Arvad sklerozdur. Tamam sklerozdur. Altı gündür Gəncədən 
gəlmişəm, hələ məktub yazmayıb mənə. Tapşırmışam ki, məktub yaz mənə, nigaran qalmayım, 
yazmayıb indiyə qədər. Sklerozdur. Tamam sklerozdur. (Lap əsəbi) Boşayacağam gedən kimi. 
Y o l d a ş  T ə k. Əsəbiləşməyin, hörmətli yoldaş Əliquluzadə, əsəbiləşməyin. Gələr. Bəlkə 
elə bu gün gəlib? Gedim görüm təzə məktubları gətiriblərmi? 
Qoca Professor. Mən də sizinlə gedirəm. 
 
Qoca Professor içəri keçib Yoldaş Təklə birlikdə gedir. Baba yerindən qalxıb Ədiləyə yaxınlaşır. 
 
B a b a. Bir daha salam, yoldaş Ədilə. (Baba «yoldaş Ədilə» dedikdə Yoldaş Təkin təsiri o saat 
hiss olunur.) Necəsiniz, yoldaş Ədilə? 
Ə d i l ə. Pis deyiləm, Baba. 
B a b a. Yoldaş Ədilə, bilirsinizmi mən sizin xətrinizi nə qədər çox istəyirəm? Mən sizin üçün 
canımdan keçərəm, «uf» demərəm. 
 
Ə d i l ə cavab vermir. 
 
 117
Bəli? 
Ə d i l ə. Heç nə. (Ədilənin fikri başqa yerdədir.) 
B a b a. Yoldaş Ədilə, deyirəm bir... Utanıram da e, deməyə... Deyirəm bir... Deyirəm bir məni 
yoldaş Məlikməmmədova tapşırasınız... Doğruldaram sizin etimadınızı, yoldaş Ədilə. Söz verirəm 
sizə. (Ədilə cavab vermir, hiss olunur ki, o, daxili gərginlk içindədir, nə barədə isə fikirləşir və bu 
fikirlər ona rahatlıq vermir.) Vallah, doğruldaram etimadınızı, yoldaş Ədilə! 
Ə d i l ə (başını qaldırıb Babaya baxaraq, son dərəcə səmimi, elə bil, Babanın bayaqdan bəri 
dediyi sözləri eşitməyib). Bilirsənmi, Baba, nədənsə mənə elə gəlir ki, bax, bu saat nə isə fövqəladə 
bir hadisə baş verəcək, nə isə qeyri-adi bir iş olacaq? 
B a b a. Nə? 
Ə d i l ə. Səhərdən mənim ürəyim uçunur. Mənə elə gəlir ki... (Sözünü davam etdirməyərək əli 
ilə başını tutur.) 
 
       Baba Ədiləyə baxıb əlini o tərəf-bu tərəfə yellədir, yəni ki, ay-hay. Qara frak geymiş Skripkaçı əlində skripka 
səhnəyə daxil olub birbaş Ədiləyə tərəf gedir. Onu hamı görür və hamı da təəccüb dolu nəzərlərlə ona baxır. O, 
Ədilənin başı üzərində dayanıb skripkasını qaldıraraq çalmağa hazırlaşır. Ədilə başını qaldırıb heyrətlə ona baxır. 
 
B a b a. Alə! Bu nədir belə? Siz kimsiniz? Neyləyirsiniz belə? 
 
Qara frak geymiş Skripkaçı cavab verməyərək çalmaq istəyir. 
 
(Təşvişlə) Yoldaş Tək! Yoldaş Tək! 
 
Y o l d a ş  T ə k  əlində bir qalaq məktub Qoca Professorla birlikdə gəlir. 
 
Y o l d a ş  T ə k. Nədir? Nə olub? (Qara frak geymiş Skripkaçıya baxaraq) Siz kimsiniz? 
B a b a. Cavab vermir. Gəlib bura səhərdən, özü də cavab vermir. 
Y o l d a ş  T ə k. Ay yoldaş, siz kimsiniz axı?  
 
Pauza. 
 
Bu yoldaşı kim tanıyır? 
B a b a. Deyəsən, artistdir. 
Y o l d a ş  T ə k. Siz kimsiniz və nə ixtiyarla kənar adamların girməsi qadağan olan əraziyə 
girib ictimai müəssisənin işini dayandırırsız? 
Skripkaçı(elə bil öz-özü ilə danışır). Görünür, daha mənə ehtiyac yoxdur. Mən daha lazım 
deyiləm. (Skripkasını aşağı salaraq, adamların arasından keçib səhnədən çıxır.)  
Y o l d a ş  T ə k  (onun arxasınca). Belə də iş olar... Işinizə davam edin, yoldaşlar. (Əlindəki 
məktubları elə bil ki, hipnoz olmuş Ədiləyə verir.) Buyurun, yoldaş Ədilə, təzə məktublardır. Bəlkə, 
hörmətli yoldaş Əliquluzadənin də məktubu gəlib. 
 
Ədilə məktubları alıb bir-bir baxır. Kişi qapıdan içəri girir. Bu adam bizim tanıdığmız Kişinin eyni olsa da, nə 
iləsə ondan fərqlənir. (Geyimi də başqa cürdür.) Hərəkətləri də başqa cürdür. O, tamamilə adi, real adamdır. 
Şöbədə qoyulmuş mizlərdən birinin arxasında əyləşib nə isə yazmağa başlayır. 
 
Ədilə(məktublara baxa-baxa birdən sevinclə qışqırır). Bura baxın! Bu məktuba baxın! 
(Məktublardan birini əli ilə yuxarı qaldırır.) Burada heç nə yazılmayıb. Yazılmayıb ki, kimə 
çatacaq. Ağappaqdır, görürsünüzmü? Bu onun məktubudur? Bu onun məktubudur! (Ayağa qalxır.) 
Y o l d a ş  T ə k  (təəccüblə). Kimin? 
Ə d i l ə. Onun. Onun. (Mizin arxasında oturub nəsə yazan Kişini görür, yerindən çıxaraq ona 
tərəf qaçır.) Sizin məktub gəldi! Sizin məktub gəldi! 
 118
Kişi(təəccüblə Ədiləyə baxır). Mənim məktubum? Nə məktub? 
Ə d i l ə. Bəli, sizin. Buyurun! Bu sizin məktubdur. Görürsünüzmü, üstündə heç nə 
yazılmayıb. 
Kişi(son dərəcə təəccüblə). Axı, mənə nə məktub gəlməlidir ki? Siz məni hardan tanıyırsınız? 
Qəribədir... Mənə nə münasibətlə adsız məktub yazmalıdırlar? Mənim adım yoxdu bəyəm? 
 
Pauza. 
 
Ə d i l ə (elə bil ki, yuxudan ayılır). Bağışlayın... Bağışlayın... Mən, deyəsən, lap ağlımı 
itirmişəm... Lap dəli olmuşam deyəsən... Bağışlayın... (Asta addımlarla öz yerinə qayıdır.) 
K i ş i. Bu nə deməkdir? Qəribə adamlar var dünyada... (Oturub yazısına davam edir.) 
Y o l d a ş  T ə k. Yoldaş Ədilə, bilmirəm sizə nə olub. 
Ə d i l ə (yerində oturaraq). Heç... 
Q o c a  P r o f e s s o r. Vallah, o məktub, deyəsən, mənim məktubumdur... Bir açın baxın 
görək «Əliqulucan»la başlayır?  
Y o l d a ş  T ə k. Bu saat. Məktubu olarmı, yoldaş Ədilə? 
Ə d i l ə. Olar. Əlbəttə olar. (Etinasızlıqla məktubu Yoldaş  Təkə uzadır.) Buyurun. 
Y o l d a ş  T ə k (məktubu açıb oxuyur). «Əliqulucan, salam». 
Qoca Professor(dərhal məktubu yoldaş Təkin əlindən alır). Verin bura! Adam başqasının 
məktubunu oxumaz. Görürsünüz ki, mənimdir. Deyirəm, arvad sklerozdur də, zərfin üstündə adımı 
yazmağı yaddan çıxarıb. Xudahafiz. 
 
Qoca Professor çıxıb gedir. Ədilə qarşısına bir kağız qoyub nə isə yazır. 
 
 Y o l d a ş  T ə k  (diqqətlə Ədiləyə baxaraq). Yoldaş Ədilə, xəstə deyilsiniz ki? 
Ə d i l ə (yaza-yaza). Yox, xəstə deyiləm. 
Y o l d a ş  T ə k. Həyəcanlanmışdınız bir az... 
Ə d i l ə. Daha həyəcanlı deyiləm. Hər şey öz qaydasındadır. 
Y o l d a ş  T ə k. Onda sizə mane olmayım. Oturub rahat-rahat fikirləşin. 
Ə d i l ə (ayağa qalxaraq). Yox, mən gedirəm. 
Y o l d a ş  T ə k. Gedirsiniz? Hara gedirsiniz? Evə gedirsiniz? Nə olar, icazə verirəm sizə. 
Gedin evdə fikirləşin. Cavabını sabah deyərsiniz. 
Ə d i l ə (əlindəki kağızı Yoldaş Təkə uzadaraq). Sabah sizə cavab verə bilməyəcəyəm, Yoldaş  
Tək.  
Yoldaş Tək (kağızı alıb oxuyur). Bu nədir? Siz işdən çıxırsınız? Nə üçün? Nə oldu? 
Baba(qeyri-adi tərzdə.) Bəs mən? 
Ə d i l ə. Belə məsləhət oldu.  
Y o l d a ş  T ə k. Hara gedirsiniz? Daha işləməyəcəksiniz? 
Ə d i l ə. Işləyəcəyəm, əlbəttə. (Bir balaca ironiya ilə) Daha məqsədəuyğun bir müəssisədə 
işləyəcəyəm, Yoldaş Tək. 
Y o l d a ş  T ə k  (sarkazmla). Bəlkə gedib zavodda işləyəsiniz? 
Ə d i l ə. Nə olar? Siz ictimaiyyətin mənafeyini hər şeydən yüksək tutmağı bizə öyrətmisiniz. 
Y o l d a ş  T ə k. Mən... Bəli. Amma... 
Ə d i l ə. Privet. 
B a b a. Nə? 
Ə d i l ə. Xudahafiz. Yəni ki, adiyu... (Gedir.) 
 
Pauza. 
 
 119
Y o l d a ş  T ə k. Sən öləsən, fırıldaqlarından baş açmaq olmur də!.. 
B a b a. Psixdirlər, Yoldaş Tək. 
Y o l d a ş  T ə k. Xeyr lotudurlar, lotu. Baba! 
B a b a. Bəli, Yoldaş Tək. 
Y o l d a ş  T ə k. Sənin şüurun nə vaxt inkişaf edib normal hala düşəcək? 
Baba(bir az fikirləşdikdən sonra). Bilmirəm, Yoldaş Tək. 
Y o l d a ş  T ə k  (barmağı ilə ona işarə edərək). Yaxın gəl. (Baba gəlib lap Yoldaş Təkin 
burnunun altında dayanır. Babanın qulağına) O, buradan çıxır. Nə üçün? (Baba gözlərini 
bərəldərək Yoldaş Təkə baxır, yəni ki, bilmirəm. Barmağı ilə Babanın başına taqqıldadır.) Baş deyil 
e, külqabıdır. (Yenə ağzını Babanın qulağına dirəyir.) Çünki ona yağlı yer boyun olubdur, başa 
düşdün?.. Yəqin yoldaş Məlikməmmədov şəxsən özü boyun olub. (Ədilə gedən tərəfə işarə edərək). 
Belə xanımdan kim keçər? 
Baba(əlini əlinə çəkərək ekstazla). Pəh! Əntiqə şeydir. Sən öləsən... Alaram onun ağrısını!.. 
Y o l d a ş  T ə k  (acıqlı). Baba! 
Baba(tez özünə gələrək). Bəli, Yoldaş Tək! 
Y o l d a ş  T ə k. Özünü unutma! 
B a b a. Baş üstə, Yoldaş Tək! 
Y o l d a ş  T ə k. Get otur yerində! 
B a b a. Baş üstə, Yoldaş Tək! (Qaça-qaça öz yerinə gedir). 
 
 
YEDDİNCİ ŞƏKİL 
 
      Ədilənin evi. Ədilə divanda əyləşib siqaret çəkir. Yanında çamadan var. Hiss olunur ki, o, getməyə hazırlaşıb, 
indi yəqin ki, Xəlili gözləyir. Qarı yenə də səhnənin sağ küncündə öz köhnə kürsüsündə əyləşib corab toxuyur. 
Bayır qapısı açılıb-örtülür. Arakəsmədən Xəlilin səsi gəlir. 
 
Xəlilin səsi. Ay-na-na-nay-na-nay-na-na-nay-nay-nana-nay-nay-nay-na-na-nay... (Içəri girir.) 
Boy, mamoçka, sən gəlmisən? Nə tez gəlmisən belə, canım-ciyərim? Qoy bir səni maç eləyim... 
(Ədiləyə tərəf gedir.) 
Ə d i l ə (ayağa qalxır). Lazım deyil. 
X ə l i l. Əşşi, qoy bir maç eləyim də. (Ədiləni öpmək istəyir.) 
Ə d i l ə (kənara çəkilərək). Yox, Xəlil... 
X ə l i l. Yaxşı, mamoçka, bizimki qalsın gecəyə... Bay, yenə papiros çəkirsən? Ay mamoçka, 
zərərdi axı... (Mizin üstündəki külqabıya baxır.) Özü də gör neçəsini çəkmisən... Sən mənim 
ölmüşüm, canına qəsd eləmə, tulla getsin... 
Ə d i l ə. Qulaq as, Xəlil... 
X ə l i l. Sən Xəlilin canı, az çək papirosu, mamoçka... Yəqin tez gəlmisən, darıxmısan, hə? 
Mən tez-tez gəlirdim ki, bir şey hazırlayım səninçün, işdən qayıdanda əlqaf eləyəsən. (Çamadanı 
görür.) Bu nə çamadandır belə, mamoçka, indidən hazırlaşırsan kurorta? Ay sənin canını yeyim.  
Sən mənim canım, qoy bir dəfə maç eləyim səni. (Ədiləyə yaxınlaşıb öpmək istəyir.) 
Ə d i l ə (kənara çəkilərək). Qulaq as, Xəlil, mən gedirəm. 
 
Kiçik pauza. 
 
Xəlil(gizli bir təşvişlə). Hara gedirsən, mamoçka? 
Ə d i l ə. Həmişəlik gedirəm, Xəlil. 
 
Pauza. 
 
 120
Xəlil(söz ağzından güclə çıxır). Niyə? 
Ə d i l ə. Mən daha xəyanət etmək istəmirəm, Xəlil. 
 
Pauza. 
 
X ə l i l. Əgər, əgər sən mənə... xəyanət etmisənsə, mən.. mən bunun üstündən keçərəm... 
Ə d i l ə. Burax bu boş sözləri, sən Allah, yekə kişisən. 
 
Kiçik pauza. 
 
Mən özümə xəyanət etmək istəmirəm, başa düşürsənmi, özümə. Daha bu cür yaşamaq 
mümkün deyil, Xəlil, mən səni istəməsəydim, qətiyyən sevmədiyim bir halda, nə üçün biz səhərdən-
axşama kimi bir yerdə olmalıyıq, bir-birimizi aldatmalıyıq, yalandan bir-birimizin üzünə 
gülməliyik? 
X ə l i l (güclə). Biz yox, mamoçka, sən... sən... 
Ə d i l ə. Mən daha bunu istəmirəm, Xəlil, mən daha istəmirəm. Biz ayrılmalıyıq. Heç olmasa, 
bir balaca mənəvi hüququmuz olsun deyə, ayrılmalıyıq. Sən də bunu ürəyinə salma, Xəlil. 
X ə l i l. Necə salmayım?.. Necə salmayım... (Isterik) Bəs sən... Bəs sən niyə mənə ərə 
gəlirdin, indi də məni bədbəxt edirsən? Niyə? 
Ə d i l ə. Sən mənim kimisini həmişə ala bilərsən, Xəlil. Ər həsrətində olan otuz yaşlı Ədilələr 
çoxdur. 
X ə l i l. Ala bilmərəm, çünki üç ildən sonra məni atıb gedəcək. 
Ə d i l ə. Məsələ səndə deyil, Xəlil. Məsələ ancaq səndə deyil. 
X ə l i l. Mən sənə nə pislik etmişəm, mamoçka?.. Həmişə qayğına qalmışam, həmişə sənin 
barəndə fikirləşmişəm, həmişə sənin dediyin kimi oturub-durmuşam... Bir dəfə aramızda söz 
olmayıb, mamoçka, indi niyə belə edirsən?.. Axı... axı, mən yazıq neyləyim? (Gəlib onun əlindən 
tutur.) Necə şərait deyirsən, sənin üçün yaradaram, Ədiləcan, necə şərait deyirsən. Hər şey alaram 
səninçün, nə deyirsən eləyərəm. Bax... bax... (Əlini pencəyinin döş cibinə salıb bir kitabça çıxarır.) 
Bax, Ədiləcan, sənin heç bundan xəbərin yoxdur, sənə deməmişəm bunu indiyə qədər, gizlətmişəm 
hamıdan... Bax, əmanət kassasında düz üç yüz min pulum var, Ədiləcan, düz üç yüz min manat... 
bütün ömrüm boyu xırda-xırda yığmışam, hamısını sənə xərcləyərəm, hamısını. Al, istəyirsən al, 
indidən verim sənə, al qoy öz çamadanına. 
 
Xəlil kitabçanı Ədiləyə vermək istəyir. Ədilə onun qolunu itələyir, kitabça yerə düşür. 
 
Ə d i l ə. Burax əlimi, Xəlil, burax. Daha danışma. Sən danışdıqca alçalırsan. (Əlini Xəlilin 
əlindən çəkmək istəyir.) 
X ə l i l. Yox. Qoymaram səni gedəsən. Qoymaram. Bəs mən? Bəs mən başıbatmış neyləyim? 
Bəlkə... bəlkə başqa bir adam var? 
Ə d i l ə. Bəsdir dedim. (Əlini dartıb Xəlilin əlindən çıxarır.) 
X ə l i l. Mən hər şeyə razıyam, Ədiləcan, vallah, hər şeyə razıyam... Istəyirsən... istəyirsən 
həftədə iki gün evə gəlmə... (Ədilənin əlindən tutmaq istəyir yenə.) 
Ə d i l ə (ikrahdan boğularaq). Burax məni. Burax... 
 
Xəlil Ədiləni buraxmaq istəmir. Ədilə onu itələyir. Xəlil daldala  
gedərək divanda oturur. Ədilə çamadanını götürüb iri addımlarla səhnədən  
çıxır. Xəlil başını divanın arxasına dayayaraq gözlərini yumur. 
 
 121
Q a r ı. Bay sənin.. Ip qurtardı, corabı toxuyub qurtara bilmədim... Belə də iş olar?.. Əh, elə 
yaxşı oldu. Elə bil on iki ay toxuyuram.. Nə olsun axı? Elə toxu, toxu... Yaxşısı budur durum gedim 
oğlanlarıma baş çəkim. Durum gedim dördünə də bir-bir baş çəkim. Adımı ana qoymuşam, amma 
ildə, ayda bir dəfə də onlardan xəbər tutmuram. Onlardan hər şey umuram, amma onlarla 
maraqlanmıram... On iki nəvəm var, heç üzlərini də görməmişəm... Durub gedib hamısına baş 
çəkəcəyəm... Elə bu saat durub gedəcəyəm... Səhərdən-axşama kimi corab toxumaqdan bir şey 
çıxmaz... (Ayağa durub gedir, hiss olunur ki, çoxdandır gəzmir, lap yadırğayıb addımlamağı.) 
 
 Xəlil gözlərini açıb ətrafa baxır, nə isə axtarır. Pencəyinin, şalvarının ciblərini yoxlayır, get-gedə artan 
təşvişlə divanın üstünü, mizin üstünü, oranı-buranı axtarmağa başlayır. Nəhayət, yerə düşmüş əmanət kitabçasını 
görüb qaldırır və köynəyinin döş cibinə qoyur. Işıq sönür. Bir neçə anlıq sükutdan sonra qaranlıqda Züleyxanın 
səsi eşidilir. 
 
Züleyxanın səsi. Yoldaş Tək! Yoldaş Tək! 
 
Işıq, qoltuğunda çanta tutub addımlayan Yoldaş Təkin üstünə düşür. 
 
Y o l d a ş  T ə k  (çevrilib geri baxaraq). Mənimləsiniz? 
Züleyxanın səsi. Bəli. Sizinləyəm, Yoldaş Tək. Bir neçə dəqiqəlik ayaq saxlayın, xahiş 
edirəm. 
 
Y o l d a ş  T ə k  dayanır. Züleyxa ilə  Gülzar qaça-qaça arxadan ona çatırlar. 
 
Z ü l e y x a (tövşüyə-tövşüyə). Salam, Yoldaş Tək. 
G ü l z a r (tövşüyə-tövşüyə). Salaməleyküm, Yoldaş Tək.  
Y o l d a ş  T ə k. Əleyküməsalam. 
Z ü l e y x a. Sizdən bir xahişim var, Yoldaş Tək. 
Y o l d a ş  T ə k. Mən heç vaxt başqa vətəndaşların xahişinə biganə olmamışam. Buyurun. 
Z ü l e y x a. Məni Ədilənin yerinə işə götürün. 
G ü l z a r. Deyirlər sizin poçt şöbəsində sehrli hadisələr baş verir. Möcüzələr olur lap. 
Z ü l e y x a. Bəlkə mənim də bəxtim açıldı. 
Y o l d a ş  T ə k. Bizim zəmanədə də adam möcüzəyə inanar? (Başını tərpədir.) Ay-ay-ay... 
Sizin siyasi şüurunuz yaxşı inkişaf etməyib... Yoldaş Ədilə hardadır indi? 
G ü l z a r. Anası ilə bir yerdə qalır. 
Y o l d a ş  T ə k. Harada işləyir? 
Z ü l e y x a. Hardasa işləyir, heç bilirik ki?.. Nə oldu, Yoldaş Tək. Məni Ədilənin yerinə işə 
götürərsinizmi? 
Yoldaş Tək(kiçik bir tərəddüddən sonra). Siz də... Siz də yoldaş Məlikməmmədovu 
tanıyırsınız? 
Z ü l e y x a. Kimi? Yoldaş Məlikməmmədovu deyirsiniz? Əlbəttə, tanıyırıq. Bəs necə? Biz 
onunla çox yaxınıq. 
Y o l d a ş  T ə k. Doğrudan? 
G ü l z a r. Bəli. Bəli. 
Y o l d a ş  T ə k  (Züleyxaya). Onda sabahdan çıxın işə. Mənim üçün bundan yaxşı zəmanət 
ola bilməz. Sabahdan yox, lap elə indidən. Gedək, yoldaşlar... 
Z ü l e y x a. Gedək. Gulya, bəlkə mənim bəxtim açıldı, sonra sən girərsən orda işə. 
Y o l d a ş  T ə k. Irəli, yoldaşlar, gələcəyə doğru! 
 
Y o l d a ş  T ə k , Züleyxa və Gülzar gələcəyə doğru qaça-qaça səhnədən çıxırlar. 
 
 122
 
EPİLOQ 
 
 Poçt şöbəsi. Yenə hərə öz işi ilə məşğuldur. Və hər şey əvvəlki kimidir. Təkcə Ədilənin yerində Züleyxa 
oturub, hərdənbir ona müraciət edənlərə cavab verir: məktublara baxır, hiss olunur ki, bütün hərəkətləri yavaş-
yavaş mexaniki hal almağa başlayır, o, nə barədəsə fikirləşir, get-gedə tamamilə fikrə qapılır. Qara frak geymiş 
Skripkaçı əlində skripka içəri daxil olub birbaş Züleyxaya yaxınlaşır. Onu yenə də heç kim görmür. O, skripkanı 
qaldırıb Züleyxanın başı üzərində çalmağa başayır. Ağ köynəkli, ağ kostyumlu, qara qalstuklu Kişi yenə də elə 
bil ki, boşluqdan gəlirmiş kimi, poçt şöbəsinin bayır qapısından içəri girib Züleyxaya yaxınlaşaraq üzbəüz 
dayanır. 
 
K i ş i. Salam. 
Züleyxa(bir uşaq məftunluğu ilə). Salam. 
Y o l d a ş  T ə k  (saatına baxıb yerindən qalxır). Baba! 
Baba(yerindən sıçrayıb). Bəli, yoldaş Tək! 
Y o l d a ş  T ə k. Tənəffüz vaxtıdır. 
B a b a. Bu dəqiqə, Yoldaş Tək! (Baba gəlib qapının ağzında dayanaraq içəri heç kəsi 
buraxmır.) Fasilədir, yoldaşlar, olmaz... Fasilədir... 
K i ş i. Mənə məktub var? 
Z ü l e y x a. Sizə? Bu saat baxım... (Böyük bir cəhdlə məktubları bir-bir araşdırır, sonra 
məyus-məyus). Yox, Sizə məktub yoxdur... 
 
Pauza.  
 
Skripkaçı isə çalır. Qoca Professor qapıda görünür. 
 
B a b a. Olmaz, fasilədir. 
Q o c a  P r o f e s s o r. Olmaz? Necə yəni olmaz?.. Pardon! Pardon! Mən professor 
Əliquluzadəyəm. Bir azdan mənim rolum başlayır. Necə yəni olmaz? Pardon! Pardon! 
Y o l d a ş  T ə k  (Qoca Professoru görüb qapıya tərəf gəlir). Baba! 
B a b a. Bəli, Yoldaş Tək! 
Y o l d a ş  T ə k. Burax içəri hörmətli yoldaş Əliquluzadəni. 
B a b a. Baş üstə, Yoldaş Tək! 
Y o l d a ş  T ə k. Bir azdan onun roludur. Yenə də hörmətli Əliquluzadəni Qəmbərquluzadə 
ilə dəyişik salacaqlar, onun məktubunu verəcəklər. Hörmətli yoldaş Əliquluzadə yenə də mənə 
şikayət edəcək. Burax içəri. 
Baba(Qoca Professora). Buyurun içəri, hörmətli yoldaş Əliquluzadə. 
 
Qoca Professor içəri girib kürsülərdən birində əyləşir və öz rolunu gözləyir. 
 
K i ş i. Yaxşı baxın, xahiş edirəm. 
Züleyxa yenə canfəşanlıqla məktubları bir-bir araşdırır.  
Yoldaş Tək səhnənin ortasına gəlir. 
 
Yoldaş Tək (tamaşaçılara). Vicdanıma and olsun, hərgah mən bütün bu hadisələrdən bir şey 
anladımsa, ataba-atama lənət. Pəstahadır başdan-ayağa... Siz də durun gedin, dincəlin, özünüzü çox 
yormayın, Yoldaş Təki də yaddan çıxarmayın. Ümid edirəm ki, yaddan çıxarmazsınız... Rabitə 
məsələləri ilə əlaqədar işiniz olsa – qəzet abunəsindən tutmuş, Novosibirsk ilə telefon söhbətinə 
qədər – xahiş edirəm mənim rəhbərlik etdiyim poçt şöbəsinə gəlin. Bizim şöbə ən qabaqcıl 
şöbələrdəndir. Sizə ən yaxşı xidməti biz göstərəcəyik... (Əli ilə Züleyxagilə tərəf işarə edir.) Həm də 
ki, görürsünüz də... (Daha tamaşaçılara deməyə söz tapmır.) Belə-belə işlər... Baba!  
 123
B a b a. Bəli, Yoldaş Tək! 
Y o l d a ş  T ə k. Sən orda... şeyi zad elə... 
B a b a. Baş üstə, Yoldaş Tək! 
Y o l d a ş  T ə k (yenə də üzünü tamaşaçılara tutur). Xudahafiz. Gecəniz xeyrə qalsın. 
 
Səhnə qaranlıqlaşır. Işıq yalnız  Züleyxanın və  Kişinin  
üstünə düşür. 
 
Qara frak geymiş  Skripkaçı isə çalır. 
 
Avqust 1970. 
Kislovodsk. 
 
 
 
 
 124
AH, PARIS,  
PARIS!.. 
 
(Iyirmi bir şəkildən ibarət komediya) 
 
 
 
 
 125
İŞTİRAK EDƏNLƏR 
 
Əhməd bəy  – 28 yaşında, Fransadan gəlib. 
Mehdiqulu bəy  – 60 yaşında, Əhməd bəyin dayısı,  
    Fransadan gəlib. 
 
Bəbirzadələr ailəsi: 
Əsədulla  – 55 yaşında, ət kombinatının müdiri. 
Firəngiz xanım  – 50 yaşında, Əsədullanın arvadı. 
Züleyxa – 21 yaşında, tələbə, Əsədullanın  
   qızı. 
Eynşteyn – 30 yaşında, Əsədullanın köməkçisi. 
 
Polyaniçkolar ailəsi: 
Ivan Ivanoviç Polyaniçko– 50 yaşında, artist. 
Vera Nikolayevna – naməlum yaşda, artist Ivan   
    Ivanoviçin arvadı. 
 
Isgəndərzadələr ailəsi: 
Isgəndərzadə –  55 yaşında, Azərbaycan Kommunist  
    Partiyası Mərkəzi Komitəsinin  
    məsul işçisi. 
Gülər xanım – 50 yaşında, Isgəndərzadənin arvadı. 
Gülbəniz – 22 yaşında, Isgəndərzadələrin qızı. 
Nurbəniz – 20 yaşında, Isgəndərzadələrin qızı. 
Süpürgəçi kişi. 
Müxbirlər: 
Birinci müxbir. 
Ikinci müxbir. 
Üçüncü müxbir.  
Fotoqraf qız. 
Fotoqraf oğlan. 
Operator. 
Qadın. 
Birinci qız. 
Ikinci qız.  
Oğlan. 
Kişi. 
Xor. 
Pıçı-pıçı. 
 
 
 
Məkan – Bakı şəhəri. 
Zaman – 1991-ci il, avqustun sonu. 
 
 
 
 
 126
BİRİNCİ ŞƏKİL 
 
Xor. 
Səhnə tamam qaranlıqdır. Işıq yalnız sol küncdəki  
plakatın üstünə düşüb. 
 
 
Xor.  – Istefa! 
– Is-te-fa! 
– Is-te-fa! 
– Yaşasın azad Azərbaycan! 
– Biz SSRI-nin tərkibindən çıxmaq    istəyirik! 
– Bir dəfə yüksələn bayraq bir daha   enməz! 
– Öz içimizdən olan satqınlara, imperiya nökərlərinə ar olsun! 
– Ar olsun! 
– Ar olsun! 
– Ar olsun! 
– Qarabağ Azərbaycanın döyünən ürəyidir! 
– Imperiya! Azərbaycandan əl çək! 
– Qəsbkar! Sən məğlub olacaqsan! 
– Sov.IKP, cavab ver! 
– Is-te-fa! 
– Is-te-fa! 
– Is-te-fa! 
 
Işıq sönür. 
 
 
İKİNCİ ŞƏKİL 
 
Pıçı-pıçı. Süpürgəçi kişi. 
 
Səhnə yarımqaranlıqdır və güman ki, əsrin lap əvvəllərində tikilmiş bu Avropa üslublu binanın, onun həyətinin 
yalnız konturları görünür. 
Həyətin o tərəf-bu tərəfinə səpələnmiş pıçı-pıçı sahiblərinin də işıq düşəndən-düşənə ancaq siluetlərini görmək 
mümkündür. 
Və bir də ki, səhnənin dərinində həyəti süpürən Süpürgəçi kişi tez-tez pıçı-pıçı sahiblərinə tərəf boylanır. 
Qadın(pıçıltı ilə). Ölmüş nə gözəldi!.. 
Birinci qız(pıçıltı ilə). Ah, Fransadan gəlib!.. 
Ikinci qız(pıçıltı ilə). Adı Əhməd bəydi!.. 
K i ş i (pıçıltı ilə). Milyonçudu!.. 
O ğ l a n (pıçıltı ilə). Milyonçu?.. 
K i ş i (pıçıltı ilə). Bəli!.. Milyonçu!.. 
Q a d ı n (pıçıltı ilə). Burada evlənmək istəyir!.. 
Birinci qız(pıçıltı ilə). Ah!.. 
Ikinci qız (pıçıltı ilə). Fransa!.. Fransa! 
Q a d ı n (pıçıltı ilə). Əhməd bəy!.. 
Kişi (pıçıltı ilə). Milyonçu!.. 
O ğ l a n (pıçıltı ilə). Fransa!.. 
 
İ ş ı q  s ö n ü r. 
 
 
ÜÇÜNCÜ ŞƏKİL 
 127
 
Bəbirzadələrin evi. Firəngiz xanım, Əsədulla, Eynşteyn. Firəngiz xanım qonaq otağında divanda oturub 
televizora baxır. Əsədulla hövlnak içəri daxil olur. 
 
Firəngiz xanım. Əsədulla, bax e, Bolqarıstanı göstərirlər. Nə gözəl yerdi e! Dükanlarının 
qabağında oçered-zad yoxdur! On-on beş adam dayanıb, vəssalam! 
Əsədulla(həyəcanlı). Əh!.. Fransanın yanında Bolqarıstan nədi?! Fransa! Başa düşürsən, 
Fransa! Nə Bolqarıstan? Bolqarıstan dünənəcən bizim əlimizin altındaydı də! Bizim də ki, 
toxumumuz hara düşdü, ora batır! Fransa! Nə oldu o əbləhin adı? 
F i r ə n g i z  x a n ı m. Nə olub sənə, Əsədulla? Kimin adını deyirsən? 
Ə s ə d u l l a. Bizim o gədənin də! Pamoşnikin! 
F i r ə n g i z  x a n ı m. Eynşteyn! 
Ə s ə d u l l a. Vay sənün atova lənət olsun! Alə, adama da belə ad qoyarlar? Beş ildi əlimin 
altındadı, hər gün də adını yadımdan çıxarıram! Noldu, gəlib çıxmadı o? 
F i r ə n g i z  x a n ı m. Eynşteyn? Yox, gəlməyib. Nədi ki? 
Ə s ə d u l l a. Iş dalıyca göndərmişəm! Xəbər gətirsin görək nolacaq bu işlərin axırı?! 
Görmürsən dünya necə dağılır?! Eynşteyn... Allaha and olsun, mən heç pişiyimə də belə ad 
qoymaram! Adamın belə adda pamoşniki olanda, özü də pis günə qalar də!.. 
F i r ə n g i z  x a n ı m. Axı, nə olub yenə? 
Ə s ə d u l l a. Nə olacaq? Dünən nəyidi, bu gün onnan da pisdi, sabah bunnan da pis olacaq!.. 
It əzabıynan qazan, pul yığ!.. Indi də qal belə! Pulun qiyməti düşür gün-günnən! Almağa bir şey 
yox!.. Sabaha etibar yox!.. Bilmirsən kapitalizmdi, bilmirsən sosializmdi!.. 
F i r ə n g i z  x a n ı m. Əşşi, sənin nə işinə qalıb e! Istəyir kapitalizm olsun, istəyir sosializm! 
Ə s ə d u l l a. Ay-hay!.. Arvad ki, arvad! Elə bilir ki, hər şey elə göydən düşür! Ara qarışıb, 
məzhəb itib, Firəngiz!.. Çox e, çox qarışıb aləm, qadovu alım sənün!.. Heç xoşuma gəlmir bu işlərin 
axırı, Firəngiz!.. Bilmirsən yuxarının sözünə baxasan, yoxsa aşağının?! Bilmirsən kimə hörmət 
eləyəsən ki, mayon batmasın! Alə, belə də zəmanə olar?! Rüşvəti də bilmirsən ki, kimə verəsən?! 
 
Pauza. 
 
F i r ə n g i z  x a n ı m. Əsədulla, sabah nə bişirəcəyəm? 
Ə s ə d u l l a (əlini yelləyir). Ay-hay!.. 
F i r ə n g i z  x a n ı m. Əsədulla, sabahkı xörəyin adını qoy! 
Ə s ə d u l l a. Zəhrimar! Xörəyin adı zəhrimar! Qoy qabağıma, yeyim, canım qurtarsın 
birdəfəlik! Belə də həyat olar? Altunda bu qədər pul olsun, sabahkı günüvə də etibar olmasın? Alə, 
hansı məmləkətdə belə əbləh iş görünüb? Vallah, mən deyirdim, bu sovet hökumətinə heç nə 
batmaz! Ordusu varıydı! Keqebesi varıydı! O boyda partiyası varıydı!.. Alə, hamısı əldə 
qayırmaymış e!.. Yalannan camaata «xox!» eliyirmişlər!.. Bude, dağılır! Batır! Bəs bizim pulumuz 
nolacaq?! Bu boyda imarət düzəltmişəm, day Bakıda adam qalmayıb rüşvət vermiyim, bəs bunnar 
kimə qalacaq, nolacaq?! Yox, Fransa! Ümid, ancaq Fransayadı! 
F i r ə n g i z  x a n ı m. Əsədulla, xörəyin adını qoy! Fransa nədi, zad nədi? 
Ə s ə d u l l a. Xörəyin adını qoydum də, zəhrimar! Fransa da odu ki, köçüb gərək gedək 
oturaq orda! Bu ölkə day batır e, Aşqabad batan kimi batır! Bura day etibar yoxdu! Alə, mənə 
deyirlər ki, bisavadsan, amma mən başa düşürəm bunu, camaat mal kimi oturub baxır! 
Firəngiz xanım(heyrətlə). Necə yəni köçək gedək Fransaya? Kimdi səni Fransaya buraxan? 
Yenə Türkiyə ola, deyim, hə. Necə köçəcəksən Fransaya? Ət kombinatını da aparacaqsan Fransaya? 
Ə s ə d u l l a. Day ət var ki, ət kombinatında, onu da Fransaya aparım? Iyirmi ildi o kombinat 
mənə elədiyi xidməti eləyib! Indi gərək ağılnan hərəkət eləyək! Əhməd bəyi görmüsən? 
F i r ə n g i z  x a n ı m. O şofer Kərimgilin qonağını? 
 128
Ə s ə d u l l a. O şofer Kərimgilin qonağı bilirsən kimdi? Milyonçudu! Şofer Kərimgilnən 
qohum çıxıblar. Gəlib bunnarda qalır ki, mən gərək bu çətin vaxtda xalqımnan bir yerdə olam! 
Bərəkallah! Həm də Fransadan ona görə gəlib ki, evlənsin burda! Ata-baba yurdundan özünə bir qız 
tapıb alsın, aparsın Fransaya! Başa düşdün? 
 
Pauza. 
 
F i r ə n g i z  x a n ı m. Sən Allah, sən sabahkı xörəyin adını qoy, mən də bilim işimi! 
 
Pauza. 
 
Ə s ə d u l l a. Bolşeviklər gələndə bizim dövlətlilərin başına nə oyun açdı?! O boyda Hacı 
Zeynalabdin Tağıyevin qızı küçədə az qalırdı dilənsin! Indi gündə televizornan göstərirlər, göz yaşı 
axıdırlar, sinələrinə döyürlər! Onda kömək eləyəydilər e, indi vətən məhəbbətindən danışmaqnan 
döyül! Açıq kömək eləyə bilmirdilər, gizlin eləyəydilər! O qədər gizlin işlərdən çıxırdılar ki!.. Indi 
bizi də elə qara günlər gözləyir, başa düş! O rəhmətliklər qanunla milyonçuydular, amma heç qanun 
da onnarın imdadına çatmadı! Nəyidi? Öz halal torpağıydı, nefti fontan vurmuşdu! Amma mənim ət 
kombinatım fontan vurub e, iyirmi ildə! Özü də mənim şəxsi kombinatım yox, hökumətin 
kombinatı! Eh, kül o hökumətin başına!.. O keçmiş rəhmətliklər, o tağıyevlər, nağıyevlər, bizim 
kimi padpolnu döyüldülər! Ah! Ah! Gül kimi vaxtlarımız qurtardı day! Pul qiymətdən düşür! 
Xərcləməyə yer yox! Almağa şey yox! Fransa! Ancaq Fransa! Əhməd bəy öz azərbaycanlımızdı, 
millətin oğludu, özü də milyonçu! O milyonçu, mən milyonçu, gör orda neyniyərik də! Fransada 
OBAXEES yox, qorkom yox, raykom yox! Partkontrol da yox! Alə, qaz vur, qazan doldur də! Hə? 
Onnan yaxçı kürəkən tapacam? Kimin indi hörməti qalıb ki, gedib onun oğluynan qohum olum? 
Ode, bizim həyətdəki o boyda Isgəndərzadəni indi vecinə alan yoxdu, görmürsən? Ya ode, o ikinci 
mərtəbədəki artist Ivan! Bir vaxt Lenini oynayırdı teatrda, bütün qəzetlər, televizor, radio onnan 
deyirdi! O qədər orden-medal taxırdı döşünə, elə bil Brejnevdi! Noldu? Indi itdən düşüb! 
Firəngiz x a n ı m. Deyirsən yəni Züleyxanı verək ona? 
Ə s ə d u l l a. Allaha çox şükür, axır ki, başa düşdün! Bircə o gədənin adını yadunda saxlaya 
bilirsən, amma belə şeyləri başa düşmürsən! 
 
Eynşteyn tələsik otağa girir. 
 
Ə s ə d u l l a (hövsələsiz). Gəl çıx də! Hardasan? Səni iş dalınca göndərən, gərək özü də sənin 
dalınca gedə! 
E y n ş t e y n (bu sözlərdən pərt olub, başını həddən artıq aşağı salır). Yox... 
Ə s ə d u l l a. Yaxşı, noldu, nə cavab gətirmisən? 
 
Eynşteyn cavab vermir və başını da eləcə aşağı salır. 
 
Ə s ə d u l l a. Sənnən döyüləm? (Firəngiz xanıma) Buna noldu belə? 
F i r ə n g i z  x a n ı m. Ürəyinə dəydin də... 
Ə s ə d u l l a. Bunun ürəyinə? Alə, səninnəyəm, adun da yadımdan çıxdı, şey, səninnəyəm, 
noldu?  
 
Eynşteyn eləcə yerə baxır. 
 
Sən öləsən, bunun dalına bir dənə təpik vuracağam! 
 129
F i r ə n g i z  x a n ı m. Bəsdi, Əsədulla! Iyirmi il bundan qabaq deyil səninçün! (Başını yerə 
dikmiş Eynşteynə baxır.) Bu yazığın dalı səninçün o partkomuvuzun qapısı deyil ki, istədiyin vaxt 
təpiynən vurub içəri girəsən! 
Ə s ə d u l l a. Bəs görmürsən burnunu sallıyıb aşağı, söz soruşuram, cavab vermir?! Bilirsən 
hara göndərmişdim bunu? Irannan deyirlər bir mühəndis gəlib, Bayılda oturur... Elə xəbərini də 
bizim o partkom verdi mənə. Kam... Kampyüteri var, proqnoz verir. Nə sual istəyirsən, verirsən 
onun kampyüterinə, onun da o kam... kampyüteri cavab verir. Özü də bizim bu rus kağızından e-e-e, 
rus pulunnan götürmür, valyuta götürür, dollar! Verdim buna, göndərdim ki, gedib sual versin, 
görək kim olacaq rəhbərimiz bizim? Işimizi bilək də! Bu da gəlib mal kimi başını salıb aşağı! 
 
Eynşteyn başını daha da aşağı salır. 
 
F i r ə n g i z  x a n ı m. Ürəyinə dəydin də... 
Ə s ə d u l l a (Firəngiz xanımı yamsılayır). «Ürəyinə dəydin də...» Ay-hay! Pir mənimdi, 
kəramətinə bələdəm. Bunun o incə ürəyi ki var a, ürək deyil, partmonedir, partmone! (Cibindən pul 
çıxarıb Eynşteynə yaxınlaşır və o yaxınlaşdıqca da Eynşteyn yerində fırlanır.) Qorxma, alə, 
vurmuram! Demirəm sənə qorxma? Bay!... 
E y n ş t e y n (utana-utana). O birisindən!.. 
Ə s ə d u l l a (təəccüblə). Nə o birisindən? 
 
Eynşteyn utana-utana him-cim eləyir. 
 
Ə s ə d u l l a. Nə o birisindən, alə? 
E y n ş t e y n (eyni utancaqlıqla). Valyuta... 
Ə s ə d u l l a. Nə? Bircə elə sən qalmışdın ki, Bəbirzadə sənə dollar versin! Ay sən öləsən! 
(Növbəti həmlədə əlindəki pulu Eynşteynin şalvarının cibinə basır.) Hə, de görək nə oldu? 
Eynşteyn (yavaş-yavaş belini qaldırır). Siz mənim... Siz mənim qəlbimə... 
Ə s ə d u l l a (səbrsiz). Yaxşı, bildim, qəlbüvə. Sənün qəlbüvə mən e-e e... Indi de görüm 
noldu? 
E y n ş t e y n (belini tamam düzəldir və birdən-birə böyük ruh yüksəkliyi ilə). Getdim! Xeyli 
adam var idi priyomunda! 
Ə s ə d u l l a. Camaat neynəsin?! Heç kim bilmir ki, başına haranın daşını salsın də! 
Eynşteyn(ehtiyatla o tərəf-bu tərəfə baxıb yavaşdan). Ministirlər də varıydı orda. Biri gün 
eynəyi taxmışdı, o biri dəsmalı sifətinə basmışdı ki, guya, dişi ağrıyır. Bir nəfər də Dövlət müşaviri 
varıydı, özünə yalandan uzun bığ qoymuşdu. Ancaq mən hamısını tanıdım. 
Ə s ə d u l l a. Adlarını yazaydun də, birdən lazım oldu. 
Eynşteyn. Əlbəttə! 
Ə s ə d u l l a. Malades! Hə? 
Eynşteyn. Məni qəbul elədi. Oturdum kampyüterin qabağında, dillərini basa-basa yazıb 
soruşdum ki... 
Ə s ə d u l l a (onun sözünü kəsir). Mənim adımı çəkmədün ki? Öz adundan soruşdun də? 
E y n ş t e y n. Əlbəttə! 
Ə s ə d u l l a. Malades! Hə? 
E y n ş t e y n. Soruşdum ki, kto budet?.. 
Ə s ə d u l l a (onun sözünü kəsir). Necə yəni «kto budet?» 
E y n ş t e y n. Kompyüter cavabı rusca verir, ona görə də gərək rusca soruşasan. 
Ə s ə d u l l a. Alə, bəs bu mühəndis Irannan gəlmiyib? 
E y n ş t e y n. Hə, Irandan gəlib. Amma kompyüteri rusca danışır. 
Ə s ə d u l l a. Ay maşallah! Fətəbərəkallah!.. Yaxşı, nə cavab verdi kam... kampyüter? 
 130
E y n ş t e y n. Kampyüter cavab verdi ki, ili, ili! 
Ə s ə d u l l a. Bu nə deməkdi, alə? 
 
Eynşteyn yenə də ehtiyatla o tərəf-bu tərəfə baxa-baxa  
Əsədullanın qulağına nəsə pıçıldayır. 
 
Ə s ə d u l l a. O-o-o!.. (Sonra Firəngiz xanımın qulağına nəsə pıçıldayır.) 
F i r ə n g i z  x a n ı m. A-a-a!.. 
Ə s ə d u l l a (barmağını dodaqlarına aparıb gözlərini Firəngiz xanıma bərəldir). S-s-s!.. 
(Mat-mat Eynşteynə baxır və bu dəfə də cibindən pul çıxarıb Eynşteynin cibinə basır. Kövrəlmiş 
halda) Vallah, bu yaxşı oğlandı! Başı da var! (Birdən özünə gəlib kənara) Amerikada külqabıdı!.. 
E y n ş t e y n (əli ilə cibindəki pulu yoxlayıb utana-utana əzilir). Bu nə xəcalətdi, Əsədulla 
məllim... 
Ə s ə d u l l a. Yaxşı! yaxşı! (Otaqda var-gəl edə-edə bərkdən) Aha! Deməli, belə!.. Ili on, ili 
on?.. Tak! Tak! Tak! Ili, ili! (Birdən ayaq saxlayır.) Indikinin adını çəkmədi? 
E y n ş t e y n. Xeyr. 
Ə s ə d u l l a (var-gəl edə-edə). Tak! Tak! Tak! Ili on! Ili on! (Yenə ayaq saxlayır.) Alə, adun 
nədi sənün, şey, bəs... (Eynşteynin qulağına nəsə pıçıldayır.) Adını soruşmadun kam... 
kampyüterdən? 
Eynşteyn. Soruşdum. 
Ə s ə d u l l a. Nə dedi? 
Eynşteyn. Yandı. 
Ə s ə d u l l a. Nə? 
Eynşteyn.Onun adını soruşan kimi, kampyüter yandı!.. 
F i r ə n g i z  x a n ı m. Vay... yazıq iranlı!.. 
Ə s ə d u l l a (otaqda var-gəl edir). Znaçit, ili, ili! Ili, ili! Tak! Tak! O biri – pojar! Bəlkə heç 
bunnar olmayacaq? Görmürsən o kam... kampyüter rusca danışır?.. Amma indikindən mənim də 
gözüm çoxdan su içmir, bunnan bir şey çıxmayacaq! Ili, ili! Druqoy pojar!.. Bəlkə Kişi təzədən 
qayıdacaq iş başına, hə?! Qayıdan kimi əlüstü satdıq onu, vallah, qayıtsa, vay halımıza! Dərimizə 
saman təpsə də azdı! Znaçit ili, ili! Bəlkə ruslar təzədən gəlib alaçaqlar buranı? Hə? Bəs onda?! 
Yox, vallah, billah, baş açmaq mümkün döyül! Mümkün döyül! (Qışqırır.) Fransa! Fransa! Fransa! 
 
Pauza. 
 
(Eynşteynə) Sən öləsən, o Əhməd bəylə dost olub, götürüb bizə gəlməsən, bax bu Bəbirzadəni qəbrə 
qoyasan, öldürəcəm səni! Boğacam! 
 
İ ş ı q  s ö n ü r. 
 
 
DÖRDÜNCÜ ŞƏKİL 
 
Polyaniçkoların evi. Ivan Ivanoviç,  
Vera Nikolayevna. 
 
Ivan Ivanoviç qaz plitəsində kartof qızardır. Ivan Ivanoviç tez-tez pəncərədən həyətə boylanır. 
 
Ivan Ivanoviç. Neyləyək biz? Qızımız yox ki, verək ona!.. Görmüsən onu? 
Vera Nikolayevna. Hə. Dünən həyətdə gördüm... 
Ivan Ivanoviç.Görürsən də necə yaraşıqlı oğlandı? Aristokrat! Elə bil Stanislavskinin 
cavanlığıdı! 
 131
V e r a   N i k o l a y e v n a (tavadakı kartofu çevirə-çevirə çiyinlərini çəkir). Eh!.. Mənə nə? 
I v a n  I v a n o v i ç. Görünür, elə bizim bəxtimizə yazılıb ki, Sovet Ittifaqında yaşayaq, qalıb 
çürüyək burda! 
Vera Nikolayevna. Oy! Day demə!.. Ode, o Marqarita!.. Mən Krupskayanı oynayanda, o 
qabağıma çay gətirən qulluqçunu oynayırdı. Nə oldu? Solomonu da götürdü, getdilər Izrailə!.. Mən 
o Ritanı yaxşı tanıyıram!.. Solomon axmağı atacaq Izraildə, boşanacaq ondan, çıxıb gedəcək 
Amerikaya!.. 
I v a n  I v a n o v i ç.  Bu dünyada Allahın yəhudisi də olmadıq!.. 
Vera Nikolayevna. Eh!.. Sovet Ittifaqında yəhudidən xoşbəxt adam yoxdu!.. Kefi istəyəndə, 
deyir ki, gedirəm!.. Çıxır gedir!.. Perestroykadı də!.. 
I v a n  I v a n o v i ç. Mən bir dənə «Moskovski»ni yüz dənə belə perestroykaya dəyişmərəm! 
V e r a   N i k o l a y e v n a (gülür). Oy, Vanya!.. (Istehza ilə) Bu nə sözlərdi? Sən ki, səhnədə 
Vladimir Iliç idin!.. Pionerlərlə görüş keçirirdin!.. Komsomolçuları əsl Volodya kimi olmağa 
çağırırdın!.. 
I v a n  I v a n o v i ç. Nə olsun? Sən də səhnədə Nadejda Konstantinovna idin!.. Həmişə 
rejissorlarla dava edirdin ki, sənə on səkkiz yaşlı qızların rollarını versinlər. Amma Nadejda 
Konstantinovnaya o saat razı oldun! Nə isə... Pis olardı bir dənə «Moskovski»? 
Vera Nikolayevna. Yox, pis olmazdı. Ancaq, ay yazıq, sən indi hardan tapacaqsan 
«Moskovski»ni? Pulun var sənin? (Tavada qızaran kartofu çevirə-çevirə) Hə, olsaydı, mən də yüz 
qram vurardım bu kartofla! 
Ivan Ivanoviç (əli ilə burnunun pərələrini qapayır). Mən day qızarmış kartof yeyə bilmirəm! 
Kartof görəndə ürəyim bulanır! (Qışqırır.) Istəmirəm day kartof qızartması! Istəmirəm day semiçka 
yağı!.. 
Vera Nikolayevna. Istəsən də, istəməsən də, oturub yeyəcəksən! Özü də «Moskovski»siz! 
Ivan Ivanoviç (qışqırır). Yo-o-ox!.. (Birdən pəncərədən həyətə boylanır.) Ode, gəldi! 
Vera Nikolayevna. Kim? 
I v a n  I v a n o v i ç. Əhməd bəy! Aristokrat! Stanislavskinin gəncliyi! (Diqqətlə baxır.) Onu 
kinoya çəkəsən, Dzerjinski roluna! Bilirsən neçə çıxar?! 
V e r a  N i k o l a y e v n a. Indi elə Dzerjinskimiz çatışmır! 
I v a n  I v a n o v i ç. Eh, kiminsə bəxti gətirəcək! Kimsə qızını verəcək ona! Sonra qızla 
bərabər özləri də köçüb gedəcəklər Fransaya! Milyonçudu! Xoşbəxtlər! Xoşbəxtlər! (Birdən yenə 
burnunun pərlərini qapayıb qışqırır.) Istəmirəm day kartof qızartması!.. Istəmirəm day semiçka 
yağı!.. 
Vera Nikolayevna.Bağırma! Əlimi yandırdım!.. 
I v a n  I v a n o v i ç. Yaxşı oldu yandı! Qoy yansın! 
Vera Nikolayevna. Heyvərənin biri, heyvərə! 
Ivan I v a n o v i ç. Özünsən! 
V e r a  Nikolayevna. Pyaniskə! 
I v a n  I v a n o v i ç. Idiotka! 
V e r a   N i k o l a y e v n a. Kretin! 
Ivan I v a n o v i ç. Özünsən! (Daha da bərkdən qışqırır.) Istəmirəm day kartof qızartması! 
Istəmirəm day semiçka yağı! Istəmirəm! Fransaya!.. Fransaya getmək istəyirəm!.. 
V e r a  N i k o l a y e v n a. Buna bax bir!.. Sən, sən e, sən Fransaya getsən, onda, bəs, Fransa 
hara getsin?! Toje mne, Vladimir Iliç! 
I v a n  I v a n o v i ç (birdən-birə ağlına nəsə bir fikir gəlir və çox mehriban). Veroçka!.. 
 
Vera Nikolayevna hirslə tavadakı kartofu çevirə-çevirə cavab vermir. 
 
 132
I v a n  I v a n o v i ç. Veroçka!.. (Vera Nikolayevnaya yaxınlaşır və tamam məftun nəzərlərlə 
onu aşağıdan yuxarıya süzür.) Veroçka!.. 
 
V e r a   N i k o l a y e v n a cavab vermir. 
 
Mənim əzizim!.. 
 
V e r a   N i k o l a y e v n a cavab vermir. 
Mənim gözəlim!.. Sənin ayaqların əvvəlkindən də gözəldi!.. Belinə bax e!.. Elə bil 
azərbaycanlıların armudu stəkanıdı!.. Hansı qızda belə incə bel var?!. Döşlərinə bax!.. 
V e r a   N i k o l a y e v n a (birdən-birə kövrəlib ağlamsınır). Yoxsa, elə bilirsən mənim 
xoşum gəlir hər gün qızarmış kartof yeməkdən? Hə? Mənim xoşum gəlir semiçka yağının iyindən? 
(Zırhazır ağlamağa başlayır.) 
I v a n  I v a n o v i ç. Veroçka! (Əli ilə öz başına qapaz vurur.) Mən axmağa bax də!.. Özüm 
də narodnı artistəm!.. Niyə indiyəcən ağlıma gəlməyib? Veroçka! Əzizim! Tapmışam! 
V e r a   N i k o l a y e v n a (ağlaya-ağlaya). Nə? Ət tapmısan? 
I v a n  I v a n o v i ç. Ət nədi, əzizim?! Səni tapmışam, səni! (Vera Nikolayevnanı 
qucaqlayır.) Səni! Səni!.. 
Vera Nikolayevna. Yavaş, Vanya!.. Vaxtı deyil!.. Oy! Əlim yandı!.. (Tavanı plitənin üstündən 
götürüb Ivan Ivanoviçin qolları arasında fırlanır.) Burax... 
I v a n  I v a n o v i ç. Səni! Səni! Səni verəcəyəm Əhməd bəyə! 
Vera Nikolayevna. Nə? (Tavanı əlindən salır və kartof qızartması döşəməyə dağılır.) Ay!.. 
I v a n  I v a n o v i ç. Lap yaxşı oldu! Gəl bura! Gəl bura, əzizim! (Vera Nikolayevnanı çəkib 
divanda özü ilə yanaşı oturdur.) Qulaq as! Bundan gözəl fürsət ola bilməz! Səninlə yalandan 
boşanaq! Sən də yalandan ona ərə get! 
Vera Nikolayevna. Sən... Sən nə... 
Ivan Ivanoviç (onun sözünü kəsir). Qulaq as! Qulaq as! Bu bir şansdı düşüb bizim əlimizə! 
Gərək ağıllı olaq! Tədbirli olaq! Emosiyaya qapılmayaq! (Əli ilə həyət tərəfi göstərir.) Bunlardan 
seçilək gərək!.. Bunların tayı olmayaq gərək!.. Belə şans bir də heç vaxt ələ düşməyəcək! Bu bizim 
həyatımızın ən vacib nöqtəsidi, Veroçka! Bu azərbaycanlı cavanları da, özün yaxşı bilirsən, 
aldatmaq asan işdi! Özü də sənin kimi bir gözəl! Veroçka! O qızarmış kartofla, o semiçka yağı... 
vay... (Ürəyi bulanır və əli ilə ağzını qapayıb udquna-udquna birtəhər özünə gəlir.) mənim... mənim 
gözümü elə kor eləyib ki, sənin kimi canı təzədən görməmişəm! Biz yalandan boşanırıq! Əhməd 
bəyi aşiq eləyirsən özünə!.. Sən bacaracaqsan bunu, Veroçka! Həmişə başqalarının əsərlərində 
oynamışıq, indi də öz əsərimizdə oynamalıyıq, Veroçka! Şah əsərimizdə!.. Mənim əzizim!.. Məni 
necə aşiq eləmişdin özünə, onu da elə dəli-divanə eləyəcəksən! 
Vera Nikolayevna. Sən o zaman Lenini oynayırdın... 
I v a n  I v a n o v i ç. Hə. Ancaq indi Lenin girən kol deyil! Gərək Nadejda Konstantinovna 
girişsin bu işə, Veroçka, Nadejda Konstantinovna!.. Yalandan ərə gedəcəksən ona! Sonra bir yerdə 
gedəcəksiz Fransaya! Sonra da mənə dəvət göndərəcəksən, keçmiş ərin kimi. Fransada belə şeylərə 
pis baxmırlar. Fransada hamı keçmiş əriylə, keçmiş arvadıyla dostluq eləyir! Mən gəlirəm Parijə! 
(Əli ilə sinəsinə vurur.) Parij e, Ivan, Parij! Möhkəm ol, Ivan! Belə şans bir də heç vaxt ələ düşməz! 
Vera Nikolayevna. Bəs onda səndən əvvəlki ərlərim necə olsun? Nikolay Petroviç, Viktor 
Aleksandroviç, Pyotr Matveyeviç.. Onları da Fransaya çağırmalıyam?  
Ivan Ivanoviç(hirsli). Yox! Əlbəttə, yox! Onları neynirsən? Muzey düzəldəcəksən? Parij... 
(Mülayimləşir.) Qulaq as, Veroçka! Mənim əzizim! Mənim toyuğum! Mən gəlirəm Parijə! Burda 
evimi satıram, nə lazımdı eləyirəm, gəlirəm. Özüm də deyirəm ki, qaçqınam! Azərbaycandan 
qaçmışam! Sən də boşanırsan Əhməd bəydən! Veroçka! Milyonçudu o! Milyonlarının da yarısı qalır 
bizə! Məhkəmə avtomatiçeski qərar qəbul edəcək ki, yarısı sənindi! 
 133
Vera Nikolayevna. Fantastika! Elə bil aydan, ulduzdan danışırsan... 
I v a n  I v a n o v i ç. Xeyr! Fantastika deyil! Fransada demokratiyadı, bizim kimi deyil! Orda 
insan hüquqlarını qoruyurlar! Orda insanın qiyməti var! Orda insanın ləyaqətinə toxunmurlar! Orda 
ərlə arvad eynidi, pulları da eynidi! Biz təzədən evlənərik!.. (Ayağa sıçrayır.) Kəbinimizi bu dəfə 
Notr-Dam kilsəsində kəsdirərik!.. 
V e r a   N i k o l a y e v n a (get-gedə xəyala dalaraq). Mən hələ indiyə qədər heç vaxt kilsədə 
kəbin kəsdirməmişəm... 
I v a n  I v a n o v i ç. Veroçka! Mənim əzizim! Mənim toyuğum!.. Sən bacaracaqsan bunu! 
Mən səni tanıyıram, Veroçka!.. Sənin istedadını qiymətləndirməyi indiyə qədər heç bir rejissor 
bacarmayıb!.. 
V e r a  N i k o l a y e v n a (ayağa qalxıb pəncərədən həyətə boylanaraq romantik tərzdə). 
Özü də gözəl oğlandı!.. 
 
Pauza. 
 
I v a n  I v a n o v i ç. Vera! Mən səninçün Solomon deyiləm, ha!.. 
Vera Nikolayevna. Yaxşı! Yaxşı! Solomon deyil... Sən burda oturub gündə kartoşka yeyirsən, 
Solomon isə ode, gözəl Izraildə apelsin soku içir!.. 
I v a n  I v a n o v i ç. Yox, Vera! Mənə söz ver! 
Vera Nikolayevna. Nə söz? 
I v a n  I v a n o v i ç. Söz ver ki, mən Parijə gələnə kimi, onunla sənin aranda heç nə 
olmayacaq! Söz ver, Vera! 
Vera Nikolayevna. Necə söz verim? Özün demirsən ki, ona ərə get? 
I v a n  I v a n o v i ç. Fiktivni! Sən ona fiktivni ərə gedəcəksən, Vera! Indi Moskvada 
yalandan ərə gedib ev almırlar? Sən də o cürə gedəcəksən, yalandan! Hər gün onu aldadacaqsan! O 
daha da qızışacaq! Tanıyıram mən bu azərbaycanlı cavanları, Fransada olanda nə olar?! Day da çox 
aşiq olacaq sənə! Nə desən edəcək! Söz ver, Vera! Söz ver! Yox... Gərək müqavilə bağlayaq 
səninlə! Cibimdə rəsmi sənəd olsun! Yoxsa, sənə nə var? Bir də gördün, getdin, heç məni də 
çağırmadın! 
Vera Nikolayevna. Yaxşı, yaxşı!.. (Gözü döşəməyə dağılmış kartofa sataşır.) Gördün neylədin 
kartoşkanı? 
I v a n  I v a n o v i ç. Mən neylədim? Özün saldın də əlindən! 
V e r a   N i k o l a y e v n a (yavaş-yavaş səsini qaldırır). Əlim şikəstdi bəyəm mənim? Sən 
atdın özünü üstümə! Elə bil ayısan! 
Ivan Ivanoviç (hirsli). Ayı özünsən! 
V e r a   N i k o l a y e v n a (qışqırır). Heyvərə! 
Ivan Ivanoviç (qışqırır). Özünsən! 
V e r a   N i k o l a y e v n a (qışqırır). Pyaniskə! 
Ivan Ivanoviç (qışqırır). Ifritə! 
 
İ ş ı q  s ö n ü r. 
 
BEŞİNCİ ŞƏKİL 
 
Isgəndərzadələrin evi.  
Isgəndərzadə dərin sarsıntılar keçirir. 
 
 134
I s g ə n d ə r z a d ə. Ah, Lenin!.. Lenin!.. (Otaqda var-gəl edir.) Son zamanlar tərəddüdlər 
burulğanından çıxa bilmirəm!.. Kimin ağlına gələrdi, kimin?.. Partiya sarsılıb!.. Axmaq QKÇP heç 
nə eləyə bilmədi!.. Bu Baş katibin əməllərindən heç şeytan da baş aça bilməz! Ah, Lenin!.. Lenin!.. 
Partiya solub... saralıb... Kommunizm idealları ayaqlar altına düşüb... Bəlkə... Bəlkə mən də səhv 
etmişəm? Bəzən tərəddüdlər ucsuz-bucaqsız kolxoz tarlalarına ziyan vuran gəmiricilər kimi, mənim 
bütün mənəviyyatımı gəmirir! (Ayaq saxlayır. Həyəcanla) Leninizm nədir? (Təzədən var-gəl edə-
edə leninizmin tərifini birnəfəsə deyir.) Leninizm imperializm və proletar inqilabları dövrünün, 
müstəmləkəçiliyin süqutu və milli azadlıq hərəkatlarının qələbəsi dövrünün, bəşəriyyətin 
kapitalizmdən sosializmə keçməsi və kommunizm cəmiyyəti qurulması dövrünün marksizmidir! 
(Ayaq saxlayır. Dərin həyəcanla) Yaxşı, leninizm əyər marksizmdirsə, bəs onda niyə adı 
leninizmdir? Bax, bundadır məsələ! Bundadır! (Var-gəl edir.) Budur mənə əzab verən! Budur məni 
sarsıdan!.. Ah, Lenin!.. Lenin!.. Insan öz-özünə nə qədər sual verər. Mən sənin əsərlərini yenidən 
vərəqləyirəm... Doğrudanmı mən işıqlı kommunizm ideallarında yanılmışam? (Eşikdən səs-küy 
eşidib dayanır.) Yenə bu nə səsdi belə? Təzədən başladı? 
 
İ ş ı q  s ö n ü r. 
 
 
ALTINCI ŞƏKİL 
 
Xor. 
Səhnə yenə də tamam qaranlıqdır və işıq da yalnız sol  
küncdə plakatın üstünə duşüb. 
Məkan – Bakı şəhəri. 
Zaman – 1991-ci il, avqustun sonu. 
 
Birdən işıq sönür və dərhal da səhnənin ortasındakı plakaın üstünə düşür: eyni sözlər. Işıq sönür və təzədən 
səhnənin küncünə düşür: eyni plakat, eyni sözlər. Və beləliklə, işıq bir neçə dəfə yanıb-sönərək bütün səhnə 
boyunca orda-burdakı eyni plakat sözlərini işıqlandırır. 
X o r.  
– Is-te-fa! 
– Is-te-fa! 
– Is-te-fa! 
– Müstəqillik! 
– Azadlıq! 
– Sapı özümüzdən olan baltalara   
   ar olsun! 
– Ar olsun! 
– Ar olsun! 
– Ar olsun! 
– Istiqlal, yaxud ölüm! 
– A-zər-bay-can! 
– A-zər-bay-can! 
– A-zər-bay-can! 
 
İ ş ı q  s ö n ü r. 
 
 
 
YEDDİNCİ ŞƏKİL 
 
Isgəndərzadələrin evi. Isgəndərzadə, Gülər  
xanım, Gülbəniz, Nurbəniz. 
Isgəndərzadə otaqda var-gəl edə-edə eləcə sarsıntılar keçirməkdədir. 
 135
 
Isgəndərzadə. O cürə küçəyə yığışıb «Is-te-fa!», «Is-te-fa!» qışqırmaqla deyil! Problemin 
mahiyyətinə varmaq lazımdı! Ah, Lenin!.. Lenin!.. Yaxşı, leninizm marksizmdi, bəs marksizm nədi? 
(Yenə birnəfəsə marksizmin tərifini deyir.) Fəhlə sinfinin dünyagörüşünü, elmi ideologiyasını, 
beynəlxalq kommunist hərəkatının nəzəri əsasını, dünyanın dərk olunması və inqilabi yolla 
dəyişdirilməsi elmini təşkil edən fəlsəfi, iqtisadi və sosial-siyasi baxışların bütöv sisteminə 
marksizm-leninizm deyirlər!.. 
 
Pauza. 
 
Belə deyirlər, bəli! Bu sözlər şübhəsiz ki, həqiqətdir, lakin... lakin özü nədir e, marksizm-
leninizm özü nədir? 
 
Pauza. 
Yenə ikisi bir yerdə: marksizm-leninizm... Bu da məni bir tərəfdən tərəddüdlər burulğanına 
atır!.. Marksizmi və leninizmi bir-birindən ayırmaq isə burjua alimlərinə və təftişçilərə məxsus 
cəhətdir, deyirlər ki, guya, bəli, guya, leninizm ümumdünya əhəmiyyətinə malik deyil, inkişaf etmiş 
kapitalist ölkələrində tətbiq edilə bilməz!.. Bax, bundadır!.. Bundadır məsələ!.. Bundadır 
mürəkkəblik!.. Çətinlik!.. Ah, Lenin!.. Lenin!.. (Ayaq saxlayır.) Doğrudanmı çıxış yolu inkişaf etmiş 
kapitalist ölkəsindədir? Doğrudanmı Fransa?.. Doğrudanmı mən innən sonra öz həyatımı Fransa ilə 
bağlamalıyam? Ah, Fransa!.. Fransa!.. (Ehtiyatla o tərəf-bu tərəfə baxır.) Sən indi mənimçün də 
cazibədar olmusan!.. (Tələsik) Yox! Yox! Bu indi, partiyanın bu ağır vəziyyətə düşdüyü zaman 
mənim prinsiplərimə xəyanət deyil! Mən tərəddüdlər burulğanındayam! Bir də ki... Bir də ki, 
Fransada da Kommunist Partiyası var də! Uzaqbaşı oranın üzvü olmaq olar! 
 
Gülər xanım, Gülbəniz, Nurbəniz gəlirlər. 
 
Gülər x a n ı m. Salam! 
Gülbəniz. Privet!  
Nurbəniz. Nə tez gəlmisən? 
Gülbəniz. Oy, yenə küçələr adamla doluydu, mitinqə gedirdilər! 
Nurbəniz. Yox, qayıdırdılar! 
Gülbəniz. Əla salat idi! 
Nurbəniz. Balıq da yaxşı idi! 
Gülbəniz. Yox, balıq mənim xoşuma gəlmədi. 
Nurbəniz. Sənin xoşuna gəlmədi, mənim xoşuma gəldi! 
Gülbəniz. Gəlsin də, mən neyləyim?! Gözüm aydın! 
Gülər xanım. Bəsdirin! Başlamayın yenə! 
Gülbəniz. Görmürsən? 
Nurbəniz (Isgəndərzadəyə). Mənə zəng eləyən olmamışdı? 
 
Isgəndərzadə cavab vermir. 
 
G ü l ə r  x a n ı m. Nə olub belə? Təzə nəsə baş verib, fikirlisən? 
Gülbəniz Yenə mitinqdə nəsə deyiblər? 
Nurbəniz Eto mne uje nadoyelo! 
 
Isgəndərzadə otaqda var-gəl edir. 
 
Gülər xanım. Nə olub axı? 
 136
I s g ə n d ə r z a d ə. Məndə Leninin «Inikas nəzəriyyəsi» ilə bağlı şübhələr əmələ gəlib. 
Gülər xanım. Nə? 
I s g ə n d ə r z a d ə. Leninin «Inikas nəzəriyyəsi»nə deyir? (Ayaq saxlayır.) Insan şüurlu 
maddi aləmin əksidir! Iliç belə deyir. (Yenə var-gəl edir.) Onda, bəs, maddi aləmin özünü kim 
yaradır? Insan şüuru yaratmırmı? Təfəkkür həmişə varlıqla, insanların həyat şəraiti ilə bağlı 
olmuşdur. Bəli, belədir! Lakin təfəkkür, eyni zamanda, həyat şəraitinin yüksəlməsi üçün maddi-
texniki baza yaratmamalıdırmı? Hə? 
 
Pauza. 
 
Gülər xanım(qızlara). Bu barədə heç kimə heç nə deməyin ha!.. 
Gülbəniz. Mən onsuz da papanın dediklərindən heç nə başa düşmürəm! 
Nurbəniz. Ya toje! 
Gülbəniz. Oy!.. Tort kakoy vkusnıy bıl!.. 
Nurbəniz. Amma mənim xoşuma gəlmədi! 
G ü l b ə n i z. Çuşkasan da, ona görə! 
N u r b ə n i z. Çuşka özünsən! 
Gülər xanım. Bəsdirin! Eh!.. Dünya yaman dəyişdi!.. (Qızları göstərir.) Bunnarı istəyənlərin, 
sifariş göndərənlərin, eyham vuranların, telefon eləyənlərin əlindən yer tapa bilmirdik! Oturub bir-
bir seçirdik ki, qızları hansı istəyənlərə verək? Onun papası kimdi, bunun maması kimdi?.. Day 
demirdik ki, görəsi günlərimiz varıymış!.. O mitinqlər başlayandan sonra ki, bu vurhavur araya 
düşdü, elə bil, o elçilər də dənizdə batıb boğuldular! Indi səsləri də çıxmır. Oturub gözləyirlər ki, 
SEKA-nın axırı nə olacaq?.. Qorbaçovu görüm... (Söz tapmır.) Qorbaçovu görüm... Qorbaçovu 
görüm tramvay altında qalsın!.. 
G ü l b ə n n z. Oy, kakoy ujas! 
G ü l ə r  x a n ı m. Mənə deyən lazım, nə tramvay, ay axmaq? Özü indi necə maşında gəzir, 
arvadıyla aradan çıxıb yenə elə maşında gəzəcək! 
Nurbəniz Deyirlər Amerikaya qaçacaq! Kaşu zavaril da!.. 
Gülbəniz. Ağlı olsa, Şvesariyaya qaçar! 
Gülər xanım(qızlara). Başqa yerdə ağzınızdan söz qaçırmayasız ha! 
G ü l b ə n i z. Oçen nujno! 
Nurbəniz Day demə! 
I s g ə n d ə r z a d ə. Ah, Lenin!.. Lenin!.. 
Gülər xanım. Nə Lenin, hə?! Nə Lenin? Sən öz dərdini çək! Bizim dərdimizi çək! Ode, camaat 
yenə toplaşmışdı Ali Sovetin qabağına! «Is-te-fa!», «Is-te-fa!» Tramvay bizi gözləyir e, bizi! 
Maşında gəzməyimiz day getdi işinə! 
 
Pauza. 
 
Gülbəniz. Onda mən heç vaxt evdən çıxmayacam! 
Nurbəniz. Koneçno! Mən də! Tramvay... yox bir, traktor! 
Gülər xanım. Ağzınız isti yerdədi sizin! 
 
Pauza. 
 
I s g ə n d ə r z a d ə (var-gəl edə-edə). Görəsən, onda bizim yazıq şofer Əbdüləlinin işləri 
necə olacaq? 
 137
Gülər xanım. Ay-hay!.. Sən şoferivin yox e, bizim, bizim dərdimizi çək! Əbdüləliyə nə var? 
Indi yoldaş Isgəndərzadəni gəzdirir, sabah işlər dəyişsə, başqa bir Isgəndərzadə bəyi gəzdirəcək! 
Dayanır qapının ağzında, yazıq, baxır mənə!.. Gözləriylə elə baxır, elə bil, iraq olsun, buzovu ölmüş 
inək gözləridi!.. Nə verim ona? Ode, o qonşumuz Əsədulla deyiləm ki!.. Spesmağazanı da 
bağladılar! Kül başına Kryuçkovun! KQB-nin elə adı varıymış!.. Bir dənə Allahın Qorbaçovunu 
yığışdıra bilmədilər! (Qızlara) Siz başqa yerdə bir söz deyib-eləməyin ha! 
Gülbəniz. E-e-e!.. 
Nurbəniz. Toje mne! 
Gülər xanım. Vaxtında sənə çox dedim! Ode, indi Mirizadəgildən gəlirik. O da sənin kimi 
SEKA-da işləyir də! Evinə top vursan, dağılmaz! Çox dedim sənə ki, özünü də fikirləş! Səhərdən 
axşamacan iclas! Partiya! Lenin! 
I s g ə n d ə r z a d ə (ayaq saxlayıb, dəruni bir pərişanlıqla). Görəsən, doğrudanmı partiyanın 
axırı çatıb? 
G ü l ə r  x a n ı m. Heç əvvəli varıydı ki?! Eh!.. Mənim başıma o qədər iş açmısan ki!.. 
Yadına gəlir? Təzə nişanlanmışdıq, birinci dəfə kinoya getmişdik sənnən, məni yarımçıq çıxartdın 
ki, partiya iclasına gecikirsən... 
Gülbəniz Kakoy ujas. 
Nurbəniz Kaşmar! 
 
Pauza. 
 
I s g ə n d ə r z a d ə (var-gəl edə-edə). Knipoviç Leninə məlumat vermişdi ki, iskraçılar 
Bakıda gizli mətbəə yaradıb «Iskra»nı nəşr eləmək fikrindədirlər. Bilirsən Lenin Knipoviçə nə 
yazmışdı? 
Gülər xanım. Mən nə bilim? 
I s g ə n d ə r z a d ə. Lenin yazmışdı ki, Yoldaş Knipoviç, «siz Rusiyada «Iskra»nı necə təşkil 
etmək fikrindəsiniz?». 
 
Pauza. 
 
Gülər xanım. Hə, nə olsun? 
I s g ə n d ə r z a d ə. Nə olsun? O olsun ki, bu adi sual deyil! Indi biz bu sualı özümüzə 
verməliyik! 
Gülər xanım. A kişi! Indi camaat partbiletini yandırır! Yandırmayan da gizlədir ki, görən 
olmasın! Aləm dəyib bir-birinə! Mitinqlərin əlindən küçəyə çıxmaq olmur! Özün işə gedəndə 
gizlincə SEKA-nın dal qapısından içəri girirsən! Indi hamı canının hayındadı ki, nə olacaq? Necə 
olacaq? Sən də bu vurhavurda Bakıda təzədən «Iskra» nəşr etmək istəyirsən? 
I s g ə n d ə r z a d ə. Yox, o mənada yox... Biz indi Leninin sualını bir az dəyişib özümüzə 
verməliyik! 
Gülər xanım (əllərini göyə qaldırır). Allah, sənə min şükür! Bu da Leninin sözlərini 
dəyişərmiş! 
G ü l b ə n i z. O-o-o!.. 
Nurbəniz. O-o-o!.. 
Gülər xanım (qızlara). Siz amma başqa yerdə ağzınızdan qaçırmayın! 
G ü l b ə n i z. Padumayeş! 
Nurbəniz. Komu eto interesno? 
 138
I s g ə n d ə r z a d ə. Xeyr! Xeyr! Mən təftişçi deyiləm! Mən... Mən tərəddüdlər keçirirəm... 
Indi biz özümüzə sual verməliyik: «Biz Azərbaycanda həyatımızı necə təşkil etmək istəyirik?» Bax, 
budur əsas məsələ! Bu mümkündürmü, hə? Ah, Lenin!.. Lenin!.. Axı, sən özün də Fransaya 
getmişdin!.. 
Gülər xanım. Nə Fransa? 
I s g ə n d ə r z a d ə. Məgər Vladimir Iliç Fransaya getməmişdi? 
Gülər xanım. Mən nə bilim? Həmişə elə çətin suallar verirsən ki... 
I s g ə n d ə r z a d ə. Bəli, getmişdi! Lafarqla və beynəlxalq fəhlə hərəkatının digər üzvləri ilə 
Iliç məhz Fransada tanış olmuşdu! 
Gülər xanım. Axı, nə olsun? Aləm dağılır, indi biz oturub təzədən Leninin tərcümeyi-halını 
öyrənməliyik? 
I s g ə n d ə r z a d ə. Məsələ belədir! Əhməd bəy Fransadan gəlib! 
G ü l ə r  x a n ı m. Bilirəm. Bizim həyətdəki o şofer Kərimgildə qalan oğlandı. 
I s g ə n d ə r z a d ə. Bəli. Özü də milyonçudu! Düzdü, mən sinfi münasibətləri hələ 
saxlamışam, lakin, hər halda, maraqlı faktdır. Əbdüləli bizim həyətdə nə olur, hamısını səhər işə 
gedəndə maşında mənə xəbər verir. Bu Əhməd bəy də burada evlənmək istəyir. 
G ü l ə r  x a n ı m. Nə olsun axı? 
I s g ə n d ə r z a d ə. Necə nə olsun, sluşi? O olsun ki... (Gəlib qızların qabaqında dayanır və 
iki əlilə də Gülbənizi göstərir.) Bude, bu da gəlin! 
 
Pauza. 
 
Gülbəniz (bu gözlənilməz təklifdən sonra, özünə gələrək əllərini bir-birinə vurur). Oy, Fransa! 
N u r b ə n i z (qışqırır). Niyə o olur gəlin? Niyə mən yox? 
I s g ə n d ə r z a d ə. O böyükdür. 
N u r b ə n i z. Nə olsun o böyükdü? Ağıl yaşda deyil, başdadı! (Qışqırır.) Mən getmək 
istəyirəm Fransaya!.. 
G ü l b ə n i z. Oy papa!.. Fransa!.. Qoy öpüm səni. (Yerindən atılıb Isgəndərzadənin üzündən 
öpür.) 
Gülər xanım (sevincdən hələ də özünə gələ bilməyib, sözləri güclə tapa-tapa). Ah, əzizim!.. 
Mən... mən bilirdim ki... haçansa... sən dissident olacaqsan! 
I s g ə n d ə r z a d ə (özündən razı halda). Mənim prinsiplərim hələ ki, qalır... Lakin baxıb 
görürəm indi elə bir vaxtdı ki, kapitalist ölkəsi olsa da, Fransaya bir əl yeri qoymaq lazımdı!.. 
Gülbəniz. Fransa!.. Milyonçu!.. 
Nurbəniz(qışqırır). Niyə o?! Niyə?! Mən getmək istəyirəm Fransaya!.. 
I s g ə n d ə r z a d ə. Bəlkə iş elə gətirdi ki, hamımız getdik... 
G ü l ə r  x a n ı m (qızlara). Başqa yerdə deməyəsiz ha!.. 
Nurbəniz(qışqırır). Mən deyəcəyəm!.. 
Gülbəniz. Nu i dura!.. 
I s g ə n d ə r z a d ə. Əbdüləli deyir ki, bizim bu rüşvətxor antipod qonşumuz... 
Gülər xanım. Əsədullanı deyirsən? 
I s g ə n d ə r z a d ə. Hə, o da Əhməd bəyə girişmək istəyir! Istəyir o vulqarnı qızını sırısın 
ona! Onun bir pamoşniki var, Eynşteyndi, Volterdi – nədi adı, qabaqlar SEKA-da instruktor 
işləyirdi, o Əbdüləlinin yanında ağzından qaçırdıb. Bax də, Əsədulla kimi antipod, prinsipsiz bir 
adam! Yox, gərək sərhesab olaq! O antipoda imkan verməyək! 
Gülər xanım. Əhməd bəy bizim kimi intelegent ailəni qoyub, gedib o... o... o hambal Dadaşın 
oğlu ilə qohum olacaq? 
I s g ə n d ə r z a d ə. Hər halda, çox ehtiyatlı olmaq lazımdı! Əhməd bəyi rəsmi surətdə bizim 
evə dəvət etmək lazımdı! Mən Xarici Işlər Nazirliyində də bəlkə bir razvedka apardım. 
 139
G ü l ə r  x a n ı m. Allaha min şükür! Min şükür ki, sən də bizim barəmizdə bir az 
fikirləşməyə başladın!.. Ancaq... 
I s g ə n d ə r z a d ə. Nə ancaq? 
G ü l ə r  x a n ı m. Ancaq... KQB-yə bir söz demə! 
I s g ə n d ə r z a d ə. Nə KQB? (Hirslənir.) Yoxdu daha KQB! Qorbaçov atasını yandırdı 
KQB-nin! (Özünə gələrək) Əhməd bəy üçün evdə qəbul düzəltmək lazımdı! 
G ü l b ə n i z. Oy! Salatı mən özüm düzəldəcəyəm! Fransa!.. 
N u r b ə n i z (qışqırır). Mən istəyirəm Fransanı! 
Gülbəniz(gözəl bir xəyal aləmində). Milyonçu!.. 
N u r b ə n i z (zırıldaya-zırıldaya qışqırır). Niyə o? Niyə mən yox?.. 
G ü l ə r  x a n ı m (qızların üstünə qışqırır). Bəsdirin! 
I s g ə n d ə r z a d ə (yenidən var-gəl etməyə başlayır və pərişanlıq içində). Görəsən, Lev 
Nikolayeviç Tolstoy doğrudanmı rus inqilabının güzgüsüdür, hə? Ah, Lenin!.. Lenin!.. 
 
İ ş ı q  s ö n ü r. 
 
 
SƏKKİZİNCİ ŞƏKIL 
 
Pıçı-pıçı, Mehdiqulu bəy, Süpürgəçi kişi. 
 
Yarıqaranlıq səhnədə yenə də bizə tanış binanın və həyətin  
konturları görünür. 
 Işıq adda-budda pıçı-pıçı sahiblərinin üstünə düşür və onların da yalnız siluetləri görünür. Səhnənin 
dərinində həyəti süpürən Süpürgəçi kişi tərəfə boylanır. 
 
Qadın (pıçıltı ilə). Deyirlər Əhməd bəyin Isveçrədə də mülkü var!.. 
Birinci qız(pıçıltı ilə). Tehranda otelləri var!.. 
K i ş i (pıçıltı ilə). Yunanıstanda yazlığı var!.. 
Ikinci qız (pıçıltı ilə). Ah, Fransa!.. 
Oğlan(pıçıltı ilə). Milyonlarının sayı-hesabı yoxdu!.. 
Birinci qız (pıçıltı ilə). Özünün şəxsi gəmisi var!.. 
 
Işıq pıçı-pıçı eləyənlərin arası ilə gələn Mehdiqulu bəyin üstünə düşür. 
  
Mehdiqulu bəy(bərkdən). Baba, bu necə məmləkətdi?! Bunlar niyə bu vəziyyətə düşüblər?! 
Yetmiş ildə ki, o kapitalist aləmi ki, deyirdilər, vallah, billah, baba, oralarda bu qədər puldan 
danışmırlar ki, bunlar danışır! O kapitalist aləmində iş görürlər, pul qazanırlar, bunlar əllərini ağdan 
qaraya vurmurlar, puldan danışırlar! Baba, bu qədər milyon söhbəti olar?! Bu qədər dükan söhbəti 
olar?! Pal-paltar söhbəti olar?! Ey vah, nə yaman çaşıb bu camaat!.. Niyə bu günə qalıblar?! Baba, 
bu bədbəxtlər elə bilirlər ki, kim xaricdə yaşadı, dünyanın ən bəxtəvər adamıdı! Elə bilirlər ki, 
xaricdə krantı açırsan, süd tökülür! Elə bilirlər xaricdə yaşayanda maşını, evi, torpağı göydən huri 
mələklər havayı endirir yerə! Vallah, belə ki, bunlar işləyirlər, istəyəndə gedirlər işə, istəyəndə 
çıxırlar, istəyəndə iş vaxtı gedib oturub yeyib-içirlər, bir müdiri iş vaxtı öz kabinetində tapmaq 
olmur, bir rəisin, bir nazirin katibəsi adama bir dənə düz söz demir, billah, baba, xaricdə bunlar 
acından ölər! Bir tikə çörək tapmazlar yeməyə! Baba, bu camaata nə olub belə? Bunlar niyə belə 
çaşıblar? 
K i ş i (pıçıltı ilə). Bu kimdi belə?.. 
Oğlan(pıçıltı ilə). Əhməd bəyin dayısıdı!.. 
Qadın(pıçıltı ilə). Bu da Fransadan gəlib?.. 
 140
Birinci qız (pıçıltı ilə). Ah, Fransa!.. 
Ikinci qız(pıçıltı ilə). Bu da milyonçudu?.. 
Q a d ı n (pıçıltı ilə). Görmürsən, heç gözüm su içmir!.. 
Oğlan(pıçıltı ilə). Görmürsən, nə boş-boş danışır?.. 
K i ş i (pıçıltı ilə Mehdiqulu bəyi yamsılayır). «Baba, bu camaata nə olub belə?..» 
Qadın(pıçıltı ilə). Ona deyən lazımdı ki, sən kimsən?.. 
K i ş i (pıçıltı ilə Mehdiqulu bəyi yamsılayır). «Bunlar niyə belə çaşıblar?..» 
Birinci qız (pıçıltı ilə).Özün çaşmısan!.. 
Ikinci qız (pıçıltı ilə). Bu milyonçu deyil!.. 
Oğlan(pıçıltı ilə). Çəliyini görmürsən?!. 
Kişi(pıçıltı ilə). Silindrini görmürsən?!. 
Birinci qız (pıçıltı ilə). Qalstukuna bax!.. 
M e h d i q u l u  b ə y (bərkdən). Deyirəm, Əhməd bəy, gəl oteldə qal, hamı ilə oturub-durma, 
dünyada o qədər dələduz var!.. Deyir, eybi yox, vətəndi!.. Vətən olanda nə olar? Bəyəm 
vətəndəkilərin hamısı mələkdi? Deyir, mən sadə adamlarla olmalıyam. Vallahi ki, qorxuram bunu 
burda aldadalar... O boyda nəslin bir danəsidir!.. Özü də avropasayaq adamdı... Nigaran qaldığım 
üçün də, durub gəldim dalınca. Gəlib girib bu həyətə... Baba, bu nə həyətdi belə? Bu həyətdə 
yaşayan millət kimdi belə?.. Günahsız qanlar tökülür, daşnak millətin məktəbini dağıdır, 
xəstəxanasını dağıdır, əsir götürüb qulağını kəsir, gözünü çıxarır, torpağını əlindən almaq istəyir, 
dünyaya da car çəkir ki, ay aman, qoymayın, azərbaycanlılar bizi doğradı, amma bunlar, baba, bax, 
bu həyətin adamları, elə bil ki, Ayda yaşayırlar!.. Elə bil ki, bunlara heç nəyin dəxli yoxdu!.. Hara 
gedirsən milyon söhbətidi, Fransa söhbətidi, bizi xaricə dəvət elə söhbətidi, bunu al, onu bağışla 
söhbətidi!.. Əhməd bəyi də hərə öz tərəfinə çəkmək istəyir!.. Niyə belədi axı?.. Allah bunların ağlını 
alıb-nədi, baba? Nə eləyiblər ki, Allahın belə qəzəbinə keçiblər?! Nə günah sahibidirlər?! 
Kişi(pıçıltı ilə). Buna fikir verməyin!.. 
Qadın (pıçıltı ilə). Başdan xarabdı!.. 
Birinci qız(pıçıltı ilə). Əhməd bəyin idarələrindən birində işləyir!.. 
Oğlan(pıçıltı ilə). Bu milyonçu deyil!.. 
Ikinci qız(pıçıltı ilə). Əhməd bəyin əlinə baxır!.. 
Birinci qız (pıçıltı ilə). Ah, Fransa!.. 
O ğ l a n (pıçıltı ilə). Əhməd bəy!.. 
Ikinci qız(pıçıltı ilə). Milyonçu!.. 
Qadın(pıçıltı ilə). Isveçdə də mülkü var!.. 
Birinci qız(pıçıltı ilə). Tehranda otelləri var!.. 
Kişi(pıçıltı ilə). Yunanıstanda yazlığı var... 
M e h d i q u l u  b ə y (bərkdən). Yazıq camaat!.. Bədbəxt camaat!.. Ey vah!.. Sənin başına nə 
oyun açıblar?!. (Gedir.) 
 
Səhnənin dərinində Süpürgəçi kişi elə boylana-boylana qalıb. 
 
İ ş ı q  s ö n ü r. 
 
DOQQUZUNCU ŞƏKİL 
 
Bəbirzadələrin evi. Əsədulla,Firəngiz xanım, Əhməd bəy, Eynşteyn. 
Əsədulla yenicə içəri girmiş Əhməd bəylə Eynşteyni  
qarşılayır. 
 
Ə s ə d u l l a. Xoş gördük sizi!.. Xoş gördük!.. (Eynşteynə) Alə, sən nə gözəl iş eləyib 
gətirmisən bu əziz qonağı bizə! Sağ ol, vallah, malades! 
 141
Eynşteyn. Əhməd bəylə biz qardaşıq! 
Ə s ə d u l l a. Əhsən! (Kənara) Belə qabiliyyətli olmasaydı, SEKA-da instruktor işləməzdi 
ki!.. (Bərkdən) O biri otaqda stol bizi gözləyir. Səhərəcən yeyib-içəcəyik!.. 
F i r ə n g i z  x a n ı m. Buyurun! 
Ə h m ə d  b ə y. Yok! yok! Yemək yok! 
Ə s ə d u l l a. Necə yox? Sənin kimi əziz qonaq gəlib evimizə! (Eynşteynə) Malades! Sənə bir 
dənə saroçka alaciyəm! 
E y n ş t e y n (utana-utana). Çox sağ olun, Əsədulla məllim. (Başını aşağı salır.) 
Ə s ə d u l l a. Keçək o biri otağa! 
Ə h m ə d  b ə y. Yok, müsyö... Təşəkkür!.. Mersi!.. 
Ə s ə d u l l a. A kişi, sən nə danışırsan?! Elə-belə yemək yox e! (Ruh yüksəkliyi ilə) Osetrina! 
Ə h m ə d  b ə y. Yok!.. Təşəkkür!.. 
Ə s ə d u l l a (daha artıq bir ruh yüksəkliyi ilə). Hinduşka ciyəri!.. Dəvə qutabı! (Əhməd bəyə 
ağzını açmağa macal vermədən) Motal pendiri! Təndir kütümü! Qırqovul! Turac! Forel! 
Əhməd bəy(gülümsəyərək). Mersi, müsyö, mersi...  (Özünü göstərir.) Tələsmək. Vaxt beş 
dəqiqə! Opera! 
Ə s ə d u l l a (təəccüblə). Nə opera? 
Əhməd bəy(özünü göstərir). O opera (Saatını göstərir.) Beş dəqiqə vaxt! 
Ə s ə d u l l a (Eynşteynə). Bu nə danışır, alə? 
E y n ş t e y n. Bilet alıb, operaya gedəcək. 
Ə s ə d u l l a (sidq ürəkdən təəccüb edərək). Içi ləvəngi təndir kütümünü burda qoyub operaya 
gedəcək? 
Ə h m ə d  b ə y. Bəli! Bəli! Opera! O (özünü göstərir) opera getmək!.. 
Ə s ə d u l l a (fikirli). Plov... Dolma... 
Firəngiz xanım (Əhməd bəyə). Fransada dolma bişirirlər? 
Əhməd bəy(özünü göstərərək). O... dolma bildi yok, madam... 
F i r ə n g i z  x a n ı m (Əsədullaya). Nə deyir bu? 
Ə s ə d u l l a (hirslənir). Mən fransızca bilirəm? (Əhməd bəyə) Axı, belə olmaz!.. 
Əhməd bəy(əlini sinəsinə qoyur). Vallah, müsyö!.. Opera... Təşəkkür!.. (Özünü göstərir.) O 
yedi! Çok yedi!.. Burada hamı çok yeyir! Çok!.. Indi opera!.. 
Ə s ə d u l l a (Əhməd bəyi təpədən-dırnağacan diqqətlə süzür). Başa bax ha!.. (Qəflətən atılıb 
Əhməd bəyi bağrına basır.) Əsl mənim adamımsan! Mənə elə sənin kimi adam lazımdı də! (Əhməd 
bəyi öpür.) Mən də sənin kimiyəm də! Mən də sənət aşiqiyəm! (Əhməd bəyi göstərərək, mütəəssir) 
Elə bil öz cavanlığımdı, durub qabağımda!.. 
 
Əhməd bəy Əsədullanın qollarının arasından güclə çıxıb saatına baxa-baxa üz-gözünü silir. Əsədulla fəxrlə Əhməd bəyə 
tamaşa edir. 
 
Ə s ə d u l l a. Evlənmək istəyirsən, hə? 
Ə h m ə d  b ə y. Bəli! (Özünü göstərir.) O evlənmək!.. Azərbaycanlı qız evlənmək! Fransız 
yok!.. 
E y n ş t e y n. Deyir ki, mən gərək azəri qızı alım, fransız qızı almaram ömrümdə! 
Ə s ə d u l l a. Ay bərəkallah! Malades! Oğul buna deyərlər e! Əsl vətən oğludu! Qoy bir səni 
öpüm! 
Əhməd bəy(qorxu ilə kənara qaçır). Yok, müsyö!.. Yok!.. Yok!.. 
Ə s ə d u l l a. Gör nə tərbiyəlidi! (Eynşteynə) Day sizün tayuvuz döyül e! Üzüvüzdə abır-həya 
qalmayıb! Sürtülmüsüz padoş kimi! 
 
Eynşteyn pərt olub başını aşağı sallayır və gözünü dikir döşəməyə. 
 142
 
Ə s ə d u l l a (Əhməd bəyə işarə ilə Firəngiz xanıma). Görürsən necə tərbiyəli oğlandı? 
F i r ə n g i z  x a n ı m (Əhməd bəyə). Yəni dolmanın heç bir növündən bişirmirlər Fransada? 
Kələmnən, yarpağnan, badımcannan?.. 
Ə h m ə d  b ə y. Dolma yok!.. Opera, madam... 
Ə s ə d u l l a (Eynşteynə). Alə!.. 
 
Eynşteyn başını necə aşağı sallayıb gözünü yerə dikmişdisə, eləcə də dayanıb cavab vermir. 
 
Yenə bunun ürəyinə dəydim?.. Sən öləsən, bunun ürəyi məni kasıb salacaq! (Cibindən pul 
çıxarıb, Eynşteynin cibinə basır.) Bura bax, artistləri gətir bura, pulunu verim, operanı elə orada 
göstərsinlər! Hə? 
Eynşteyn(belini düzəldir). Yox, Əsədulla məllim, Fransada belə şeylərə pis baxırlar. 
Ə s ə d u l l a. Hə? Onda tez eləginən! Başa sal buna ki, mən kiməm, mənim qızım Züleyxa 
xanım kimdi, necə ağıllıdı, necə tərbiyəlidi... Davay! Sən deginən, guya, mənim xəbərim yoxdu. 
E y n ş t e y n. Əhməd bəy! Znaçit Əsədulla məllim çox krupnı bir insan! Əsədulla məllim e-e-
e... Akula! Fil! Balina! (Əli ilə göstərir.) Çox krupnı! E-e-e, Mesenat! Inteligent! 
Ə s ə d u l l a. Alə, sən bu fransız dilini harda öyrənmisən belə?! Malades! 
Eynşteyn. Əsədulla məllim e-e-e... bütün Bakıda... krupnı! Özü də demokrat! 
Ə h m ə d  b ə y (Firəngiz xanıma). Madam... (Özünü göstərir.) O... opera getmək... Madam... 
F i r ə n g i z  x a n ı m. Bu nə deyir? 
Ə s ə d u l l a. Ay qız, mən Fransada-zadda olmuşam bəyəm, nə bilim nə deyir? (Eynşteynə) 
Papaq da alaciyəm sənə bir dənə! Andatra! Başla! 
Eynşteyn(ruh yuksəkliyi ilə). Əsədulla məllimin bir sözü... e-e-e... iki yox Bakıda!.. 
Əhməd bəy(saatına baxa-baxa). Opera... 
Ə s ə d u l l a (tələsik). Alə, qaçar birdən. Mənnən keç day! Keç qıza!.. 
E y n ş t e y n. Züleyxa xanım Əsədulla məllimin qızı... E-e-e... E-e-e... 
Ə s ə d u l l a. Noldu, alə? 
E y n ş t e y n. Züleyxa xanım... E-e-e... Əsədulla məllimin qızı... 
Ə s ə d u l l a (səbrsiz). Bunu dedin də! 
E y n ş t e y n. Züleyxa xanım... E-e-e... (Birdən ağlamsınır.) 
Ə s ə d u l l a. Adə, noldu sənə? 
 
Eynşteyn əli ilə üzünü tutub çiyinlərini atır. 
 
F i r ə n g i z  x a n ı m. A-a-a... 
Əhməd bəy(özünü göstərir). O opera getmək (Eynşteyni göstərir.) Bu uzanmaq... 
Ə s ə d u l l a (Əhməd bəyə). Bir dəqiqə. (Eynşteynə) Sənnən döyüləm mən?! Noldu?! 
E y n ş t e y n. Mən.. Mən... Yox, deyə bilmərəm, mənə nə olub. Qorxuram... 
Ə s ə d u l l a. Kimdən qorxursan? 
E y n ş t e y n. Sizdən. 
 
Əhməd bəy saatına baxır. 
 
Ə s ə d u l l a (tələsik). Niyə? 
Eynşteyn. Yox, deyə bilmərəm. Bu mənim qəlbimin əbədi sirridir!.. 
Ə s ə d u l l a (gəlib Eynşteynin qolundan tutub kənara çəkir). Niyə qorxursan? Mən də sənün 
atan! Adam atasınnan qorxar? 
E y n ş t e y n (qorxa-qorxa). Yox. 
 143
Ə s ə d u l l a. Onda de görüm nolub? Bu gedir axı, vaxt itir. Mən də ki, fransızca bilmirəm. 
E y n ş t e y n (həyəcanla). Mən... Mən... 
Ə s ə d u l l a (səbrsiz). Hə? 
Eynşteyn. Mən... Mən Züleyxa xanımı... özüm sevirəm! (Əli ilə sifətini qapayıb, çiyinlərini 
daha da bərkdən atır.) 
 
Pauza. 
 
Ə s ə d u l l a (Eynşteynin qolunu buraxıb uzaqlaşır). Ay-hay! Axmaq oğlu, axmaq!.. Salasan 
ayağuvun altına, o qədər çəkəsən ki, nöyüt iyi verə, bir də belə qələt eləməyə! Zəmanəyə bax də!.. 
Gör kim ürək eləyib mənə nə deyir?! 
Ə h m ə d  b ə y. Müsyö! Madam! (Özünü göstərir.) O getmək!.. Opera!.. 
Ə s ə d u l l a. Bir dəqiqə! Bir dəqiqə! (Eynşteynə) Bura gəl! Demirəm sənə bura gəl?! 
E y n ş t e y n. Vurarsuz axı, məni... 
Ə s ə d u l l a. Yox, bura gəl (Əhməd bəyi göstərir.) Bunun yanında necə vurum səni? 
(Yaxınlaşan Eynşteynin qolundan yapışır.) Sən o qələti elədün, eləməmiş olasan. Sən demədin, mən 
eşitmədim! Bildin? Özünü yaxçı apararsan, mən də sənə kömək eləyərəm, burda bir yaxcı qız alarıq 
sənə! Gic olmaginən! Davay! Görmürsən gedir? Davay! Züleyxa xanım barəsində bir-iki kəlmə 
deginən! Fransada belə lazımdı. 
E y n ş t e y n (burnunu çəkə-çəkə). Züleyxa xanım çox gözəl!.. Ilahi!.. Institutda komsomol 
katibi idi!.. 
Ə s ə d u l l a (tələsik). Orası lazım döyül!.. 
Ə h m ə d  b ə y. Mən getmək!.. (Saatına baxır.) Opera!.. 
Ə s ə d u l l a (hirslənir). Alə, evlənmək istəmirsən sən?! 
F i r ə n g i z  x a n ı m. Özünnən çıxma, Əsədulla. 
Ə s ə d u l l a. Görmürsən?! (Əhməd bəyə) Balam, evlənmək istəmirsən sən? 
Ə h m ə d  b ə y. Bali!.. (Özünü göstərir.) O evlənmək!.. Uşaq olmaq!.. Oğlan!.. 
E y n ş t e y n. Istəyir ki, evlənsin, uşağı olsun! Istəyir ki, oğlu... oğlu olsun... (Ağlamsınır.) 
Ə s ə d u l l a. Ay bərəkallah! Əsl kişidi də! Görürsən, istəyir ki, oğlu olsun! 
Ə h m ə d  b ə y. Bali! Oğlu olsun! Böyük olsun! Fransa Kommunist Partiyasına otursun! 
Ə s ə d u l l a. Nə? 
Ə h m ə d  b əy (özünü göstərir). Onun oğlu olsun! Sosialist ideallar olsun! Fransa Kommunist 
Partiyasına otursun! 
 
Pauza. 
 
Ə s ə d u l l a. Fransa Kommunist Partiyasına otursun? 
Ə h m ə d  b ə y (başı ilə təsdiq edir). Bali, müsyö... 
E y n ş t e y n. Başa düşdüm! Bu istəyir ki, oğlu olsun, böyüsün, girsin Fransa Kommunist 
Partiyasına. 
Ə h m ə d  b ə y. Bali! Bali! 
Ə s ə d u l l a (öz-özünə). Ay-hay!.. Oranın milyonerləri bu ağıldadısa, onda vay Fransanın 
halına!. (Əhməd bəyə) Deməli, sən istəyirsən ki, Paris olsun qorkom, hə? 
Ə h m ə d  b ə y (özünü göstərir). O demokrat!.. O istər ki... liberte, eqalite, fraternite! Yani e-
e-e... azadlıq! E-e-e... barabarlik! E-e-e... kardaşlık! Bildi? 
Ə s ə d u l l a (Eynşteynə). Nə deyir, alə, bu? Azaqlıqdan-zaddan danışır. Deyəsən, bu 
mitinqlər ona da təsir eləyib?! 
Ə h m ə d  b ə y. Yok! Mitinq yok! Fransız inqilabı! Böyük inqilab! 
Ə s ə d u l l a (Eynşteynə). Bu nə deyir, ay başına dönüm sənün? 
 144
Eynşteyn. Bu deyir ki, o sözlər ki, var, azadlıq-zad, onları Böyük fransız inqilabında deyiblər. 
Ə h m ə d  b ə y. Bali! Bali! 
Ə s ə d u l l a. Pah atonan! Fransada da?! 
F i r ə n g i z  x a n ı m. Onnar da Domsovetin qabağına çıxıb belə mitinq edirdilər? 
Ə h m ə d  b ə y. Indi yok. (Barmağı ilə göstərir.) Iki yüz il əvvəl! 
E y n ş t e y n. Deyir ki, indi yox, iki yüz il bunnan əvvəl deyirdilər. 
Ə s ə d u l l a (rahat nəfəs alır). Əşşi!.. Iki yüz il bunnan qabaq nə deyiblər, qoy desinlər də!.. 
Yaxşı eləyiblər, halal xoşları olsun! Indi demirlər ki? 
Ə h m ə d  b ə y. Indi yok! 
Ə s ə d u l l a. Vot, malades! Bəs, onda oğluvu niyə istəyirsən ki, Kommunist Partiyasına 
girsin? 
Ə h m ə d  b ə y. Girməsin? 
Ə s ə d u l l a. Nırç! (Başını atır.) Bura gəl! (Əhməd bəyin qolundan tutub kənara çəkir.) Sən 
özümüzünküsən! (Eynşteynə işarə ilə) Onun yanında demirəm, gedib satar məni! Nə bilirsən, KQB-
edi bəlkə? Bura səninçün Paris döyül e, a bəxtəvər!.. (Pıçıltıyla) Lazım deyil! 
Ə h m ə d   b ə y. Lazım deyil nə? 
Ə s ə d u l l a (ora-bura baxa-baxa pıçıltıyla). Lazım deyil, oğluvu Fransa Kommunist 
Partiyasına qoyma... 
Ə h m ə d   b ə y. Niyə qoyma?.. 
Ə s ə d u l l a (öz-özünə). Alə, birdən bunun özü KQB olar ey?! 
Ə h m ə d  b ə y. Niyə qoyma? 
Ə s ə d u l l a. Fransa olanda nolar? Kommunistdi də!.. Böyüyüb olacaq kommunist, sonra da 
var-yoxunu alacaqlar əlündən, keçəcəksən talonnan zamarojınnı camış ətindən yeməyə! Ya da gərək 
mənim kimi olasan, onu da ki, sən bacarmazsan! Lap oldun mən, qazandun bu hökuməti sökə-sökə, 
nolsun? Xərcliyə bilməyəcəksən əməlli-başlı! 
Ə h m ə d  b ə y. Bəs siz kommunist? 
Ə s ə d u l l a. Mən? Əşşi, mən elə-belə kommunistəm! (Əlini yelləyir.) Gəl! (Səhnənin 
ortasına qayıdırlar. Eynşteynə) Deyirdim buna ki, oğlunu mütləq qoysun Fransa Kommunist 
Partiyasına! Qoy Fransa da ağ günə çıxsın! 
Əhməd bəy (saatına baxır). Mən getmək! Vaxt yok! Opera! 
Ə s ə d u l l a (hirsini saxlaya bilmir). Alə, bəs sən necə milyonçusan? Milyonçu da belə 
tələsə-tələsə evlənməyə gələr vətənə? Adam vətəni operaya satmaz! 
Ə h m ə d  b ə y. Milyon!.. Milyon!.. (Əsəbi halda) Hamı milyon! Milyon!.. Qızı almaq istədi 
milyon yok, o! (Özünü göstərir.) O!.. (Qaçıb səhnədən çıxır.) 
Ə s ə d u l l a. Alə! Adun zəhrimar da yadımdan çıxır həmişə! 
E y n ş t e y n. Eynşteyn! 
Ə s ə d u l l a. Nə dayanmısan? Qaçdı getdi operaya! 
E y n ş t e y n (yerindən tərpənmədən). Axı, siz... 
Ə s ə d u l l a. Nə mən? 
E y n ş t e y n (utana-utana). Siz soz vermişdiniz... 
Ə s ə d u l l a. Nə söz? 
E y n ş t e y n (utana-utana). Siz indi mənə söz vermişdiniz... Saroçka... Bir də papaq... 
Ə s ə d u l l a. Alə!... Alə, adamın da belə adı olar? Eynşteyn! Alə, sən belə adnan o boyda 
SEKA-da necə işləmisən?! (Təpiklə Eynşteyni vurmaq istəyir. Eynşteyn qaçıb səhnədən çıxır.) 
F i r ə n g i z  x a n ı m. Əsədulla!.. 
Ə s ə d u l l a. Nədi? 
F i r ə n g i z  x a n ı m. Deyirəm, o cür ki, Fransanı deyirlər e, orda bəs dolma yemirlər də 
heç? Hə?! 
 
 145
Ə s ə d u l l a arvadına baxa-baxa qalır. 
 
İ ş ı q  s ö n ü r. 
 
 
ONUNCU ŞƏKİL 
 
Polyaniçkoların evi. Ivan Ivanoviç,  
Vera Nikolayevna. 
 
I v a n  I v a n o v i ç. Sən işində ol, əzizim, darıxma, rolunu öyrən. Mən qızardıram. (Bir əli 
ilə burnunun pərələrini tutub, o biri əlindəki qaşıqla, tavada qızaran kartofu qarışdırır.) Püf!.. 
V e r a  N i k o l a y e v n a (divanda yarıuzanmış halda əlindəki «Rusca-Azərbaycanca lüğət» 
kitabını vərəqləyə-vərəqləyə). Odinoçestvo – tanxalık... Aha! Manim qalbim tanxalık içinda... nə? 
I v a n  I v a n o v i ç. Mən axı... Püf!.. (Burnunu tutur.) Mən Azərbaycan dilini yaxşı 
bilmirəm. 
V e r a   N i k o l a y e v n a (hirsli). Sən nəyi bilirsən ki, onu da biləsən?! 
Ivan Ivanoviç (mülayim). Yaxşı, hirslənmə, Veroçka, hirslənmə, Rolu öyrən!.. 
V e r a   N i k o l a y e v n a (hirsli). Öyrən!.. Öyrən!.. (Qışqırır.) Öyrənmirəm!.. Acmışam 
mən! Yemək istəyirəm! 
I v a n  I v a n o v i ç. Bu saat!.. Püf!.. Bu saat kartoşka hazır olur! 
Vera Nikolayevna. Sənə nə var ki?! Hazırına nazir olmaq istəyirsən! Köhnə peşəndi!.. 
Ivan Ivanoviç(mülayim). Veroçka... 
Vera Nikolayevna. Düz demirəm? (Yamsılayır.) «Veroçka...» Elə bilirsən onunla danışmaq 
üçün tekst düzəldib azərbaycanca əzbərləmək asandı? Elə bilirsən bunların psixologiyası 
səviyyəsinə enmək asandı?! Bu primitiv adamların, hə, asandı? 
I v a n  I v a n o v i ç. Kim deyir ki, asandı, Veroçka? Əsəbiləşmə, rolu öyrən, bu saat bunu 
əntiqə... püf... bişirib səni yedirdəcəyəm. Sonra da, mənim toyuğum, xoruzun gələcək yanına!.. 
Vera Nikolayevna. Lazım deyil mənə sənin kimi xoruz! (Kinayə ilə) Amma yaman da 
xoruzsan... 
Ivan Ivanoviç(özünü güclə saxlayıb mülayimcəsinə). Veroçka... 
V e r a   N i k o l a y e v n a (yavaş-yavaş xəyala dalaraq). Amma o, doğrudan da, çox 
gözəldi!.. Obsalyutna qarnı yoxdu!..  
 
Ivan Ivanoviç öz qarnına baxır və sinəsini irəli verib qarnını bir az yığışdırır. 
Vera Nikolayevna. Meçetsya – çır-pı-nır. Mənim qəlbim tanxalık içində çır-pınır... Ax, Ax-
med bek, aqar siz bilsaniz ki, manim qalbim tanxalıq içinda nedja çırpınır?! 
I v a n  I v a n o v i ç. Bravo! Bravo!  
Vera Nikolayevna (ona fikir vermədən). Mən sizin e-e-e... Prozraçnoye – şəffaf. Man sizin o 
tamiz, o şaffaf qozunuza baxarkən... 
I v a n  I v a n o v i ç. Nəsə qulağıma birtəhər gəldi... 
Vera Nikolayevna. Hə, qozunuza yox, gö-zü-nü-zə. Azərbaycanlıların bu «k»larını, «ə»lərini 
yaxşı deyə bilmirəm! Gül bizim çar Nikolayların, Aleksandrların başına! Az qala iki yüz ildi 
Azərbaycan bizim müstəmləkədi, dilləri heç, heç olmasa bu hərfləri götürəydilər! Man sizin o tamiz 
o şaffaf qozunuza... yox, gö-zü-nü-zə baxarkən e-e-e... Razoçarovannıy – nakam. Man sizin o tamiz, 
o şaffaf gö-zü-nü-zə baxarkən öz nakam taleyimi nə kadar darindan e-e... Osoznayu – dark edirəm. 
Na kadar da dark edirəm! 
 I v a n  I v a n o v i ç. Əla! Əla! Veroçka, əla! Püf! Sən təkcə qədri bilinməyən böyük aktrisa 
deyilsən, həm də dramaturqsan! Qoy, bax, belə sentimental olsun! Azərbaycanlı cavanlar belə 
şeyləri xoşlayırlar. O saat inanacaq sənə! Az qalacaq ağlasın, görərsən! 
 146
Vera Nikolayevna.  Mənə bir azərbaycanlı redaktor lazımdı ki, aksentimə fikir versin. Bəlkə o 
qonşumuz kişini, Əsədullanı çağıraq? 
I v a n  I v a n o v i ç. Vera! Sən də həmişə elə adamlar tapırsan ki!.. O şorgözün biridi! 
Görmürsən sənə necə baxır, elə bil, ac pişik balığa baxır! 
V e r a  N i k o l a y e v n a (nazlana-nazlana). Nə olsun? Baxsın də! Bilir nəyə baxır! 
I v a n  I v a n o v i ç. Vera-a-a! 
 
Pauza. 
 
Özü də qızını Əhməd bəyə sırımaq istəyir! 
V e r a   N i k o l a y e v n a (əsəbi). Oy, neqodyay!.. Iştahına bir bax e! Sənin kimi 
mədəniyyətsizlərin yeridi Fransa?! Özün də milyoner adamsan, bizim kimi gündə kartoşka yemirsən 
ki, Fransaya getmək istəyirsən?! Yaxşı! Baxarıq! (Yeni bir ilhamla) Man sizin o tamiz, o şəfaf 
qozunuza baxarkən... e-e-e... gö-zü-nü-zə baxarkan öz nakam taleyimi bilsaz na kadar darindan dark 
ediram! Ax, Axmed bek! Manim... e-e-e... Odinokiy – qarib. Ax, Axmed bek! Manim qarib konlum 
yaqin ki, bir da xeç zaman qulmayadjak! 
Ivan Ivanoviç(tavadakı kartofu qarışdıra-qarışdıra). Bravo! Püf!.. Bravo!.. 
Vera Nikolayevna. Ax, Axmed bek!.. (Xəyala dalaraq) Fransa!.. Monpartr!.. Monparnas!.. 
Sena!.. Villa!.. Gecə!.. Yalnız tarşer yanır!.. 
I v a n  I v a n o v i ç. Ah, Vera!.. Hər tərəf sakitlik!.. Perestroyka yox!.. Qorbaçov yox!.. 
Qurultaylar yox!.. Sessiyalar yox!.. Xalq deputatları yox!.. (Tavadakı kartof yanmaq üzrədir və onu 
o gözəl xəyal aləmindən yenə də qaz plitəsinin yanına gətirir.) Püf! (Tavadakı kartofu qarışdırır.) 
Püf!.. 
Vera Nikolayevna. Nikolay Petroviçi yox, amma Viktor Aleksandroviçi də Parisə 
çağıracağam... Bəlkə, hələ bilmirəm, bəlkə Pyotr Matveyeviçi də çağırdım. 
I v a n  I v a n o v i ç. Vera! Bəsdir! 
Vera Nikolayevna. Nə bəsdir? Eqoist!.. Onlar bəyəm mənim ərim olmayıblar? 
I v a n  I v a n o v i ç. Nə olsun olublar? Biz orda bir yerdə nə eləyəcəyik, hə? 
Vera Nikolayevna. Nə olar? Fransadı da!.. 
I v a n  I v a n o v i ç (daha özünü saxlaya bilməyib, əlindəki qaşığı tavanın içinə çırpır). 
Axmağın biri, axmaq! 
V e r a  N i k o l a y e v n a (qışqırır). Axmaq özünsən! 
Ivan Ivanoviç(qışqırır). Təqsir məndədi ki, sənin kimi ifritəyə kartoşka qızardıram! (Daha 
bərkdən qışqırır.) Istəmirəm!.. Semiçka yağı ilə kartoşkanın iyi məni öldürür!.. 
V e r a   N i k o l a y e v n a (qışqırır). Sənə o da azdı. 
Ivan Ivanoviç(qışqırır). Yandıracağam bunu! (Tavanın altında yanan qazı artırır.) Qoy 
yansın!.. Neqodyayka! 
V e r a   N i k o l a y e v n a (qışqırır). Tı sam neqodyay! 
 
İ ş ı q  s ö n ü r. 
 
ON BİRİNCİ ŞƏKİL 
 
Bəbirzadələrin evi. Əsədulla, Firəngiz  xanım, Züleyxa. 
 
Ə s ə d u l l a (Züleyxaya). Nə yaxşı oldu, özün də gəldün çıxdun! Qızım, Züleyxa, çox vacib 
bir söhbətimiz var sənünlə. (Firəngiz xanıma) Sən başla. 
F i r ə n g i z  x a n ı m. Mən bacaran şey deyil bu, özün başla. 
Z ü l e y x a. Yenə nə olub? 
Ə s ə d u l l a. Heç nə. Nə olacaq? Xeyirdü! 
 147
Z ü l e y x a. Allaha şükür! Dedim, yoxsa, xalqımızın bu ağır günündə yenə nəsə bir fəlakət 
baş verib! 
Ə s ə d u l l a. Yox, canım!.. Sən də yaman hər şeyi ürəyüvə salırsan a!.. 
F i r ə n g i z  x a n ı m. Day demə!.. 
Züleyxa. Bəs mən nə edim? Mən də bu xalqın qızıyam, yoxsa yox? Öz elimin, obamın 
qızıyam mən! 
Ə s ə d u l l a. Əlbəttə! 
Z ü l e y x a. Artıq rəfiqələrim də Qarabağa getməyə başlayıblar. Onları bir-bir cəbhəyə yola 
salıram! 
Ə s ə d u l l a. Yaxşı eləyirsən, qızım, yola sal! Sən də yola salmayanda, bəs, bu xalqın 
övladlarını kim yola salacaq?! Yola sal, amma ürəyüvə salma! 
Züleyxa. Eh, ata, bu ürək mənimki olsaydı, nə vardı ki! Bu ürək mənimki deyil, yox, 
xalqımınkıdır! 
Firəngiz xanım (ağlamsınır). Can bala!.. 
Ə s ə d u l l a (kövrəlmiş halda arvadına çımxırır). Yaxşı, bəsdi! (Zuleyxaya) Özün bilirsən ki, 
mənim də ürəyim həmişə xalqımla bir vurur. 
Züleyxa. Əlbəttə! Mən bunu hər yerdə deyirəm! Deyirəm ki, xalqıma xidmətdə atam mənim 
üçün ən böyük nümunədir! 
Ə s ə d u l l a. Yaxşı eləyirsən! Əhsən! Düz deyirsən! 
Z ü l e y x a. Mən bu barədə müxbirlərə də demək istəyirəm. Istəyirəm qəzetlərdə intervülərim 
çıxsın. Elə sözlər deyim ki, heç olmasa, xalqım bir az təskinlik tapsın. Ancaq yaxşı müxbir 
tapmıram. 
Ə s ə d u l l a. Tapmırsan, bəs mənə niyə demirsən? Bilirsən ki, mən xalqım üçün nə lazımdı 
eləyərəm! Sabah müxbirlər gəlib taparlar səni! Ancaq, qızım, bir iş var də... Rəfiqələrüvü də yola 
sal, müxbirlərə də nə deyirsən, de, ancaq özün çox dərinə getmə... 
Z ü l e y x a. Onda bəs... Bəs bu işlərin axırı nə olacaq? 
Ə s ə d u l l a. Day axırdı də, qızım, bəs axır necə olar? Iş də bundadı də! Söhbət də bundadı! 
Xalqa canımız qurban! Ancaq gərək öz başımızın da çarəsini qılaq! (Firəngiz xanıma) Başla. 
F i r ə n g i z  x a n ı m. Yox, yox... Xörək-zad döyül ki, durum asım o saat! Mənim əlimdən 
gələn iş deyil... 
Ə s ə d u l l a (əlini yelləyir). Yaxşı. (Züleyxaya) Bilirsən ki, sən bizim gözümüzün ağı-qarası 
bir dənəmizsən! Bütün bu cah-cəlal hamısı sənündü! Nə yığmışam, hamısı sənünçündü də. Özüm də 
elə bilirdim ki, bu cah-cəlalı top vursan, dağılmaz! Amma indi baxıb görürəm ki, mən də elə o gədə 
kimi, adı nədi onun?.. Şey... 
F i r ə n g i z  x a n ı m. Eynşteyn... 
Əssədulla. Hə, onun kimi axmağın biriymişəm! Qurtarır hər şey! Bir ölkədə ki, pul qiymətdən 
düşdü, pul kağıza dönməyə başladı, heç kim də ki, heç kimdən çəkinmədi, onda, deməli, axirətdi! 
Indi rəfiqələrüvü yola salırsan cəbhəyə, sabah elə ola bilər ki, məcbur olub özün gedərsən! 
F i r ə n g i z  x a n ı m. Vay!.. Allah eləməsin!.. Sən də ağzını xeyirliyə aç də!.. 
Ə s ə d u l l a. Mənnəndi bəgəm?! Indi day heç kim heç kimin ağzına baxmır, hörmət-izzət 
yox, pul da ki, qiymətdən düşür! Hərə öz hayındadı! Burdan baş götürüb çıxıb getmək lazımdı! Indi 
bir fürsət düşüb! 
Z ü l e y x a. Əhməd bəyi deyirsiz? 
Firəngiz x a n ı m. Tanıyırsan? 
Ə s ə d u l l a. Xəbərün var onnan? 
Züleyxa. Əlbəttə, xəbərim var. (Gülümsəyir və romantikcəsinə) Bütün küçəmiz onnan 
danışır... Çox simpatiçnidi... 
Ə s ə d u l l a. Özü də milyoner! O da xalqımızın qeyrətli oğludu də! O boyda Fransadan 
durub gəlib bura ki, millətin qızıynan evlənsin! Indi nə deyirsən, hə? 
 148
Z ü l e y x a. Elçiliyə gəlib bəyəm? 
F i r ə n g i z  x a n ı m. Hələ yox, ancaq... 
Ə s ə d u l l a. Sənün o məsələlərlə işün olmasın! 
Z ü l e y x a. Axı... Hamı istəyir ki, onunla qohum olsun. 
Ə s ə d u l l a. Hamı başqa, mən başqa! Yoxsa, süz də day mənim üstümdən xətt çəkmüsüz, 
hə? 
F i r ə n g i z  x a n ı m. A-a-a... 
Z ü l e y x a. Sən nə danışırsan, ata? 
Ə s ə dul l a. Onda söz sənündü! 
 
Pauza. 
 
Z ü l e y x a (yeni bir ruh yüksəkliyi ilə). Mənim bir arzum var, ata!.. 
Ə s ə d u l l a. Arzun var? 
Z ü l e y x a. Bəli. 
Ə s ə d u l l a. Bəs nöşün indiyəcən demirdün? 
Z ü l e y x a. Bu yeni arzudu, ata. 
Ə s ə d u l l a. Yaxşı də, arzun var, qoy olsun! Onun buna nə dəxli var? Bəlkə başqa oğlan-
zad... 
Züleyxa. Yox, yox, atacan! 
Ə s ə d u l l a. Bəs, onda Fransa barədə nöş sözüvü demirsən? 
Züleyxa. Ata, ilk öncə mənim arzum yerinə yetməlidir! Səndən xahiş edirəm, ata, bu arzumu 
çin elə! 
Ə s ə d u l l a. De də! Sən dedün, mən eləmədim? 
Z ü l e y x a. Səni and verirəm xalqımızın ruhuna,  mənə kömək elə! 
Ə s ə d u l l a. Axı, nə istəyirsən? 
Züleyxa. Mən... Mən xalq deputatı olmaq istəyirəm! 
 
Pauza. 
 
Ə s ə d u l l a. Vallah, qızım... (Firəngiz xanıma baxır.) 
F i r ə n g i z  x a n ı m. Əşşi, uşaq istəyir, elə də!.. 
Ə s ə d u l l a (Züleyxaya). Sən mənə qulaq as, qızım! Qabaqlar desəydün, səni eləyərdim 
deputat. Amma indi deputatlığın da axırı yoxdu! Inan mənə! 
Z ü l e y x a. Yox, ata, mən bir millət vəkili kimi xalqıma xidmət etmək istəyirəm! Hər gün 
onları televizorla göstərirlər! Qərarlar müzakirə eləyirlər. Indi mənim də ən böyük arzum budur! 
Məni bu arzuma qovuşdur, ata! Sonra da Ərəbzəngi adına qadınları müdafiə müstəqil komitəsi 
yaradacam! 
Pauza. 
 
Ə s ə d u l l a (heyrətlə qızına baxa-baxa Firəngiz xanıma). Bu nə danışır belə, alə, nə danışır 
bu? 
F i r ə n g i z  x a n ı m. Əşşi, düzəlt də!.. Deyirdin ki, pul xərcləməyə yer tapmırsan. Bude, 
xərclə, qızı elə deputat! 
Züleyxa. Özü də boş yer var, ata!.. Xalqımızın ruhuna and verirəm! Dörd il bundan qabaq 
məni necə komsomol katibi eləmişdin?! 
Ə s ə d u l l a. Onda başqa vaxtıydı!.. O başqa məsələydi! 
Züleyxa.  Indi də millət vəkili olmaq istəyirəm!.. 
 149
Ə s ə d u l l a. Alə, siz heç nə başa düşmürsüz! Elə bilirsüz ki, mən xəsislik eləyirəm? Ay-
hay!.. Mən belə şeylərçün nə vaxt xəsislik eləmişəm?! (Get-gedə qızışa-qızışa) Süz başa düşmürsüz 
ki, bir məmləkətdə pul kağıza döndü, deməli, hər şey qurtardı! Bitdi! Bunnan dalşe heç nə yoxdu! 
Nə deputat?! Deputat bunnan qabaqlarıydı! Otururdu yuxarı başda, znaçoku da hökumət cehizi kimi 
taxırdı döşünə! Indi deputata quru boşboğazlıq qalacaq! Bir məmləkətdə ki, rəhbərin ağzına baxan 
yoxdu, pulun da qüdrəti yoxdu, orda deputatla hambalın fərqi olmayacaq, başa düşün! (Qışqırır.) 
Fransa!.. Fransa!.. Fransa!.. 
 
İ ş ı q  s ö n ü r. 
 
 
ON İKİNCİ ŞƏKİL 
 
      Həyət. Əhməd bəy. Vera Nikolayevna, Əsədulla, Isgəndərzadə, Ivan Ivanoviç, Süpürgəçi kişi. Işıq divara 
söykənmiş Vera Nikolayevnanın üzərinə düşür. Eyni zamanda, səhnənin küncündə həyəti süpürən Süpürgəçi 
kişini görürük və o tez-tez Vera Nikolayevnaya tərəf boylanır. Vera Nikolayevna intizarla ikinci mərtəbəyə baxır. 
Işıq Ivan Ivanoviçin üzərinə düşür və o ikinci mərtəbədəki pəncərələrin pərdəsi arxasında gizlənə-gizlənə həyətin 
küçə qapısına tərəf baxır. Əhməd bəy həyətə girir. Ivan Ivanoviç tələsik pəncərədən qırmızı yaylıq yelləyir. Vera 
Nikolayevna Ivan Ivanoviçin verdiyi işarəni görərək divarın tinindən ehtiyatla boylanır və yaxınlaşan  
Əhməd bəylə üz-üzə gəlir. 
 
Vera Nikolayevna. Ah!.. 
Ə h m ə d  b ə y. Bonjur, madumazel!.. 
Vera Nikolayevna  Müsyö... Müsyö... Müsyö... 
Ə h m ə d  b ə y. Əhməd bəy... 
Vera Nikolayevna.  O-o-o!.. Müsyö Axmed bek!.. Men sizi biliram!.. Siz bizim xayatda şofer 
evində qalırsız... Siz çok sada insan!.. 
Əhməd bəy(başa düşməyərək özünü göstərir). O kim? 
Vera Nikolayevna. Sada!.. O sada bir insan! E-e-e... Qozel bir insan! 
Ə h m ə d  b ə y. Mersi boku, madumazel!.. 
V e r a  N i k o l a y e v n a. Madumazel Vera.... 
Əhməd bəy.  Mersi boku, madumazel Vera. O revuar!.. (Getmək istəyir.) 
Vera Nikolayevna. Yok, yok, o revuar yok! Siz tanxa bir adama benzersiz. 
Əhməd bəy (ayaq saxlayır). Tanha! Bali! O (Özünü göstərir.) tanha. 
V e r a   N i k o l a y e v n a (özünü göstərir). O da tanxa!.. Ax, Axmed bek, aqar siz bilsaniz 
ki, kalbim tanxalıq içində nedja çırpınır?! 
 
Pauza. 
 
Ə h m ə d  b ə y. Pardon, madumazel, o (özünü göstərir) başa düşdü yok...  
V e r a  N i k o l a y e v n a (imkan tapdıqca, özünü Əhməd bəyə nümayiş etdirə-etdirə 
yavaşdan). Hayıf, man yaxşı başa düşmüram ki, bu nə deyir? (Bərkdən) Man sizin o tamiz, o şəffaf 
e-e-e... qoziniza baxarken öz nakam taleyimi bilsaz na qadar darindan dark ediram! 
Ə h m ə d  b ə y. E-e-e. Madumazel... Madumazel... 
V e r a   N i k o l a y e v n a (tələsik). Madumazel Vera... 
Ə h m ə d  b ə y. Madumazel Vera e-e-e... (özünü göstərir.) O siz deməklər başa düşdü yok!.. 
Pardon... 
 150
V e r a   N i k o l a y e v n a (yavaşdan). Mənə deyən lazımdı ki, ay ifritə, otuz ildi 
Azərbaycanda yaşayırsan, əməlli-başlı öyrən bunların dilini də!.. Bax öz cəzandı! Marqarita da, 
Solomon da azərbaycanca elə danışırdılar ki, bunların özlərindən də yaxşı!.. Amma sən indi 
bilmirsən ki, bu gözəl oğlan nə deyir? (Bərkdən) Ax, Axmed bek!.. Manim qarip qonlu yaqin ki, bir 
da xeç zaman qulmayadjak!.. 
 
Işıq üçüncü mərtəbədən həyətə boylanan  
Əsədullanın üzərinə düşür. 
 
Ə s ə d u l l a (gözlərini bərəldib). Alə!.. Alə, bu artist bizim uşağı salıb çənginə ki! Alə, 
mənim leşim düşüb bəyəm?! Mən ölmüşəm, hə?! (Tələsik pəncərədən çəkilir.) 
Əhməd bəy(çiyinlərini çəkir). Çox e-e-e.. tasuf!.. (Özünü göstərir.) O başa düşdü yok... O 
revuar madumazel... 
V e r a   N i k o l a y e v n a (yavaşdan). Heç başa düşmüram ki, bu fransızca danışır, yoxsa 
azərbaycanca?.. Heç olmasa, fransızca bilsəydim!.. (Bərkdən) Ax, ax, Axmed bek!.. Urek dolu 
sozle!.. 
Ə h m ə d  b ə y (bu dəfə, deyəsən, nəsə başa düşür). Hə! Hə!.. Un, madumazel Vera! (Özünü 
göstərir.) Onun da ürəyi söz dolu! (Dərindən köks ötürur.) Ah!.. 
V e r a   N i k o l a y e v n a (yavaşdan). Davay, Vera davay! Najimay! (Bərkdən) Ürek dolu 
soz!.. Siz... va man!.. Torşer yanır. Tet-a-tet! 
Ə h m ə d  b ə y. Madumazel Vera... 
Ə s ə d u l l a (tələsik özünü yetirərək). Nə?! Madmazel Vera? Alə, budu madmazel? 
 
Səhnənin küncündə elə hey həyəti süpürən  Süpürgəçi kişi daha artıq bir diqqətlə onlara tərəf boylanır. 
 
Vera Nikolayevna. Bu svoloç haradan gəldi? 
Ə h m ə d  b ə y. Bonjur, müsyö!.. 
Ə s ə d u l l a. Bu nə deyir, alə? Söyüş-zad söyər a?! (Bərkdən) Nə deyirsən? 
Ə h m ə d  b ə y (özünü göstərir). O salam dedi. 
Ə s ə d u l l a. Əleykümə salam. Alə, bəs sən buna (Vera Nikolayevnanı göstərir) madmazel 
deyirsən, özü də günün günorta çağı, həyətin ortasında?! Alə, bəs, operaya getmək nə idi, buna 
burda əlüstü madmazel deməyün nədi? 
V e r a   N i k o l a y e v n a (onun üstünə qışqırır). Səni kim bura çağırdı? A?! 
Ə s ə d u l l a. Alə, sən mənim üstümə qışqırırsan? 
Əhməd bəy(çaş-baş qalıb). O (özünü göstərir) heç nə başa düşdü yok!.. 
V e r a   N i k o l a y e v n a (Əsədullaya). Mən sizi milisya veredjek! 
Ə s ə d u l l a. Ağəz, sən məni milislə qorxudursan?! Indi bəyəm drujba narodov vaxtıdı?! 
(Əhməd bəyə) Alə, bura gəl. (Əhməd bəyin qolundan tutub, Vera Nikolayevnanı göstərir.) Alə, 
bilirsən bu kimdi? 
Ə h m ə d  b ə y. Bilirsən yok!.. 
 
Işıq dördüncü mərtəbədən boylanan Isgəndərzadənin  
üzərinə düşür. 
 
I s g ə n d ə r z a d ə. Gör o rüşvətxor necə yapışıb Fransadan gələn yoldaşın qolundan?! Yox! 
Mən buna dözə bilmərəm! Mənim də səbrimin sonu var, yoldaşlar! (Tələsik pəncərədən uzaqlaşır.) 
Ə s ə d u l l a (Vera Nikolayevnaya). Əlün hər yerdən üzülüb,indi bizim bu uşağı tovlayırsan? 
Vera Nikolayevna(qışqırır). O sizin uşaq deyil! O menim uşağım e-e-e... mənim tanışım!.. O 
Axmed bek!.. Intelegent! Sənin uşağın evda! Qet qozuna... e-e-e... qyozina sok! (Əsədullaya işarə 
ilə Əhməd bəyə) Bu internasionalist deyil! 
 151
Ə s ə d u l l a. Mən deyiləm? Bəs kimdi internasyalist, ağəz? (Əhməd bəyə) Alə, bu qələt 
eləyir! Mənim «Drujba narodov» ordenim var! (Vera Nikolayevnaya) Mən döyüləm, bəs kimdi 
internasyalist? Hə? Kimdi?! 
I s g ə n d ə r z a d ə (hövlank qışqıra-qışqıra gəlir). Mən! Mənəm internasionalist! Mənəm! 
Mən! 
Ə s ə d u l l a. Bircə elə sən əskiyüdün?! 
I s g ə n d ə r z a d ə (tövşüyə-tövşüyə). Mən buna yol verə bilmərəm! Mənim prinsiplərim 
buna yol verməz! 
 
Səhnənin küncündəki Süpürgəçi kişi boylana-boylana  
onlara tamaşa edir. 
 
Ə s ə d u l l a. Əşşi, tüpürüm sənin prinsiplərüvə! Ode, Qorbaçov soxdu siçan deşiyinə sənin 
prinsiplərüvü! 
Ə h m ə d  b ə y. Allah! Allah! 
I s g ə n d ə r z a d ə. Xeyr! Mən yol verə bilmərəm ki, sənin kimiləri bu sadə yoldaşı (Əhməd 
bəyi göstərir.) yoldan çıxarsın! 
Vera Nikolayevna. Vot tak! 
Ə s ə d u l l a. Nə? Alə, bəs dünənə kimi deyürdüz ki, kapitalist ölkələrdəkülərün hamısı 
şipyondu, bəs, noldu, hə, ay partokrat?! Ode, Yelsin bağlıyır partiyavu! (Əhməd bəyə) Bax, sən 
öləsən, yox, sən cavansan, bu özü ölsün ki, belə deyirdilər! (Isgəndərzadəyə) Hə, demürdüz belə, ay 
partokrat?! 
I s g ə n d ə r z a d ə (dəruni bir pərişanlıq içində). Ah, Lenin!.. Lenin!.. Qabaqkı vaxtlar 
olaydı, bu da mənim qabağımda belə danışaydı?!. 
V e r a   N i k o l a y e v n a (başını bulayır). Ay-yay-yay!.. 
Ə s ə d u l l a. Danışardım!.. Mən bütün ömrüm boyu əlitəmizlik uğrunda partokratiyaya qarşı 
mübarizə aparmışam!.. 
I s g ə n d ə r z a d ə. Mənim prinsiplərim qoymur ki, səni burda... 
Ə s ə d u l l a (onun sözünü kəsir). Get! Get o prinsüplərüvün dərdini çək! 
Ə h m ə d  b ə y (tamam çaşbaş qalıb). Allah!.. Allah!.. Bu nə?! (Özünü göstərir.) O heç nə 
başa düş yok!.. 
I s g ə n d ə r z a d ə. Mənim vicdanım... 
Ə s ə d u l l a. Alə, nə sənün vicdanun? Sənün vicdanun partiya döyül?! Tüpürüm sənün 
partiya iclasuva! 
Vera Nikolayevna. Kakoy nevospitannıy!.. Ujas!.. 
I s g ə n d ə r z a d ə. Mən... 
Ə s ə d u l l a (ona macal vermir). Sən öləsən, səsüvü çıxarsan, Lenini də söyəcəyəm! Onsuz 
da heç kim eşitmir məni! 
Vera Nikolayevna. Man eşidiram, mən! Man deyadjak!. 
Ə s ə d u l l a (tamam hövsələdən çıxmış). Day deməyəcəksən sən heç nə! Birinci səni 
boğacam, bax, by əllərimnən, sonra (Isgəndərzadəni göstərir.) bunu! Birinci səni! (Vera 
Nikolayevnaya sarı cumur.) 
V e r a   N i k o l a y e v n a (qorxub qışqırır). Vanya! Vanya! 
Ivan Ivanoviç (qaça-qaça səhnəyə daxil olur). Manim qeyrati buna yol verdi olmaz!.. Veranı 
oldurmak istayir o?! (Əsədullanı göstərir.) Dinamit!.. Dinamit!.. Man bunları da, özumu da 
partladajak!.. 
Ə h m ə d  b ə y. Allah!.. Allah!.. (Özünü göstərir.) O heç nə başa düşdü yok!.. 
V e r a   N i k o l a y e v n a (canfəşanlıqla). Lazım deyil, Vanya, əzizim!.. 
 152
I v a n  I v a n o v i ç. Yox! Partladajaq! Dinamit! Dinamit! Mana Ivan Ivanoviç Polyaniçko 
deyarlar! 
I s g ə n d ə r z a d ə. Yoldaş Polyaniçko!.. 
I v a n I v a n o v i ç. Yox!.. Dinamit!.. 
Ə h m ə d  b ə y. Bu nə belə?! Komediya, nə?.. Nə?! Allah!.. Allah!.. (Özünü göstərir.) O 
getdi!.. O revuar, müsyö!.. O revuar, madumazel!.. 
 
Əhməd bəy cəld addımlarla səhnə boyu uzaqlaşır və gəlib Süpürgəçi kişinin yanından keçəndə, Süpürgəçi kişi 
böyük ehtiramla ona baş əyir, süpürgə ilə cani-dildən Əhməd bəyin qarşısını süpürür ki, keçib getsin. Əhməd bəy 
gedir. 
 
I v a n  I v a n o v i ç. Dinamit!.. 
Ə s ə d u l l a (bir az özünü itirib). Alə, bu lap dəliymiş ki!.. 
I v a n  I v a n o v i ç. Veroçkanı öldürmak? Onu boğmaq? Dinamit!.. 
Ə s ə d u l l a. Alə, kimdi onu boğan?! Onu boğub özümü də bədbəxt eləyim?! (Əhməd bəyin 
ardınca baxır.) O uşağımızı da bədbəxt eləyim?! 
Vera Nikolayevna. O sanin uşaq yox!.. 
I v a n  I v a n o v i ç. Partladacam!.. Dinamit!.. Man Ivan Polyaniçko yox, Aleksandr 
Matrosov!.. Partladajam!.. 
I s g ə n d ə r z a d ə. Yoldaş Polyaniçko!.. 
V e r a   N i k o l a y e v n a (Ivan Ivanoviçin qolundan tutub yavaşca). Xoroşo! Ne 
pereiqrivay! (Bərkdən ) Ah, Vanya! Gedək! Apar mani burdan! Mani xilas et! 
I v a n  I v a n o v i ç. Dinamit!.. Dinamit!.. 
V e r a   N i k o l a y e v n a (Ivan Ivanoviçin qolundan darta-darta). Gedək, doroqoy, gedək!.. 
(Gedirlər.) 
 
Pauza. 
Ə s ə d u l l a. Alə, sən öləsən, mən heç bilməzdim ki, bu belə qeyrət sahibidi?! Malades!.. 
I s g ə n d ə r z a d ə. Siz isə... Siz isə... 
Ə s ə d u l l a (onun sözünü kəsir). Sən get!.. Get partiya iclasına!.. Qorbaçov gözləyir səni!.. 
Get!.. 
 
İ ş ı q  s ö n ü r 
  
 
ON ÜÇÜNCÜ ŞƏKİL 
 
Bəbirzadələrin evi. Ə s ə d u l l a, E y n ş t e y n. Eynşteyn yenə belini büküb, başını aşağı salıb və gözlərini 
döşəməyə zilləyib. 
 
Ə s ə d u l l a. Nədi? Nolub yenə? 
Eynşteyn(başını qaldırmadan). Cürət etmirəm... 
Ə s ə d u l l a. De görüm, nə deyirsən? 
E y n ş t e y n (başını qaldırmadan). Cürət etmirəm... 
Ə s ə d u l l a (hövsələsiz). Alə, sözüvü deginən! 
E y n ş t e y n (dərhal belini düzəldərək). Mənimçün bunu bilmək çox vacibdir! 
Ə s ə d u l l a. Nəyi? 
E y n ş t e y n. Bu mənim üçün həyat məsələsidir! 
Ə s ə d u l l a. Alə, nə axı? 
E y n ş t e y n. Siz gedirsiz, yoxsa yox? 
 153
Ə s ə d u l l a. Nədi? Qulağuva səs-zad çatıb? Işdən götürürlər məni? (Hədə ilə) Məni ya?!. 
E y n ş t e y n. Yox, işi demirəm. Fransanı deyirəm? 
Ə s ə d u l l a (o tərəf-bu tərəfə baxır). Nə Fransa, alə? Mənim barəmdə belə söhbət yayılıb? 
Eynşteyn. Yox, sadəcə olaraq, mən öz işimi bilmək istəyirəm. Siz Fransaya... e-e-e... nə isə!.. 
Əyər belə bir iş olsa, mən burada həyatımı yenidən quracağam! 
Ə s ə d u l l a. Neyləyəcəksən? Inqilabçı olacaqsan? 
Eynşteyn. Yox! Mən də gedib yazacam! 
Ə s ə d u l l a. Neynəyəcəksən? 
Eynşteyn. Yazacam! 
Ə s ə d u l l a (gülür). Alə... Alə, indi yazmaq vaxtıdı? Indi kim kimin ərizəsinə baxır, alə?! 
Indi day ananim məktub vaxtı döyül, ay yazıq! Kimnən yazacaqsan? Kim sənə məktub yazdıracaq? 
Ağlun əvvəlki vaxtlara getməsün! Indi hərə öz hayındadı! Ananim məktublara baxan kimdi?! 
Eynşteyn. Yox, mən daha ananimka yazmayacağam! Mən əsər yazacam! 
 
Pauza. 
 
Ə s ə d u l l a. Nə yazacaqsan? 
Eynşteyn. Əsər yazacam! Faciə! «Romeo və Cülyetta»! 
Ə s ə d u l l a (istehza ilə).Alə, sənnən əvvəl, deyəsən, yazıblar onu, hə? (Gülümsəyib başını 
bulayır.) Kinosunu öz gözlərimlə görmüşəm!.. 
E y n ş t e y n (get-gedə çılğınlaşan bir ehtirasla.) Mən zəmanəmizin «Romeo və 
Cülyetta»sını yazacam! Mən yox, onu mənim qələmimlə zəmanə özü yazacaq! Artıq bu böyük faciə 
mənə rahatlıq vermir! Mən bu faciə ilə yaşadığımız zəmanənin fəlakətini bütün dünyaya 
göstərəcəyəm! Romeo ilə Cülyetta bir-birlərini dəlicəsinə sevirlər. Fəqət Cülyettanın atası 
kommunistdi, SEKAda işləyir, Romeonun atası isə cəbhəçidir!.. Hadisələr bir qanlı vulkan 
püskürtüsü ilə cərəyan etməyə başlayır!.. Hisslər qızışır!.. Ideya mübarizələrinin sədası göylərə 
qalxır!... Ehtiraslar hamını dəli eləyir!.. 
Ə s ə d u l l a. Sonra nə olur? 
E y n ş t e y n. Sonra böyük müsibətlər olur, Əsədulla məllim!.. Fəlakət başlayır!.. 
Ə s ə d u l l a (bərk hirslənir). Alə, kim sənnən xeyir görüb indiyəcən ki, teatr da xeyir 
görsün?! Alə, utanmırsan xalqın bu ağır günündə sən də bir tərəfdən müsibət eləyirsən, fəlakət 
açırsan?! 
E y n ş t e y n (qorxmuş). Əsədulla məllim. 
Ə s ə d u l l a (onun sözünü kəsir). Alə, mən ölmüşəm bəyəm?! Mən bu xalqın oğluyam! 
(Barmağı ilə hədələyə-hədələyə Eynşteynin üstünə gedir.) Mən qoymaram! Mən qoymaram ki, sən 
öz həyatuvu yenidən dəyişəsən! (Eynşteyni təpiklə vurmaq istəyir, Eynşteyn qaçır.) 
 
Işıq sönür. 
 
ON DÖRDÜNCÜ ŞƏKİL 
 
     Mehdiqulu bəy, Süpürgəçi kişi yarıqaranlıq səhnədə bizim möhtərəm qəhrəmanlarımızın yaşadığı o binanın və 
həyətin konturları görünür. Süpürgəçi kişi, həmişəki kimi, boylana-boylana səhnənin dibində həyəti süpürür. Işıq 
bir-bir pıçı-pıçı sahiblərinin üzərinə düşdükcə, onların siluetini görürük, sözlərini eşidirik. 
 
Birinci qız (pıçıltı ilə). Əhməd bəy!.. 
Q a d ı n (pıçıltı ilə). Fransa!..  
Ikinci qız (pıçıltı ilə). Milyonçu!.. 
Kişi(pıçıltı ilə). Bəxtəvər başına!.. 
Oğlan(pıçıltı ilə). Dünyaya gələndə belə də gələsən: Fransa!.. Milyonlar!.. Öz yaxtan!.. 
 154
Birinci qız (pıçıltı ilə). ABŞ-da on yeddi dənə xalça dükanı var!.. 
Q a d ı n (pıçıltı ilə). Meksikada da!.. 
K i ş i (pıçıltı ilə). Meksikada?!. 
Ikinci qız(pıçıltı ilə). Argentinada da!.. 
K i ş i (pıçıltı ilə). Argentina!.. 
Oğlan(pıçıltı ilə). Atasından qalıb!.. Yaponiyada da əntiq dükanları var!.. 
Birinci qız (pıçıltı ilə). Xoşbəxt milyonçu!.. 
K i ş i (pıçıltı ilə). Yaponiyada?! 
 
Birdən-birə işıq bu pıçı-pıçı eləyənlərin arası ilə gələn Mehdiqulu bəyin üzərinə düşür. 
 
M e h d i q u l u  b ə y (bərkdən). Baba, nə qədər «milyonçu» deyib qəşş edərlər?! Ay həzərat, 
bunlar necə insanlardı?! Vallah, billah, bu milyon söhbəti məni dəli elədi!.. Hara gedirəmsə, 
böyüklə, kiçiklə, kiminlə görüşürəmsə, işi-gücü buraxıb, məni bacıoğlunun milyonları sarıdan 
sorğu-suala tuturlar!.. Mən tamam məəttəl qalmışam!.. Elə bil bu camaat üçün dünyada başqa heç 
bir dərd-sər yoxdu, baba, maraq yoxdu, mövzu yoxdu!.. Ay bədbəxtlər! Həzrət Allah bu məmləkət 
üçün heç nə əsirgəməyib! Neft deyirsən, burada! Pambıq deyirsən, burada! Filiz deyirsən, burada! 
Balıq, kürü, barama, qaz, kürreyi-ərzdə nə istəyirsən, burada! Mandarini! Alması! Zeytunu! Üzümü! 
Ənciri! Nə istəyirsən? Ay bədbəxtlər! Başqalarının milyonlarını saymaqdansa, qolunuzu çırmalayın, 
iş görün, özünüz olun milyonçu!.. Adam nə qədər başqasından xoşbəxtlik umar?! Ay zalımlar! Ay 
insafsızlar! Ay mürvətsizlər! Həzrət yaradanımız bu qədər verib bu məmləkətə, adını da qoyub 
Azərbaycan! Nə istəyirsiz daha?! Nəyiniz çatışmır! Gözünüz onun-bunun cibində olanacan, çalışın, 
tər tökün, Allahsız əməllərdən çəkinin, sizin də cibiniz dolsun, baba!.. Gözünüz o məmləkətdə, bu 
məmləkətdə olanacan, öz gözəl məmləkətinizə bir gün ağlayın də, ay cahillər!.. 
Kişi(pıçıltı ilə). Bu yenə gəldi!.. 
Qadın (pıçıltı ilə). Millətin düşmənidi bu! 
Birinci qız (pıçıltı ilə). Əhməd bəyi yoldan eləmək istəyir!.. 
Oğlan(pıçıltı ilə). Dayısı olanda, nə olar. Gözünü dikib Əhməd bəyin milyonlarına!.. 
I k i n c i  q ı z (pıçıltı ilə). Milyonlarına?!. 
K i ş i (pıçıltı ilə). Milyonlarına?!. 
Q a d ı n (pıçıltı ilə). Milyonlarına?!. 
 
Süpürgəçi kişi tez-tez və nigarançılıqla boylana-boylana pıçı-pıçı sahiblərinə və Mehdiqulu bəyə baxır. 
 
M e h d i q u l u  b ə y (bərkdən). Oyanın, ay bədbəxtlər!.. Oyanın, özünüzə bir gün ağlayın!.. 
Heç kim sizin əvəzinizə gəlib müharibə eləməyəcək!.. Heç kim sizin əvəzinizə gəlib bu millət üçün 
xidmət etməyəcək!.. Evladlarınıza bir gün ağlayın!.. Məmləkəti ağ günə çıxarın!.. 
Kişi(pıçıltı ilə). Bu, millət xainidi!.. 
O ğ l a n (pıçıltı ilə). Dəlidi!.. 
Qadın(pıçıltı ilə). Yox, dəli deyil, Əhməd bəyin başını yemək istəyir!.. 
Birinci qız(pıçıltı ilə). Milyonlarını istəyir!.. 
O ğ l a n (pıçıltı ilə). Milyonlarını!.. 
Ikinci qız(pıçıltı ilə). Ah, Fransa!.. 
Q a d ı n (pıçıltı ilə). Milyon!.. 
K i ş i (pıçıltı ilə). Milyon!.. 
 155
M e h d i q u l u  b ə y (çox əsəbi). Yox! Yoxdu milyon! Yoxdu! Yalan deyiblər sizə! Əhməd 
bəy milyonçu deyil! Fransaya qayıtmayacaq. Burada qalıb şofer işləyəcək! Bildiniz?! Bir halal süd 
əmmiş azərbaycanlı qızla evlənmək istəyir, vəssalam! Başa düşdünüz?! Gedin özünüzə bir gün 
ağlayın! Bu cavanda işiniz olmasın! Iyrəndirməyin onu özünüzdən! Yoxdu milyon! Yaddan çıxardın 
milyonları! Yalan deyiblər sizə! 
 
Pauza. 
 
K i ş i (pıçıltı ilə). Nə?!. 
Qadın(pıçıltı ilə). Milyonçu deyil?! 
Birinci qız(pıçıltı ilə). Fransaya qayıtmayacaq?!. 
Oğlan(pıçıltı ilə). Burada qalıb şofer işləyəcək! 
 
Pauza. 
 
I k i n c i  q ı z (pıçıltı ilə). Ay aferist!.. 
Q a d ı n (pıçıltı ilə). Julik!.. 
K i ş i (pıçıltı ilə). Mən o Əhməd bəyi görən kimi bildim ki, fırıldaqçıdı!.. 
Birinci qız(pıçıltı ilə). Bəy Əhməd yox, fırıldaqçı Əhməd!.. 
Oğlan(pıçıltı ilə). Bizi aldatmaq istəyib!.. 
Qadın(pıçıltı ilə). Parisdə hamı onu tanıyır: cibgir Əhməd! 
Ikinci qız(pıçıltı ilə). Vay!.. 
Qadın(pıçıltı ilə). Iranda onu oğurluq üstündə axtarırlar, asacaqlar! 
Kişi(pıçıltı ilə). Bay səni, dələduz oğlu, dələduz!.. 
 
Süpürgəçi kişi pıçı-pıçı sahiblərinə tərəf boylana-boylana qalıb. 
 
İ ş ı q  s ö n ü r. 
 
 
ON BEŞİNCİ ŞƏKİL 
 
Bəbirzadələrin, Polyaniçkoların, Isgəndərzadələrin evi. Əsədulla, Firəngiz xanım, Ivan Ivanoviç, Vera 
Nikolayevna, Isgəndərzadə. Işıq Əsədulla ilə Firəngiz xanımın evinə düşüb. 
 
Ə s ə d u l l a (həyəcanlı). Mənə deyən lazımıydı ki, ay axmaq, ay maymaq oğlu, maymaq, 
Fransadan gələndə nolar? Görmürdün ki, adam dilində iki kəlmə danışa bilmir?! Görmürdün ki, ay 
axmaq (ovcu ilə alnına vurur), ay ağlı dabanında, ləvəngili kütümü burda qoyub «opera-opera» 
deyə-deyə məliyirdi? Alə, belə adamdan da milyoner olar?! Alə, ay gic, milyoner də Fransadan 
basa-basa gəlib burda şoferin evində qalar?! (Ovcu ilə alnına vurur.) Alə, nolub sənə, ay axmaq?! 
Ay maygülü?! Bakıda raykom qalmadı, OBAXEES qalmadı, narodnı kantrol qalmadı, hamısını 
doladun barmağuva, ancaq ağzınnan şorba tökülən fırıldaqçı Əhməd ovsunladı səni?! Hipnoz elədi?! 
Cadu yazdırdı?! Alə, yəni küçədəki bu mitinqlər sənin başını bu qədər xarab eləyib ki, gözünün ağı-
qarası bircə balanı az qalmışdı verəsən lütün birinə? O da burda şoferlik eləsün, hə?! Alə, belə 
məmləkət olar?! Alə, belə zəmanə olar?! Dedilər də, dedilər ki, alə, bu Qorbaçovun ki, belə xalı var 
başında, bunun axırı yaxçı qurtarmiyicək!.. Vay sənün perestroykova mən nə deyim!.. 
F i r ə n g i z  x a n ı m. Bəsdi, Əsədulla!.. Ürəyinə salma! Uşağcığazı elə xalq deputatı, 
vəssalam! 
Ə s ə d u l l a (özündən çıxır). Ay bala, ay uşaq, ay arvad, ay tovariş, xanım, bəy, alə, süz heç 
nə baş düşmürsüz! Hə, deputat elədim uşağı, sonra? Sonra nolacaq?! Pul oldu kağız, başa düşdün, 
kağız!.. 
 156
Firəngiz xanım(hövsələsiz). Mən kağız-mağız bilmirəm! Ətdən nə bişirəcəyəm sabah, adını 
qoy! 
Ə s ə d u l l a (tamam özündən çıxmış halda). Ət istəmirəm day!.. Istəmirəm!.. Işdə ət! Evdə 
ət! Hər gün bozbaş! Dolma! Pilov! Kabab! Istəmirəm! (Əli ilə pəncərəni göstərir.) Ode, hər gün o 
rus artistin evində gözəl kartoşka qızardırlar! Iyi adamı elə vurur, adam az qalır şişsin! Qızarmış 
kartoşka istəyirəm! Bildün?! Qızarmış kartoşka!.. 
 
Işıq sönür və bu dəfə yananda Ivan Ivanoviç ilə  
Vera Nikolayevnanın üzərinə düşür. 
 
I v a n  I v a n o v i ç. Mənə deyən lazımdı, ay axmaq! Bu ağılla səhnədə Vladimir Iliçin 
obrazını yaradırdın?! Mən hələ Ivan Qroznını demirəm!.. Fransadan gələn milyonçunun burda nə 
ölümü var, hə?! Milyonçunun başına yer qəhətdi?! Sən bilmirsən ki, bunlar pul qazansa Fransada, ya 
qumara qoyar, ya da arvadlara xərcləyər?! Ay axmaq artist!.. O qədər semiçka yağında qızarmış 
kartoşka yemisən ki, başın xarab olub! (Vera Nikolayevnaya) Qazı azalt! Day kartoşkanın iyindən 
nəfəs ala bilmirəm!.. Püf!.. 
V e r a   N i k o l a y e v n a (plitənin üstündəki tavada qızaran kartofu əlindəki qaşıqla çevirə-
çevirə hirsli). Azaltmıram! 
Ivan Ivanoviç(burun pərələrini qapayaraq). Püf!.. 
Vera Nikolayevna. Sənin kimi axmağın sözünə baxıb bir elə vaxtımı itirdim lüğətlərə!.. Viktor 
Aleksandroviç yüz dəfə səndən yaxşı ər idi!.. 
I v a n  I v a n o v i ç. Qazı azalt!.. Püf!.. 
Vera Nikolayevna. Pyotr Matveyeviç də səndən yaxşı idi!.. 
I v a n  I v a n o v i ç. Vera!.. Püf!.. 
Vera Nikolayevna. Hətta... hətta Nikolay Petroviç də səndən yaxşı ər idi!.. 
Ivan Ivanoviç(qışqırır). Hamı hamıdan yaxşıdı! It də pişikdən yaxşıdı! Pişik də siçandan 
yaxşıdı! Ancaq bir ifritə var yer üzündə, o da sənsən, Vera! Sən! Sən!.. 
Vera Nikolayevna. Sən özünsən!.. 
I v a n  I v a n o v i ç. Istəmirəm mən kartoşka!.. Istəmirəm!.. Boğuluram mən bu iydən!.. 
Ölürəm!.. 
V e r a   N i k o l a y e v n a (daha da bərkdən qışqırır). Sən ölən zibil deyilsən!.. 
Ivan Ivanoviç (qışqırır). Əsl zibil sənsən! Nadejda Konstantinovna! 
Vera Nikolayevna. O-o-o!.. Bəs, siz kimsiniz? Möhtərəm Vladimir Iliç! Bəs, sizin saqqalınız 
hanı? 
I v a n  I v a n o v i ç. Onu sən yolmusan, kaftar. 
V e r a  N i k o l a y e v n a (eyni qışqırıqla). Mən bütün günü o qədər məşqdən sonra ayaq 
üstə dayanıb sənə kartof qızardıram, sən mənə kaftar deyirsən?! (Içi kartof dolu tavanı plitənin 
üstündən götürüb yerə çırpır.) Ala! 
 
Pauza. 
 
Ivan Ivanoviç (döşəməyə səpələnmiş kartofa baxaraq). Oy, kakoye sçastye!.. 
Işıq sönür və yenidən yananda  Isgəndərzadənin üzərinə düşür. 
 
 157
I s g ə n d ə r z a d ə (cani-dildən özünü mühakimə ilə məşğuldur). Bəs, mənim sinfi sayıqlığım 
harada idi?! Hə?! Necə oldu ki, mən o antipod Əsədullanın səviyyəsinə endim?! Bunu tarix mənə 
bağışlayacaqmı? Eh, yoldaş Isgəndərzadə! Kapitalist aləmindən gəlmiş avaranın birini milyonçu 
qəbul etmək?! Hətta onunla qohumluq barədə fikirləşmək?! Məgər marksizm-leninizm klassikləri 
sübut etməyiblər ki, kapitalist aləmi başdan-başa əxlaq pozğunluğu içindədi?! Nə tez unutdun bu 
böyük təlimi, yoldaş Isgəndərzadə, hə?! Nə üçün sənin sinfi sayıqlığın bu dərəcədə korlanıb?! Bu, 
Qorbaçovun təsiridi!.. Sən bu təsirdən uzaq ol!.. Belə getməyəcək! Bizimkilər qayıdacaq! 
Qayıdacaq! Kremlin qülləsində qızıl bayraq hələ çox dalğalanacaq! Imperialistlər Qorbaçovu ram 
eləyə bilirlər, ancaq o qızıl bayrağı yox! Gələcək o gün! Qorbaçov bütün keçmiş Siyasi Büro ilə 
birlikdə müttəhimlər kürsüsündə oturub tarixin qarşısında cavab verəcək! O zaman mən də öz 
qırmızı pasportumu bütün opportinistlərin gözünə soxub deyəcəyəm: Alın ha!.. Yana-yana qalın 
ha!.. Mən sovet vətəndaşıyam!.. 
 
Pauza. 
 
(O əllərini arxasına qoyub var-gəl eləməyə başlayır.) Mən necə də əsəbiləşirəm... Ah, Lenin! 
Lenin!.. 
 
Işıq sönür. 
 
 
ON ALTINCI ŞƏKİL 
 
Həyət. Əhməd bəy, Əsədulla, I s g ə n d ə r z a d ə,  
V e r a  N i k o l a y e v n a, Süpürgəçi k i ş i. 
Səhnənin dibində həyəti süpürən Süpürgəçi kişi bütün bu şəkil ərzində müstəqil olaraq öz işi ilə məşğuldu. 
Əhməd bəy həyətə girir və həyətdən çıxan Əsədulla ilə qarşılaşır. 
 
Ə h m ə d  b ə y. Bonjur, müsyö!.. 
Ə s ə d u l l a (bir anlıq ayaq saxlayıb, acıqla Əhməd bəyə baxır). Nə? 
 
Süpürgəçi kişi onlara tərəf boylanır. 
 
Ə h m ə d  b ə y. Bonjur!.. 
Ə s ə d u l l a. Nə deyir, alə, bu? (Əhməd bəyə) Özünsən!.. (Çıxıb gedir.) 
Ə h m ə d  b ə y. Bunlara nə oldu? (Təəccüblə çiyinlərini çəkir.) Birdən-birə birtəhər oldu... 
Yaxşı oldu!.. Sakit oldu!.. 
 
Işıq iti addımlarla gedən  I s g ə n d ə r z a d ə n i n  üzərinə düşür. 
 
Ə h m ə d  b ə y. Bonjur, müsyö!.. 
 
Süpürgəçi kişi də o saat boylanıb onlara tərəf baxır. 
 
Ə h m ə d  b ə y (elə bilir ki, Isgəndərzadə onu başa düşmədi, təkrar edir). Bonjur, müsyö!.. 
I s g ə n d ə r z a d ə (bir anlıq ayaq saxlayıb hiddətlə Əhməd bəyə baxır). Müsyö yox, 
tovariş!.. Bəli, tovariş, yoldaş! Mən hələ sinfi sayıqlığımı itirməmişəm! Bu «istefa!» «istefa» sözləri 
mənə təsir edə bilməz! (Barmağı ilə Əhməd bəyi hədələyir.) Bildin?! (Daha da iti addımlarla 
uzaqlaşıb gözdən itir.) 
Əhməd bəy(tamamilə heyrət içində). Nə oldu?.. Bunlar başqa adam oldu?!. Allah! Allah! 
Amma yaxşı oldu başqa adam oldu! Sakit oldu!.. 
 158
 
Işıq həyətdən keçən Vera Nikolayevnanın üzərinə düşür. 
 
Əhməd bəy(həvəslə). O-o-o!.. Bonjur, madumazel!.. 
 
Vera Nikolayevna ayaq saxlayıb nifrətlə Əhməd bəyə baxır və baxdıqca da Əhməd bəyin sifətindəki təbəssüm 
həmin qəzəbli baxışlar altında çəkilib gedir. Süpürgəçi kişi boylana-boylana onlara tərəf baxır. 
 
Vera Nikolayevna. Obmanşik! 
Əhməd bəy(təəccüblə). Nə? 
Vera Nikolayevna.Aferist! (Hirsli addımlarla həyətdən çıxır.) 
Ə h m ə d  b ə y (Vera Nikolayevnanın ardınca baxa-baxa). Allah!.. Allah!.. Mehdiqulu dayı 
duz dedi. Bunlar hamısı... (Əlini havada oynadır.) bir tahar! Adam bilmir nə tahar?!. (Səhnənin 
dibindəki Süpürgəçi kişini görür və ona yaxınlaşır.) Bonjur, müsyö!.. Bunlar. Bu hayatda adamlar... 
Na oldu? 
 
S ü p ü r g ə ç i   k i ş i  əlindəki süpürgəni saxlayır və bir an diqqətlə Əhməd bəyə baxır. 
 
Ə h m ə d  b ə y. Axı, na oldu?.. Bu adamlar... bir tahar oldu?.. Ermanilar Qarabağda. e-e-e... 
qabağa qaldi?.. 
 
Süpürgəçi kişi birdən-birə başını aşağı salıb cidd-cəhdlə həyətin tozunu-torpağını Əhməd bəyin üstünə 
tolazlamağa başlayır. 
 
Əhməd bəy(heyrət içində). Siz na?.. Siz na edir?.. 
 
Süpürgəçi kişi elə bil ki, onu eşitmir və eyni cidd-cəhdlə süpürgəni oynada-oynada həyətin tozunu Əhməd bəyin 
üstünə tolazlayır. 
 
Ə h m ə d  b ə y. Sizda tarbiya yok!.. 
 
Süpürgəçi kişi eləcə tozu-torpağı Əhməd bəyin üstünə tolazlaya-tolazlaya uzaqlaşıb qaranlıqda yox olur. 
 
Pauza. 
 
Ə h m ə d  b ə y (çaşmış halda əyilib ayaqqabılarına, şalvarının balaqlarına baxır). O batdı! 
(Başını bulayır.) Ay-yay-yay!.. Şalvarını batırdı! 
 
İ ş ı q  s ö n ü r. 
 
 
ON YEDDİNCİ ŞƏKİL 
 
Xor. 
Səhnə yenə də tamam qaranlıqdır və işıq yalniz sol küncdəki  
həmin plakatın üzərinə düşüb. 
Zaman – 1991-ci il avqustun sonu. 
Məkan – Bakı şəhəri. 
 
Xor.   – Is-te-fa!.. 
– Is-te-fa!.. 
– Is-te-fa!.. 
– Azad Azərbayçan!.. 
 159
– Azadlıq, ya ölüm!.. 
– Azərbaycan bölünməzdir!.. 
– Qaçqınlara yer verin!.. 
– SSRI! Səni istəmirik!.. 
– Qarabağı vermərik!.. 
– Bir dəfə yüksələn bayraq bir daha enməz!.. 
– Imperiya nökərlərinə ar olsun!.. 
– Ar olsun!.. 
– Ar olsun!.. 
– Ar olsun!.. 
– Is-te-fa!.. 
– Is-te-fa!.. 
– Is-te-fa!.. 
 
İ ş ı q  s ö n ü r. 
 
 
ON SƏKKİZİNCİ ŞƏKİL 
 
Həyət. Müxbirlər, Əsədulla, Eynşteyn, Əhməd bəy, Mehdiqulu bəy, Isgəndərzadə, Ivan Ivanoviç, Vera 
Nikolayevna, Züleyxa, Süpürgəçi kişi. 
Süpürgəçi kişi səhnənin dərinində həmişəki işi ilə məşğuldu: naz süpürgəsi ilə həyəti süpürür. Və birdən-birə, bir 
arı dəstəsi kimi, müxbirlər həyətə doluşurlar. 
 
Birinci  m ü x b i r. Buradır! Bu həyətdir! 
Ikinci  m ü x b i r. Heç kim yoxdu! 
Üçüncü  müxbir. Bu həyət elə bil ki, yatıb! 
Fotoqraf qız. Vay!.. Elə bil heç Bakıda deyil bu həyət! 
Fotoqraf oğlan. Bakıda o qədər belə həyət var ki! 
Birinci  m ü x b i r. Indi nə bilək Əhməd bəy harda olur? 
 
Süpürgəçi kişi işini saxlayıb səhnənin dibindən boylana-boylana müxbirlərə tərəf baxır. 
 
Ikinci  m ü x b i r. Deyirlər uzaq bir sürücü qohumunu tapıb, onun evində qalır... 
Fotoqraf qız. Sadəliyə bax də! 
Üçüncü  m ü x b i r. Indi biz onu hardan tapaq? 
Ikinci  m ü x b i r. Kimsə gəlir! 
Birinci müxbir(evinə tərəf gedən Əsədullaya). Bağışlayın, bir dəqiqə olar? 
Ə s ə d u l l a (yavaşdan). Xeyir ola, bunnar nöşün gəlib dolublar bura? (Bərkdən) Nə lazımdı? 
Ikinci  m ü x b i r. Siz burada yaşayırsınız? 
Ə s ə d u l l a. Bəli. Nolub ki? 
Fotoqraf qız. Bəlkə o sürücü elə sizsiniz! 
Ə s ə d u l l a. Nə? Mən şoferə oxşuyuram, hə?! 
F o t o q r a f   q ı z. Bağışlayın! Bizə Əhməd bəy lazımdı! 
Fotoqraf oğlan. Zəhmət olmasa, deyin, milyonçu Əhməd bəy bu həyətdə olur? 
Ə s ə d u l l a (başını geri atır). Nırç! 
Üçüncü müxbir.Necə nırç? 
Fotoqraf oğlan. Bizə bu həyətin adını veriblər! 
Ə s ə d u l l a. Burda yaşamağına, burda yaşayır, ancaq milyoner döyül!.. 
Birinci  m ü x b i r. Necə yəni milyoner deyil? 
Fotoqraf qız. Siz nə danışırsız? 
Ə s ə d u l l a. Bəli, avaranın biridi! 
Ikinci m ü x b i r. O cür adamçın gör bir nə deyir? 
 160
Ə s ə d u l l a. Nə deyirəm, alə? Deyirəm gopçunun biridi də!.. 
Fotoqraf qız. Biz Fransadan gəlmiş Əhməd bəyi deyirik! 
Fotoqraf oğlan. Bizim həmvətənimizi! 
Ə s ə d u l l a. Bəs mən kimi deyirəm? Öz həmvətənimi deyirəm? Mən də süzün 
həmvətənüvüzü deyirəm də! (Fotoqraf onu təpədən dırnağacan süzür.) Bura gəl! (Əli ilə işarə edib 
çağırır və qız ona yaxınlaşanda yavaşdan) Görürəm sən yaxşısan, bunnarın tayı döyülsən! Görürəm 
də, hə, lap yaxşısan! Qulaq as, sənə deyəcəm. Bu Əhməd bəy ki, deyirsüz a, bəy!, bəy! gəlib ki, 
sosyalizmdən qalan artıq-urtuqnan qarnını doyuzdursun! Başa düşdün? Day mənim adım olmasın 
a!.. Amma milləti aldatmayın! Yazıqdı bu millət! Turp əkmüyün bu millətin başına! Yazansuz, 
gedün yazun, day dəlləyliyi öyrənməyin bu millətin başında!.. 
Fotoqraf qız (bərkdən). A-a-a!.. Sizin informasiyanız çox səhvdir! Necə milyonçu deyil? Necə 
yəni avaradı? 
Fotoqraf oğlan. Bunun, deyəsən, ermənilərnən əlaqəsi var! 
Ə s ə d u l l a. Alə, məni deyirsən?! 
Birinci m ü x b i r. Necə?! 
Ikinci m ü x b i r. Hə? 
Üçüncü m ü x b i r (dəftərçəsini çıxarıb qeydlər edə-edə). Aha! 
Fotoqraf qız. Əhməd bəy öz şəxsi pulu ilə Amerikadan iki «Boinq» sərnişin təyyarəsi alıb 
Azərbaycana hədiyyə edib! 
Ə s ə d u l l a (heyrətlə). Necə? 
Ikinci  m ü x b i r. Bəli! 
Birinci  m ü x b i r. Əlbəttə! 
Üçüncü  müxbir.Bizim belə qeyrətli həmvətənlərimiz var! 
Fotoqraf qız. Bu saat Moskvanın da, Yerevanın da radiosu bunnan danışır. 
Birinci  m ü x b i r. «Bi-bi-si»! «Si-en-en»! «Röyter!»! «Assoşieytid pres»! «Azadlıq» 
radiosu! Hamısı dəyib bir-birinə! 
Ikinci müxbir. Hamısı Əhməd bəyin Azərbaycana hədiyyəsindən danışır! 
Üçüncü müxbir. Hələ dalı da olacaq! 
Ə s ə d u l l a (az qalıb çaşsın). Bu Əhməd bəy a?.. 
Fotoqraf qız. Bəli! Bu Əhməd bəy! 
Ə s ə d u l l a. Iki dənə «Boinq»? 
Birinci müxbir.Bəli! 
Ə s ə d u l la.  Birini... Birini neçəyə alıb? 
Fotoqraf oğlan. On yeddi milyona! 
Ə s ə d u l l a. Rubl? 
Fotoqraf qız. Xeyr! Dollar! 
Ə s ə d u l l a (özünü itirmiş halda yavaşdan). Rublla olsaydı, elə mən də alardım!.. (Bərkdən) 
Alə, adun da yadımdan çıxdı, şey, hardasan sən? 
Eynşteyn (elə bil ki, yerin altından peyda olub özünü yetirir). Bəli! Burdayam, Əsədulla 
məllim! 
Ə s ə d u l l a (qəzəblə Eynşteynə tərəf gələ-gələ onu təpiklə vurmağa hazırlaşır). Alə, bəs, sən 
deyirdün ki, bu dilənçidi? 
Eynşteyn(ətrafdakı müxbirlərə baxaraq ürəklənir). Xeyr! Siz düz demirsiniz, Əsədulla 
məllim! 
Ə s ə d u l l a (gözləri kəlləsinə çıxır). Mən?! Alə, mən düz demirəm?! 
Eynşteyn. «Boinq»lər çox gözəl təyyarələrdir! 
Ə s ə d u l l a. Mən bəyəm deyirəm pisdi? 
Eynşteyn(müxbirlərə baxa-baxa). Xeyr! Xeyr! «Boinq»lər çox gözəl təyyarələrdir! Xalqımızın 
bu ağır günündə bizimçün böyük hədiyyədir! (Müxbirlərin arasına qaçır.) 
 161
Birinci m ü x b i r. Əlbəttə, böyük hədiyyədir! 
Ikinci m ü x b i r. Bizim gizli milyonçularımıza ar olsun! 
Ə s ə d u l l a. Bax, bunu ürəyimdən dedün! Ar olsun!  
Fotoqraf oğlan(qışqırır). Ode, Əhməd bəy! 
 
Işıq Əhməd bəyin üzərinə düşür. Süpürgəçi kişi isə daha artıq bir canfəşanlıqla əhli-məclisə tərəf boylanır. 
 
Üçüncü  m ü x b i r. Odur! 
Birinci  m ü x b i r. Bəli, odur! Şəklindən tanıdım! 
Fotoqraf qız.O-o-o!.. Gör necə oğlandı!.. 
Ikinci müxbir(Əhməd bəyə tərəf qaça-qaça). Siz bu böyük hədiyyəni nə məqsədlə etdiniz? 
Ə h m ə d  b ə y. Azərbaycan... (Özünü göstərir.) Onun canı! 
Fotoqraf qız (Əhməd bəyin fotosunu müxtəlif nöqtələrdən çəkə-çəkə). Ah, nə gözəl dedi! 
Operator(həyətə daxil olaraq). Qabağımdan çəkilin! «Günün ekranı!» Televiziya! (Kamera ilə 
çəkməyə başlayır.) 
Ikinci  müxbir. Siz Azərbaycana yenə də belə hədiyyələr etmək barədə düşünürsünüzmü? 
Ə h m ə d  b ə y. Man... 
M e h d i q u l u  b ə y (hövlnak özünü yetirərək). Yox! Hədiyyə hələlik bu qədər! 
Hədiyyələrin arasında qazanmaq lazımdır, baba! Yoxsa ki, daha hədiyyə etmək imkanın olmaz! 
Ə h m ə d  b ə y (etiraz etmək istəyir). Dayı... 
M e h d i q u l u  b ə y (onun sözünü kəsir). Yox! Atan, Allah ona rəhmət eləsin, haqq 
dünyasına köçəndə səni mənə tapşırdı, Əhməd bəy! Hələlik bu qədər! (Müxbirlərə) Baba, bir az da 
özünüz hərəkətə gəlin! Bir az da özünüz əl-ələ verin. Iş görün, baba! Boğazdan yuxarı vətəni, milləti 
tərifləməklə iş aşmaz, həzərat! 
Üçüncü  m ü x b i r (Mehdiqulu bəyi göstərir). Bu kimdi belə?.. 
Birinci  m ü x b i r. Əşşi!.. Fikir vermə!.. 
Ikinci  müxbir(Əhməd bəyə). Sizin Qarabağa münasibətiniz? 
Ə h m ə d   b ə y (özünü göstərərək). Azərbaycan onun ürəyi! Qarabağ Azərbaycanın ürəyi! 
Ə s ə d u l l a. Ay bərəkallah! Oğul belə olar!.. (Eynşteynə) Day sənün kimi yox e!.. (Eynşteyn 
belini büküb, başını aşağı salır və gözlərini yerə dikir.) Sən öləsən, heç bir köpük də vermiyəciyəm 
sənə! Qurtardı day! (Əhməd bəyi göstərib, müxbirlərə) Gördüz nə cavab verdi də!.. 
Birinci m ü x b i r (dəftərçəsinə yaza-yaza, Əsədullaya). Bəs sizin Qarabağa münasibətiniz? 
Ə s ə d u l l a (hirslənir). Belə başnan da müxbir olar? Alə, dedi kişi də, dedi ki, Azərbaycan 
(özünü göstərir) onun ürəyi! Qarabağ da Azərbaycanın ürəyi! (Əhməd bəyi göstərir.) Onunnan biz 
bir-birimizə çox yaxınıq! (Əllərinin barmağını bir-birinə sürtür.) Lap e, lap! Qəzet söhbəti döyül!.. 
E y n ş t e y n (qəflətən belini düzəldir). Əsədulla məllim düz deyir! 
Birinci m ü x b i r (dəftərçəsinə yaza-yaza, yenə də Əsədullaya). Siz qaçqınlara nə yardım 
etmisiniz? 
Ə s ə d u l l a. Alə, bunnar necə müxbirdi?! Bəs o boyda «Boninq»ləri vətənimizə hədiyyə 
eləmədik? (Əhməd bəyi göstərir.) Bir yerdəyik də! 
Ikinci  m ü x b i r (Əsədullaya). Yəqin sizin Əhməd bəylə söhbətləriniz çox olub, hə? 
Üçüncü  m ü x b i r. Yəqin Azərbaycanı ona tanıtmaqda sizin rolunuz olub, elədirmi? 
Ə s ə d u l l a (onu əhatə etmiş müxbirlərə baxa-baxa bir az özünü itirmiş halda). Tanıtmusuz 
deyəndə ki... Mən... Deyim sizə ki... (Eynşteynə baxır.) Hə? 
Eynşteyn(ruh yüksəkliyi ilə). Əsədulla məllim xalqımızı qəlbən sevən insanlardandı! 
Birinci  müxbir. Eşq olsun! 
Ə s ə d u l l a (vəcdə gələrək). Mənim canım qurban Azərbaycana! 
Ikinci  m ü x b i r. Əhsən! 
 
 162
Müxbirlər Əsədullanın başına yığışır və tək qalmış Əhməd bəylə Mehdiqulu bəy bir-birlərinə baxırlar. 
 
M e h d i q u l u  b ə y (Əsədullaya işarə ilə). Baba, bu nəmənədi? 
Ə h m ə d   b ə y. Həmişə danışar... e-e-e... yemək!  Balık!  Pilov!  Kaver! Dolma! Yaqin... e-
e-e... aşpaz! 
Operator(Əsədullanı çəkərək). Qabağımdan çəkilin! «Günün ekranı»... 
Ə s ə d u l l a. Azərbaycansız bizim bir günümüz olmasın! (Get-gedə daha da qızışaraq) 
Bizim borcumuzdur ki, doğma Azərbaycanımızın uğrunda neyniyək? 
E y n ş t e y n. Çalışaq! 
Ə s ə d u l l a. Bəli, çalışaq! Azərbaycan, ana vətən! 
Fotoqraf oğlan(Əsədullanın şəklini çəkə-çəkə). Bu adam necə də vətənpərvərdir, Ilahi! 
Fotoqraf qız(Əsədullanın şəklini çəkə-çəkə). Ona görə də biz məğlubedilməzlərik! 
Birinci  m ü x b i r. Biz Babək nəsliyik! 
Ə s ə d u l l a. Yaşasın Koroğlu! 
Əhməd bəy(heyrətlə). Allah!.. Allah!.. 
 
Həyətə girən Isgəndərzadə müxbirləri görüb tələsik evinə tərəf əkilmək istəyir, amma müxbirlər imkan vermirlər. 
 
Ikinci m ü x b i r  (Isgəndərzadəyə yaxınlaşır). Siz də, deyəsən, bu həyətdə yaşayırsız? 
I s g ə n d ə r z a d ə. Mən?.. Bəli... Nə olub ki? 
Birinci müxbir. Sizin hələ xəbəriniz yoxdu? 
Ikinci müxbir. Əhməd bəy ABŞ-dan iki «Boinq» sərnişin təyyarəsi alıb Azərbaycana 
bağışlayıb! 
I s g ə n d ə r z a d ə (heyrətlə). Öz puluna? 
Üçüncü  müxbir. Bəs kimin puluna? 
I s g ə n d ə r z a d ə. Deməli, o, həqiqətən, milyonçudu? 
Birinci  m ü x b i r. Əlbəttə! Yalançı milyonçu da olur? 
Operator. Çəkilin! Qabağımdan çəkilin! 
Birinci  müxbir (Isgəndərzadəyə). Siz Əhməd bəylə ünsiyyətinizdən nə deyə bilərsiniz? 
Ikinci  m ü x b i r. Mənim də sualım var: Əhməd bəydə böyük vətən məhəbbəti yaranmasında 
sizin rolunuz? 
I s g ə n d ə r z a d ə (özünü itirib). Siz... Mən.. Idarədə! Bəli, idarədə! Gəlin idarəyə, 
suallarınızı yazılı şəkildə təqdim edin... 
Fotoqraf oğlan. Aydındır! Bu adam partokratdır! 
Ə s ə d u l l a. Özü də lap yekəsindən! Alə, QKÇP-ni müdafiə edirdi! Yanayevə təbrik 
teleqramı vurmuşdu! 
I s g ə n d ə r z a d ə. Yalandır! Mən həmişə demokratiya tərəfdarı olmuşam! (Əsədullaya) 
Antipod. 
Ə s ə d u l l a. Antipod vaxtı qurtardı day! Indi bazar iqtisadiyyatıdı! Day antipod yoxdu! 
Demokratiyadı! 
Əhməd  bəy. Allah!.. Allah!.. 
I s g ə n d ə r z a d ə. Rüşvətxor! Mən sənin kimi rüşvət almıram! 
Ə s ə d u l l a. Bacarmırsan, ona görə almırsan. Bacarsan, elə alarsan!.. 
M e h d i q u l u   b ə y (səhərdən bəri mat-mat ona-buna baxa-baxa). Baba, bunlar nə danışır 
belə? 
Əhməd bəy (özünü göstərərək). O da başa düşdü yok! 
Fotoqraf qız(Isgəndərzadəyə). Elə bil ki, siz nədənsə qorxursunuz? 
Ə s ə d u l l a. Əlbəttə! 
E y n ş t e y n. Əsədulla məllim düz deyir! 
 163
I s g ə n d ə r z a d ə. Xeyr! Xeyr! Mən nədən qorxmalıyam? 
Birinci  m ü x b i r. Onda cəsarətli bir söz deyin! 
Ikinci  m ü x b i r. Indi qeyrət vaxtıdır! 
Üçüncü  m ü x b i r. Xalq sizin də sözünüzü eşitmək istəyir. 
I s g ə n d ə r z a d ə (yavaşdan). Doğrudan da, mən haçansa cəsarətli bir söz deməliyəm, 
yoxsa yox? Vaxtdır artıq, yoldaş Isgəndərzadə, vaxtdır! Cəsarətli ol! Millət səni eşitmək istəyir! 
(Bərkdən) Mən sizə deməliyəm ki, Leninin «Dövlət Plan Komissiyasına qanunvericilik vəzifələri 
verilməsi haqqında» əsərini yenidən oxudum! 
 
Pauza.  
 
Hamı bir-birinin üzünə baxır. 
 
I s g ə n d ə r z a d ə. Və bütün məsuliyyəti ilə deməliyəm ki, bəzi fikirlərin yanında quş 
qoydum! 
 
Pauza. 
 
Birinci  m ü x b i r. Necə yəni quş qoydum? 
I s g ə n d ə r z a d ə. Bəli! Məndə tərəddüdlər yarandı. Xüsusən bir yerdə Lenin yazır ki... 
Ikinci  müxbir (dəftərçəsində yaza-yaza, onun sözünü kəsir). Deməli, siz Lenini rədd edirsiz? 
I s g ə n d ə r z a d ə (yenidən özünü itirir). Yox... Bilirsiz... Burada məsələ... Iş belədir ki... 
Ivan Ivanoviç (tələm-tələsik gələrək özünü müxbirlərin arasına dürtür). Mən oynamışam! 
Lenini mən oynamışam! Lakin mən inanmışam! Mən bilməmişəm ki, bu imperiya dağılmalıdır! 
Azərbaycan xalqı mənim üçün doğmadır! Qarabağı vermərik! Yazın! Şəklimi də çəkin ki, bilsinlər 
mənəm! Qoy teatrdakılar paxıllığından ölsün! Qoy hamı bilsin ki, mən də sizinləyəm! Səhərdən 
pəncərədən baxırdım! Eşq olsun Əhməd bəyə! 
Ə h m ə d  b ə y. Allah!.. Allah!.. 
Mehdiqulu bəy. Pərvərdigara! Bu yazıq insanlar niyə bu günə düşüb?! 
Ə s ə d u l l a. Alə, yalan danışır! (Ivan Ivanoviçi göstərir.) Onun məqsədi başqadı! Onu qovun 
ordan! 
Üçüncü  m ü x b i r  (Əsədullaya). Siz xalqlar dostluğunun əleyhinəsiniz? 
Ə s ə d u l l a. Mən? (Eynşteynə baxır.) 
E y n ş t e y n. Xeyr! 
Ə s ə d u l l a. Xeyr! Mənim mühasibim də, kassirim də yəhudidi! Mənim «Xalqlar dostluğu» 
ordenim var. 
Operator. Qabağımdan çəkilin! «Günün ekranı»... 
Fotoqraf qız (Əhməd bəyə). Sizin şəklinizi bir də çəkmək istəyirəm. Bütün qəzetlər üçün! 
(Əhməd bəyə tərəf gedir.) 
Fotoqraf oğlan. Mən də! (Əhməd bəyə yaxınlaşır.) 
I v a n  I v a n o v i ç. Mənim də şəklimi! Mənim də! Mən də əziz həmvətənimlə bir 
dayanacağam! (Əhməd bəyə tərəf qaçır.) 
Ə s ə d u l l a. Alə, dayan mən də gəlim! Xalqıma canım qurban! Qoy xalqım qəzetlərdə 
görsün ki, həmişə onunlayam! Qoy görsün ki, vətən üçün nələr eləyirik! (Eynşteynə) Gəl dalımca! 
(Cəld addımla Əhməd bəyə yaxınlaşırlar.) 
I s g ə n d ə r z a d ə (əzablı tərəddüdlər içində yavaşdan). Mən də gedim çəkdirim, yoxsa 
yox? Hə? Gedim? Getməyim? 
V e r a   N i k o l a y e v n a (səhnə arxasından). Dayanın! Məni də gözləyin! Məni də! 
I v a n  I v a n o v i ç. Gözləyin! Onu da gözləyin! 
 164
Ə s ə d u l l a. Alə, lazım döyül! (Müxbirlərə) Çəkün! 
I v a n  I v a n o v i ç. O Azərbaycanın patriotudur! Onu da gözləyin! 
Ə h m ə d  b ə y. Allah!.. Allah!.. 
Vera Nikolayevna. Gəldim! Gəldim! (Qaça-qaça gəlib özünü yetirir.) 
 
Müxbirlər onları dövrəyə alır. Fotoqraflar şəkil çəkir, operator kamerasını işlədir. Əsədulla da, Ivan Ivanoviç də, 
Vera  Nikolayevna da, Eynşteyn də şəkil üçün özlərinə yaxşı yer seçməyə çalışırlar. 
 
Ə s ə d u l l a (Mehdiqulu bəyə). Alə, sən də əl-ayağa dolaşma də!.. Çəkil o yana!.. Sən öləsən, 
bunnan xoşum gəlmir! Erməni şipyonuna oxşayır! 
I s g ə n d ə r z a d ə (hələ də kənardadır və tərəddüdlər onu məhv edir). Gedim? Getməyim? 
 
Züleyxa tələsik addımlarla səhnəyə daxil olur. 
 
Z ü l e y x a (bərkdən və pafosla). Xanımlar və bəylər! Mən artıq hər şeyi bilirəm! Mənim 
istəkli xalqım! Mən bu xalqın qızı kimi, belə bir fürsətdən istifadə etməyə bilmərəm! Biz millətə öz 
sözümüzü çatdırmalıyıq! Mən mitinqimizi açıq elan edirəm! 
 
Müxbirlər bu dəfə  Züleyxanın başına yığışırlar. 
 
Operator. Çəkilin! Bu gün televiziya ilə gedəcək! Qabağımdan çəkilin! 
Züleyxa. Qoy bizim xalqımız görsün ki, biz onunla nəfəs alırıq! 
Birinci  m ü x b i r. Əhsən! 
Ikinci  m ü x b i r. Bu, yeni ulduzdur! 
M e h d i q u l u  b ə y (Əhməd bəyə). Baba, gəl əkilək! Bura bizim yerimiz deyil. 
Əhməd bəy(özünü göstərir). Onsuz da, o, heç nə başa düşdü yok!.. 
 
Mehdiqulu bəy və  Əhməd bəy bu vurhavurdan uzaqlaşırlar  
və daha heç kim onlara fikir vermir.  Süpürgəçi kişi yaxınlaşan   
Əhməd bəyi görüb dərin hörmətlə ona baş əyir, yol göstərir, qulluq edir. 
Mehdiqulu bəylə Əhməd bəy səhnədən çıxır. 
 
Züleyxa. Mənim əzizlərim! Əldə etdiyimiz son məlumata görə... 
 
 Züleyxanın sözləri daha eşidilməz olur və Züleyxa lal bir ehtirasla əl-qol atır, müxbirlərin, həyət 
adamlarının hərəkəti bir haray-həşirə çevrilir. Əsədulla da Züleyxanın yanında nəsə demək istəyir, Isgəndərzadə 
ona imkan vermir, özü nəsə deməyə çalışır və birdən-birə uzaqlarda kimsə bir qara zurnada dünyanın ən dərdli 
bir nəğməsini çalmağa başlayır və elə çalır ki, az qalır adamı ağlamaq tutsun. 
 
İ ş ı q  s ö n ü r. 
 
 
ON DOQQUZUNCU ŞƏKİL 
 
Yenə yarıqaranlıq səhnədə o binanın,  
o həyətin konturları, işıq düşəndən-düşənə  
də pıçı-pıçı sahiblərinin siluetləri görünür. 
 
Qadın(pıçıltı ilə). Milyonçu imiş!.. 
Birinci qız (pıçıltı ilə). Ah, Fransa!.. 
Ikinci qız (pıçıltı ilə). Əhməd bəy!.. 
Kişi(pıçıltı ilə). Hər yerdə söhbət ondan gedir!.. 
 165
O ğ l a n (pıçıltı ilə). Iki «Boinq»!.. 
Qadın(pıçıltı ilə). Deyirlər hələ birini də alıb bağışlayacaq!.. 
Birinci qız(pıçıltı ilə). Özünün də şəxsi təyyarəsi var!.. 
Ikinci qız(pıçıltı ilə). Ah!.. 
Kişi(pıçıltı ilə). Bakıda öz hesabına aeroport da tikdirmək istəyir!.. 
Oğlan(pıçıltı ilə). Yaşayanda da belə yaşayasan!.. 
 
İ ş ı q  s ö n ü r. 
 
 
İYİRMİNCİ ŞƏKİL 
 
Həyət. Əhməd bəy, Isgəndərzadə, Əsədulla,  
Vera Nikolayevna, Süpürgəçi kişi. 
Səhnə qaranlıqdır. Yalnız səhnənin dərinliyində həyəti  
süpürən Süpürgəçi kişi görünür. 
Işıq üz-üzə gələn Əhməd bəylə Isgəndərzadənin üzərinə düşür. 
 
Ə h m ə d  b ə y. Bonjur, müsyö... 
I s g ə n d ə r z a d ə (xüsusi bir nəzakətlə). Salam yoldaş... e-e-e... bağışlayın, cənab Əhməd 
bəy!.. Salam!.. E-e-e... Bizim xanımla birlikdə sizdən xahiş edirik ki, bu gün axşam bizim evə təşrif 
buyurasınız!.. Sizin kimi bir yoldaşla... bağışlayın... cənabla bir süfrədə oturmaq bizim üçün böyük 
şərəfdir!.. Zati-alinizin bizim günəşli respublikamıza o cür hədiyyəsindən sonra, sizə hörmət etmək 
bizim hər birimizin vətəndaşlıq borcudür!.. Tak! 
Ə h m ə d  b ə y. Mersi boku, müsyö!.. (Özünü göstərir.) Onun vaktı yok! 
I s g ə n d ə r z a d ə. Əlbəttə! Siz çox məşğulsunuz... Lakin rica edirəm vaxt tapasınız... Artıq 
mən də insanlara sinfi münasibətimi tamam dəyişmişəm! Onda sabah axşam necə olar? 
Ə s ə d u l l a (səhnə arxasından). Çox pis olar!.. Çox pis!.. (Təngnəfəs özünü yetirir.) Alə, 
SEKA-nı bağladılar, indi də bizi hərifləmək istəyirsən? (Əhməd bəyə) SEKA-nı bağladılar! Biz 
qalib gəldik! (Isgəndərzadəyə) Sabah bizim işimiz var! Sabah biz operaya gedəcəyik! (Əhməd bəyin 
qoluna girir.) Elə döyül? 
Ə h m ə d  b ə y. Yok! (Özünü göstərir.) O artıq Azərbaycan operaları hamısı baxdı!.. 
 
Süpürgəçi kişi nigaran nəzərlərlə elə hey onlara tərəf boylanır. 
 
Ə s ə d u l l a. Alə, operaya bir dəfə baxmağnan nolacaq? Operaya gərək çox baxasan! Eh, 
sənnən hələ o qədər operaya baxacıyıq ki!.. SEKA-nı da bağladılar! Day plan yox, iclas yox!.. 
Opera!.. 
Ə h m ə d  b ə y. Yok, müsyö! O revuar, müsyö!.. 
Ə s ə d u l l a. Nə? 
Əhməd bəy(özünü göstərir). O getdi! (Qolunu Əsədullanın əlindən çəkir.) 
V e r a   N i k o l a y e v n a (səhnə arxasından). Müsyö Axmed bek!.. Müsyö Axmed bek!.. 
(Tələsik səhnəyə daxil olur.) Ax, Axmed bek!.. Man çok tanxa!.. 
Ə s ə d u l l a (Isgəndərzadəyə). A kişi, sən, guya, savadlısan, bu arvad nə deyir belə? 
Ə h m ə d  b ə y (tələsik). O getdi!.. O revuar, müsyö!.. O revuar, madumazel!.. (Cəld 
addımlarla uzaqlaşır.) 
 
Əsədulla, Isgəndərzadə, Vera N i k o l a y e v n a bir-birinə mane ola-ola onun ardınca getmək, onu qaytarmaq 
istəyirlər, amma işıq sönür. Əhməd bəy isə iti addımlarla Süpürgəçi kişinin yanından ötür. S ü p ü r g ə ç i   k i ş i 
yenə də böyük ehtiramla ona baş əyir, amma bu dəfə daha yol göstərmir, əksinə, Əhməd bəyin qarşısını kəsir. 
 
 166
S ü p ü r g ə ç i   k i ş i (həyəcanla). Salam!.. 
Ə h m ə d  b ə y. Bonjur... 
S ü p ü r g ə ç i   k i ş i (əlindəki süpürgə ilə bayaq Əsədullagilin dayandığı yeri göstərir). 
Onların hər şeyi var! Hər şeyi!.. Yeməyi, içməyi, ordeni, hər şeyi! Maşınları!.. Ancaq mənim heç 
nəyim yoxdu! Axı, mən də bu xalqın oğluyam!.. 
Əhməd bəy(özünü göstərir). O nə etmək?.. 
S ü p ü r g ə ç i   k i ş i (həyəcanla). Deməyə də utanıram... 
Ə h m ə d  b ə y. Utanmaq yok! Demək lazım! 
Süpürgəçi kişi. Mənim bir xalam var!.. Cavan adamdı, ancaq duldu... Biz də... Biz də bu 
xalqın övladlarıyıq də!... Siz də bizə gün ağlıyın!.. 
 
Pauza. 
 
Ə h m ə d  b ə y (qışqırır). Bu insanlara na oldu?! Na oldu bunlara?! Adyo!.. Adyo!.. Adyo!.. 
(Qaçıb səhnədən çıxır.) 
 
İ ş ı q  s ö n ü r. 
 
İYİRMİ BİRİNCİ ŞƏKİL 
 
Pıçı-pıçı, Mehdiqulu bəy. 
Yarıqaranlıq səhnədə həmişəki kimi binanın, həyətin konturları və bir-bir işıq düşdükcə pıç-pıçı sahiblərinin 
siluetləri görünür. 
 
M e h d i q u l u  b ə y (səhnə arxasından). Əhməd bəy!.. Əhməd bəy!.. 
Qadın(pıçıltı ilə). «Adyo» nə deməkdi?.. 
Birinci qız (pıçıltı ilə). «Adyo»?.. 
Ikinci qız(pıçıltı ilə). «Adyo»?.. 
Oğlan(pıçıltı ilə). «Əlvida» deməkdi!.. 
Kişi(pıçıltı ilə). «Adyo» «əlvida» deməkdi?. 
Q a d ı n (pıçıltı ilə). Əlvida? 
Birinci qız (pıçıltı ilə). Əlvida! 
Ikinci qız(pıçıltı ilə) Qaçdı!.. 
M e h d i q u l u  b ə y (səhnəyə daxil olur.) Əhməd bəy!.. Əhməd bəy!.. (Əhməd bəyi çağıra-
çağıra səhnə boyu pıçı-pıçı sahiblərinin arasından keçir və birdən-birə Süpürgəçi kişinin kölgəsi ilə 
üz-üzə gəlir.) 
 
Pauza. 
 
K i ş i (pıçıltı ilə). Əhməd bəy bu həyətdən getdi? 
M e h d i q u l u  b ə y (bərkdən). Bilmirəm!.. Təki məmləkətdən baş götürüb getməsin!.. (Iti 
addımlarla uzaqlaşır.) Əhməd  bəy... Əhməd bəy!.. 
 
Işıq sönür. 
 
29 dekabr 1992.  
Bakı. 
 
 
 167
 
MƏN SƏNIN DAYINAM... 
 
 
(On üç şəkildən ibarət komediya) 
 
 
Teatr. – 
Özünə gülür. 
 
 
 
 
 
 168
 
 
 
 
 
 
İŞTİRAK EDƏNLƏR 
 
D i r e k t o r. 
Ə h m ə d  Dayı – gənc artist. 
S i l v a n a  – aktrisa, naməlum yaşda. 
B a ş   r e j i s s o r. 
A r t i s t. 
G ə n c  a k t r i s a  – ingilis dilini öyrənir, ABŞ-a getmək və Mehdiqulu bəyin sayəsində əvvəlcə Hollivudu, 
sonra da Brodveyi fəth etmək istəyir və inanır ki, mütləq belə də olacaq; hər halda, belə 
olmalıdır! 
M ü ə l l i f. 
Katib  – atəşin bir arzusunu ürəyində gizlətməyə məcburdur. 
Teatrın yaradıcı heyəti: 
Birinci artist. 
Ikinci artist. 
Assistent. 
Birinci aktrisa. 
Ikinci aktrisa. 
Xorun üzvləri:  Hamlet, Hacı Qara, Ofelya,    Tartüf, Kral Lir, Karl Moor,  
 Dərviş Məstəli Şah, Medeya,   Vladimir Iliç Lenin, Hertruda,  
 Sergey Mironoviç Kirov,    Skapen, Maqbet, Jorj Danden və b. 
 
 
 
 
 
 
 
 
 
 
 
 
 
 
 
Məkan – Bakı şəhəri. 
Zaman – 1993-cü ilin aprel ayı. 
 
 
 
 
 169
BİRİNCİ ŞƏKİL 
 
Xor 
 
Xorun üzvləri müxtəlif tanış qrimdə və geyimdə səs-küylə bir göz qırpımında səhnəyə səpələnir: Hamlet, 
Hacı Qara, Karl Moor, Otello, Tartüf, Ofelya, Kral Lir, Dərviş Məstəli Şah, Vladimir Iliç Lenin, Şeyx Nəsrullah, 
Medeya, Jorj Danden, Sergey Mironoviç Kirov, Hertruda, Kefli Isgəndər, Skapen, Koroğlu, Dezdemona və b. 
Xorun sözləri bütün tamaşa boyu dialoq şəklində söylənir, misal üçün, iki misra Hacı Qara, üç misra Vladimir 
Iliç Lenin və s. 
Nəqarəti isə, təbii ki, bütün xor üzvləri bir ağızdan deyir. 
 
Nəqərat.   Teatr!.. Teatr!.. 
Teatr!.. Teatr!.. 
– Hamı yatıbdı, 
Tək bizik oyaq!.. 
– Bu gün yolçuyuq, 
Sabahsa qonaq... 
Dünən qarıydıq, 
Bu günsə gəlin!.. 
– Haydı, mərəkə, 
Görməyə gəlin!.. 
– Dünən can alan 
Bu gün can satır!.. 
 
Nəqərat.   Teatr!.. Teatr!.. 
Teatr!.. Teatr!.. 
 
– Şeyx Əhmədin lotu şefi 
Şeyx Nəsrullah gəlib cuşa, 
Isgəndərin sağlığına 
Buz qədəhi çəkir başa! 
– Nazlı gülür nazlı-nazlı. 
– Hamı içir, içməyən bir 
Kefli Isgəndərmidir?! 
– Diabetdir, olmaz ona... 
– Bax o yana, bax bu yana!.. 
 
Nəqərat.   Tamaşadır, tamaşa, 
Yaşa, teatr, yaşa! 
Min yaşa, min bir yaşa!.. 
 
– Mən kim, sən kim, o kimdir? 
– Dəlilər – ağıllıdır, 
Ağıllı başdan kəmdir!.. 
– Dünən lotu 
Bu gün qorxaq!.. 
Bu gün ulu, 
Sabah alçaq!.. 
– Dünən yava, 
Bu gün fağır!.. 
– Bu gün aqil, 
Sabah dılğır!.. 
Heç soğulmaz 
Belə dəhnə 
– Həyat – səhnə!.. 
 
Nəqərat.   Tamaşadır, tamaşa!.. 
 170
Yaşa, teatr, yaşa!.. 
Min yaşa, min bir yaşa!.. 
 
– Üst qatda yaşayanın 
Mən nə deyim aşına!.. 
– Hertruda vannadan 
Su axıdır, odur, bax, 
Kral Lirin başına!.. 
– O yaşmana-yaşmana 
Gələn Almazdır elə... 
– Aşiq olub, bu sən öl, 
Məşədi Ibad kələ! 
– Tartüf Hacı Qarayla 
Hesab verir bu barda!.. 
– Hamlet ərizə yazıb 
Baksovetdən ev umur, 
Deyir qalmışam darda!.. 
 
Nəqərat.   Teatr!.. Teatr!.. 
Teatr!.. Teatr!.. 
 
Işıq sönür. 
 
 
İKİNCİ ŞƏKİL 
 
Teatrın səhnəsi və səhnə arxası Artist (Otello), S i l v a n a (Dezdemona), Baş rejissor, Əhməd, Gənc aktrisa, 
Katibə və digər əhli-teatr. 
Bizim səhnə iki yerə bölünüb: yarısı teatr səhnəsidir, sol tərəfdəki qalan yarısı isə səhnə arxasıdır. «Otello» 
tamaşası gedir və biz yalnız tamaşanı görürük, tamaşaçıların isə səsini, reaksiyalarını eşidirik. Səhnə arxasında 
fəhlələr, teatr işçiləridir. 
 
O t e l l o. Sus daha, danışma boş yerə, nahaq. 
D e z d e m o n a. Susuram. Nə olub, bir söylə ancaq... 
B a ş   r e j i s s o r  (səhnə arxasından tamaşaya baxa-baxa). Yenə əlini qaldırır də! Əlli ildi 
ona deyirəm ki, bu yerdə əlini qaldırma! 
Əhməd (səhnə arxasından tamaşaya baxa-baxa Baş rejissora). Əlli il? 
B a ş  r e j i s s o r (hirsli). Bir az da artıq! 
Ə h m ə d. Üzünə deyərsiz? 
Baş rejissor (barmağı ilə Əhmədi hədələyir). Bura bax a-a-a. 
O t e l l o. Dünyada mənimçün əziz, yeganə 
 Dəsmalı yadigar vermişdim sənə. 
 Sənsə Kassioya vermisən onu... 
 
D e z d e m o n a.   
 Vallah, bu düz deyil! 
 
Gənc aktrisa (səhnə arxasından tamaşaya baxa-baxa). Oy!.. Bunu belə deyərlər?! (Rola 
girərək.) «Vallah bu düz deyil». Bax, belə! 
 
Dezdemona. 
 
Tez Kassionu çağırtdır... 
 
 171
(Yavaşdan səhnə arxasına çımxırır.) Səs salmayın orda! 
Qoy gəlsin, soruş özündən... 
O t e l l o. Füsunkar məleykə... 
Gənc aktrisa. Yaman füsunkardı!.. 
Ə h m ə d. O-o-o!.. 
O t e l l o.   Həya eylə sən, 
 Utan əməlindən, fikirləş barı, 
 Qırmısan, pozmusan əhdi, ilqarı. 
 Sən artıq öz ölüm yatağındasan, 
 Əcəlin amansız qucağındasan!.. 
 
D e z d e m o n a.  
      Məni öldürməzsən yəqin ki, hələ... 
 
Gənc aktrisa. Vay!.. Gör necə deyir e!.. «Məni öldürməzsən yəqin ki, hələ...» Bax, belə! Mən 
oynamalıyam Dezdemonanı! Mən! Mən! 
D e z d e m o n a (yavaşdan səhnə arxasına çımxırır). Yenə bazar açmısız orda?! 
 
O t e l l o.   Indi öləcəksən, bitib məsələ,  
 Odur ki, havayı uzatma bunu... 
 
B a ş  r e j i s s o r. Özü uzadır! Özü! Dinamika yoxdur! 
Ə h m ə d. Çünki dinamit yoxdur! 
B a ş  r e j i s s o r. Nə? Nə dinamit? 
Ə h m ə d. Dinamit də! Bu teatrı partlatmaq üçün! Əvəzinə yenisini yaratmaq üçün! 
B a ş  r e j i s s o r. Bura bax! Sən özünü harda hesab edirsən? 
Ə h m ə d. Teatrda! 
B a ş  r e j i s s o r. Mitinqlər vaxtı qurtardı! Sovet hökuməti deyil daha! Indi biz müstəqil 
demokratiyamızı qururuq! 
Ə h m ə d. Indi də direktorumuzun sözlərini təkrar edirsiz? Bəs nə vaxt öz sözünüzü 
deyəcəksiz? 
Baş rejissor (səhnəni göstərir). Ode mənim sözüm, bax! 
Əhməd (gözləri ilə səhnəni axtararaq). Hanı, orda siz yoxsuz!.. Orda yazıq Şekspirdi, başına 
da turp əkirlər!.. 
 
O t e l l o. Artıq etiraf eylə suçunu. 
And içib suçunu atma boynundan, 
Bil ki, xəbərdaram hər oyunundan. 
Qərarım qətidir, çalışma əbəs, 
Heç nə qərarımı dəyişə bilməz. 
 
Baş rejissor. Temp! Temp! 
 
O t e l l o. Qəlbim fəryad edib çəksə də nalə 
Mütləq ölməlisən... 
D e z d e m o n a.  
Allah, rəhm elə... 
 
Gənc aktrisa. Oy!.. Bu yeri heç belə deyərlər?.. «Allah, rəhm elə...» Bax, belə! Mən! Mən! 
Mən oynamalıyam Dezdemonanı! Şekspir mənim üçün yazıb bu rolu! 
Əhməd. Eybi yox, burda vermirlər, Ingiltərədə oynayarsan... 
 172
Gənc aktrisa. Oynayacağam! Ingiltərədə də oynayacağam! Amerikada da! Sən də mənim 
paxıllığımı çəkirsən! 
 
Bütün bu mükalimələr zamanı səhnədə tamaşa davam edir, amma  
biz  Otello ilə Dezdemonanın yalnız hərəkətlərini görür,  
səslərini isə eşitmirik. 
 
Ə h m ə d. Mən? 
Gənc aktrisa. Bəli, sən! 
Ə h m ə d. Bəyəm mən də Dezdemonanı oynamaq istəyirəm? 
Gənc aktrisa. Yox. Sən Otellonu oynamaq istəyirsən, amma sənə də rol vermirlər, çünki sənin 
də dayın yoxdu! 
Ə h m ə d. Nə bilirsən yoxdu? 
G ə n c  a k t r i s a. Olsaydı verərdilər. Sənin dayın yoxdu, vermirlər. Mənə də Dezdemonanı 
vermirlər, çünki Silvanadan qorxurlar! 
 
Dezdemona.  Sərvərim, mürvətin çatsın hayıma, 
     Qov məni, ancaq ki, ömrümə qıyma. 
 
O t e l l o.  
        Öl, fahişə! 
 
Gənc aktrisa. Bax, belə! 
K a t i b ə (tələsik səhnə arxasına daxil olur). Iclas! Iclas! 
Baş rejissor. Nə iclas? 
K a t i b ə. Direktor iclas çağırır. Tamaşa qurtaran kimi, təcili iclasdı! 
Baş rejissor (yavaşdan). Sənət əldən gedir, bu partokrat isə iclas çağırır! 
D e z d e m o n a. (Yavaşdan səhnə arxasına tərəf çımxırır). Dəlixanadır, vallah, dəlixanadır! 
 
       Sabah sən öldür məni...  
 
    (Yavaşdan səhnə arxasına tərəf) Səsə bax e!.. 
 
Möhlət ver yaşayım tək bu gecəni. 
 
G ə n c  a k t r i s a  (iki əlilə də sifətini qapayır). Oy, mama!.. 
K a t i b ə. Nə oy mama? Kişi iclas çağırır! 
 
O t e l l o.   
Mənə qarşı durmaq?! 
 
B a ş  r e j i s s o r.  Alə, belə yox! Belə yox! Bura sənət məbədidir! 
Əhməd. Bura sənət mətbəxidir! 
Baş rejissor. Bəsdir! 
K a t i b ə. Iclas! 
 
O t e l l o.  
Beləsə, heyhat... 
 
Dezdemona.  
Izin ver yaşayım yarımca saat... 
 173
 
K a t i b ə (Dezdemonanın sözlərini özü bildiyi tərzdə yavaşdan təkrar edərək). «Izin ver... 
yaşayım... yarımca... saat...» (Özünə gələrək bərkdən.) Iclas! 
O t e l l o.  
Yox, olmaz, dəyişməz heç nə qərarı... 
 
K a t i b ə (səhnədə oynayan artistlərə işarə edərək). Tez olun! Tez qurtarın! Iclasdı! 
 
Dezdemona. 
Bircə dəfə dua eləyim barı... 
 
K a t i b ə (xəyal aləmində). «Bircə dəfə... dua.. eləyim barı...» (Özünə gələrək.) Tez olun! 
Qurtarın! Iclas! 
 
O t e l l o.  
Yox, olmaz, bu gecdir. 
 
Dezdemonanı boğur. 
 
Gənc aktrisa. Yazıq Dezdemonanın canı qurtardı!.. 
 
Tamaşa oynanılan səhnənin pərdəsi salınır. Tamaşaçıların alqışı. 
 
Silvana (Dezdemonanı oynayan aktrisa qalxıb səhnə arxasına keçərək). Bura teatr deyil, 
dəlixanadı! Bilmirsən, əsəri oynayasan, yoxsa bura qulaq asasan?! Şikayət eləyəcəyəm! Şikayət 
eləyəcəyəm! 
Tamaşaçıların alqışı. 
 
Qaldırın pərdəni! 
K a t i b ə. Iclasdı! 
Silvana (hirslə). Qaldırın, dedim, pərdəni! (Səhnə arxasına gəlmiş Otello rolunu ifa edən 
Artistə.) Əlimdən tut, məni qabağa çək! 
 
Səhnənin pərdəsi qalxır. Silvana ilə Artist əl-ələ verib gülümsəyərək səhnənin qarşısına çıxır, təzim edirlər. 
 
K a t i b ə. Salın də, pərdəni! Kişi iclas çağırıb! 
 
Tamaşa səhnəsinin pərdəsi salınır. Silvana ilə Artist səhnə arxasına qayıdır. 
 
Silvana (hirs-həyəcanla). Prezidentə yazacağam! Birbaş Prezidentə! 
Ə h m ə d (kinayə ilə). Özü də sizi yaxşı tanıyır. 
S i l v a n a (onun sözlərindəki kinayənin fərqinə varmadan). Bəli! Azərbaycanda məni 
tanımayan yoxdu. (Acıqla Gənc aktrisaya nəzər salaraq.) Bəzilərindən fərqli olaraq!.. 
 
Tamaşaçıların adda-budda alqışı eşidilir. 
 
Qaldırın pərdəni! 
 
K a t i b ə. Iclasdı! 
S i l v a n a (amiranə). Qaldırın pərdəni! (Artistə) Əlimdən tut apar! Qaldırın pərdəni! 
 
 174
Tamaşa səhnəsinin pərdəsi yenidən qalxır. Silvana ilə Artist  
əl-ələ səhnənin qabağına gedərək gülümsəyə-gülümsəyə təzim edirlər. 
 
Katibə(yavaşdan). Bunun qışqırmağına bax, kaftar!.. (Bərkdən) Iclasa! Bütün yaradıcı heyət 
iclasa! 
 
İ ş ı q  s ö n ü r. 
 
 
ÜÇÜNCÜ ŞƏKİL 
 
Qəbul otağı. Direktorun və  Baş rejissorun kabinetləri. Katibə. Direktor. Baş rejissor, Əhməd, Silvana, Artist, 
Gənc aktrisa, Müəllif və teatrın digər yaradıcı heyəti. 
Səhnənin ortasında Katibənin əyləşdiyi qəbul otağı, sağ tərəfdə Direktorun kabineti, solda isə Baş rejissorun 
kabinetidir. 
Biz hər üç otaqda cərəyan edən hadisələri görürük. 
Direktor kabinetdə yazı mizinin arxasında əyləşib. 
Əhli-teatr bir-bir qəbul otağından keçib kabinetə daxil olur, orda-burda oturur. Katibə qəbul otağında öz 
mizinin arxasında əyləşib telefonla danışır. 
Katibə (telefon dəstəyinə). Ne mojet bıt?! 
Ə h m ə d (qəbul otağına girərək). Nə? 
K a t i b ə. Sənnən deyiləm. Keç içəri. (Telefon dəstəyinə.) Sənnən deyiləm... 
S i l v a n a (Dezdemonanın qrimində və qiyafəsində deyinə-deyinə qəbul otağına girir). 
Dünyanın hansı teatrında görünüb bu, hə? Tamaşa qurtarmamış iclas! Totalitar rejim xəstəliyi! 
K a t i b ə (kabinetə keçən Silvananın arxasınca). Totalitar rejim. Totalitar rejim.. O rejim sənə 
elədiyi yaxşılığı kimə eləyib, ay kaftar? (Telefon dəstəyinə) Yox, sənnən deyiləm... 
A r t i s t (Otello qrimində və qiyafəsində qəbul otağına daxil olaraq). 
 
Yox, Yaqo, soyumaz bu qəzəb, bu kin! 
Soyuq dalğaları Qara dənizin 
Axır Dardanelə, axır hər zaman, 
Iclas atamızı yandırır yaman! 
 
(Heç kimə fikir vermədən məğrur addımlarla Direktorun kabinetinə keçir.) 
K a t i b ə. Dezdemonası elə olanın, Otellosu da belə olar də!.. (Telefon dəstəyinə.) Yox, ay 
qız, yox... 
 
Baş rejissor qəbul otağına girib cibindən çıxardığı açarla öz kabinetinin qapısını açır. 
 
(Bərkdən) Iclasdı! Iclasa! 
Baş rejissor. Bu saat. «Hamlet»in bir yeri var, qoy ora baxım, bu saat. (Öz kabinetinə keçir.) 
Direktor. Tez eləyin... Tez eləyin, yoldaşlar... E-e-e... Bağışlayın, cənablar! Əyləşin... 
 
Əhli-teatr Direktorun kabinetində yerbəyer olur.  
 
(Ayaq üstə dayanmış Əhmədə) Sən də əyləş! 
 
Əhməd (Silvanaya tərəf işarə edir). Yox, qoyun burada senator Brabansionun gözəl qızı gənc 
Dezdemona əyləşsin!.. 
S i l v a n a (hiddətlə). Bu xuliqanlıqdır? (Direktora) Siz isə belə biabırçılığa dözürsüz! 
Direktor(yavaşdan). Darıxmayın, az qalıb... 
Ə h m ə d. Mən nə dedim ki? 
 175
Baş rejissor qapının ağzında dayanıb qəbul otağı tərəfə qulaq asır, sonra cəld addımlarla yazı mizinə yaxınlaşıb 
tələsik mizin dolabından araq şüşəsi, qədəh çıxarır, arağı süzüb diqqətlə qədəhə baxır, sonra qədəhin başını təzədən 
düzəldir və birnəfəsə içir. 
 
D i r e k t o r. Tak, tovarişi!.. E-e-e... Bağışlayın... Cənablar! Çox vacib bir məsələdən ötrü 
təcili iclas çağırmağı lazım bildik!.. 
Əhməd (istehza ilə). Deyəsən bizim teatrın işləri düzələcək! Problemlər həll olunacaq! 
Direktor(kinayə ilə). Teatrı bilmirəm, amma sənin problemlərin deyəsən həll olunacaq! 
Gənc aktrisa Yoxsa Otellonu verirlər ona? 
A r t i s t. Necə?!. 
Gənc aktrisa. Bəs mən? 
S i l v a n a (kinayə ilə Gənc aktrisaya tərəf). Ba-a-a!.. Sən bir Dezdemona iddiasına bax!.. 
Yazıq Şekspir!.. 
Katibə (telefon dəstəyinə). Vay-vay-vay!.. Lap elə dedi? 
 
Baş rejissor araq şüşəsini, qədəhi yerinə qoyub iti addımlarla qəbul otağına çıxır. 
 
B a ş   r e j i s s o r. Başlayıb? 
K a t i b ə. Çoxdan!.. 
 
Baş rejissor Direktorun kabinetinə girir. 
 
Ə h m ə d (Baş rejissora tərəf işarə edərək kinayə ilə). Indi day bu iclasın işindən arxayın 
olmaq olar!.. 
B a ş   r e j i s s o r (barmağı ilə hədələyir). Bura bax, ey!.. 
Direktor. Tak, yol... E-e-e... Xanımlar və bəylər! Bilirsiz ki, biz demokratik bir cəmiyyət 
qurmağa başlamışıq. Totalitar rejim artıq geridə qalmışdır! Mən həmişə demokratiyanın tərəfdarı 
olmuşam! 
Artist (yavaşdan). Xüsusən Sekada işləyəndə... 
Birinci artist (yavaşdan). Day demə. 
Birinci a k t r i s a (yavaşdan). Məni görəndə həmişə svidaniya verirdi. 
Direktor. Nə deyirsiz? 
A r t i s t. Heç. Sizinlə deyilik. 
  Əgər qulaq assam düzgün olarmı? 
Hersoq bu işlərdən razı qalarmı? 
 
D i r e k t o r. Ona görə bu gün də qərarı tək çıxarmıram. Qərarı birlikdə çıxarmalıyıq. Ümumi 
müzakirədən sonra. Demokratik cəmiyyətdə yalnız və yalnız kollegial işləmək lazımdı. Belədir 
məsələ... 
K a t i b ə (telefon dəstəyinə). O-o-o!.. 
Əhməd(yavaşdan Gənc aktrisaya). Söylə, Dezdemona, nədir diləyin? 
Gənc aktrisa (xəyallar aləmində). 
 Mən Mavrı sevdim ki, çəkib dərd, bəla, 
 Hər yerdə, hər zaman qalım onunla. 
 Bütün aləm bilir artıq bu işi... 
(Özünə gələrək) Bəsdir! 
Direktor. Müstəqil respublikamızın maliyyə vəziyyəti çox ağırdır. Bayaq Sekadan da zəng... e-
e-e... bağışlayın, Prezident aparatından da zəng eləmişdilər... Büdcə tükənib. Istiqlal uğrunda 
mübarizə apardığımız bir vaxtda, əlbəttə, bu, təbiidir. 
Artist (yavaşdan). Böyük istiqlal mübarizəsi! 
 176
Ikinci artist (yavaşdan). Büdcə təəssübkeşi!.. 
Birinci aktrisa (yavaşdan). Tiqant!.. 
Direktor (onlara tərəf). Nə deyirsiz orda? 
A r t i s t. Heç... Sizinlə deyilik... 
 
Cənablar, ağırdır vəhşi adətim, 
Dəyişib davada öz təbiətim... 
 
D i r e k t o r. Uzun sözün, qısası, Smetamız Maliyyə Nazirliyindən yenə keçmədi. Maaş 
fondunu azaltmaq lazımdı... Yenə bir nəfəri ixtisar etmək lazımdı... 
 
Pauza. 
 
Yaradıcı kollektivdən. 
 
Pauza. 
 
A r t i s t.  Kassio, növbədə intizam ara, 
Ciddi nəzarət et qarovullara... 
 
Katibə (telefon dəstəyinə). Bir dəqiqə dayan... (Dəstəyi mizin üstünə qoyur və Direktorun 
kabinetinin örtülü qapısına yaxınlaşaraq əyilib açar deşiyindən baxır.) 
Direktor. Buyurun! Fikrinizi söyləyin! (Bir-bir iclas iştirakçılarına baxır və əhli-teatr da bir-
bir gözünü ondan yayındırır.) Biz demokratik cəmiyyətə kollegial getməliyik! Hə? Bir nəfər ixtisar 
olunmalıdı! 
 
Pauza. 
 
Fikrinizi deyin. 
Katibə (açar deşiyindən baxa-baxa). O-o-o!.. (Tələsik gedib mizin üstündəki dəstəyi götürür.) 
Bir az gözlə Vacib adam gəldi. Yox. Prezident aparatından! Gözlə! (Dəstəyi yenidən mizin üstünə 
qoyub qapıya yaxınlaşır və əyilib açar deşiyindən baxır.) 
D i r e k t o r. Eşidirəm sizi! 
Baş rejissor(yavaşdan). Birinci ixtisar olunası adam elə sən özünsən! 
 
Pauza. 
 
K a t i b ə. Diliniz belə girər e, qarnınıza! 
 
Pauza. 
 
Direktor. Kollegial! Ancaq kollegial!.. Bayaq Sekadan... e-e-e... Prezident aparatından zəng 
eləyəndə də elə belə dedim! Biz demokratik cəmiyyətə kollegial gedirik! Buyurun! 
Silvana (qəfil bir ehtirasla). Xanımlar və bəylər! Biz, bax, bu adamdan teatrı xilas etməliyik! 
(Barmağı ilə Əhmədi göstərir.) Istiqlalımız bizim üçün əzizdir! Biz bu cürə adamlara maaş verə-
verə respublikamızın büdcəsinə zərbə vura bilmərik! Biz belə adamlara maaş verə-verə 
düşmənlərimizin dəyirmanına su tökürük! Imperiya təzədən baş qaldırmaq istəyir, biz buna imkan 
verə bilmərik! 
K a t i b ə. Əhməd getdi!.. 
S i l v a n a. Mən demişəm, yenə deyəcəyəm! Onunla heç vaxt səhnəyə çıxmayacağam! O 
Otello iddiasındadı! 
 177
A r t i s t. Otello ilə zarafat eləmək olmaz!.. 
Silvana. Vulqar bir tipdi!.. Mənim haqqımda deyib ki... Deyib ki... 
G ə n c  a k t r i s a (tələsik). Deyib ki, Dezdemona nənəm yaşındadı! 
S i l v a n a (başını tutur). Ah!.. 
 
 (Əhmədə) Hayıf, mən demokratam! Yoxsa... 
 
Yaradıcı kollektiv sevincini gizlədə bilmir ki,  
ixtisar qorxusu onların başının üstündən ötdü. 
 
Birinci artist. Ay-yay-yay!.. 
Ikinci  a k t r i s a. Çox kobuddu!.. Çox!.. 
A s s i s t e n t. Sənətin qədrini bilmək lazımdı! 
Birinci  a k t r i s a. Sənətdə gərək ciddi olasan!.. 
Ikinci artist. Axı, belə olmaz!.. 
Birinci  a r t i s t. Lyubov Orlova yetmiş yaşında on beş yaşında qız rolunu oynayırdı!.. 
Silvana (hirslə). Nə demək istəyirsən? 
Birinci artist (qorxmuş). Yox... Onu deyirəm də, Əhmədi, danışığını bilmir!.. 
D i r e k t o r. Sakit olun, yoldaşlar!.. E-e-e... Bağışlayın, cənablar!.. 
Baş rejissor. Orasını da deyim ki, mənə çatan siqnallara görə o (Barmağı ilə Əhmədi göstərir.) 
tez-tez restoranlara gedir... Sənət ilə araq tutmaz! 
Birinci aktrisa. Düzdür! (Sonra üzünü yanaşı oturduğu Baş rejissordan kənar çəkir.) Püf!.. 
Əhməd. Qulaq asın! Bir dəqiqə mənə qulaq asın! Həzərat! Axı, mən nə istəyirəm?! Mən 
istəyirəm ki, teatrımız əsl teatr olsun! Əsl sənət ocağı olsun! 
Ikinci aktrisa (yavaşdan). Düz deyir də!.. 
Assistent (yavaşdan). Nə olsun düz deyir?.. 
Direktor. Bəsdir! Baxma ki, mən demokratam! Bu lap ağ oldu! 
Əhməd. Niyə ağ olur? Mən istəyirəm ki, bu teatrda işgüzar, səmimi bir direktor olsun! 
Baş rejissor (qeyri-iradi). Düzdür! 
Direktor. Nə? 
Baş rejissor (səhvini düzəltməyə çalışaraq). E-e-e... Düzdür də, bu adam (Əhmədi göstərir.) 
teatrı tərk etməlidir! 
Əhməd. Mən istəyirəm ki, yaradıcı bir baş rejissorumuz olsun. Hər gecə qolun-qanadın 
sındıra-sındıra «Otello» göstəririk! 
Artist (coşaraq). Ar olsun bu adama! Ar olsun! 
Əhməd. Mən istəyirəm ki, zəngin repertuarımız olsun! Istedadsız adamlar sənət iddiası ilə 
bura doluşmasın! Bura siyasət alverindən kənar olsun! 
Artist (yenidən coşaraq). Biz meydanda boğazımızı yırtıb qışqıra-qışqıra qırmızı imperiyaya 
qarşı mübarizə aparanda sən haradaydın?! 
Əhməd. Mən istəyirəm ki, Dezdemonanı... 
Silvana (onun sözünü kəsərək qışqırır). Ona söz verməyin! 
Artist. Ar olsun! 
Ə h m ə d. Birinin adamı var! Birinin adı var! Birinin sırtıqlığından qorxursuz! O biri 
demaqoqdu, qorxursuz! 
Direktor. Kifayətdir! Demokratiya anarxiya demək deyil! Biz bu təhqirlərə dözə bilmərik! 
Katibə (açar deşiyindən baxa-baxa). Əhməd batdı, Aşqabad batan kimi! 
Gənc aktrisa. O məni də qəbul etmir! Deyir ki, Amerikaya getsən də, səndən Dezdemona 
olmayacaq, deyir orda da acından öləcəksən! 
Silvana (yavaşdan). Onu düz deyir!.. 
 178
Direktor. Əslində o demokratiyanı da qəbul etmir! 
Birinci artist. Yox, canım!.. Neujeli? 
Direktor. Inandırıram sizi! 
Artist. Bütün məsələ ondadır ki, bu adam (Əhmədi göstərir.) öz xalqının taleyini düşünmür! 
Biz gecələri meydanda keçirəndə, o bizə yaxın düşmürdü! Hələ mən bunun Otello iddiasını 
demirəm!.. 
Direktor. Aydındır, yoldaşlar... E-e-e... Bağışlayın!.. Aydındır, cənablar! 
Əhməd. Bir dəqiqə mənə qulaq asın! 
S i l v a n a. Ona söz vermək olmaz! 
Direktor. Aydındır! 
Baş rejissor. Sənət ilə restoran bir yerdə tutmaz! Ya araq, ya sənət! Səhnə asketizm tələb edir! 
Artist. Xalqı sevmək lazımdı! Xalqa sadiq olmaq lazımdı!.. 
B a ş  r e j i s s o r. Mənəvi təmizlik! Budur məsələ! 
Direktor. Səsə qoyuram! Kim Əhmədin ixtisar olunmasına tərəfdardı, əlini qaldırsın. 
Əhməd. Mənim adamım yoxdu, ona görə! Yetim görmüsüz məni! 
Direktor. Səs verin! 
 
Hamı, hətta qapının arxasında əyilib açar  
deşiyindən baxan Katibə də əlini qaldırır. 
 
Yekdilliklə! (Əhmədə) Doğma respublikamızın maliyyə çətinlikləri ilə əlaqədar siz ixtisara 
düşürsünüz! Inanırıq ki, başqa bir yerdə özünüzə iş tapacaqsınız!.. 
Əhməd. Bəs... Bəs mənim dayıma nə cavab verəcəksiniz? 
 
Müəllif əlində portfel qəbul otağına daxil  
olur və təəccüblə qarşısında əyilib açar  
deşiyindən baxan Katibəyə nəzər salır. 
 
Direktor. Kimə? 
Əhməd. Mənim dayıma! 
Direktor (bir az narahat). Nə dayı? Kimdi sənin dayın? 
Əhməd. Mənim dayım mənim dayımdı də! Ona nə cavab verəcəksiz? Kimsəsiz görmüsüz 
məni?! 
 
Müəllif eləcə qarşısında əyilmiş Katibəyə baxır. 
 
Silvana. Xox!.. Bunun dayısından qorxduq! 
D i r e k t o r. Bizi dayıyla-zadla qorxutma! Indi daha totalitar rejim deyil! Indi biz demokratik 
cəmiyyət qururuq! Gedə bilərsiz! 
Ə h m ə d. Mənim dayım... 
K a t i b ə (hələ də Müəllifin qabağında əyilib açar deşiyindən baxa-baxa). Dayın olsaydı səni 
kim ixtisar eləyərdi, ay bədbəxt!.. 
Direktor. Iclasımız bağlı elan olunur! 
Katibə tələsik belini qaldırıb mizinə tərəf  
getmək istəyəndə Müəlliflə üz-üzə gəlir. 
 
Katibə (səksənərək). Oy!.. Siz neynirsiz mənim dalımda? Hə? Mənim nişanlım var! 
M ü ə l l i f. Mən... mən yeni əsərim barədə düşünürdüm... 
K a t i b ə. Bəs dalımda niyə dayanmısız? Hə? Niyə gəlmisiz bu vaxt? 
Müəllif. Baş rejissor mənə yaradıcılıq görüşü təyin edib. 
 179
K a t i b ə (mizin üstündəki telefon dəstəyini götürərək). Hə, alo!.. Heç, əşşi... Əhmədi ixtisar 
elədilər... (Acıqlı.) Əlbəttə, Əhmədi!.. Yox bir, məni! Burda yetənə yetirdi, yetməyənə daş atırdı. 
Teatrı qaldırmaq istəyirdi... (Gülür.) Indi getsin vağzalda meşok qaldırsın! 
A r t i s t (ayağa qalxaraq heç kimə məhəl qoymadan). 
 
Ona inanıram varlığım kimi... 
Sənə tapşırıram mən sevgilimi, 
Sədaqətli Yaqo... 
 
Gedir. 
 
Ə h m ə d. Mənim dayım bu işi belə qoymayacaq! 
Gənc aktrisa. Dayına bizdən atəşin salam! 
Ə h m ə d. Mənim dayım... 
D i r e k t o r. Get-get, əzizim, get, dayın sənə başqa iş tapsın!.. 
Ə h m ə d. Yaxşı... 
 
Leytenant, Montano daha bəsdir, bəs! 
Dayanın, cənablar, qan tutub sizi? 
 
Qəbul otağından çıxır. 
 
Katibə. Nə? 
Əhməd. Yoxsa unutdunuz vəzifənizi? 
Katibə (telefon dəstəyinə). Deyəsən, bu yazığın başı xarab olub... 
Əhməd. Qoy dayım gəlsin bura, onda görərik kimin başı xarab olub?! 
Katibə. Ay yazıq! Sənin elə dayın olsaydı, indi heç ixtisara düşərdin, hə? 
Əhməd. Görərsiz də! 
General danışır sizinlə axı, 
Ayıbdır, qılıncı salın aşağı!.. 
 
Gedir. 
 
Direktor (açıq qapıdan onun ardınca baxa-baxa). Bu nə səfehləyirdi belə? Nə general? 
Baş rejissor. O demirdi. 
Direktor (təəccüblə). O demirdi? Bəs kim deyirdi? 
Baş rejissor. Şekspir! Yaqonun sözləriydi! (Qəbul otağına çıxıb səhərdən bəri əlində portfel 
orada dayanmış Müəllifi görür.) O-o-o!. Əziz dost!.. Gəlmisən?! 
Direktor. Yaqo? Vallah, teatr ki, teatr!.. 
 
Xorun üzvləri bir göz qırpımında səhnəyə səpələnirlər. 
 
Nəqərat. Teatr!.. Teatr!.. 
Teatr!.. Teatr!.. 
 
- Bir üzü gülər, 
Bir üzü ağlar! 
- Sevinc, qəzəbi 
Vulkan tək çağlar! 
- Min bir üzü var, 
Bax, o maskanın! 
- Səbri daşanda, 
Onu da atır! 
 180
 
N ə q ə r a t. Teatr!.. Teatr!.. 
Teatr!.. Teatr!.. 
 
- Riqoletto donosbaz, 
Antoni lağlağıdır! 
- Karmen tində dayanır, 
Maqbet cüvəllağıdır! 
- Kleopatra gül satır, 
Həmzə imarət yapır! 
 
Nəqərat. Teatr!.. Teatr!.. 
Teatr!.. Teatr!.. 
 
- Müsyö Jordan, Məstəli Şah  
Qucaqlaşıb, məst olub, bax! 
- Lenin, Kaplan - aşiq-məşuq, 
Öpüşürlər sabah-sabah!.. 
- Kefli Marks ləngər vurub 
Engelsə təpik atır!.. 
- Stalinin kefi yoxdu, 
Üzüquylu düşüb yatır!.. 
 
Nəqərat. Məsxərədir, məsxərə! 
Tamaşadır, tamaşa! 
Yaşa, teatr, yaşa!.. 
Min yaşa, min bir yaşa! 
 
    İ ş ı q  s ö n ü r. 
 
 
 
DÖRDÜNCÜ ŞƏKİL 
 
 Qəbul otağı, Direktorun və Baş rejissorun kabinetləri. Katibə, Direktor, Baş rejissor, Gənc aktrisa, Dayı. 
 Direktor kabinetindəki televizorun qabağında oturub futbola baxır. Baş rejissor kabinetindəki yazı mizinin 
üstündə özü üçün səliqə ilə süfrə açır. Katibə də öz mizinin arxasında əyləşib telefonla danışır. 
 
Katibə. Ne mojet bıt?! Qaçıb şifonerə girib? 
Direktor (yerindən sıçrayır). Vur! Vur! Ay səni!.. (Ürəyini tutub yerində əyləşir.) 
Gənc aktrisa (əlində tutduğu dəftərdən oxuya-oxuya qəbul otağına girir). Əls zrays-centl 
Kassi!.. May advəkeyşn iz not nau in tyun... (Direktorun kabinetinə tərəf gedir.) 
Katibə. Məşğuldu! (Telefon dəstəyinə.) Sənnən deyiləm... 
Gənc aktrisa (oxuya-oxuya Direktorun qapısını açmaq istəyir). May lord iz not may lord... 
Katibə. Dedim ki, məşğuldu! Əsər oxuyur! 
Gənc aktrisa. Burda dayanıb axıracan gözləyəcəm! 
Katibə (acıqla). Gözlə! (Telefon dəstəyinə.) Sənnən deyiləm. Neyniyim, adamı bir dəqiqə 
vacib söhbətini eləməyə də qoymurlar! Teatrdı də, bura, teatr!.. 
Gənc aktrisa (əzbərləməyə çalışır). May lord iz not may lord!. 
Katibə (telefon dəstəyinə). Heç əşşi... (Yavaşdan) Biri var burda, ingiliscə Dezdemonanın 
rolunu əzbərləyir ki, guya, haçansa xaricdə oynayacaq (Gülür.) Day demə!.. 
Direktor (yerindən sıçrayır). Alə, vur də! Nəyi gözləyirsən?! Vur! (Ürəyini tutub oturur.) Əfəl 
oğlu, əfəl!.. 
Gənc aktrisa. No-o-o şuld ay nou him... 
 181
 
Baş rejissor asta addımlarla qəbul otağının qapısı ağzına gəlib qulağını qapıya dirəyir və diqqətlə qulaq asır, 
sonra yazı mizinə yaxınlaşıb dolabdan araq çıxarır, qapıya tərəf baxa-baxa qədəhə süzür. 
 
Direktor. Vur!.. 
 
Dayı qəbul otağına daxil olur, maraqla o tərəf-bu tərəfə baxır. 
 
Dayı. Salam! 
Katibə. Bu kimdi belə? (Telefon dəstəyinə) Heç... Biri gəlib... Köhnə bolşeviklərə oxşayır... 
 
Dayı Direktorun qapısına tərəf gedir. 
 
Katibə. Olmaz! Əsər oxuyur! 
Gənc aktrisa. May lord iz not may lord... 
D a y ı (Gənc aktrisaya). Nə? 
Gənc aktrisa (fərqinə varmadan). No-o şuld, ay nou him... 
Katibə (telefon dəstəyinə). Oy!.. (Bərkdən gülür və Dayının Baş rejissorun kabinetinə 
getdiyini görüb bərkdən.)  
Ora da olmaz! 
D a y ı. Niyə? 
K a t i b ə. Işləyir! 
D a y ı. Nə işləyir? 
K a t i b ə. «Hamlet»i! Nə sorğu-suala tutmusuz belə? Siz kimsiz? 
D a y ı. Mən? 
K a t i b ə. Bəli, siz. 
D a y ı. Dayı. 
K a t i b ə. Necə yəni dayı? 
D a y ı. Dayı də, dayı! 
K a t i b ə (dərindən köks ötürür). Ay Allah, belələri hardan gəlib tapır buranı?! Elə bil ki, 
özümüzünkülər azdı! 
 
Baş rejissor qədəhi başına çəkir. 
 
D a y ı (əvvəlcə diqqətlə Gənc aktrisaya baxır, sonra cibindən çıxartdığı qədim saata baxır). 
Qocalıb daha. Xarab olub. 
K a t i b ə. Saatı xarab olub, guya ki, özü düz-əməllidi!.. (Telefon dəstəyinə.) Sənnən 
deyiləm... 
Direktor (yerindən sıçrayaraq). Vur də, ay eşşək, vur! Vur! 
D a y ı (Gənc aktrisaya). Saat neçədir, gözəl qız? 
G ə n c   a k t r i s a (fərqinə varmadan). Vuse in feyvə... əs in hyumə oltəd... 
D a y ı. Nə? 
Gənc aktrisa (fərqinə varmadan). Əs in hyu-mə oltəd... 
K a t i b ə (telefon dəstəyinə). Ne mojet bıt?! Özü də trusikdə? Vay-vay-vay!... (Bərkdən 
gülür.) 
Gənc aktrisa (əzbərdən). May lord iz not may lord... 
D a y ı (katibəyə). Mən saatı soruşuram, bu nə deyir belə? 
Katibə (Gənc aktrisaya tərəf işarə edərək öz başını göstərir, yəni ki, onun başı çatışmır. 
Dayı da öz başını göstərir). 
D a y ı. Hə? 
 182
Katibə. Hə!.. (Gənc aktrisanın ona baxdığını görüb tələsik öz saatına baxır.) Saat dördə 
işləyib. 
Gənc aktrisa (hirslə). Gecəyəcən burdan getməyəcəyəm! So helpmi evri... spirit... sənqtifayd... 
Direktor(yerindən sıçrayır). Alə, tut! Tut! Vay!.. (Əlilə ürəyini tutub oturur.) Buraxdı... Elə bil 
Qorbaçovdu... 
Dayı. O-o-o!.. Dördə işləyib? Gecikdim mən! Day gözləyə bilməyəcəyəm! Qalsın sabaha! 
Saat üçdə Mehdiqulu bəy ABŞ-dan zəng eləməliydi!.. (Tələsik getmək istəyir.) 
Gənc aktrisa. So help mi evri... (Birdən diksinir.) Haradan? 
Dayı (ayaq saxlayır). Amerikadan də, Los-Ancelesdən. 
G ə n ç  a k t r i s a (elə bil ki, qulağına inanmır). Los-Ancelesdən!.. 
D a y ı. Hə də. Mehdiqulu bəy. 
Gənc aktrisa. Mehdiqulu bəy kimdi? 
 
Baş rejissor yenə də qəbul otağının qapısına yaxınlaşıb qulaq asır və əmin-amanlıq olduğu üçun, təzədən qayıdıb 
yazı mizinin dolabından araq şüşəsini çıxarır, qədəhinə süzür. 
 
Katibə (istehza ilə). Amerika Birləşmiş Ştatlarının prezidenti! (Telefon dəstəyinə) Sənnən 
deyiləm! 
D a y ı. Bu nə danışır belə? Mehdiqulu bəy Amerikanın prezidenti haçan oldu, mənim xəbərim 
olmadı? (Tərəddüdlə) Yox canım, Amerikanın prezidenti olsaydı, mənə xəbər eləyərdi... Heç olmasa 
bir teleqram vurardı!.. Uzaq başı «Vətən» cəmiyyətinə bir teleqram göndərərdi, Elçin müəllimə!.. 
Yox, bu səhv eləyir... 
Gənc aktrisa. Siz ona fikir verməyin! Bəs kimdi? 
Katibə (hirslə telefon dəstəyinə). Bura teatrdı e, teatr!.. Burda ala qarğa baş çıxarmaz, ağəz, 
sözünü de!.. Hə, trusikdə qaçıb deyirsən?.. 
Direktor. Vay!.. (Iki əliylə də öz başına qapaz vurur.) 
G ə n c  a k t r i s a (səbrsiz). Kimdi Mehdiqulu bəy? 
D a y ı. Hollivudda «Mehdiqulu portinş kompani»nin prezidenti. (Katibəyə işarə edir.) Bu 
səhv salır, ABŞ-ın prezidenti deyil... 
Gənc aktrisa (az qalır bayılsın). Oy!.. Oy!.. Nə? Harada? Hollivudda?.. May lord iz not may 
lord. Hollivudda... 
 
Baş rejissor qədəhi başına çəkir. 
 
Dayı. Hə, Hollivudda!.. Dünyanın işləridi də. Mənnən bir yerdə Stalinqradda vuruşurdu 
faşistlərnən. Plen düşdü... Qabaq bura məktub yazırdı ki, partizan olmuşam... Amma indi deyir ki, 
yox, Vlasovçu olmuşam, legionda vuruşmuşam... Bakının fəxri vətəndaşı olmaq istəyir!.. Görüm 
neynirəm də?! Bakının icra hakimiyyəti başçısına məktub yazmışam bu barədə. (Getmək istəyir.) 
Gənc aktrisa. Bir dəqiqə!.. Bir dəqiqə!.. O sizin dostunuzdu? 
D a y ı. Əlbəttə! Birinci sinifdən bir yerdə oxumuşuq! Özü də səhər-səhər idman eləyir, yaxşı 
qalıb! 
G ə n c  a k t r i s a. Oy!.. 
K a t i b ə. Bax e, Mehdiquluya ərə getmək istəyir!.. 
G ə n c  a k t r i s a. Ənd stud vizin ze blank of his displeja... Amerikada yaşayır? 
D a y ı. Hə də... 
G ə n c  a k t r i s a. Hollivudda? 
D a y ı. Hə... 
G ə n c  a k t r i s a. Özü də Vlasovçu? 
D a y ı. Hə!.. (Gülə-gulə başını yelləyir.) Ay səni, Mehdiqulu!.. 
 183
G ə n c  a k t r i s a. Bəs... Bəs siz kimsiniz? 
D a y ı. Mən? Mən dayıyam... 
G ə n c  a k t r i s a. Kimin dayısı? 
D a y ı. Bizim o uşağın... 
G ə n c  a k t r i s a (diqqətlə Dayıya baxır). Əhmədin!.. 
Direktor (yerindən sıçrayır). Vur! Vur! Köpək oğlu, köpək!.. It oğlu, it!.. Eşşək oğlu, eşşək!.. 
D a y ı. Hə də...  
G ə n c  a k t r i s a. O-o-o!.. Əhməd mənim ən sevimli aktyorumdu! Özündən soruşsaz, deyər 
sizə!.. Mən həmişə demişəm, Əhməd bu teatrın ümid yeridi!.. 
K a t i b ə. Vay.. (Heyrətlə.) Gör necə rola girdi birdən-birə! 
G ə n c  a k t r i s a. Mən çox çalışdım ki, o bizim teatrdan getməsin, ancaq mümkün olmadı. 
Katibə.Dezdemona nədi, zad nədi?! Kakoye kovarstvo! Kakaya loj! (Telefon dəstəyinə) Yox, 
sənnən deyiləm. Kimnənəm? Teatrnan!.. Teatrnan!.. 
G ə n c  a k t r i s a. (bir uşaq məsumluğu ilə). Mənim ən böyük arzum onunla bir yerdə 
«Otello»da oynamaq olub!.. O teatra qayıtmalıdı! Mən mitinq eləyəcəyəm! Aclıq elan edəcəyəm!.. 
O-o ABŞ!.. Hollivud! Əziz Mehdiqulu bəy! Sevimli insan! Fo may fri spitç! O-o-o!.. Əls zraye-centl 
Kassio! May advə keyşn iz not nau in tyun!.. Milli Məclisə yazacağam!.. Spikerin qəbuluna 
gedəcəyəm! Bizdə istedadı boğurlar!.. Əhməd istedaddı! O-o-o! Hollivud!.. (Dayının qoluna girir.) 
Gedək! Mən sizə öz həyatımın tarixçəsini danışacağam! Qoy Mehdiqulu bəy hər şeyi bilsin! Gəlin! 
Mən sizə hər şeyi danışacağam! Mən sizdən heç nəyi gizlətməyəcəyəm! Əhməd teatra qayıtmalıdı! 
Ancaq siz də mənim sözlərimi Mehdiqulu bəyə çatdırmalısız! (Qol-qola səhnədən çıxırlar.) 
Direktor (yerindən sıçrayır). Davay! Davay! Oy! (Iki əlilə də başına qapaz vurub yerində 
oturur.) 
 
Baş rejissor bir yazı mizinin dolabına, bir də qapıya tərəf baxır, böyük tərəddüdlərdən sonra yenə araq çıxarır. 
 
Katibə (telefon dəstəyinə). Yox, yox, sənnən deyiləm!.. (Gənc aktrisanı yamsılayır.) May lord 
iz not may lord... Ala e, ala! (Telefon dəstəyini çiyni ilə qulağına sıxıb iki əliylə də Gənc aktrisanın 
qarasına kül eləyir.) 
 
İ ş ı q  s ö n ü r. 
 
 
 
BEŞİNCİ ŞƏKİL 
 
Artistin qrim otağı. Artist, Dayı, Silvana. 
Artist Otellonun qrimində və qiyafəsində güzgü qarşısında oturub qriminin ora-burasını düzəldə-düzəldə rolunu 
təkrar edir. 
 
Artist.  Emiliyadır, yəqin, gətirib xəbər... 
Demək Kassionu məhv eləyiblər - 
Bu saat, bu saat, hə, öldü daha... 
 
D a y ı (qapını açıb başını içəri salır). Icazə olar? 
A r t i s t. Yox! yox! 
Artıq qımıldanmır... tərpəndi, aha... 
Yox, yox, yatıb qalıb, xəyanətsizdir... 
Məzar tək sakitdir, hərəkətsizdir... 
 
 184
D a y ı. Bircə dəqiqə! 
A r t i s t. Yox! Dedim ki, məşğulam! 
 
Emilyanı evə buraxım, ya yox? 
Hansı yaxşı olar? Bağırır nə çox... 
Mənə elə gəlir, yenə tərpəndi... 
 
Dayı içəri girir. 
 
Eşitmədiz məni? 
 
Dayı ardıyca qapını bağlayır. 
 
(Diqqətlə baxır.) Yoxsa o Dayıdı-nədi, sizsiz? Teatrda yaman söz-söhbət gəzir... Hə? 
Dayı (barmaqını dodağına qaldırır). S-s-s... 
A r t i s t. Nə? 
D a y ı (barmağı dodağında). S-s-s... 
A r t i s t. Aha!.. Deyəsən öyrənmisiz teatrda hamıya bir-bir «xox!» deməyə?! Mən «xox!»dan 
qorxanlardan deyiləm! Mən heç o boyda Sovet hökumətindən qorxmadım! Mən rus ordusundan 
qorxmadım! (Amiranə) Çıxın bayıra! 
 
Yox, yox, tərpənmədi, nə edim indi? 
Emiliya içəri elə girəntək, 
Şübhəsiz, zövcəmə xitab edəcək... 
 
Demədim, çıxın?! 
 
Zövcəm? Hanı zövcəm? Yadam bu ada, 
Artıq mənim zövcəm yoxdu dünyada!.. 
 
(Daha da bərkdən qışqırır.) Çıxın! Mən sizinçin partokrat-zad deyiləm, qorxuya düşüm! Mən 
bu xalqın yolunda mitinqlərdə can qoymuşam! Gedin, məndən Prezidentə şikayət ərizəsi yazın! 
(Ayağa qalxır.) Deyin ki, Otello məni qovdu! 
Zövcəm? Hanı zövcəm? Yadam bu ada, 
Artıq mənim zövcəm yoxdu dünyada!.. 
 
Dayı (sakit). «Faraonı lyubyat oxotitsya!» 
 
Pauza. 
 
(Halını pozmadan eyni gərgin sakitliklə) «Faraonı lyubyat oxotitsya!» 
 
Pauza. 
 
A r t i s t (tamam özünü itirmiş). Mən... Siz... Mən... (Oturur.) 
D a y ı (amiranə). Qalxın! 
A r t i s t (yerindən dik atılaraq əlini qulağının üstünə aparıb hərbi rəsmi təzim edir). Yest, 
tovariş... 
D a y ı (onun sözünü kəsərək). Ostavit!.. 
A r t i s t. Baş üstə! 
D a y ı. Oturun! 
 
 185
Artist dərhal yerində oturur. 
(Otaqda gəzişə-gəzişə, barmağını hərdən güzgünün qabağındakı qrimlərə toxundurub baxa-
baxa.) Təkrar edim? 
A r t i s t (nigaran nəzərlərlə qapıya tərəf baxaraq tələsik). Yox... 
 
Dayı otaqda gəzişir. 
 
Siz kimsiz? 
D a y ı. Dayı. 
A r t i s t. Onu bildim... Başqa kimsiz? 
D a y ı. Başqa da Dayı. 
A r t i s t. Bəs... Bəs parolu hardan bilirsiz? (Tamam gərgin) A-a-a... Ordan gəlmisiz? 
D a y ı. Yox. 
Artist. Bəs hardan? 
D a y ı. O biri tərəfdən. 
Artist (həyəcanla). Hardan? Türkiyədən? 
D a y ı. Sualları mən verirəm! 
A r t i s t. Baş üstə! 
D a y ı (barmağını Artistin burnuna toxundurub qrimə baxır). Bunu hardan tapmısan? 
A r t i s t. Almışam. 
D a y ı. Hə? 
A r t i s t. Vallah, Moskvadan göndərməyiblər! Əldən almışam. 
D a y ı. Harda satırlar? 
A r t i s t. Kubinkada. 
 
Dayı diqqətlə barmağındakı qrimə baxır, iyləyir. 
 
Vallah, Moskvadan göndərməyiblər! Yaman xəsisdirlər! Bax, bunu göndəriblər mənə! 
(Fırçanı göstərir.) Vəssalam! (Qrimləri göstərir.) Bunları özüm almışam. 
D a y ı. Iki məsələni həll etməliyik. 
A r t i s t. Baş üstə! 
D a y ı. Birinci, bizim o bacı oğlunu... 
Artist (cidd-cəhdlə Dayının sözünü kəsir). Əhmədi deyirsiz. O mənim qardaşımdı! Onu nə 
qədər müdafiə elədim, olmadı! Bu partokrat onu ixtisara saldı! 
Dayı barmağını bu dəfə də Artistin qulağına vurub  
diqqətlə baxır. 
 
Vallah, Moskvadan deyil! 
D a y ı. Əhməd teatra qayıtmalıdı! 
A r t i s t. Baş üstə! Qaytarmasalar, mətbuat konfransı çağıracağam! 
D a y ı. Ikincisi... (Cibindən kağız çıxarıb ona verir.) Yaz! 
A r t i s t. Baş üstə! 
Dayı (imtina edərək). «Faraonı bolşe ne lyubyat oxotitsya!» 
A r t i s t. Bəs... Bəs məni axı, birtəhər eləyərlər!.. 
D a y ı. Əvvəldən fikirləşəydin. 
A r t i s t. Neynəyim?.. Dedilər ki, Otellonu oynayacaqsan... Şirnikləndirdilər, verbovat 
elədilər... Mən... mən... 
D a y ı. Yaz! 
A r t i s t. Mən... Mən... 
 
 186
Dayı barmağını Artistin yanağına toxundurub diqqətlə baxır.  
(Tələsik) 
Yazıram!.. 
D a y ı. Faraonı... 
A r t i s t. Rusca yazım? 
D a y ı. Əlbəttə! 
A r t i s t. Baş üstə. 
D a y ı. Faraonı... 
A r t i s t (yaza-yaza). Fa... raonı... 
D a y ı. ...bolşe ne lyubyat... 
A r t i s t. Bolşe... Səni görüm lənətə gələsən, KQB!.. bol.. şe... Səni görüm... ne... lyubyat... 
D a y ı. ...oxotitsya! 
A r t i s t. ... o... xo... titsya... sya!..» Yazdım. 
D a y ı. Ver bura! 
A r t i s t. Baş üstə! (Kağızı Dayıya verir.) 
A r t i s t. Heç kim bilməyəcək ki? Hə? Bilməyəcək?.. 
D a y ı. Bəs deyirdiz ki, Prezidentə yaz?! 
Artist. Kimə yazırsız, yazın, amma teatrda heç kim bilməsin! Teatrda!.. Teatrda!.. Teatr!.. 
Teatr!.. 
 
Xorun üzvləri bir göz qırpımında səhnəyə səpələnir. 
Nəqərat. Məsxərədir! Məsxərə!.. 
Tamaşadır!.. Tamaşa!.. 
Yaşa, teatr, yaşa!.. 
Min yaşa, min bir yaşa!.. 
 
- Teatr - sandığı açır! 
- Teatrda yoxdu sirr!.. 
 
- Ha bəzə, bəzə, bəzə, 
Kim nə deyəcək bizə?! 
- Sözün düzün deyərik! 
- Hər nə gəldi geyərik!.. 
- Səhnədə plov, kabab, 
Evdə sosis yeyərik!.. 
- O da heyhat, olanda!.. 
- Sosiska da olanda? 
- Sosiska da olanda! 
 
Nəqərat. Teatr!.. Teatr!.. 
Teatr!.. Teatr!.. 
 
- Bu selbə kimi tuta, 
Bu paya kimə dəyə?! 
- Dar dalanın tinində, 
Qır qazanı tinindən 
Çıxıb qoçaq Otello. 
Rüşvət verir birinə, 
Fəxri ad alsın deyə!.. 
- Faciədir!.. Faciə!.. 
- Məsxərədir!.. Məsxərə!.. 
- Yatanlar çoxdan yatıb, 
Ayıqlar qaçsın hara? 
- Qaçan özündən qaçır, 
Qovan... ölüyə çatır!.. 
 187
 
Nəqərat. Teatr!.. Teatr!.. 
Teatr!.. Teatr!.. 
 
Birdən-birə işıq yalnız Silvananın və onunla üz-üzə gələn  
Dayının üzərinə düşür. 
 
D a y ı (şaşqın). Aman!.. Bu doğrudanmı sizsiniz?! 
S i l v a n a (təəccüblə). Nə? 
D a y ı. Mənim həyatımın mənası!.. Sizin bundan xəbəriniz yoxdu... 
S i l v a n a. Siz nə danışırsınız? 
D a y ı. Əlbəttə, sizin xəbəriniz yoxdu! Siz hardan biləsiniz? Siz hardan biləsiniz ki, mən, sadə 
bir insan, bütün həyatım boyu sizin... sizin eşqinizlə yaşamışam?! 
S i l v a n a. Nə? 
D a y ı. Bəli! Bəli! Yüz dəfə bəli! Min dəfə bəli! Biz haçansa rastlaşmalıydıq! Mən haçansa bu 
sözləri sizə deməliydim! Bu etiraf olmalıydı! 
S i l v a n a (yavaş-yavaş nazlanaraq). Axı, mən sizi tanımıram... 
D a y ı. Əlbəttə... Amma sizi Azərbaycanda tanımayan yoxdu! Siz Azərbaycanın Sara 
Bernarısınız! 
S i l v a n a (yavaş-yavaş həvəslənərək). O-o-o... Siz Sara Bernarı da tanıyırsınız?.. 
D a y ı. Illərdən bəri sizin xəyalınızla nəfəs alıb teatrdan bixəbər qalmaq bəyəm mümkündür? 
Yox, mümkün deyil! Əyər siz də Sara kimi Fransada yaşasaydınız, təkcə Azərbaycan yox, bütün 
dünya sizə heyran qalardı. Sizin Dezdemona!.. Sizin səsiniz!... (Dezdemonanın səsiylə) 
 
Mən Mavrı sevdim ki, çəkib dərd, bəla, 
Hər zaman, hər yerdə qalım onunla... 
Bütün aləm bilir artıq bu işi, 
Məni oda atıb bəxtin gərdişi... 
Onun mərdliyinə məftun olmuşam... 
Otellonun - 
eşqi ilə çırpınan quşam... 
 
Ah!.. Bu sözləri sizdən başqa kim belə deyə bilər? Kim? (Qışqırır.) Kim? 
S i l v a n a (xoş bir həyəcanla). Sakit olun... 
D a y ı. Heç kim! Heç kim! 
 
Mənim əziz atam... 
Sən mənə vermisən həyat, tərbiyə, 
Mən sənə borcluyam qızınam deyə, 
Fəqət... 
 
Pauza. 
 
Ərim vardır... 
 
Heç kim! Heç kim! Siz! Yalnız siz! 
S i l v a n a. Doğrusu... Mən birinci dəfədi sizin kimi pərəstişkar görürəm... 
D a y ı. Yox... Mən sizin yalnız pərəstişkarınız deyiləm? Mən, mən... Mən aşiqəm! Sizi beləcə 
üz-üzə görən kimi hər şeyi unutdum... Əhməd də yadımdan çıxdı getdi!.. 
S i l v a n a. A-a-a!.. Əhmədin o dayısı sizsiniz, hə? 
 
Dayı başını tərpədir, yəni ki, bəli, mənəm. 
 188
 
(Müştəri gözü ilə diqqətlə təpədən-dırnağacan Dayını süzərək.) Hə.... Əhməd... Əhməd 
istedadsız adam deyil... Ondan sənətkar yetişdirmək mümkündü... 
D a y ı (ehtirasla). Mənim sizə deyəcək sözlərim çoxdu!.. Əhməd heç!.. 
Silvana. Yox, niyə? Əhmədin yaradıcılıq imkanları az deyil... 
Dayı. Siz!.. Yalnız siz!.. Təbiətin bir gözəl guşəsində mən öz urəyimi sizə boşaltmaq 
istəyirəm!.. Imtina etməyin! Xahiş edirəm sizdən! Bu mənim həyatımın ən ali bir məqamıdı!.. 
Imtina etməyin!.. 
 
Işıq sönür. 
 
 
 
ALTINCI ŞƏKİL 
 
Qəbul otağı. Direktorun və Baş rejissorun kabinetləri.  
Katibə, B a ş r e j i s s o r, M ü ə l l i f,  D i r e k t o r. 
Katibə həmişəki kimi, öz mizinin arxasında oturub telefonla danışır. Direktor öz kabinetində var-gəl edir. Baş 
rejisssor dostumuz da öz mizinin arxasında oturub. 
 
Direktor. Kimin ağlına gələrdi?! Kimin ağlına gələrdi ki, o boyda Sovet hökuməti bir göz 
qırpımında tar-mar olacaq?! Gorun çatdasın, Stalin! 
K a t i b ə. Lap əməlli-başlı öpüşürdülər?  
 
Baş rejissor mizin dolabını açır və barmaqlarını mizin üstündə oynada-oynada diqqətlə dolabın içinə baxır. 
Müəllif əlində portfel qəbul otağına daxil olur. 
 
Katibə. Olmaz! 
 
Müəllif tələsik  Baş rejissorun qapısını açıb başını içəri soxur. 
 
Dedim ki, olmaz! (Telefon dəstəyinə) Sənnən deyiləm. 
Baş rejissor (gözünü dolabdan çəkərək narazı). Yenə sənsən? 
M ü ə l l i f. Hə də... Özünüz demişdiz! 
K a t i b ə. Olmaz! 
Baş rejissor. Nə demişdim? 
M ü ə l l i f. Demişdiz ki, sabah gəl, əsər barədə yaradıcılıq söhbəti eləyək! 
B a ş  r e j i s s o r. Mən? Harda demişdim? 
M ü ə l l i f. Dünən də... Restoranda... 
B a ş  r e j i s s o r. Hə? Yaxşı... Keç içəri... 
Müəllif (kabinetə keçərək katibəyə). Icazə verdi! 
K a t i b ə. Psix! (Telefon dəstəyinə) Heç, burda biri var... E, nə bilim nədi adı? Birdi bəyəm? 
Beşdi? Ondu? Sizdə? Yox canım, sizdə çox ola bilməz!.. Zato bizdə direktor demokratdı! 
Baş rejissor. Əyləş də... 
 
Müəllif əyləşir. 
 
Belədi... yaradıcılıq söhbəti deyəndə ki... Belədi, qoyunlar var e, orda.. 
M ü ə l l i f. Bəli! 
Baş rejissor. Onları dəyişmək lazımdı... Qoyun olmasın... 
 189
M ü ə l l i f. Necə? Axı, pyes qoyunçuluğa həsr olunub! Gülzar quzuları qucağına alır, onları 
əzizləyir... 
Baş rejissor. Gülzar kimdi? 
M ü ə l l i f. Yadigarın sevgilisi! 
Baş rejissor. Kimin? 
M ü ə l l i f. Yadigarın! 
B a ş  r e j i s s o r. O kimdi? 
M ü ə l l i f. Yadigar? Bəs sizin o cürə xoşunuza gəlmişdi! O cürə tərifləyirdiz!.. 
Baş rejissor. Mən? Harda? 
M ü ə l l i f. Keçən həftə... Restoranda... 
Baş rejissor. Hə... Yadigar... Yadigar... 
M ü ə l l i f. Bəli! Qabaqcıl çoban! Hər quzudan iki bala alır!.. 
Baş rejissor. Nolar? Inəkdən bala almaq olmaz?! Indi bizdə maldarlığı inkişaf etdirmək 
lazımdı! Inək qalmayıb, camış qalmayıb, qaçaq mal keçirirlər Irana!.. Süd tapılmır, qatıq yox!.. 
Qatıqsız Allahın yarpaq dolmasını da yemək olmur, belə müsibət olar?! Hə? Soruşuram da sənnən, 
özü də dramaturq olmaq istəyirsən!.. Istəyirsən ki, bizim teatrda əsərin oynanılsın!.. hə? 
M ü ə l l i f. Bəs... 
Direktor (var-gəl edərək). Kül olsun başına KQB-nin!.. Elə adı varıymış!.. Amerikanın 
şipyonu gəldi oldu Sekanın Baş katibi, sonra da satdı partiyanı bir keçi qiymətinə!.. 
M ü ə l l i f. Bəs... 
Baş rejissor. Nə bəs? Inəyin əti də çox olur! 
Müəllif. Bəs Gülzar o boyda buzovları neçə qucağına alsın? 
Baş rejissor. Əşşi!.. Gülzarın qucağı bəyəm vağzal bufetidi? Elə gərək nəsə alsın qucağına?! 
Dinc otura bilmir Gülzar? Qoy sağıcı olsun! Süd tapılmır indi, qoy süd sağsın! Sənin heç 
vətəndaşlığın yoxdu e!.. 
M ü ə l l i f. Mənim istedadım... 
Baş rejissor (onun sözünü kəsərək). Nə mənim istedadım?! Millətin bu ac vaxtında sənin 
istedadın ətin, südün əleyhinədi? 
M ü ə l l i f (tələsik). Xeyr! Xeyr! 
Baş rejissor. Bəs onda nə deyirsən? 
K a t i b ə. O-o-oy!.. O da trusikdə?! 
M ü ə l l i f. Axı əvvəlcə sağıcı idi!.. 
Baş rejissor. Kim? 
M ü ə l l i f. Gülzar! Siz dediz ki, sağıcı day moddan düşüb!.. 
Baş rejissor. Mən? 
M ü ə l l i f. Hə. Dediz ki, totalitar rejimdən miras qalıb, sosializm-realizmindən... 
Baş rejissor. Nə vaxt dedim, a kişi? 
Müəllif. Keçən həftə!.. Restoranda... Dediz ki, mən gərək yenilik gətirim səhnəyə!.. Mən də 
gətirdim də!.. 
Baş rejissor (acıqlı). Yaxşı! Yaxşı!.. Nə deyirik, elə də, elə!.. Biz sənətin yolunda can 
qoymuşuq!.. Teatrdı e, bu, teatr! (Ayağa qalxır.) Başa düşdün?! (Qışqırır.) Teatr! 
 
Xorun üzvləri yenə də bir göz qırpımında səhnəyə səpələnir. 
 
Nəqərat. Teatr!.. Teatr!.. 
Teatr!.. Teatr!.. 
 
- Rus, fransız, yaponam!.. 
- Başdan papaq qapanam!.. 
- Gah gözələm, gah kifir!.. 
 190
- Hambal Dadaş gül vurub, 
Gedib olubdu səfir! 
- Robin Qudun qılıncı 
Paslanıb, qında yatır!.. 
- Qırat - axsaq bir qatır! 
 
Nəqərat. Teatr!.. Teatr!.. 
Teatr!.. Teatr!.. 
 
Işıq yalnız Müəllifin üzərinə düşüb. 
 
Müəllif. Ay-hay!.. Sən öləsən, day restoran yoxdu! Qurtardı! Qələt eləyərəm mən bir də səni 
restorana apararam! Restoranda vurub əsəri tərifləyir deyir ki, gərək səhnədə romantika olsun, qoy 
Gülzar quzuları qucağına alsın, camaat bezib day gərginlikdən! Ayılanda da başlayır ki, qoyunu inək 
elə, day nə bilim, nə? Təqsir səndə deyil, mənim kor taleyimdədir! Kor taleyim də ki, mənim 
istedadımı, mənim yuxusuz gecələrimi gətirib sənin ayaqlarının altına atır!.. Mənim yaradıcılıq 
əzablarım bəs deyilmi?! Yazmaq məşəqqəti mənimçün kifayət deyilmi?! Üstəlik nə üçün tale məni 
sənət yolunda bu cürə antipodlara ürcah eləyir?! Nə üçün?! Amma mən ruhdan düşməyəcəyəm! 
Mən qəhrəman xalqımın sevimli sənətkarı olacağam! Öz əsərim uğrunda mübarizə aparacağam! 
Mən yeni əsərlər yazacağam! Nəyin bahasına olursa-olsun. Mənim ilhamım çağlayan bir bulaqdır! 
Coşğun şəlalədir! Büllur göz yaşıdır! Mən öz istedadıma xəyanət edə bilmərəm!.. Əyər etsəm, 
mənim qəhrəman xalqım öz sənətkarını bağışlamaz! (Portfelini yerə qoyub iki əlini də göyə 
qaldırır.) Ey ulu Tanrı! Sən özün mənim ilham pərimi hifz elə! Qoru, qoru sənətkar oğlunu, qoru!.. 
 
İ ş ı q  s ö n ü r. 
 
 
YEDDİNCİ ŞƏKİL 
 
Təbiətin gözəl bir guşəsi. Silvana, Dayı. Silvana ilə Dayı o gözəl təbiət guşəsində gəzişir, hərdən dayanıb 
təbiətdən və bir-birlərindən həzz alır, sonra yenə gəzişirlər. 
 
S i l v a n a. Ah!.. Quşların səsini eşidirsinizmi? 
D a y ı. Eşidirəm... 
S i l v a n a. Əlli ildi teatrda o qədər yalançı quşların səsinə qulaq asıram ki, həqiqi quşların 
səsi məni az qalır bihuş etsin... 
 
Pauza. 
 
D a y ı. Neçə ildi? 
S i l v a n a. Nə neçə ildi? 
D a y ı. Dediz ki, neçə ildi teatrda yalançı quşların səsinə qulaq asırsız? 
S i l v a n a. E-e-e... Bir neçə ildi!.. Əzizim, siz quşların səsinə qulaq asın... Illəri yaddan 
çıxarın... Ancaq bu tərəfə baxaq, o tərəfə yox... 
D a y ı. O tərəfdə nədi ki? 
Silvana. O tərəfdə bizim teatrın damı görünür... Bu tərəfə baxın, bu tərəfə!.. Quşlara qülaq 
asın!.. Yarpaqların pıçıltısına fikir verin!.. (Gözlərini yumur.) 
 
Pauza. 
 
Siz də gözlərinizi yumun!.. 
 191
 
Pauza. 
 
Yumdunuzmu? 
D a y ı. Bəli... 
 
Pauza. 
S i l v a n a. Mən dağ şəlalələrini görürəm... Nə gözəl çəmənlikdi... Hər tərəf laləlikdi... Siz də 
görürsüz? 
D a y ı. Mən yox... 
S i l v a n a (gözlərini açaraq narahat). Görmürsüz? 
D a y ı. Yox... 
S i l v a n a (gizli bir həyəcanla). Bəs siz nə görürsüz? 
D a y ı. Mən? 
S i l v a n a. Hə də, siz! 
D a y ı. Sizi... 
S i l v a n a (tələsik). Açmayın gözünüzü, açmayın!. (Təzədən gözlərini yumur.) Mən də 
açmıram... O-o-o... Mən də sizi görürəm... Biz bir yerdə o şəlalənin kənarındayıq... Üstümüzə narın 
su çilənir... O-o-o... Siz mənə təklif edirsiniz... 
D a y ı. Nə təklif? 
Silvana. Belə hallarda kişilər qadınlara nə təklif edir? 
D a y ı. E-e-e... (Gözlərini açır.) 
S i l v a n a. Mən indi o təklifi sizin özünüzdən eşitmək istəyirəm... 
D a y ı. Elə burada? 
S i l v a n a (gözlərini açır). Əlbəttə... Bura çox gözəldir... Ancaq (Əli ilə teatr tərəfi göstərir.) 
o tərəfə baxmayın... 
D a y ı. Birdən adam-zad gəldi?.. 
S i l v a n a. Nə olar? Gəlsin də!.. 
Dayı (ətrafa boylanır). Heç olmasa uzun skamyadan-zaddan da yoxdu... 
Silvana. O-o-o!.. (Yavaşdan) Gör indidən ürəyindən nə keçir e... yaman şeydi!.. (Bərkdən) 
Mən ciddi təklif deyirəm... 
D a y ı. Yəni... Mən... 
Silvana (bir az səbrsiz). Ailə təklifi!.. 
D a y ı. Siz... Siz mənə gələrsiz?  
Silvana. O-o-o!.. (Gözlərini yumur.) Necə də ürəkdən deyirsiz!.. Quşların səsini eşidirsinizmi? 
D a y ı. Bəli... 
S i l v a n a. Gözlərinizi yumun... 
D a y ı. Yenə? 
S i l v a n a. Hə... 
 
Dayı gözlərini yumur. 
Elə bil... Elə bil, məni qara basır... Bu həqiqətdir, elə deyilmi? 
D a y ı. Elədi... 
S i l v a n a. Təkrar edin... 
D a y ı. Quşların səsini eşidirəm. 
S i l v a n a. Onu yox. Təklifi! 
D a y ı. Siz mənə gələrsiz? 
S i l v a n a. O-o-o!.. Mən indi sizə cavab verməliyəm, hə? 
D a y ı (çiyinlərini çəkir). Yəqin də... 
 192
S i l v a n a. Birdən-birə cavab verim? Bu cürə ciddi təklifə o saat cavab vermək olmaz axı... 
Ilk dəfədi... Ilk dəfədi mənə bu cürə təklif edirlər! Adətən həmişə təklifi mən özüm eləmişəm... 
Dayı. Nə? 
S i l v a n a. Yəni çox ciddi təklifdi! Qoyun... qoyun iki gün fikirləşim! 
D a y ı (tələsik). Siz nə danışırsız? Mən sizə lap bir ay vaxt verirəm! 
S i l v a n a. Yox, yox!.. Iki gün kifayətdi! 
D a y ı. Eybi yox, qoy on gün olsun! Siz nə xahiş edirsinizsə, mən istəyirəm ki, çox olsun!.. 
Bol olsun!.. Sizin ürəyinizcə olsun!.. 
S i l v a n a. Ah, əzizim!.. Amma iki gün kifayətdi! 
D a y ı. Ancaq mən... 
Silvana (gözlərini açır). Nə ancaq? 
D a y ı. Heç... Bizim o uşaqdan nigaranam... 
S i l v a n a. Əhməd? (Birdən-birə o gözəl romantikadan sərt realizmə keçir.) Əhməd! Əhməd 
mütləq teatra qayıtmalıdır! Əhməd rol oynamalıdır! Mənim tərəfmüqabilim olmalıdır! 
D a y ı. Əhməd? 
S i l v a n a. Bəli! 
D a y ı. Onunla bir yerdə oynayarsınız? 
S i l v a n a. Əlbəttə! 
D a y ı. Yəni doğru sözünüzdü? 
S i l v a n a. Mütləq! Biz mütləq bir yerdə oynayacağıq! Mən yeni istedadlar yetişdirməliyəm! 
Mən ona sənətin sirlərini öyrətməliyəm! 
D a y ı. Axı, əvvəllər... 
S i l v a n a. Əvvəllər daha əvvəldə qaldı! Əvvəllər siz yox idiniz mənim həyatımda! Mən onu 
teatra qaytaracağam! (Əlini qaldırıb teatr binası görünən tərəfi hədələyir.) Mən onların başına bir 
oyun açım ki, heç ağıllarına da gəlməsin! Analarını ağladacağam onların! Turp əkəcəyəm başlarına! 
Mənə sataşmaq?! Əhmədi ixtisar eləmək?! Yox, mən buna dözə bilmərəm! (Iti addımlarla teatra 
tərəf gedərək səhnədən çıxır.) 
 
Pauza. 
 
D a y ı. Allah, sən saxla!.. 
 
İ ş ı q  s ö n ü r. 
 
 
SƏKKİZİNCİ ŞƏKİL 
 
Qəbul otağı. Direktorun və Baş rejissorun kabinetləri.  
Katibə, Direktor, Baş rejissor, Gənc aktrisa,  
S i l v a n a. 
Katibə öz yerində oturub telefonla danışır. Direktor kabinetində oturub televizora baxır. Baş rejissor kabinetində 
mizin arxasında oturub «Hamlet»i oxuyur. 
 
Direktor (televiziya ilə çalınan qara zurnaya qulaq asa-asa). Eh!.. 
K a t i b ə (telefon dəstəyinə). Oy, ne mojet bıt?! 
B a ş  r e j i s s o r (yumruğunu mizin üstünə vurur). Sənət belə olar e!.. 
 
Yox, yox, yersiz deyil, yox, elə demə! 
Sənin şan-şöhrətin, bütün var-yoxun 
Və bütün sərvətin saf əxlaqındır, 
Üzünə demirəm, inan, Horatsio!.. 
 193
 
Maldarlıq deyil e, sənətdir, sənət! 
D i r e k t o r. Ay zalım!.. Ay zalım!.. Gör bir necə çalır e!.. O gözəl keçmiş zamanlar adamın 
yadına düşür! Adamın gözünün qabağına gəlir!.. Of-of!.. 
Pauza. 
 
Of!.. (Cibindən dəsmal çıxarıb dolmuş gözlərini silir.) 
G ə n c  a k t r i s a (ingilis dilində əzbərləyə-əzbərləyə gəlir). May lord iz not may lord... 
Katibə (acıqlı). Gəldi gözəlçə!.. (Telefon dəstəyinə) Sənnən deyiləm... 
G ə n c  a k t r i s a. No-o-o şuld ay nou him... (Direktorun kabinetinə tərəf gedir.)  
Katibə. Məşğuldu! (Telefon dəstəyinə) Sənnən deyiləm. 
 
Zurnanın səsi isə Direktorun lap atasını yandırır. 
 
D i r e k t o r. Eh... Kim idin, indi gör gəlib kim olmusan?! Hayıf o keçən günlərdən!.. Qədrini 
bilmədik o günlərin!.. Bilmədik, bilmədik!.. (Dolmuş gözlərini silir.) 
G ə n c  a k t r i s a. Vuee hi in feyvə əs in hyumə ol-təd... (Qəflətən Direktorun kabinetinin 
qapısını açıb içəri girir.) Salam!.. 
D i r e k t o r (diksinərək). Hə? Kimdi? (Ayağa qalxır.) 
K a t i b ə. Olmaz!.. 
Gənc aktrisa. Oy, nə olub belə? Gözləriniz nə yaman qızarıb? 
B a ş  r e j i s s o r. Budur sənət!.. 
 
Gecə sehrbazları başladı artıq, 
Indi ölülər qalxır öz məzarından!.. 
Bəla və od püskürür indi cəhənnəm!..  
Budur!.. 
 
Direktor. Heç... Toz girib gözümə... 
Katibə (telefon dəstəyinə). Sənnən deyiləm... Burda biri var, Dezdemonanı oynamaq istəyir. 
Rol vermirlər ona. Indi ingiliscə öyrənir ki, Mehdiqulu ona rol versin Amerikada!.. Mehdiqulu? 
Heç, biri var... 
D i r e k t o r. Yenə nə lazımdı? 
Gənc aktrisa. Dezdemona! 
Direktor. Nə? 
G ə n c  a k t r i s a. Dezdemona! Siz o rolu mənə verməlisiz!.. Mən səhnədə Dezdemonanı 
oynamalıyam!.. Mən Dezdemona ilə yaşayıram! Mənim üçün yox, heç olmasa tamaşaçılar üçün edin 
bunu!.. 
D i r e k t o r. Qulaq asın... 
Gənc aktrisa. Sonra gec olar!.. Mehdiqulu bəy onsuz da məni Amerikaya dəvət edəcək! Onda 
siz xəcalət çəkəcəksiniz! 
Direktor. Mehdiqulu? 
G ə n c  a k t r i s a. Yoxsa siz hələ Dayını tanımırsız? 
Direktor. Vallah, mən sizin danışığınızdan heç nə başa düşmürəm! 
Gənc aktrisa. Eybi yox! Əhmədi teatra qaytaranda başa düşərsiz! 
Direktor. Əhmədi? (Gülür.) Əhməd getdi e!.. 
Gənc aktrisa. Xeyr! 
 194
Direktor. Vallah, baş açmıram ki, sizin hamınıza nə olub? Birtəhərsiz hamınız!.. Qulaq asın! 
Siz bilirsiz ki, mən həmişə demokratiya uğrunda mübarizə aparmışam!.. Mən nə qədər çalışmışam 
ki, indiki gözəl günlərimizi əldə edək!.. Siz hələ cavansız!.. Qədrini bilin bu gözəl günlərin!.. 
Totalitar rejim artıq arxada qalıb! (Əli ilə televizora işarə edir.) Eşidirsiz? O qara zurna bizim 
azadlıq uğrunda mübarizəmizdən xəbər verir!.. 
Katibə (telefon dəstəyinə). Bir dəqiqə dayan. (Dəstəyi mizin üstünə qoyur və gəlib direktorun 
kabinetinin qapısı ağzında əyilərək açar deşiyindən içəri baxır.) 
G ə n c  a k t r i s a. Mən bilirəm ki, siz demokratsınız! 
D i r e k t o r. Əlbəttə!.. (Yenə bir anlıq qara zurnanın səsinə qulaq asır.) Of-of!... 
Gənc aktrisa. Ancaq mən Dezdemonanı istəyirəm! 
Direktor (gizli bir hədə ilə). Bəs, demokratiyanı istəmirsiz? 
Gənc aktrisa. Olsun də!.. Demokratiya olsun, nə olur-olsun, ancaq Dezdemonanı mənə verin! 
Direktor. Ay-yay-yay!.. Mən sizdən belə söz gözləməzdim!.. Yaşadığımız bu günlərin qədrini 
bilin!.. Keçmiş o mənfur totalitar rejim yadıma düşəndə, indi hirsimdən gözlərim dolur! 
Baş rejissor (yumruğunu mizin üstünə vurub ayağa qalxır). Eh, Şekspir!.. Şekspir!.. 
 
Sən Neronun ruhunu mənim sinəmə 
Gətirmə, yox, gətirmə! 
 
(Qapını açıb qəbul otağına baxır və arxası ona əyilmiş Katibəni görür.) Ehe-ehe... 
K a t i b ə (tələsik belini düzəldir). Düyməm düşüb... 
B a ş  r e j i s s o r. Siz bu düymələrinizi bərkidin də!.. Adamın düyməsi nə qədər düşər? Mən 
«Hamlet»lə məşğulam, heç kim girməsin! 
K a t i b ə. O portfellə gəzən də? 
B a ş  r e j i s s o r. Heç kim! 
K a t i b ə. Yaxşı. 
 
Baş rejissor qapını örtüb mizə tərəf gəlir, mizin dolabını açıb araq şüşəsi, qədəh çıxarır, araqdan süzür. Katibə 
yenə də əyilib Direktorun qapısındakı açar deşiyindən baxır. 
 
Gənc aktrisa. Dezdemona!.. Dezdemona!.. (hıçqıra-hıçqıra ağlayır.) Dezdemona!.. 
D i r e k t o r. Qulaq asın!.. Mən sizə kömək eləmək istəyirəm. Bilirsiz ki, mən demokratam! 
Amma... 
 
Gənc aktrisa daha da bərkdən ağlayır. 
 
Amma... Silvana!.. Silva!.. O-o-o!.. Bilirsiz ki, dəhşətdi!.. Respublikanın prezidenti də gəlsə, 
Dezdemonanı onun əlindən ala bilməz! 
Gənc aktrisa. Mən onu... Mən onu öldürəcəyəm! 
Direktor (kənara). Hardaydı bizdə o bəxt?! (Bərkdən.) Siz nə danışırsınız? Özünüzü ələ alın! 
Mən özüm onunla mübarizə aparacağam! Silva mənfur totalitar rejimin qalığıdır! Üzdəniraq Sovet 
Ittifaqının yadigarıdır! Siz bir az səbr eləyin! Görəcəksiniz mən nə eləyəcəyəm! 
Baş rejissor. Eh, Şekspir!.. Şekspir!.. (Qədəhi başına çəkir.) 
S i l v a n a (qəbul otağına girərək arxası ona tərəf əyilib açar deşiyindən baxan Katibəni 
görür). O-o-o!.. Nə gözəl mənzərə!.. 
K a t i b ə (səksənərək belini qaldırır). Mən... Elə-belə... 
S i l v a n a. Nədi? (Qapıya işarə edərək.) Bir şey-zad eləyirlər orda? 
K a t i b ə. Mənim düyməm düşmüşdü... 
S i l v a n a. Mən də içəri girəndə düymən düşür? 
K a t i b ə. Yox a-a-a!.. 
 195
S i l v a n a. Düzünü de! Mən də içəri girəndə deşikdən baxırsan? 
Katibə. Allah haqqı baxmıram!.. (Silvana Baş rejissorun kabinetinə girmək istəyir.) O, 
«Hamlet»lə məşğuldu... 
 
Silvana hirslə Direktorun qapısını açıb içəri girir. 
 
Buna bir bax! (Yamsılayır.) «Mən də içəri girəndə deşikdən baxırsan?..» Nənəm yaşındadı, gör 
bir ürəyindən nələr keçir?! (Mizin üstündəki dəstəyi götürür.) Alo! 
 Direktor (özünü itirmiş). Salam... Xanım... Siz... 
S i l v a n a. Əhməd nə üçün teatrdan uzaqlaşdırılıb? 
Direktor (təəccüblə). Ixtisara düşdü də... Siz də varıydız. Siz də onu təklif etdiz... 
S i l v a n a. Xeyr! Mən bu işi belə qoymayacağam! (Tərs-tərs Gənc aktrisaya baxaraq) Ixtisar 
eləməli o qədər adam var ki!.. Mən bu işlə məşğul olacağam! Bəs «Hamlet» nə oldu? 
Direktor (kənara). Vay dədə!.. Deyəsən indi də Ofelyanı oynamaq istəyir!.. (Bərkdən) Hə, bir 
az gecikir... (Baş rejissorun kabinetinə tərəf işarə edərək) Deyir ki, Şekspirlə zarafat eləmək olmaz! 
Mən elə özüm də bu saat «Hamlet»lə məşğul olmaq istəyirdim. Siz... siz burda söhbət edin, mən 
gəlirəm. 
Silvana (amiranə). «Hamlet»i gecikdirmək olmaz! 
Direktor. Əlbəttə! 
 
Gənc aktrisa daha da bərkdən zırıldayır. 
 
S i l v a n a. Mən Hamleti oynamalıyam! 
D i r e k t o r. Kimi? 
S i l v a n a. Hamleti! Hamletin özünü! 
 
Pauza. 
 
Direktor (Gənc aktrisaya tərəf). Hamlet.. daha kişi deyil? 
 
(Gənc aktrisa daha da bərkdən zırıldayır). 
 
S i l v a n a (barmağı ilə hədələyərək). Əhmədin məsələsini də belə qoymayacağam! Artıq 
demokratiya zamanıdır! Istedadları küçəyə atmaq olmaz! (Hirslə gedir.) 
 
Gənc aktrisa lap bərkdən ağlayır. 
 
B a ş   r e j i s s o r (qədəhi yenidən dolduraraq). Eh, Şekspir! 
Direktor (özünü saxlaya bilməyərək qışqırır). Bu necə həyatdı?! Bu, həyat deyil, teatrdı!.. 
Teatrdı!.. Teatr!.. 
 
Xorun üzvləri səhnəyə səpələnir. 
 
Nəqərat. Teatr!.. Teatr!... 
Teatr!.. Teatr!... 
- Teatrda Əzrayıl 
Işsiz qalıb, odur, bax! 
- Onun vəzifəsinə 
Göz dikən nə çoxdur, ah!.. 
- Yarımştat ölülər, 
Yarımştat dirilər 
 196
Şeytan toxumu əkib 
Iblislə gül dərirlər! 
- Yer əkindir, göy çadır, 
Su yerinə qan axır, 
Qan yerinə su axır! 
 
Nəqərat. Teatr!.. Teatr!.. 
Teatr!.. Teatr!.. 
Məsxərədir, məsxərə!.. 
Tamaşadır, tamaşa!.. 
Yaşa, teatr, yaşa!.. 
Min yaşa, min bir yaşa!.. 
 
- O Dezdemona, Yaqo 
Düz bir ay bir həftədir 
Xaricdə səfərdədir! 
- Cülyetta Romeonun 
Müdiriylə kefdədir! 
- Otello camadardır! 
- Şmaqa da özün dartır! 
 
Nəqərat. Teatr!.. Teatr!.. 
Teatr!.. Teatr!.. 
- Mən güclüyəm səhnədə, 
Köməksizəm həyatda! 
- Hər anda, hər saatda 
Qorxuram, gülürəm də! 
- Döyürəm, söyürəm də! 
- Asıram, ölürəm də! 
- Mənim qrimim, parikim 
Dünyaya həşir salır!.. 
 
Nəqərat. Teatr!.. Teatr!.. 
Teatr!.. Teatr!.. 
 
Işıq sönür. 
 
 
DOQQUZUNCU ŞƏKİL 
 
Qəbul otağı. Direktorun və Baş rejissorun kabinetləri.  
Katibə,  
Direktor, Baş rejissor, Müəllif.  
Katibə telefonla danışır. Direktor kabinetində mizin arxasında oturub. Baş rejissor əyilib mizin dolabından araq çıxarır 
və qədəhə süzür. 
 
Direktor (Baş rejissorun kabinetinə işarə edərək). «Hamlet»i o qoymaq istəyir, ancaq 
Hamletin vəziyyətində mən özüməm! Necə deyirdi? Gör e yadımdan çıxıb. Əşşi, heç teatra gedirdim 
ki?! Kimin ağlına gələrdi ki, dövran dəyişəcək, mən də gəlib olacam teatr direktoru?! Ey, gidi 
dünya!..  
 
Müəllif qəbul otağına daxil olur. 
 
K a t i b ə. Mürdəşir, gəldi yenə!.. (Telefon dəstəyinə). Sənnən deyiləm... 
 
 197
Müəllif Baş rejissorun qapısına tərəf gedir. 
 
Olmaz! 
 
Müəllif. Salam. 
K a t i b ə. Olmaz! 
M ü ə l l i f. Icazə verin bir balaca qapını açım, məni görsün. 
Katibə. Olmaz! Siz məni işləməyə qoymursunuz! 
M ü ə l l i f. Təkcə görsün də məni... 
K a t i b ə. Olmaz! O da işləyir, başa düşdüz? Burda işləyən tək mən deyiləm! Yaradıcılıqla 
məşğuldu! «Hamlet»i işləyir! 
 
Baş rejissor arağı içir və şüşə ilə qədəhi mizin yeşiyində gizlədir. 
 
B a ş  r e j i s s o r (kefi kök). «Moskovski» hamısından yaxşıdı! 
Müəllif qapını aralayır. 
 
K a t i b ə. Dedim ki, olmaz! (Ayağa qalxır.) 
Baş rejissor (ruh yüksəkliyi ilə). O-o-o!.. Gəl, doroqoy! 
M ü ə l l i f (tənə ilə Katibəyə) Gördüz?! Özü deyir ki, gəl! Şekspir kənarın dramaturqudu, 
nolsun ki, onu hamı tanıyır?! Mən isə öz xalqımızın sənətkarıyam! Niyə biz sənətkarın qədrini ancaq 
öləndən sonra bilirik? «Hamlet» yox e, budur bizim milli tragediyamız! (Içəri girir.) 
K a t i b ə. Bunun dediyindən mən heç nə başa düşmürəm! Əlində də portfel!.. (Telefon 
dəstəyinə.) Yox, sənnən deyiləm!.. 
Baş rejissor. Xoş gördük!.. Xoş gördük!.. 
Müəllif (bu cürə səmimi görüşdən şaşırıb). Dünənki restorandan sonra, deyəsən kefi kökdü! 
(Bərkdən.) Salam, müəllim... 
Baş rejissor. Sadis! 
 
Müəllif əyləşir. 
 
Camaat ət dükanının müdiridi, çaxır dükanının müdiridi, amma sən kitab dükanının 
müdirisən! 
M ü ə l l i f. Bəli... 
Baş rejissor. O boyda bazar müdirliyini atdın, öz xoşunla, getdin oldun kitab dükanının 
müdiri! Hə? 
M ü ə l l i f. Bəli... 
Baş rejissor. Bilirsən niyə? 
M ü ə l l i f. Niyə? 
B a ş  r e j i s s o r. Çünki sən sənətlə nəfəs alırsan, ona görə! 
M ü ə l l i f. Çox sağ olun... 
D i r e k t o r. Hə!.. Olum, ya ölüm! Budur məsələ! Yadıma düşdü! Bəli! Budur məsələ! 
Hamlet üçün bu sual səhnədədi, mənimçün həyatda! Kaş elə mənimçün də səhnədə olaydı, həyatda 
isə yenə əvvəlki kimi, iclaslar olaydı!.. Çıxışlar eləyəydik!. Bilmədik, qədrini bilmədik o günlərin!.. 
Baş rejissor. Bütün günü sənin haqqında fikirləşmişəm! Sənət fədaisi! 
M ü ə l l i f. Çox sağ olun... 
Baş rejissor. Özü də tapmışam! 
M ü ə l l i f (səksəkəli). Nə tapmısız? 
B a ş  r e j i s s o r. Dəvə! 
 198
M ü ə l l i f. Nə? 
Baş rejissor. A kişi, təbin bəyəm kor eləyib səni? Ağlına gəlməyib? Dəvə! 
M ü ə l l i f. Axı, nə dəvə? 
Katibə (telefon dəstəyinə). Va-a-ay!.. Lap lütəccə?! 
B a ş  r e j i s s o r. Dəvə də, dəvə! Tapmışam səninçün! Indi dəvəçiliyi inkişaf etdirmək 
lazımdı! Azərbaycan indi müstəqil dövlət quruculuğuna qədəm qoyub! Indi qədimlərdən gələn 
ənənələrimizi inkişaf elətdirmək lazımdı!.. 
M ü ə l l i f. Axı... 
Baş rejissor (onu danışmağa qoymur). Nə axı?! Yetmiş ildə totalitar rejim dəvənin kökünü 
kəsib Azərbaycanda! Axırıncı dəfə haçan yemisən dəvə qutabı? 
M ü ə l l i f. Axı... 
Baş rejissor. Hə!.. Axı... Çünki heç yadına gəlmir! Mən axırıncı dəfə Allah bilir, iyirmi il, otuz 
il bunnan əvvəl yemişəm dəvə qutabı, indi də dadı damağımdadı! Bəli, dəvəçiliyi mütləq inkişaf 
elətdirmək lazımdı! 
M ü ə l l i f. Axı... 
Baş rejissor. Yenə başladı «axı...» Sən niyə öz qədrini bilmirsən?! Bu əsl sənin mövzundu! 
Gör heç Şekspirdə bir dənə qoyun var, inək var?! Ola bilməz! Bu bizə sosializm-realizmindən gəlib! 
Dəvəçilik! Güləndam da elmi işçidi!.. 
M ü ə l l i f. Güləndam kimdi? 
Baş rejissor. Sənin qəhrəmanın də!.. Buzovu öpürdü e... 
M ü ə l l i f. Gülzar. 
B a ş  r e j i s s o r. Hə. Gülzar... Bura bax, bu Gülzar adı da birtəhərdir. Onu da dəyişdir, elə 
Güləndam. 
M ü ə l l i f (qəflətən protest eləyərək ayağa qalxır). Yox! Heç vaxt! Mən heç vaxt Gülzarın 
adını dəyişməyəcəyəm! O... O mənim ilk məhəbbətimin adıdı! Sizdən xahiş edirəm ki... 
B a ş  r e j i s s or. Yaxşı, yaxşı, sadis, doroqoy! Mən nə bilim ki, sənin ilk məhəbbətin olub? 
 
Müəllif yenidən oturur. 
 
D i r e k t o r. Bəli, olum, ya ölüm!.. Nə olacaq bu işlərin axırı? Yəni bu Sovet hökuməti 
doğrudan day qayıtmayacaq? Yəni Kommunist Partiyası da qurtardı? Politbüro olmayacaq day? 
Vallah, adam fikirləşəndə, elə bilir yuxudu, qarabasmadı!.. Bu tərəfdən də bunlar birdən-birə bu 
Əhməd söhbətini salıblar ortaya, bilmirəm niyə, amma heç xoşuma gəlmir. Nədisə dalağım sancır... 
Baş rejissor. Qoy Gülzar olsun! Müəllifin hüququna toxunmaq olmaz! Bir tərəfdən də ilk 
məhəbbət... (Qəflətən ağlına gəlir.) A zalım, elə ilk məhəbbətdən yaz də!.. Neynirsən bu heyvanları? 
Müəllif (coşqun). Yox! O müqəddəs mövzudu! O hələ gələcəkdə yazılacaq! Mənim 
qələmim... 
Baş rejissor. Yaxşı, yaxşı! Deməli, belə!.. Gülzar elmi işçidir, özü də Xalq Cəbhəsinin 
üzvüdü! Gecə-gündüz arxivlərdə işləyir! Dəvəçilik ənənələri uğrunda mübarizə aparır! Imperiya 
qulları ona mane olmaq istəyirlər... Ancaq Gülzar onların üzərində qələbə çalır! 
M ü ə l l i f. Bəs... Bəs Yadigar? 
B a ş   r e j i s s o r. Nə Yadigar? 
M ü ə l l i f. Yadigar də... Gülzarın nişanlısı. O çobanıydı axı. Sonra oldu naxırçı... 
Baş rejissor. Sən nə danışırsan, a kişi?! Heç yaraşar bizə? Indi çoban vaxtıdı? Nə deyərlər bizə 
düşmənlərimiz? Nə deyərlər bizə beynəlxalq aləmdə? Türkiyədə nə deyərlər? Hə? 
Müəllif (tamam çaşbaş qalıb). Vallah... siz məsələni elə qoyursuz ki... axı... 
Baş rejissor. Professor! Yadigar professor olmalıdır! Özü də Milli Yaradıcılıq Akademiyasının 
müxbir üzvü! Güləndam... 
 199
M ü ə l l i f (dərhal yerindən qalxır). Yox! Gülzar! Burda mən heç vaxt kompromisə 
getmərəm! Bilirsiz ki, məllim, sizə hörmətim var, ancaq... 
Baş rejissor (tələsik). Hə, Gülzar! Gülzar ilə Yadigar bir-birlərini sevirlər, ancaq... professor 
Yadigar Azərbaycan Milli Istiqlal Partiyasının təəssübkeşidir... Elə konflikt də bunun üzərində 
qurulmalıdır! 
Katibə (telefon dəstəyinə). Vay-vay-vay!.. Əri xəbər tutub deyirsən, hə?! 
M ü ə l l i f. Axı, onda... 
Baş rejissor. Yenə nə «axı»? 
M ü ə l l i f. Axı, onda təzə bir əsər yazılmalıdı də... Mənim əsərim axı başqa şeydi... 
Baş rejissor. Yaz də! 
Müəllif. Axı, dünən restoranda dediz ki, «Hamlet»i qoyuram bir tərəfə, sabahdan bu əsəri 
başlayıram!.. 
Baş rejissor. Kim? Mən dedim?.. 
M ü ə l l i f. Bəli... 
Baş rejissor. Indi nə deyirəm ki? Yaz gətir, tamaşaya qoyaq də! Istedad səndə! Həyat təcrübəsi 
səndə! Qorxursan? 
Müəllif (ehtirasla). Xeyr! Mən heç vaxt əsər yazmaqdan qorxmamışam! 
Direktor. Bəli! Olum, ya ölüm?! Budur məsələ! 
Baş rejissor. Vəssalam! Qorxma! Yaz! Yarat! Bura teatrdı e, teatr! 
 
Işıq yalnız Müəllifin üzərinə düşür, qaranlıqdan isə Xorun oxuduğu nəqərat eşidilir: 
 
Teatr!.. Teatr!.. 
Teatr!.. Teatr!.. 
Məzhəkədi, məzhəkə!.. 
Tamaşadır, tamaşa!.. 
Yaşa, teatr, yaşa!.. 
Min yaşa, min bir yaşa!.. 
 
M ü ə l l i f. Mən axıracan gedəcəyəm! Mən bu sənət pyaniskələrinə sübut edəcəyəm ki, 
istedadın qarşısına sədd çəkmək olmaz! Qurtardı daha restoran! Qurtardı! Daha aldanmayacağam! 
Sənət sadəlövhlüyü bağışlamır! Bu bir də qulağının dalını görər, restoran görsə! Elə bu gün gedib 
Milli Istiqlal Partiyasının proqramını tapıb oxuyacağam! Yadigar gərək proqramı əzbər bilsin! 
Nizamnaməni də! Mən yazacağam! Mən sübut edəcəyəm! (Iti addımlarla səhnədən çıxır.) 
 
İ ş ı q  s ö n ü r. 
 
 
 
ONUNCU ŞƏKİL 
 
Qəbul otağı, Direktorun və Baş rejissorun kabinetləri. Katibə, D i r e k t o r, Baş rejissor,  D a y ı. 
Katibə öz mizinin arxasında oturub, telefonla danışır. Baş rejissor öz kabinetində «Hamlet»lə məşğuldu. Direktor 
öz kabinetində televizora baxır. Dayı qəbul otağına girir. 
 
D a y ı. Salam... 
K a t i b ə (bir əli telefon dəstəyində, o biri əli ilə hər iki kabinetə işarə edir). Olmaz! 
D a y ı. Niyə? 
K a t i b ə. Işləyirlər! 
D a y ı. Ikisi də? 
K a t i b ə. Bəli! 
 200
D a y ı. Ay maşallah! (Qəflətən cəld hərəkətlə Direktorun qapısını açıb kabinetə girir.) 
K a t i b ə. Olmaz! (Telefon dəstəyini mizin üstünə qoyub ayağa qalxır.) Olmaz! 
Baş rejissor. Eh!.. 
 
Kral, prins Hamlet öz anasının 
Yataq otağına getdi indicə... 
Budur konflikt! Budur! 
D a y ı. Icazə olar? 
D i r e k t o r (cəld televizorun qabağından çəkilir). Nə istəyirsiz? 
K a t i b ə. Mən ona icazə verməmişəm. 
Direktor.Necə? Mən demokratiyanın tərəfdarıyam, ancaq bu dərəcədə yox də! Icazəsiz mənim 
kabinetimə girmək?! 
D a y ı (məhəl qoymadan əlindəki qalın dəftəri vərəqləyərək oxuyur). «Azərbaycan milli teatr 
sənətini inkişaf etdirməkdən ötrü biz dramaturqlardan, teatr xadimlərindən alovlu bolşevik Sergey 
Mironoviç Kirovun parlaq bədii obrazını yaratmağı tələb etməliyik, yoldaşlar!..» 
D i r e k t o r. Bu nə səfeh sözlərdi belə? 
D a y ı (məhəl qoymadan oxuyur). «Azərbaycan teatrı üçün bağışlanmaz nöqsanlı cəhətlərdən 
biri də budur ki, indiyə qədər səhnəmizdə Ümumittifaq ağsaqqalı Mixail Ivanoviç Kalininin ürəkləri 
fəth eləyən unudulmaz obrazı yaranmamışdır, yoldaşlar!..» 
Direktor (Katibəyə). Bu hardan gəlib çıxıb belə? (Acıqla Dayıya) Biz milli varlığımızı dərk 
eləyib xalqımızın azadlıq ideallarını səhnədə təcəssüm etdirməliyik. Milli teatr sənəti hara, Kalinin 
kimi keçisaqqal hara? 
Dayı (məhəl qoymadan oxuyur). «Əziz Nikita Sergeyeviç Xruşşov qarğıdalı mədəniyyətinin 
inkişafı ilə bağlı yorulmadan mübarizə apardığı bir zamanda biz Azərbaycan xalqı üçün taleyüklü 
əhəmiyyət kəsb edən qarğıdalı təsərrüfatını hələ səhnəmizə çıxarmağı bacarmamışıq və buna görə 
teatrın rəhbərliyi ciddi cəzalandırılmalıdır!..» 
Direktor (əsəbi). Siz özünüzü harada hiss edirsiniz?! Bu nə əbləh sözlərdi belə? 
D a y ı. Bunlar hamısı sizin sözlərinizdi... 
D i r e k t o r. Nə?  
D a y ı. Bunlar hamısı sizin sözlərinizdi... Azərbaycan incəsənət işçilərinin müşavirəsi, 1958-
ci il, 13 may, sizin məruzəniz. 1960-cı il, 20 oktyabr, Teatr xadimlərinin müşavirəsi, sizin çıxışınız, 
«Kommunist» qəzeti... 
K a t i b ə (pıqqıldayıb gülür). A-a-a... 
D i r e k t o r (hirslə Katibəyə). Sən niyə içəri girmisən? 
K a t i b ə. Padumayeş! (Qəbul otağına çıxıb telefon dəstəyinə) Bir dəqiqə gözlə! (Gəlib 
əyilərək qapının açar deşiyindən baxır.) 
D i r e k t o r. Siz kimsiz? 
D a y ı. Dayı. 
D i r e k t o r. Necə yəni dayı? 
D a y ı. Dayı də, Dayı. Siz soruşursunuz, kimsən, mən də deyirəm ki, Dayı! 
D i r e k t o r. Adınız Dayıdı? 
D a y ı. Adım da Dayıdı, özüm də dayıyam. 
D i r e k t o r. Heç nə başa düşmürəm... 
D a y ı. Bu saat sizi başa salaram. (Oxuyur.) «Əziz-Leonid Iliç Brejnevin atalıq qayğısına 
cavab olaraq biz Azərbaycan teatr sənətində «Malaya zemlya»ya əbədi bir abidə ucaltmaq kimi 
şərəfli vəzifəni ləyaqətlə yerinə yetirməliyik! Bu, Azərbaycan teatr xadimlərinin şərəfli borcudur!» 
Azərbaycan Kommunist Partiyası Bakı Komitəsinin plenumundakı çıxışınız... 
K a t i b ə. Va-a-ay!.. 
Direktor. Bir dəqiqə! Bir dəqiqə! Yavaş olun!.. 
 201
B a ş  r e j i s s o r. 
Nə gözəl fürsətdir! O dua edir, 
Bir qılınc zərbəsi kifayətdir ki, 
O, yeri tərk edib göyə ucalsın... 
 
Eh!.. (Əlini mizin üstünə vurub dolabı açır, arağı, qədəhi çıxarıb diqqətlə baxır, sonra yavaş-
yavaş süzür.) 
D i r e k t o r. Siz kimin dayısısız? 
Dayı. Bizim o uşağın... 
 
Pauza. 
 
D i r e k t o r. Silvanın? 
D a y ı. Yox. 
Direktor. Bəs... bəs kimin? 
D a y ı. Əhmədin. 
D i r e k t o r. Hə... O dayı sizsiz? 
D a y ı. Bəli. 
D i r e k t o r. Bəs mənnən nə istəyirsiniz? 
D a y ı. Sizdən? (Oxuyur.) «Anastas Ivanoviç Mikoyan...» 
K a t i b ə. Vay, dədə!.. 
Direktor (tələsik). Yaxşı, yaxşı!.. Axı... Axı, onu mən ixtisar eləməmişəm. Kollektiv... 
D a y ı (onun sözünü kəsərək oxumağa başlayır). «Anastas Ivanoviç Mikoyan...» 
Direktor (həyəcanlı). Yavaş olun!.. 
Baş rejissor. «Moskovski»dən yaxşısı yoxdu! (Qədəhi başına çəkir.) 
Direktor. Əhməd çox istedadlıdı! Mənim ona böyük rəğbətim var idi... 
B a ş  r e j i s s o r. Nə? Bu nədi belə? (Araq şüşəsini iyləyir.) Kim bura su doldurub? 
(Qışqırır.) Kim mənim arağımı içib, yerinə su doldurub?! 
D i r e k t o r. Mən çox istərdim ki, Əhməd qayıtsın, ancaq... 
D a y ı (oxuyur). «Anastas Ivanoviç Mikoyan...» 
D i r e k t o r. Yavaş olun!.. Eşidərlər!.. 
B a ş  r e j i s s o r. Kim? (Qalxıb qəbul otağının qapısını açır və arxası ona əyilib açar 
deşiyindən baxan Katibəni görür.) Kim bura su doldurub?! Yenə düymən düşüb? 
K a t i b ə. Bəli... 
B a ş  r e j i s s o r. Sən elə birdəfəlik düyməsiz geyin ki, canımız qurtarsın! 
K a t i b ə. Bu nə sözdü deyirsiz? Mənim nişanlım var!.. Eşitsə ki, mənə belə sözlər deyirsiz... 
 
B a ş  r e j i s s o r  əlini yelləyib səhnədən çıxır. 
 
K a t i b ə (telefon dəstəyini götürərək). Oy!!. Çto tvoritsya!.. 
Direktor. Mən Əhmədin xətrini çox istəyirəm! Istəyirəm ki, o səhnəyə qayıtsın, bizim müstəqil 
respublikamızın azad sənətkarı olsun, ancaq... 
Dayı (oxuyur). «Anastas Ivanoviç Mikoyan...» 
D i r e k t o r. Yavaş, yavaş!.. Eşidən olar!.. Vallah... tək məndən asılı deyil... 
D a y ı (oxuyur). «Anastas...» 
Direktor. Yaxşı! Yaxşı!.. Əhmədi qaytararıq, bəs... bəs kimi ixtisara salaq? 
D a y ı (oxuyur). «Anas...» 
D i r e k t o r. Oldu! Oldu! Hə?! Bir daş altda, bir daş üstə! Danışdıq! (Yavaşdan) Belə dünya, 
səni görüm... lap!.. Lap e, lap!.. 
 
 202
İ ş ı q  s ö n ü r. 
 
ON BİRİNCİ ŞƏKİL 
 
    Qəbul otağı, Direktorun və Baş rejissorun kabinetləri.  
K a t i b ə, D i r e k t o r, B a ş   r e j i s s o r, M ü əl l i f, D a y ı. 
   Katibə öz yerində telefonla danışır. Müəllif onun qarşısındakı kürsüdə oturub intizarla Baş rejissorun qapısına 
baxa-baxa qəbul gözləyir. Direktor öz kabinetində oturub, əli ilə başını tutaraq dərin fikrə dalıb. Baş rejissor 
cibindən bir dəstə açar çıxarır və iki-üç ayrı-ayrı açarla mizin dolabının təzə kilidlərini açaraq araq, qədəh, bir-iki 
gözəl nemət çıxarır, arağı diqqətlə iyləyir, o gözəl nemətləri səliqə ilə mizin üstünə düzür. 
 
K a t i b ə (telefon dəstəyinə). Oy!.. Ne mojet bıt?! 
D a y ı (qəbul otağına daxil olur). Salam!.. 
K a t i b ə. Vay!.. yenə gəldi! (Telefon dəstəyinə) Yox, xortdan deyil, onnan beşbətərdi!.. 
D a y ı (Baş rejissorun kabinetinə işarə ilə). Icazə olar? 
K a t i b ə. Xeyr! Olmaz! (Müəllifi göstərir.) Bu da onu gözləyir!.. Qoyun kişi «Hamlet»i 
qurtarsın də! 
 
Baş rejissor qədəhi başına çəkir. 
 
Direktor. Bu Əhməd söhbəti heç xoşuma gəlmir!.. Dalağım sancır!.. 
Baş rejissor. Araqdı! 
D a y ı (Müəllifə). Siz də teatrda işləyirsiz? 
Katibə. Bircə elə o qalmışdı!.. (Telefon dəstəyinə) Sənnən deyiləm! 
M ü ə l l i f. Xeyr! 
D a y ı. Deməli sizin teatra dəxliniz yoxdu... 
M ü ə l l i f. Necə yəni mənim teatra dəxlim yoxdu? Bu nə sözdü? Mən müəllifəm! 
D a y ı. Nəyin müəllifi? 
M ü ə l l i f. Dramanın! 
D a y ı. Bizim zəmanənin dramasıdı? 
M ü ə l l i f. Bəli! Dəvəçiliyin inkişafına həsr olunub. Siyasi münaqişələr də var. 
D a y ı. Adı nədi? 
K a t i b ə. «Zəhləmgetmişin taleyi»! (Gülür, telefon dəstəyinə) Yox, sənnən deyiləm... 
M ü ə l l i f. «Mələklər röyada süzür...» 
D a y ı. Eşitməmişəm... 
Müəllif (coşur). Eybi yox! Eşidəcəksiz! Hamı eşidəcək! Hamı! Mən bu ağır günlərdə xalqın 
dərdini onunla birlikdə bölüşürəm! Mənim əsərlərim xalqın göz yaşından su içib! Dramım burda 
tamaşaya qoyulacaq! 
Katibə. Ay-hay!.. (Telefon dəstəyinə.) Yox əşşi!.. Bizim təzə Şekspirdi də, əlində portfel, 
oturub burda!.. Nə? Necə yəni Şekspir ölüb? Bilirəm də ölüb... Ancaq bu təzəsidi!.. 
Müəllif. Mütləq! Mən bu xalqın dərdini-sərini, sevincini-qürurunu şerlə deməliyəm! Səhnədə 
göstərməliyəm! Kitablarda yazmalıyam! 
K a t i b ə. Gözlə!.. 
M ü ə l l i f. Bəs siz neyləyirsiz burda? 
D a y ı. Rol oynayıram. 
M ü ə l l i f. Nə? Kimin rolunu? 
D a y ı. Siz kimin rolunu oynayırsız? (Katibəni göstərir) O kimin rolunu oynayır? Özünüz də 
sənətkarsız! Bilmirsiz ki, bu dünyada hamı rol oynayır? (Qəflətən Baş rejissorun qapısını açıb içəri 
girir.) 
K a t i b ə (yerindən sıçrayıb onun ardınca). Dayan «Hamlet»i işləyir. 
 203
M ü ə l l i f (qışqırır). Birinci mən gəlmişdim. (Katibəyə) Deyəsən, bunun başı xarabdı... 
Katibə (yerində oturaraq). Öz başından xəbəri yoxdu... 
Direktor. Heç xoşuma gəlmir!.. Bu Əhməd söhbəti heç xoşuma gəlmir!.. Dalağım sancır!.. 
Qorbaçovu Baş katib seçəndə də dalağım belə sancmışdı!.. 
 
Baş rejissor mizə düzdüyü o gözəl nemətlərin  
üstünə tələsik qəzet salır. 
 
Baş rejissor (acıqlı). Burda işləmək olar?! Belə yerdə Şekspiri qoymaq olar?! Kim istəyir, 
özünü dürtür içəri! Şekspiri gərək Prezident aparatında tamaşaya hazırlayasan ki, qapıda polis 
dayansın! Siz kimsiz? 
D a y ı (qoyun kimi mələyir). Mə-ə-ə!.. 
Baş rejissor. Nə? 
D a y ı. Mə-ə-ə!.. Mə-ə-ə!.. 
Baş rejissor (hirslə). Bu nədi belə? 
D a y ı. Mə-ə-ə!.. 
Baş rejissor. Siz özünüzü harda hiss edirsiniz? 
D a y ı. Mə-ə-ə!.. 
B a ş  r e j i s s o r. Bura teatrdı, tövlə deyil! 
D a y ı. Mə-ə-ə!.. Qoyun! 
Baş rejissor. Nə? 
D a y ı. Qoyun! O dramaturqfason Qurbanəlizadə var e, poçt müdiri, onun sizin evə 
göndərdiyi qoyun! Mə-ə-ə!.. Rəhmətlik sizin xolodelnikə girməmişdən əvvəl belə mələyirdi: Mə-ə-
ə!.. Qurbanəlizadə də istəyirdi ki, pyesi teatrda müzakirə olunsun. Indi teatrdakıların hamısının 
dədəsinin goruna söyür! Mə-ə-ə!.. 
B a ş  r e j i s s o r (hücuma keçmək istəyir). Bilirsiz nə var? Mən siz deyən... 
D a y ı (onun sözünü kəsib birdən-birə əllərini, ayaqlarını tərpədə-tərpədə yerində caz 
oynayır). Bam-bam-bam!.. Ba-ba-bam-ba!.. Vu-vi-vi!.. Ba-bam-bam!.. 
Baş rejissor. Siz... Siz nə edirsiz?! Dəlisiz-nəsiz?! 
D a y ı. Maqnitafondu də!.. (Yerində oynaya-oynaya.) Ba-ba-bam!.. Ba-bab-bab-bab!.. Vi-vu-
vi!.. 
Müəllif. Mən ondan tez gəlmişdim qəbula! 
K a t i b ə. Əşşi, sən Allah əl çək məndən! (Telefon dəstəyinə.) Da tı çto, sənnən deyiləm?.. 
Burda biri var, adamı işləməyə də qoymur... 
Dayı (oynaya-oynaya). Şair Qulam Babanın sizin evə hədiyyə göndərdiyi maqnitafon! Yazıq 
hələ də gözləyir ki, poemasını haçan səhnələşdirəcəksiz!.. Ba-ba-bam!.. Vu-vi-vu!.. 
 
Pauza. 
 
Direktor. Heç xoşuma gəlmir, heç!.. 
D a y ı (birdən-birə o tərəf-bu tərəfə aşmağa başlayır, guya ki, sərxoşdu). Myam-nyam!.. 
Bunu da... bunu da içirəm... liçna sənün sağlığuva!.. 
B a ş  r e j i s s o r. Alə, bu dəlidi-nədi? 
D a y ı. Niyə? Vururuq də!.. Rejissor assistenti Məlik Məmmədlinin sizin evə göndərdiyi o bir 
çəllək çaxır varıydı e, onu vururuq!.. Yazıq, istəyirdi ki, ikinci rejissor olsun... (Yenə də guya ki, 
sərxoşdu.) Sənün sağlığuva!.. 
 
Kiçik pauza. 
Baş rejissor (güc-bəla ilə özünə gələrək). A kişi, bir dəqiqə əyləş görüm!.. Kimsən? Nəçisən? 
Kim göndərib səni? Bilirəm! (Direktorun otağına tərəf işarə edir.) O partokrat göndərib səni. 
 204
D a y ı (kürsüdə oturub başını bulayır, yəni ki yox). I-ı-ı!.. 
Baş rejissor. Silvana? 
D a y ı (yenə başını bulayır). I-ı-ı!.. 
B a ş   r e j i s s o r. Bəs kim? 
D a y ı. Özüm. 
B a ş   r e j i s s o r. Mənnən nə istəyirsən? 
D a y ı. Ixtisar... 
Baş rejissor. Nə? 
D a y ı. Ixtisar məsələsi... 
Baş rejissor. Ixtisar məsələsi? Nə ixtisar məsələsi? Kimin ixtisarı? 
D a y ı. Bizim o uşağın... 
B a ş   r e j i s s o r. Uşağın? Hansı uşağın? 
D a y ı. Onun də... 
Baş rejissor. Yoxsa... yoxsa Əhmədi deyirsiz? 
Dayı (başını tərpədib təsdiq edir). Hı-ı-ı!.. 
Baş rejissor. Dayı, dayı deyirdi, o sizsiz? 
D a y ı (başını tərpədib təsdiq edir). Hı-ı-ı!.. 
Baş rejissor. A kişi, belə de də!.. Yoxsa ki, bu yaşda adamsan, başlamısan ki (Dayının caz 
oynamağını, yamsılayır.) vi-vu-vu, bam-bom-bam, day nə bilim, nə!.. Vallah hamısı bunun işləridi! 
Bu partokratın! (Direktorun otağına tərəf işarə edir.) Bunun! Bu ixtisar eləyib, mənnik bir iş 
yoxdur! (Dayı ilə üzbəüz oturur.) Əhməd istedadlı cavandı! Mən nə qədər müdafiə elədim, olmadı! 
D a y ı (yerindən qalxıb guya ki, maşın sürür). Vır-r-r!.. Bap! Bap!.. Ba-bap!.. 
Baş rejissor. Yenə bu nədi belə? 
D a y ı. Maşındı də!.. (Mizin arxasında, Baş rejissorun yerində əyləşir.) Sizin maşın! 
Korbürator! Gəncədən artist Rza Balazadənin alıb sizə göndərdiyi korbürator. (Mizin üstündəki o 
gözəl nemətləri örtən qəzeti götürüb səliqə ilə kənara qoyur.) Yazıq hələ də oturub gözləyir ki, onu 
nə vaxt Bakıya, teatra dəvət edəcəksiz... Bap!.. Bap!.. Vır-r-r!.. 
Baş rejissor (get-gedə artan bir təlaşla). A kişi, vallah, bu, o partokratın işidi! Inanmırsız 
mənə? 
 
Dayı mizin dolabından arağı, qədəhi çıxarır, işıqda diqqətlə arağa baxır, sonra yavaş-yavaş qədəhə süzür. 
 
Elə bilirsiz burda asandı baş rejissor olmaq? Mən ona... Mən ona Hamleti vermək istəyirdim! 
D a y ı (qədəhi qaldırır). 
 
Yox, Horatsio, səndə mərdlik vardırsa, 
Qədəhi mənə ver!.. Mənə ver onu!.. 
 
(Qədəhi başına çəkir, sonra mizin üstündəki nemətlərdən bir-iki tikə götürür.) 
 
Ax, bu sirləri heç kəs bilməsə, 
Gələcək nəsillər arasında, ah, 
Qara şərəfsizlik qaplayar məni... 
 
(Yenidən qədəhə araq süzür.) 
Direktor. Sancır!..  Sancır dalağım, sancır! Gözüm heç su içmir!.. Içmir!.. 
D a y ı (arağı içir). 
 
Lakin dostumsansa, sən öz ömrünü 
Səadətlə yaşa, nadan dünyada 
Qəlbin ağrısa da... 
 205
 
(Yenidən qədəhə araq süzür.) 
M ü ə l l i f. Mən birinci gəlmişdim! (Katibəyə) Mən sizdən şikayət eləyəcəyəm! 
K a t i b ə. Əşi, əl çək məndən də! Istəyirsən nişanlıma deyim?! (Telefon dəstəyinə) Yox, 
sənnən deyiləm!.. Necə yəni hansı nişanlım?.. 
Dayı(qədəhi qaldırır).  
 
...Mənim ömrümün 
 Dərdini hamıya, hamıya anlat!.. 
 
(Qədəhi başına çəkir.) 
B a ş  r e j i s s o r. Yaxşı, yaxşı! Əhmədi bu teatra qaytarmaq mənə borc olsun! Söz verirəm! 
(Danışa-danışa ayağa qalxıb mizin üstündəki arağı götürür.) Söz verirəm ki, onun məsələsini çox 
ciddi qoyacağam! Əhməd, teatra qayıtmalıdır! (Get-gedə qızışır.) Gənc istedadlarla belə rəftar 
eləmək olmaz! Biz istedadların qədrini bilməliyik! Mən söz verirəm! Nə vaxtsa mən də bu teatrda 
öz sözümü deməliydim! Indi deyəcəyəm! 
D a y ı (ayağa qalxır). Deməsəz yazacam! 
B a ş  r e j i s s o r. Nə? Siz də pyes yazırsız? 
D a y ı (barmağı ilə Baş rejissorun əlindəki arağı göstərir). Prezidentin müşavirinə sizdən 
şikayət yazacağam! (Iti addımlarla qəbul otağına çıxır.) 
Müəllif (yerindən qalxaraq). Mən sizdən əvvəl gəlmişdim! Insan hüququ toxunulmazdı! 
(Əlində portfel özünü Baş rejissorun kabinetinə dürtür.) 
K a t i b ə. Olmaz! Məşğuldu! «Hamlet»i işləyir! 
D a y ı. Yazıq Şekspir! (Səhnədən çıxır.) 
Baş rejissor (Müəllifi görərək əsəbi). Tank! 
M ü ə l l i f. Nə? 
B a ş  r e j i s s o r (qışqırır). Tank! Tank! 
M ü ə l l i f. Nə tank? 
D i r e k t o r. Sancır! Sancır dalağım! 
Baş rejissor. Ayıb deyil?! Ölkədə müharibə gedir! Erməni kəndlərimizi yandırır! Qarabağ 
əldən gedir! Sən də başlamısan ki, dəvə belə gəldi, buzov belə getdi, mən nə bilim, qoyun nə oldu?! 
Ayıbdır! Tank olmalıdır! Güləndam da... 
Müəllif (dərhal coşaraq onun sözünü kəsir). Xeyr! Gülzar! Mən öz əqidəmdən dönmərəm! 
Baş rejissor. Hə, yaxşı, Gülzar! Gülzar da qadın batalyonunun komandiri! 
Müəllif (həyəcanla). Bəs Yadigar? 
B a ş  r e j i s s o r. Nə Yadigar? 
M ü ə l l i f (qışqırır). Gülzarın sevgilisi! 
B a ş  r e j i s s o r. Yadigar da tankçıdır! Vəssalam! Orduda gərək nizam-intizam olsun! Bu, 
teatrdır! Başa düşdün. Teatr! Teatr! 
 
Xorun üzvləri səhnəyə səpələnirlər. 
 
Nəqərat. Teatr!.. Teatr!.. 
Teatr!.. Teatr!.. 
Məsxərədir, məsxərə!.. 
Faciədir, faciə!.. 
Tamaşadır, tamaşa!.. 
Yaşa, teatr, yaşa!.. 
Min yaşa, min bir yaşa!.. 
 
- Aman ovçu oxundan, 
 206
Aman topçu gopundan!.. 
- Oğul deyərəm sənə, 
Bir şey anlasan əgər 
Artistlərin gapından! 
- Hər ağzıyla quş tutan 
Cəngavər deyil hələ!.. 
Yaxanı vermir ələ! 
- Dünənki baş bişirən 
Bu gün bir başqa zatdır!.. 
 
Nəqərat. Teatr!.. Teatr!.. 
Teatr!.. Teatr!.. 
 
-O-o-o!.. Budur, gəlir Skapen, 
Etika professoru! 
- Fiqaro filosofdur!.. 
- Balaş olub kələkbaz!.. 
- Paho!.. Hamlet - başı daz! 
- Qoçu Əsgər tamada!.. 
- Qalxa bilmir Kral Lir, 
Yıxılıbdı dalanda!.. 
Emiliya tum satır!.. 
- Bax, Sezar minib qatır! 
 
Nəqərat. Teatr!.. Teatr!.. 
Teatr!.. Teatr!.. 
 
İ ş ı q  s ö n ü r 
 
 
ON İKİNCİ ŞƏKİL 
 
Təbiətin gözəl bir guşəsi S i l v a n a, D a y ı. Ikisi də o gözəl guşədə gəzişir, hərdən ayaq saxlayır, hiss-həyəcan 
lap kəllə-çarxa vurur, sonra yenə gəzişirlər. 
 
S i l v a n a (həyəcanlı). Mən sizə deməliyəm... Bəli, deməliyəm... Mənim... Mənim yaşım 
qırxı keçib... 
D a y ı. Mənim üçün bunun heç bir mənası yoxdu!.. Sizin yaşınız səksəni də keçə bilər... 
S i l v a n a. Nə? 
D a y ı. Bəli! Doxsan da, yüz də ola bilər! Amma sevən bir qəlb üçün bunun fərqi varmı? 
Silvana. Ah!.. Onda mən sizə həqiqəti deməliyəm! Onsuz da siz bunu biləcəksiniz! Kəbinə 
gedəndə pasportlarımızı göstərməliyik! Ah, totalitar rejim!.. Pasport sosializmin qoyub getdiyi ən 
iyrənc bir yadigardır! Dünyanın heç bir mədəni ölkəsində belə şey yoxdu! Bu biabırçılıqdı! 
D a y ı. Əsəbiləşməyin. 
S i l v a n a. Yox, mən deməliyəm!.. Mən həqiqəti sizə deməliyəm... Mənim yaşım... mənim 
yaşım əllini keçib... 
D a y ı. Mən söz verirəm ki, heç vaxt sizin pasportunuza baxmayacağam! 
S i l v a n a. Ah!.. Siz əsl rıtsarsınız!.. Ancaq... Ancaq mənim bir oğlum var... Tale məni 
aldatmışdı... Mənim məsum gəncliyim bir aferistin qurbanı oldu... Kommunist idi! O faciəli 
aldanışdan mənə bir oğul qaldı... 
D a y ı. Mən də onun atası! 
S i l v a n a. O-o-o!... Siz insan deyilsiniz, siz müqəddəssiz!.. Ancaq... mənim nəvəm də var... 
Siz yəqin daha məni sevməyəcəksiniz!.. 
D a y ı. Necə? Nəvəniz var? 
 207
S i l v a n a (təlaşla). Bəli... Ah! Deməli ayrılıq məqamı gəlib çatdı? 
D a y ı. Nəvə! 
S i l v a n a. Ah, mənim kor taleyim!.. 
D a y ı. Mən bütün həyatım boyu nəvə həsrətində olmuşam! Nə böyük xoşbəxtlik! Çox sağ 
olun! Siz mənə nəvə bəxş etdiniz! 
S i l v a n a. O-o-o!.. Siz necə nəcib insansınız, Ilahi?! Deməli siz hələ də məni sevirsiz? 
D a y ı. Siz məni bir anın içində xoşbəxt etdiniz! Sizi necə sevməmək olar?! Siz ilahi bir 
insansınız! Heç özünüz də bunu bilmirsiz! Indi mənim ən böyük istəyim o balaca nəvəmizi 
qucağıma alıb oynatmaqdı! 
S i l v a n a (pərt). Axı... Axı... 
D a y ı. Mən heç nə eşitmək istəmirəm! O mənim qucağımda böyüyəcək! 
S i l v a n a. Axı... 
D a y ı. Nə axı? 
Silvana. Axı... o... böyükdü... 
D a y ı. Böyükdü? Yəni nə boydadı? 
S i l v a n a (ağlamsınır). Iyirmi yaşı var... Məni bu amansız həyatda çox tez aldadıblar... 
D a y ı. Iyirmi? 
S i l v a n a. Bəli... Yox, siz daha məni sevə bilməzsiniz!.. 
Dayı. Siz nə danışırsınız?! Toy! Deməli biz toya hazırlaşacağıq! Biz o gözəl qız nəvəmizi ərə 
verəcəyik! 
Silvana. O qız deyil, oğlandı... 
D a y ı (ruh yüksəkliyi ilə). Deməli biz ona gözəl bir qız alacağıq! Ah! Biz onun toyunu 
edəcəyik! Sonra nəticələrimizi qucağımıza alıb oynadacağıq! 
S i l v a n a. Hə. Ancaq deməyək ki, nəticələrimizdi... 
D a y ı. Mənim heç ağlıma gələrdi ki, toy eləyəcəyəm, nəvəm ailə quracaq?! Çox sağ olun?! 
Çox sağ olun ki, məni bu cürə xoşbəxt edirsiz! 
 
Pauza.  
 
Silvana teatr binasının damı görünən səmtə baxır. 
 
D a y ı. O tərəfə baxmayın... 
S i l v a n a (həyəcanlı). Yox, baxacağam! (Qışqırır.) Direktor!.. Ancaq direktor! 
D a y ı. Nə? 
S i l v a n a. Direktor! Tolko direktor! Tolko! 
D a y ı. Nə direktor? 
S i l v a n a. Əhməd direktor olmalıdır! Bəli! Əhməd bizim teatrın direktoru olmalıdır! O 
rəhbərliyə layiqdir! Direktor! Mütləq! Mütləq! (Qışqıra-qışqıra iti addımlarla səhnədən çıxır.) 
Direktor!. 
 
Işıq sönur. 
 
 
 
ON ÜÇÜNCÜ ŞƏKİL 
 
Qəbul otağı, Direktor və Baş rejissorun kabinetləri.  Direktor, Baş rejissor, Silvana, Artist, Gənc aktrisa, Müəllif, 
Əhməd, Katibə və digər əhli-teatr. 
 208
Teatrın bizə tanış olan bütün yaradıcı heyəti qəbul otağına doluşub, qışqır-bağır saldıqlarından ağız deyəni qulaq 
eşitmir. Direktor həyəcan içində qapı ağzında dayanıb tez-tez qulağını qapıya dirəyir və qulaq asır. Baş rejissor 
öz kabinetində var-gəl edir. Katibə mizin arxasında əyləşib telefonla danışır, səs-küy içində nə danışdığı 
eşidilmir, amma hiss olunur ki, baş verən hadisələrin dəstəyə birbaşa reportajını verir. 
 
Silvana (qışqırır). Is-te-fa!.. Is-te-fa!..  
 
Əhli-teatr bir ağızdan qışqırır: 
 
- Is-te-fa!.. 
- Is-te-fa!.. 
- Is-te-fa!.. 
S i l v a n a (qışqırır). Əhməd bəy bizim teatrın direktoru olmalıdır! 
Gənc aktrisa (qışqırır). O əsl sənət adamıdır! 
Direktor. Sancırdı! Mənim dalağım barometr kimi şeydi, sancırdı! 
A r t i s t (qışqırır). Bəli, Əhməd – direktor!  
Baş rejissor (əsəbi). Yenə şans məndən qaçır! Yəni mən heç vaxt bu teatrın direktoru 
olmayacağam?! 
S i l v a n a (yumruğunu Direktorun kabinetinə tərəf qaldırıb hədələyir). Sənətin qarşısını 
kəsən partokratlara ar olsun! 
Direktor. Ay ləçər! 
 
Əhli-teatr bir ağızdan qışqırır: 
 
- Ar olsun!.. 
- Ar olsun!.. 
- Ar olsun!.. 
 
Katibə (həyəcanla dəstəyə). Oy, çto tvoritsya!.. Ali Sovetin qabağındakı mitinqlər bunun 
yanında yalandı!.. 
S i l v a n a (barmağı ilə Direktorun qapısını göstərə-göstərə qışqırır). Bu adam administrator 
vəzifəsinə keçməlidir! Əhməd isə direktor!.. 
Direktor (iki əlilə də öz başına qapaz vuraraq sarsılmış). Gör kim idin, indi kim olursan!? 
Administrator! Qorbaçovu görüm lənətə gəlsin! Cəhənnəmin odunda yansın! 
S i l v a n a (qışqırır). Sənətdə istedadlara yol açmaq lazımdı! Xanımlar və bəylər! Bu il 
Azərbaycanın dövlət quruculuğu ilidir! Əhməd bəy bizim direktorumuz olmalıdır! 
 
Əhli-teatr bir ağızdan qışqırır: 
 
– Əh-məd di-rek-tor!.. 
– Əh-məd di-rek-tor!.. 
– Əh-məd di-rek-tor!.. 
 
D i r e k t o r. Yox! Mən daha dözə bilmirəm! (Gözü ilə kabinetin künc-bucağını axtarır...) 
Mənim də şəxsiyyətim var! Mənimlə Qorbaçov kimi rəftar eləmək olmaz!.. 
K a t i b ə (telefon dəstəyinə). Yox, birinci qışqıran Silvadı! O birisi də qışqırır. Hərdən çaşıb 
Mehdiqulu deyir!.. 
Direktor (kabinetdə istədiyini tapmayıb tələsik şalvarının qayışını belindən açıb çıxarır). 
Baxarsız!.. (Qayışı həlqə eləyib boğazına keçirir və özünü asmaqdan ötrü kabinetdə yer axtarır.) 
Mən daha dözə bilmirəm!.. 
 209
Baş rejissor. Getdi!.. Bu dəfə də getdi!. Kommunistlərin vaxtında elə, indi də belə! Ey 
talesiz!.. Zəmanə heç vaxt sənin zəmanən olmur!.. (Alnına bir şapalaq ilişdirir, sonra cəld 
addımlarla mizə yaxınlaşıb dolabdan araq şüşəsini çıxarır, həyəcandan titrəyən əliylə qədəhə 
süzür.) 
S i l v a n a. Əhməd bəy direktor olmalıdır! 
Direktor. Yelsindir e, Yelsin, yubka geyib?.. 
S i l v a n a. Öldü var, döndü yoxdu!.. 
Gənc aktrisa. Əhməd istedaddı!.. 
A r t i s t. Bəli! Istedadın qarşısına sənət projektoruyla gur işıq saçaq! 
 
Əhli-teatr bir ağızdan qışqırır: 
 
– Is-te-fa!.. 
– Is-te-fa!.. 
– Is-te-fa!.. 
 
Direktor (kabinetdə özünü asmağa bir yer tapmayıb qayışın ucunu mizin üstünə qoyur və əlinə 
keçənləri qayışın üstünə yığır). Ey gidi dünya!.. Gör axırın nə oldu?! Kimin ağlına gələrdi ki, teatrda 
özünü öldürəcəksən? Qorbaçovu görüm... (Söz tapmır.) Qorbaçovu görüm... qan qussun!.. 
S i l v a n a (Baş rejissorun qapısına işarə ilə). Bəs bu niyə çıxmır? 
K a t i b ə (bir anlıq dəstəkdən ayrılaraq). O «Hamlet»i hazırlayır! 
S i l v a n a. Nə? Bu gün Azərbaycan dövlətçiliyi təhlükə altındadır! Nə «Hamlet»?! (hirslə 
Baş rejissorun kabinetinin qapısını açır.) 
Baş rejissor (indicə içdiyi araq boğazında qaldığı üçün, çeçiyə-çeçiyə). Mən... Dərman içirəm! 
Mən... Ürəyim... 
Silvana (burnunu tutur). Püf-f-f!.. Otuz ildi dərman içirsiz, niyə düzəlmir ürəyiniz? Niyə 
kollektivin istefa tələbinə qoşulmursunuz? Bilmirsiz ki, indi respublikamızda prezident dövlət 
quruculuğu ili elan edib? 
Baş rejissor. Mən... Mən... 
Artist (başını içəri soxub gizli bir hədə ilə). Dayı gələcək indi! 
Baş rejissor (udqunaraq qışqırır). Is-te-fa!.. Is-te-fa!.. (Cəld addımlarla qəbul otağına çıxır.) 
Katibə (telefon dəstəyinə). Oy!.. Qamlet toje vışel!.. 
 
Əhli-teatr bir ağızdan qışqırır: 
 
– Is-te-fa!.. 
– Is-te-fa!.. 
– Is-te-fa!.. 
 
M ü ə l l i f (əlində portfel qəbul otağına daxil olaraq əvvəlcə bu həngaməni görüb çaşbaş 
qalır, sonra Katibəyə). Bu nə əhvalatdı belə? 
Katibə (çımxırır). Əşi, bircə elə sən çatışmırdın?! 
Müəllif. Siz mənim insan hüquqlarımı tapdalaya bilməzsiz! 
Silvana (qışqırır). Biz imkan vermərik ki, demokratiya boğulsun!.. 
Baş rejissor (qışqırır). Keçmiş partokratlara ar olsun!.. 
Artist (qışqırır). O ancaq administrator ola bilər. 
Gənc aktrisa (qışqırır). Əhməd də, onunda sənətə qiymət verməyi bacarır!.. 
 
Direktor dizləri üstə yerə çöküb sərt hərəkətlə boğazını dartır. Qayışın üstünə yığdığı bir qalaq qovluq, kağız-
kuğüz, konselyar ləvazimatı, telefon yerə dağılır, özü isə döşəməyə yıxılıb boğazındakı həlqəni tələsik 
boşaltmağa çalışır. 
 210
 
S i l v a n a. Xanımlar və bəylər! Bəsdi daha! 
Baş rejissor. Bu adam qorxusundan xalqın qarşısına çıxmır! 
Gənc aktrisa. Bizim də səbrimizin sonu var!.. 
S i l v a n a (əlini Direktorun kabinetinə tərəf uzadaraq). Irəli!.. (Zərblə direktorun qapısını 
açıb kabinetə daxil olur.) Is-te-fa!.. 
 
Əhli-teatr da Silvananın arxasınca 
 Direktorun kabinetinə doluşur: 
 
– Is-te-fa!.. 
– Is-te-fa!.. 
– Is-te-fa!.. 
 
Direktor (ayağa qalxır və nəhayət ki, qayışı boğazından açıb tələsik). Mən razıyam!.. 
Adminstrator olmağa razıyam!.. 
K a t i b ə (ayağa qalxıb kabinetin açıq qapısından içəri boylana-boylana telefon dəstəyinə). 
Oy!.. yazıq qorxur ki, birdən heç administrator da saxlamazlar!.. 
M ü ə l l i f (portfelindən bir dəftərçə çıxarıb kabinetə boylana-boylana tələsik qeydlər edir), 
Aha! deməli belə!.. Kulminasiya nöqtəsi burda başlayır... 
Direktor. Ancaq... 
S i l v a n a. Nə ancaq? 
Direktor. Ancaq heç olmasa idarə maşınım özümdə qalsın! 
S i l v a n a. Mən qəti etiraz edirəm! 
Baş rejissor. O necə olur ki, direktor başqası olur, amma direktor maşını sizin? 
A r t i s t. Mən də qəti etiraz edirəm! 
Gənc aktrisa.Amerikada teatr direktoru heç belə söz deyər? 
A s s i s t e n t. Biabırçılıqdı!.. 
Birinci a r t i s t. Ar olsun!.. 
Ikinci artist. Özü də deyir ki, mən demokratam!.. 
Birinci aktrisa. Yalandı!.. 
S i l v a n a. Maşın Əhmədi gəzdirməlidi! Axı,.. Axı, bəlkə hərdən dayısına da lazım oldu!.. 
A r t i s t. Doğrudur! 
Gənc aktrisa. Maşın davası edir!.. Yaxşı ki, Mehdiqulu bəy burda yoxdu, yoxsa adam bilməzdi 
ki, xəcalətindən nə eləsin?! 
K a t i b ə. Oy-oy-oy!.. 
Ikinci aktrisa. Əhməd istedaddı! 
D i r e k t o r. Hardaydı bəs onun istedadı indiyəcən? Niyə ixtisar elədiz onu? 
S i l v a n a. Deməli deyirsiz ki, onun istedadı yoxdu, hə? 
D i r e k t o r. Mən... mən deyirəm ki... 
Baş rejissor (onun sözünü kəsir). Dayının xəbəri var sizin bu fikirlərinizdən?! 
D i r e k t o r. Hə? Yox... Siz məni düzgün başa düşmədiz... Mən demokratam... Mən... 
demokratik cəmiyyət qurmaq yolunda canımı əsirgəməmişəm... Yeni həyata qədəm qoyuruq... 
Mən.. Siz deyirsiz ki, administrator, yaxşı də... Mən nə deyirəm ki... Mən... (Birdən özünü saxlaya 
bilməyib qışqırır.) Mən maşın istəyirəm! Mən personal maşınım olmasa ölərəm! Mən qırx il 
hökumət maşınında gəzmişəm!.. 
S i l v a n a. Xanımlar və bəylər! Biz gərək humanist olaq! Totalitar rejim bu adamı şikəst 
etmişdir! 
Direktor. Bəli... Bəli... 
M ü ə l l i f (eyni ehtirasla dəftərçəsinə qeydlər yaza-yaza). Bu, mənfi qəhrəman olmalıdır! 
 211
Silvana. O stalinizmin qurbanıdı! 
Direktor. Bəli... Bəli... 
S i l v a n a. Xruşşov valyuntarizminin qurbanıdı! 
Direktor. Bəli... Bəli... 
S i l v a n a. Brejnevizmin qurbanıdı! Qorbaçovşinanın qurbanıdı! 
Direktor. Bəli... Bəli... 
S i l v a n a. Dünyada nə pis şey var, hamısının qurbanıdı! 
D i r e k t o r. Bəli... Bəli... 
Silvana. Lakin biz humanist olmalıyıq! 
Direktor. Bəli... Bəli... Olun! 
S i l v a n a. Biz istəmirik ki, o ölsün! Bu bizim prinsiplərimizlə bir araya gəlməz! Elə deyilmi, 
xanımlar və bəylər? 
Direktor. Elədir! 
Artist. Əlbəttə, ölməsin! 
Gənc aktrisa. Yox, ölməsin! Dünyanın mədəniyyət xadimləri bizə nə deyər? 
Baş rejissor. Əşşi, özü bilər! Biz onun şəxsi həyatına müdaxilə etməyək! 
S i l v a n a (Baş rejissorun sözlərinə fikir vermədən). Xanımlar və bəylər! (Direktoru 
göstərərək) Bu adam adi insanlar kimi yaşaya bilmir! Bu onun təqsiri deyil! Totalitar rejimin 
təqsiridir! 
Direktor. Bəli... Bəli... 
S i l v a n a. Əgər biz istəmiriksə o ölsün, ona personal maşın vermək lazımdı! 
Direktor (kövrəlmiş). Çox sağ olun! Mən ömrüm boyu sizin bu yaxşılığınızı unutmaram! 
Partiya biletimə... e-e-e... vicdanıma and içirəm! 
Silvana. Yadınıza salın! O, Mərkəzi Komitədə işləyəndə bizim teatra təntənəli surətdə 
«Xalqlar Dostluğu» ordeni təqdim etdi! 
Artist (yavaşdan). Amma mənə on beş il fəxri ad vermədi... 
Baş rejissor (yavaşdan). Mənə də beş dənə yağlı töhmət verdi... 
S i l v a n a. Biz özümüzü yox, teatrı düşünməliyik! Insan müvəqqəti, sənət daimidir! 
Xanımlar və bəylər! Mən təklif edirəm ki, bufetin sosiska maşınını buna verək! 
Direktor. Nə? 
Silvana.Sosiska daşıyan maşını! Qoy bunun personal maşını olsun! 
Direktor. Hə?.. Yaxşı... Mən razıyam!.. Razıyam!.. Qoy... qoy... (Kövrəlir.) sosiska maşını 
olsun, razıyam!.. 
K a t i b ə (açıq qapıdan kabinetə tərəf boylana-boylana əlindəki dəstəyə). Sosiska maşınına 
da razı oldu. Yazıq qorxur ki, o da əldən çıxar! (Onu sıxışdırıb içəri boylanan Müəllifə çımxırır.) 
Çəkil də!.. Görmürsən, baxıram?! 
M ü ə l l i f (həyəcanlı). Neçə çəkil? Necə çəkil? Siz mənim müəllif hüquqlarımı əlimdən ala 
bilməzsiz! Mən bədii material yığıram! Mən zəmanəmizin faciəsini yazaçağam!.. 
K a t i b ə (əlini yelləyir). Ay-hay!.. 
S i l v a n a. Xanımlar və bəylər! Deməli, kollektivin fikri belədir: Əhməd teatrda işə bərpa 
olunur. 
A r t i s t. Bəli! 
Gənc aktrisa. O istedaddır! 
S i l v a n a. Və direktor vəzifəsinə təsdiq edilir! Bu adam isə (Direktoru göstərir.) 
administrator vəzifəsinə keçirilir. 
Direktor. Bufetin sosiska maşını da mənə təhkim edilir. 
S i l v a n a. Bəli. 
Direktor. Səsə qoyun! Indi demokratiyadı, səsə qoyun ki, sonra bunun da bir əmması 
çıxmasın. 
 212
S i l v a n a. Bu adam olanda, nə olar, düz deyir. Xanımlar və bəylər! Kim bu təkliflərlə 
razıdır... 
Direktor. Yox. Təklifləri bir-bir səsə qoyun! Sosiska maşınını da ayrıca! 
Artist. Əşşi, biz inanırıq ki, sən demokratsan, ancaq day bu boyda da yox də!.. 
S i l v a n a. Məsələni tez həll etməliyik. Vaxt itirmək lazım deyil. Xanımlar və bəylər! Həmin 
təklifləri səsə qoyuram. Kim bu təkliflərin hamısı ilə razıdır, əlini qaldırsın. 
 
Hamı əlini qaldırır. Müəllif tələsik özünü içəri  
dürtüb səsləri bir-bir saymağa başlayır. 
 
M ü ə l l i f. Bir, iki, üç, dörd, beş, altı... 
Direktor. Əleyhinə olanları da sayın, sonra sosiska maşınının əmması çıxmasın... 
S i l v a n a. Xanımlar və bəylər! (Gizli bir hədə-qorxu ilə.) Kim əleyhinədir? 
M ü ə l l i f. Lehinə on doqquz oldu! (Dəftərə qeydlər yazır.) 
S i l v a n a. Əleyhinə yoxdu. Kim bitərəfdir? 
Müəllif. Yoxdur. (Dəftərə yazır.) Mənim gələcək faciəmdə hər şey gərək dəqiq olsun! 
Direktor (Müəllifə). Maşını da qeyd elə ora, sonra əlimizdə dokument olsun. 
M ü ə l l i f. Xeyr! Mən daha maşınlardan, inəklərdən, qoyunlardan yox, insanlardan 
yazacağam! 
S i l v a n a. Xanımlar və bəylər! Beləliklə, bizim doğma kollektivimiz istədiyinə nail oldu! 
Xalqın səsini boğmaq, demokratiyanın qarşısını almaq mümkün olmadı! Sənət daimidir, həyat 
müvəqqəti! Biz sənət uğrunda mübarizə aparırıq! 
Direktor. Bir xahişim də var! 
Baş rejissor. Dedim ki, buna üz vermək olmaz də! 
Direktor. Bir xahişim var. Bufetçiyə tapşırın ki, sosiska maşınının üstündə mənimlə 
höcətləşməsin. 
Silvana. Onu təzə direktorumuz tapşırar! Bəli, xanımlar və bəylər! Əhməd bəy öz doğma sənət 
ocağına qayıdır! 
 
Dayı qəbul otağına daxil olur. 
 
K a t i b ə. O-o-o!.. (Telefon dəstəyinə) Prişol samıy qlavnıy! Yox, Baş nazir, yox, Dayı! 
(Dayıya) Sizi təbrik edirəm! 
D a y ı. Məni? Nə münasibətlə? 
K a t i b ə. Əhməd müəllim teatra qayıtdı! O bizim Direktordu! Çox sağ olun! 
D a y ı. Mən niyə? Siz sağ olun! 
 
Kabinetdəki əhli-teatr açıq qapıdan Dayını görür və hərə bir tövr ilə öz xüsusi hörmətini izhar etmək istəyir və 
Dayı bu səs-küy içində Direktorun kabinetinə daxil olur. 
 
A r t i s t (Dayıya). Mən sizə nə söz vermişdim? 
B a ş  r e j i s s o r. Mən Əhməd müəllimi bu əllərimlə bəsləmişəm, necə qoya bilərdim ki, o 
kənarda qalsın? 
A s s i s t e n t. Mən sizə dediklərimin hamısını (sabiq Direktoru göstərir), bu adama dedim! 
Birinci aktrisa. Mən dedim ki, haqsızlığa imkan vermərəm! 
Ikinci artist. Mən sizə dediyimi etdim! 
S i l v a n a. Artıq söz lazım deyil! (Dayını göstərir.) Bu adamın iti gözlərindən heç nə 
yayınmır! 
Müəllif (diqqətlə Dayıya baxaraq). Bilmirəm də bu müsbət qəhrəmandı, ya mənfi? 
Silvana. Heç nə, heç nə yayınmır! (Işvə ilə.) O bilir ki, kim kimdir... 
 213
Gənc aktrisa. Mehdiqulu bəy yenə də zəng etmişdi? 
D a y ı. Kim? 
Gənc aktrisa. Mehdiqulu bəy! 
D a y ı. Mehdiqulu bəy kimdi? 
Gənc aktrisa. «Mehdiqulu portiş kompaninin» prezidenti də!.. 
Katibə (telefon dəstəyinə). Vsyo! Ya reşilas! (Dəstəyi telefonun üstünə atır və qeyri-adi bir 
həyəcanla Dayının üstünə cumur.) Siz... Sizdən... Sizdən xahişim var! Mənim xahişimi rədd 
etməyin! 
D a y ı. Nə xahiş? 
Katibə. Siz mənim də... mənim də dayım olun! Xahiş edirəm sizdən! Mənim də dayım olun! 
D a y ı. Axı, sizin nəyə ehtiyacınız var? Siz nə istəyirsiniz? 
K a t i b ə. Mən... Mən Dezdemonanı oynamaq istəyirəm! 
 
Pauza. 
 
Nişanlım da icazə verib! Bu mənim əbədi arzumdu! Mənim dayım olun! Qoyun mən də öz 
əbədi arzuma qovuşum!.. 
M ü ə l l i f. Aha! (Dəftərə yazır.) 
Artist. Necə dözülməzdir, ağırdır bu an. Elə bil başlanıb müdhiş bir tufan!.. 
S i l v a n a. Bu lap ağ oldu!.. Tez eləyin! Əhmədə zəng eləyin, çağırın gəlsin! 
D a y ı. Yox, ehtiyac yoxdu... 
S i l v a n a. Necə yox? Qoy gəlsin, bu sənət məbədində vəzifəsinin icrasına başlasın! 
D a y ı. Burdadı, narahat olmayın... 
S i l v a n a. Burdadı? (Katibəyə) Tez get onu çağır. (Istehza ilə) Dezdemona!.. 
D a y ı. Yox, canım... Çağırmağa ehtiyac yoxdu... 
Və Dayı tələsmədən parikini, bığını, qaşlarını çıxarmağa, dəsmal ilə qrimini silməyə başlayır və bütün bu müddət 
ərzində də hamı hipnoz olubmuş kimi ona baxır. Nəhayət, Dayının əvəzinə Əhməd peyda olur. 
 
Pauza. 
Əhməd. Salam! 
 
Pauza. 
 
(Silvanaya) Axır ki, sizinlə tərəf-müqabil olduq! 
S i l v a n a. Oy!.. (Özündən gedir.) 
A r t i s t (Silvananı qucağına alır). 
 
          Dəyişib həyat. 
Ayın təsirindəi baş verib bu iş... 
 
K a t i b ə (öz telefonuna tərəf qaçıb tələsik nömrəni yığır). Alo!.. Alo!.. 
Gənc aktrisa. Bəs, Mehdiqulu bəy? 
 
Pauza. 
 
Bütün əhli-teatr hələ də özünə gələ bilməyib və lal bir sükut içində donaraq Əhmədə baxır. 
 
M ü ə l l i f (qəflətən bu ölü sükutu pozaraq). Mən öz ana mövzumu tapdım! Mən əsl teatr 
yazacağam! Teatr!.. (Qışqıra-qışqıra yeni abidar əsərini yazmağa qaçır.) Teatr!.. Teatr!.. 
 
Yenə də xorun üzvləri bir göz qırpımında səhnəyə doluşur. 
 214
 
Nəqərat. Teatr!.. Teatr!.. 
Teatr!.. Teatr!.. 
- Teatr 
Pərdəni açıb 
Gülür özünə!.. 
- Bir gözü güləndə 
Qor tökülür, 
Duz tökülür 
O biri gözünə!.. 
Danışanda susur, 
Susanda deyir!.. 
- Səhər Kobayam mən, 
Axşam Bezuxov Pyer!.. 
- Cənab!.. 
- Müsyö!. 
- Tovariş!.. 
- Ser!.. 
- Həm lotuyam, 
Həm avam! 
- Gah cəlladam, 
Gah qurban! 
- Can, ay can!.. 
- Bu gün gəmim 
Üzür yenə!.. 
- Sabahsa batır... 
- Sonra yenə 
Çıxır üzə! 
- Sabah yenə, 
Yenə batır! 
 
Nəqərat. Teatr!.. Teatr!.. 
Teatr!.. Teatr!.. 
 
Xorun sözləri söyləndikcə səhnə fırlanır və yenə də başlanğıcdakı «Otello» tamaşasında olduğu kimi, iki yerə 
bölünüb: yarısı teatr səhnəsidir, sol tərəfdə qalan yarısı isə səhnə arxasıdır. Pərdə salınır. Görünməyən 
tamaşaçıların alqışını eşidirik. 
 
S i l v a n a. Qaldırın pərdəni! Qaldırın! 
Gənc aktrisa. Ay aman... Belə biabırçılıqdan sonra yenə özünü qabağa verir!.. 
S i l v a n a. Mənim əlimdən tutun! 
Direktor. Mən? Yox day, mən qurtardım! Mənim də prinsiplərim var! 
S i l v a n a. Qaldırın pərdəni! 
 
Tamaşanın iştirakçıları bir-bir, iki-bir səhnəyə çıxıb görünməyən tamaşaçılara baş əyir və bütün bu müddət 
ərzində də xorun üzvləri eləcə öz mətnlərini söyləyirlər. 
 
 - Həyat - səhnə, 
Səhnə - həyat!.. 
- Teatr yerə 
Əlcək atır!.. 
- Özünə gülür! 
- Sənə! 
- Mənə 
- Ona gülür! 
- Dünya, sənə, 
 215
Sənə, gülür! 
 
Nəqərat. Tamaşadır, tamaşa!.. 
Yaşa, teatr, yaşa!.. 
Min yaşa, min bir yaşa!.. 
 
İ ş ı q  s ö n ü r. 
 
1993. 
 
 216
DƏLIXANADAN DƏLI  
QAÇIB  VƏ YAXUD 
 MƏNIM SEVIMLI DƏLIM 
(Proloq, epiloq və on bir şəkildən ibarət komediya) 
 
 
 
 
 217
İŞTİRAK EDƏNLƏR 
 
P r o f e s s o r. 
Ş ə f q ə t  b a c ı s ı. 
B a ş  r e d a k t o r. 
M ə s u l  k a t i b   – müdrik alkoqolik. 
S i y a s i  i c m a l ç ı  – Fidel Kastronun və Bill  
       Klintonun əslində kim olduğunu 
       yalnız o bilir. 
Ş ö b ə  m ü d i r i   – tez-tez kosmosa gedib-gəlir, kosmosla  
       daimi telepatiya əlaqəsi saxlayır və bu   
       yaxınlarda Merkuridə çağırılan forumun  
       işində iştirak edəcək. 
P a n t e l e y m o n.  
P o l i k a r p o v i ç  – indi rusdur, jurnalistdir,  
       əvvəlki həyatında, XVIII əsrin sonlarında,  
       XIX əsrin əvvəllərində Təbrizdə yaşayanda  
        isə çox koloritli bir azərbaycanlı olub. 
Ə d ə b i  i ş ç i   – qurtarmaq bilməyən məşhur  
       «Simuzər» poemasının müəllifi,  
       gələcək qayınanası ilə ədavətdə olan  
       bir şəxs, yaşını və yaraşığını müəyyən  
       etmək isə hörmətli quruluşçu  
       rejissorun öhdəsinə düşür. 
K a t i b ə    – bəzən qırqovul olur. 
Xəstəxana işçiləri. 
Polis nəfərləri. 
 
 
 
 
 
Məkan – Bakı şəhəri. 
Zaman – 1995-ci il. 
 
 
 
 
 
 218
PROLOQ 
 
 Ruhi xəstəliklər xəstəxanası.  
P r o f e s s o r,  Ş ə f q ə t  b a c ı s ı,  x ə s t ə x a n a  i ş ç i l ə r i. 
Səhnə qaranlıq və sükut içindədir. Birdən-birə həyəcan zəngi  
çalınır, hay-küy qopur, xəstəxana işçiləri qaranlıq içində ora-bura qaçışır. 
 
Xəstəxana işçiləri: 
– Yoxdu!.. 
– Qaçıb!.. 
– Qaçıb!.. 
– Burada da yoxdu!.. 
– Qapıları bağlayın!.. 
– Yoxdu!.. 
– Darvazanı bağlayın! Darvazanı!.. 
– Ora bax!.. 
– Yoxdu!.. Heç harda yoxdu!.. 
– Pilləkənin altına baxın!.. Pilləkənin!.. 
– Yoxdu!.. 
– Qaçıb!.. 
– Tualetə baxın!.. Tualetə!.. 
– Yoxdu!.. 
– Qaçıb!.. 
– Qaçıb!.. 
 
Işıq ağ xalatlı Professorun və onun ardınca qaçan  
Şəfqət bacısının üzərinə düşür. 
 
P r o f e s s o r (təngnəfəs və həyəcanlı). Qaçdı!.. Qaçdı!.. 
Ş ə f q ə t  b a c ı s ı (təngnəfəs və həyəcanlı). Siz.. oy... siz özünüzü qoruyun, Professor!.. 
P r o f e s s o r. Qaçdı!.. 
Ş ə f q ə t  b a c ı s ı. Sizə belə həyəcanlanmaq olmaz!.. 
P r o f e s s o r. Mənim ən ağıllı dəlim qaçdı!.. 
Ş ə f q ə t  b a c ı s ı. Əyləşin!.. Əyləşin!.. 
P r o f e s s o r. Yox! Azərbaycan elminə ağır itki üz verdi! Mənim xəstəm, mənim ən ağıllı 
dəlim qaçdı! O respublikamızın ən görkəmli dəlisi idi! 
Ş ə f q ə t  b a c ı s ı. Siz özünüzdən... özünüzdən muğayat olun!.. Axı, belə olmaz!..  
P r o f e s s o r. Yox! Onsuz da, daha mənim həyatımın mənası yoxdu! Mən buna tab gətirə 
bilmərəm! Mənim müalicəm yarımçıq qaldı! Təbabətin tarixində hələ onun kimi qiymətli, onun kimi 
parlaq dəli olmamışdı! Bəli, o nəinki bizim respublikamızın, bütün keçmiş SSRI-nin ən görkəmli 
dəlisi idi! 
Ş ə f q ə t  b a c ı s ı. Sakit olun! Xahiş edirəm sizdən, Professor! 
 
Şəfqət bacısı tələsik çantasından həb çıxarır. Professor 
 həbi görən kimi, qaçmaq istəyir. Şəfqət bacısı onu buraxmır və  
həbi güclə Professorun ağzına basır. 
 
 219
P r o f e s s o r (boğazında qalmış həbi udmağa çalışaraq). O qayıtmalıdı!.. Mütləq 
qayıtmalıdı!.. O... o xəstəxanada öz kamerasında... e-e-e... öz palatasında olmalıdı! Nə olur-olsun, 
biz onu tapmalıyıq! Yer də dağılsa, göy də dağılsa, biz onu tapmalıyıq! Bu xalqın qarşısında, 
dövlətin, hökumətin qarşısında bizim borcumuzdu!.. Bəşəriyyətin, bəli, bəli, bəşəriyyətin qarşısında 
bizim borcumuzdu!.. O mənim ən ağıllı dəlim idi, ancaq müalicəsi yarımçıq qaldı... Indi o cəmiyyət 
üçün çox təhlükəlidi!.. O-o-o!.. Indi o insanlığın başına nə oyunlar aça bilər! Bunu bir mən bilirəm, 
yaxşı bilirəm!.. O-o-o!..  
Ş ə f q ə t  b a c ı s ı. Darıxmayın, Professor! Özünüzü üzməyin! O mütləq tapılacaq! Iynə 
deyil ki, yerə düşüb itsin?! Dəlidi! Mütləq tapılacaq! 
P r o f e s s o r. Çətin olacaq! Çox çətin olacaq! O çox bicdir! 
Ş ə f q ə t  b a c ı s ı. Polisə xəbər vermişik! 
P r o f e s s o r. Aldadacaq! Onun üçün polisi aldatmağa nə var ki!? Onun üçün saxta pasport 
düzəltmək, yarım stəkan su içmək kimi bir şeydi! O indi çox təhlükəlidi! Çox! Çox hiyləgərdi! Çox! 
O, hətta, müxalifəti də aldada bilər!  
Ş ə f q ə t  b a c ı s ı. Televiziya ilə elan verərik. 
P r o f e s s o r. Bu da kömək etməyəcək! Sifətini dəyişmək onun əlində heç nədi! Mən ancaq 
özümüzə inanıram! Mən bilirəm o haralara gedə bilər! Biz özümüz, biz özümüz axtarıb onu 
tapmalıyıq! 
Ş ə f q ə t  b a c ı s ı. Əlbəttə! Lap yaxşı! Nə deyirsiniz, edək! Ancaq siz sakit olun! Xahiş 
edirəm! 
P r o f e s s o r. Siz mənə söz verirsinizmi?  
Ş ə f q ə t  b a c ı s ı. Əlbəttə, Professor! 
P r o f e s s o r. Biz onu bir yerdə axtaracağıq!  
Ş ə f q ə t  b a c ı s ı. Əlbəttə! 
P r o f e s s o r. Söz verirsiniz? 
Ş ə f q ə t  b a c ı s ı. Söz verirəm, Professor! Söz verirəm! Mən həmişə sizinlə olacağam!  
 
İ ş ı q  s ö n ü r. 
 
 
 
 BİRİNCİ ŞƏKİL 
 
Redaksiya otağı. Baş redaktor, Məsul katib, 
Siyasi icmalçı, Şöbə müdiri, Panteleymon  
P o l i k a r p o v i ç, Ə d ə b i  i ş ç i, K a t i b ə. 
 
Qaranlıqda çaxnaşma, səs-küy: 
 
– Qoymayın!.. 
– Şalvarının balağından yapış! 
– Oy!.. 
– Burax şalvarımı!.. 
– Vay!.. 
– Əlvida!.. Əlvida, gözəl insanlar!.. 
 
Işıq yanır. Ədəbi işçi mizin üstünə qoyduğu kürsüyə qalxıb,  
boğazını çilçıraqdan sallanmış kəndirin halqasina keçirərək  
özünü asmaq istəyir. Redaksiya işçiləri onu əhatəyə alıb. 
 
 220
Ə d ə b i  i ş ç i (boğazı halqada). Əlvida, dostlar!.. Məni bağışlayın!.. Bəlkə kiməsə bir 
pisliyim dəyib... Bağışlayın məni!.. 
K a t i b ə (bərkdən zırıldaya-zırıldaya). Mən bağışlayıram.. 
Ə d ə b i  i ş ç i. Siz, ey gözəl insanlar, salamat qalın, mən gedər oldum!.. 
S i y a s i  i c m a l ç ı (tamaşaçılara). Yoxsa ki, mən bilmirəm bu komediyanı kim təşkil 
edib?!. Yaxşı bilirəm!.. Lap yaxşı bilirəm!.. 
Ş ö b ə  m ü d i r i (pəncərə tərəfə baxa-baxa öz-özünə). Az qalıb!.. Gələcəklər... Uçurlar!.. 
(Pıçıltı ilə.) Brın dır qar... Ar-ar!.. 
Ə d ə b i  i ş ç i. Of!.. Mənim sinəmdə hələ nə qədər ülvi arzular var idi!.. Mən doğma 
Azərbaycanımızın müstəqilliyi uğrunda mübarizəni sizə tapşırıb gedirəm!.. 
K a t i b ə (zırıldaya-zırıldaya). Getmə!.. 
S i y a s i  i c m a l ç ı. Ay-hay!.. (Rişxəndlə öz-özünə) Gedir... (Ehtiyatla o tərəf-bu tərəfə 
baxa-baxa yenə də öz-özünə) Məni aldatmaq olmaz!.. 
Ə d ə b i  i ş ç i. Qoruyun Azərbaycanımızı!.. Qoruyun müstəqilliyimizi!.. Vətən şirin şeydir!.. 
(Ağlamsınır.)  
M ə s u l  k a t i b. Düzələcək!.. Qorxmayın, hər şey düzələcək, çətini ölənəcəndi!.. Sonra hər 
şey düzələcək!.. 
Ş ö b ə  m ü d i r i. Püf!.. Zalım oğlu elə iy verir, elə bil obşi vaqondu! Bu qədər içmək olar?! 
Məsul katib. Bəs neyləyim, oğlum, Şöbə müdiri, mən də gedim özümü asım? 
Ş ö b ə  m ü d i r i. Eh... (Əlini yelləyərək yavaşdan) Onsuz da az qalıb! Gəlirlər!.. (Pəncərəyə 
tərəf baxa-baxa pıçıldayır.) Ar-ar!.. Brın tır par mır qır-qır!.. 
Məsul katib. Nə? 
Ş ö b ə  m ü d i r i. Heç!.. Siz başa düşən şey deyil!.. (Öz-özünə yavaşdan) Bundan necə də 
mənfi şüalar gəlir... 
Ə d ə b i  i ş ç i. Mən bütün insanları sevə-sevə gedirəm! Sizi də sevərək gedirəm! Mən arzu 
edirəm ki, siz millət vəkili olasız! 
M ə s u l  k a t i b (tamaşaçılara). Əlbəttə, bunun yerinə ordan yağlı bir erkək qoyun asılsaydı, 
daha yaxşı olardı! Bu şərtlə ki, mənə də yarım kilo müftə ət verəydilər! 
Ə d ə b i  i ş ç i. Əlvida!.. 
P a n t e l e y m o n  P o l i k a r p o v i ç. Ya eto uje videl! Raxmatlik moy sosed, Allax raxmat 
versin, Mirza Mamed Kuli xan Tabrizi ozun bela pakonçil... Asdı ozun! (Əli ilə boğazını göstərir.) 
Xırt! I net çeloveka! 
K a t i b ə (qışqırır). Kömək edin! Öldürür özünü! Baş redaktoru çağırın! (Ədəbi işçiyə) Bir 
dəqiqə, bir dəqiqə gözlə, xahiş edirəm, gedim tez Baş redaktoru çağırım! 
Ə d ə b i  i ş ç i. Yox! Həyatda məni daha heç nə saxlaya bilməz! 
K a t i b ə (daha da bərkdən qışqırır). Vay!.. Kömək edin!.. 
B a ş  r e d a k t o r (hövlnak səhnəyə daxil olaraq). Nə olub belə? Yenə nə baş verib? Bu nə 
hay-küydü? 
K a t i b ə. Özünü öldürür! Görmürsüz, asır özünü! 
B a ş  r e d a k t o r. Niyə? 
Ə d ə b i  i ş ç i. Mən öz məhəbbətimə qovuşa bilmirəm! 
B a ş  r e d a k t o r. Nə? 
S i y a s i  i c m a l ç ı (yavaşdan Baş redaktora). Hm... Mən bütün bu əhvalatlar barədə sizinlə 
xüsusi söhbət edəcəyəm! 
Ə d ə b i  i ş ç i. Mənim üçün Sərvinazsız həyat yoxdu! 
B a ş  r e d a k t o r. Sərvinaz kimdi? 
Ə d ə b i  i ş ç i. Mənim məhəbbətim! 
B a ş  r e d a k t o r (dərindən ah çəkir). Vallah, billah, bunların işi Allaha qalıb! (Redaksiya 
işçilərinə) Bəs, siz görmürdünüz ki, bu çıxıb ordan kəndir asır? 
 221
K a t i b ə. Biz fasiləyə çıxmışdıq. Təkcə Məsul katib otaqda idi. 
B a ş  r e d a k t o r (Məsul katibə). Bəs, siz niyə buna imkan verirdiz? 
M ə s u l  k a t i b. Mən elə bildim dırmaşıb orda şer yazır! 
 
Pauza. 
 
B a ş  r e d a k t o r. Orda şer yazarlar? 
 
Məsul katib çiyinlərini çəkir. 
 
S i y a s i  i c m a l ç ı (istehza ilə). Belə çıxır ki, yazarlar də... (Az qala pıçıltı ilə Baş 
redaktora) Mənim sizinlə bütün bu əhvalatlar barədə xüsusi söhbətim olacaq!.. 
Ə d ə b i  i ş ç i.   
   O mənim günəşim, 
   ayım, 
işığım! 
Əqidəm, vicdanım, 
gül yaraşığım!.. 
P a n t e l e y m o n  P o l i k a r p o v i ç (yavaşdan öz-özünə). Net, eto ne poeziya! Ya sam, 
sam doljen pisat! Man! Man ozu yazdı var!.. Man bunlara ozu qostardi var, nastoyaşi poeziya na!..  
K a t i b ə (bərkdən zırıldaya-zırıldaya). Ah, yazıq!.. Yenə «Sərvinaz» poemasından oxuyur... 
Məhəbbətin gücünə bax!.. Son nəfəsdə də dilində sevgilisinin adıdı! Təkcə bizə qismət olmaz! Ah, 
mənim kor bəxtim!.. (Daha da bərkdən zırıldayır.) 
Ş ö b ə  m ü d i r i (pəncərə tərəfə baxa-baxa öz-özünə). Az qalıb!.. Gəlirlər!.. (Daha da 
yavaşdan) Nə? Nə soruşursuz? Bu saat məlumat verirəm. (Pıçıltı ilə) Dar qaz baz-baz... Az dar-
dar!.. Maz fır-fır qır... 
Ə d ə b i  i ş ç i. Əlvida, əziz dostlar!.. (Ayağının altındakı kürsünü yıxmaq istəyir.) 
B a ş  r e d a k t o r. Bir dəqiqə!.. 
K a t i b ə. O əsl məhəbbət aşiqidi! (Bərkdən hönkürür.) Acı taleyim mənim!.. 
B a ş  r e d a k t o r. Bir dəqiqə! Axı, kimdi sizə mane olan? 
Ə d ə b i  i ş ç i. Ürəksiz, şövqsüz, buz qəlbli valideynlər! 
B a ş  r e d a k t o r. Valideynlər? 
Ə d ə b i  i ş ç i. Bəli! O amansız insanlar! 
Panteleymon Polikarpoviç(diqqətlə Ədəbi işçiyə baxaraq öz-özünə). On oçen paxoj na 
pakoynoqo, Allax ona raxmat versin, dallak Usta Ibraqima Ardabili, kotorıy sorok let bril moyu 
qolovu... Tayno pil silno, ruka treslas u neqo, kak rıba, vınutaya iz vodı. Svoloç, Allax raxmat 
versin, odnajdı manin başını da kasdi, vot zdes. (Öz gicgahının üstünü tamaşaçılara göstərir.) Qan 
axdı seloye vedro... Neujeli eto on? 
B a ş  r e d a k t o r. Axı, niyə? Valideynlər niyə belə edir? 
S i y a s i  i c m a l ç ı (istehza ilə tamaşaçılara). Hm... Doğrudan da, görəsən niyə? 
Ə d ə b i  i ş ç i. Əlvida!.. (Ayağının altındakı kürsünü kənara itələmək istəyir.) 
K a t i b ə. Pojarnını çağırın! (Qışqırır.) Pojarnı!.. 
M ə s u l  k a t i b. Oğlum, şair, bir dəqiqə dayan. Hörmətli Baş redaktorumuza səbəbini söylə, 
qoy məsələdən agah olsun, sonra get də! Vallah, o mənfur sovet hökumətinin vaxtında baş redaktora 
belə hörmətsizlik etməzdilər! Nə olub axı? Onsuz da, hər şey düzələcək, çətini ölənəcəndi!.. 
Ə d ə b i  i ş ç i. Yox, mən bunun səbəbini deyə bilmərəm! 
S i y a s i  i c m a l ç ı (tamaşaçılara). Əlbəttə, əsl səbəbi deyə bilməz!.. (Ədəbi işçiyə baxaraq 
öz-özünə.) Kimdi sənə bu icazəni verən?.. 
B a ş  r e d a k t o r. Niyə deyə bilmirsiz? 
 222
Ə d ə b i  i ş ç i. Çünki bu yerdə söz acizdi! Mən bu dərdi sözlə deyə bilmərəm, gərək sazla 
deyəm, sazla! 
B a ş  r e d a k t o r. Mən indi bu iki daşın arasında sazı hardan tapım verim sizə? (Öz-özünə, 
əsəbi) Vallah, elə mənim də işim qalıb Allah ümidinə! Heç olmasa, bunu normal bir adam hesab 
edirdim, bu da belə.. Bu cür necə işləmək olar? Bunlar necə insanlardı? Nə olub bunlara, ay Allah? 
Niyə bu günə düşüb bunlar? 
Panteleymon Polikarpoviç (bir anlıq romantik xatirələrə dalaraq öz-özünə). Eh... Manda 
proşlı jiznda uşaq vaxtı qozal tar çalmaq vardı... (Cibindən çıxartdığı dəsmalla gözlərinin yaşını silir 
və bərkdən burnunu təmizləyir.) 
Ş ö b ə  m ü d i r i (əli ilə Panteleymon Polikarpoviçi göstərərək, yavaşdan öz-özünə). Ən çox 
mənfi şüalar, bax, bu adamdan gəlir!.. 
Ə d ə b i  i ş ç i. Əlvida!.. 
K a t i b ə (qışqırır). Pojarnı!.. 
M ə s u l  k a t i b. Dayan, oğlum, şair!.. (Baş redaktora işarə ilə) Bu kişi təkbaşına, minbir 
əzab-əziyyətlə, qısa bir vaxtda bu redaksiyanı təsis etdi, bu çətin vaxtda bizə çörək verdi!.. Bütün 
fikri-zikri xalqa xidmət etməkdi! Həyatı da, bu iki ayda bizim gözümüzün qabağındadı!.. Aydan arı, 
sudan durudu!.. Mən otuz doqquz Baş redaktor görmüşəm, amma bu qədər təmənnasız işləyən, 
millətə xeyir vermək istəyən, əlindən gələni əsirgəməyən... 
B a ş  r e d a k t o r (onun sözünü yarımçıq kəsərək). Lazım deyil... 
M ə s u l  k a t i b (sözünə davam edərək). ... əsirgəməyən, savadlı, dünyadan xəbərdar olan 
Baş redaktor görməmişəm! 
B a ş  r e d a k t o r (çox ciddi). Sizdən çox xahiş edirəm! Belə sözlərə ehtiyac yoxdu! 
M ə s u l  k a t i b. Ay oğlum, Baş redaktor, mən dəvəsi ölmüş ərəbəm, hay-hayım gedib, vay-
vayım qalıb, bəs mənim nə ehtiyacım var bu sözlərə? Mənfur sovet vaxtı deyil ki, yalandan 
tərifləyim, ya da yalandan adamın üzünə durum... Indi demokratiyadı... Olanını deyirəm də!.. 
Ş ö b ə  m ü d i r i (pəncərə tərəfə baxa-baxa öz-özünə). Deyəsən, başqa tərəfə döndülər... 
(Pıçıltı ilə) Qud! Qud! Dır bir mır qor-qor? Aha!.. Aydındır!.. Deməli, hələlik planlar dəyişir. Əla!.. 
(Pıçıltı ilə) Fi qı tır!..  
Ə d ə b i  i ş ç i. Əlvida!.. 
K a t i b ə (bərkdən hönkürə-hönkürə). Qoymayın!.. Pojarnı!.. 
M ə s u l  k a t i b (əsəbi halda ədəbi işçiyə). Heç olmasa, bu son məqamda mərifətin olsun! 
Dayan, qoy mən danışım, sonra xoş getdin! (Baş redaktora) Bu, səhərdən axşamacan «Simuzər» 
poemasını bərkdən oxuyur, düzdü, poema hələ yarımçıqdı, amma oradan belə məlum olur ki... 
B a ş  r e d a k t o r (onun sözünü kəsərək). Necə? Mən bundan əvvəlki ədəbi işçini güc-bəla 
ilə işdən azad elədim ki, iş görmək əvəzinə boş-boş şerlər yazır. Indi bir həftədi bunu götürmüşəm 
işə. Hörmətli ziyalılara müraciət etdim, bunu məsləhət gördülər, operativ jurnalistdi dedilər, indi bu 
da şair çıxıb? 
K a t i b ə (daha da bərkdən zırıldayır). Bəs, siz məhəbbəti nə bilirsiz?! 
Panteleymon Polikarpoviç. Net, on ne şair! Nastoyaşi şer man qorsadar siza! 
B a ş  r e d a k t o r (Panteleymon Polikarpoviçə). Çto? 
P a n t e l e y m o n  P o l i k a r p o v i ç. Sami uvidete!.. 
Ə d ə b i  i ş ç i. Əlvida! 
M ə s u l  k a t i b (qışqırır). Dayan! (Tələsik Baş redaktora) Deməli, belədi. (Barmağı ilə 
Ədəbi işçini göstərir.) Bunun atası mənfur sovet vaxtı partokrat idi, sonra dönüb cəbhəçi olub. Qızın 
atası, yəni Simuzərin atası əvvəlcə cəbhəçi olub, sonra keçib kommunistlərin tərəfinə. Indi bir-
birlərilə düşməndilər... Xüsusən də gələcək qaynanası! (Ədəbi işçiyə) Hə, xudahafiz, day gedə 
bilərsən!.. 
Ə d ə b i  i ş ç i. Əlvida! Məni şəklimə baxıb xatırlamayın, xatırlayıb şəklimə baxın!.. 
 
 223
Ürəyimdən axır qanlı sular 
Getdim,Simuzər, əlvida, ey yar!.. 
 
(Ayağının altındakı kürsünü kənara itələmək istəyir.) 
K a t i b ə. Ah, xoşbəxt Simuzər!.. 
B a ş  r e d a k t o r. Bir dəqiqə! 
Ə d ə b i  i ş ç i. Yox, məni fikrimdən döndərmək mümkün deyil! 
P a n t e l e y m o n  P o l i k a r p o v i ç (diqqətlə Ədəbi işçiyə baxaraq öz-özünə). Da, bu 
toçno dallak Usta Ibraqim Ardabili, moy parixmaxer! Svoloç, başımı bark kasdi... Qan mnoqo 
axdı... Ostalsya takim je upryamım oslom! Allax raxmat versin!.. 
B a ş  r e d a k t o r. Bir dəqiqə! 
Ə d ə b i  i ş ç i. Qəti mümkün deyil!  
S i y a s i  i c m a l ç ı (istehza ilə öz-özünə). Guya ki, öz fikrilə oturub-durur... 
Ə d ə b i  i ş ç i. Əlvida, sevimli günəşim mənim, ayım mənim, sayrışan ulduzlarım mənim, 
dənizim mənim! Əlvida, əziz Bakım mənim! Şair könlüm sizi də Simuzərlə bərabər sevirdi!  
B a ş  r e d a k t o r. Deməli, siz əsl şair deyilsiniz! 
 
Pauza. 
 
Ə d ə b i  i ş ç i. Nə? Nə dediniz? 
K a t i b ə. Vay!.. 
Ə d ə b i  i ş ç i. Mən əsl şair deyiləm? 
P a n t e l e y m o n  P o l i k a r p o v i ç. Koneçno...  
Ə d ə b i  i ş ç i. Hə? 
B a ş  r e d a k t o r. Bəli! Siz əsl şair deyilsiniz! Əgər siz əsl şair olsaydınız, «Simuzər» 
poemasını yarımçıq qoyub özünüzü asmazdınız! 
 
Gərgin pauza.  
 
Ə d ə b i  i ş ç i (qəfil bir ehtirasla, şövqlə). Mən onu bitirəcəyəm!.. (Kəndiri çılçıraqdan 
açmağa başlayır.) Mən «Simuzər»i yarımçıq qoymayacağam! (Kəndiri tamam açıb çıxarır, həlqə 
boynunda hoppanıb yerə düşür və dərhal da yaradıcılıq fəaliyyətinə başlayır.) Sən mənim... Sən 
mənim... 
 
Sən mənim canım, qanım, 
Sevimli, pak nigarım!.. 
 
K a t i b ə. Ah!.. Məhəbbət aşiqi!.. 
Ş ö b ə  m ü d i r i (pəncərə tərəfə baxa-baxa pıçıltıyla). Dar bar? Zar-zar!.. Zar-zar!.. 
B a ş  r e d a k t o r (əsəbi). Bəsdi! Qurtardı daha bu komediya oyunları! Hərə öz işi ilə məşğul 
olsun! Mən sizə, hamınıza çox ciddi xəbərdarlıq edirəm! Xalqın, millətin bu günündə biz burda 
oturub boş-boş işlərlə məşğul ola bilmərik. Buna bizim mənəvi haqqımız yoxdu! Kim şer yazır, 
işdən sonra gedib yazsın! Kim sevmək istəyir, işdən sonra gedib kimi istəyir, nəyi istəyir, sevsin! 
Kim özünü öldürmək istəyir, zəhmət çəkib işdən sonra özünü öldürsün. Eşitdiz də? 
 
        Hərə öz yerində oturub kağız-kuğuzla məşğul olmağa başlayır. Kəndir eləcə Ədəbi işçinin boğazındadı və o 
hələ «Simuzər»namə aləminin sehrindən çıxmayıb, pıçıltıyla barmaqhesabı hecaları sayır. Yalnız Məsul katib 
Baş redaktoru ötürür və işıq ancaq onların  
üzərinə düşür. 
 
M ə s u l  k a t i b. Darıxmayın... Düzələcək, hər şey düzələcək.. 
B a ş  r e d a k t o r (bir ürək yanğısı ilə). Bəs, axı, nə vaxt düzələcək? 
 224
M ə s u l  k a t i b. Öləndən sonra! 
B a ş  r e d a k t o r (ayaq saxlayır). Nə? Öləndən sonra? 
M ə s u l  k a t i b. Bəli... 
B a ş  r e d a k t o r. Öləndən sonra nə düzələ bilər? 
M ə s u l  k a t i b. Hər şey! Oğlum, Baş redaktor, çətini ölənəcəndi, sonra hər şey düzələcək... 
(Yavaşdan) Sizdən nə gizlədim... Elə mən də özümü öldürəcəyəm... 
B a ş  r e d a k t o r (təəccüblə). Siz özünüzü öldürəcəksiz? 
M ə s u l  k a t i b. Bəli. (Ədəbi işçiyə işarəylə) Amma belə yox e-e-e... 
B a ş  r e d a k t o r. Siz niyə özünüzü öldürürsiz? 
M ə s u l  k a t i b. Əşşi, ay oğlum, Baş redaktor, belə həyat olar, belə yaşamaq olar? Allahın 
şirin çaxırını da day nisyə vermirlər! Pul yox, para yox, dolanmaq mümkün deyil... Evə gedib zəngi 
basırsan, arvad-uşaq qapını açıb əvvəlcə əlivə baxırlar, sonra üzüvə... Yaşamağın mənası yoxdu... 
B a ş  r e d a k t o r (təsirlənmiş və narahat). Eybi yox... Siz dünyagörmüş adamsız... Həmişə 
belə davam etməyəcək ki... Səbr edin!.. 
M ə s u l  k a t i b. Vallah, day səbr edə bilmirəm!.. Yetmiş ildi səbr edə-edə gəlirəm... 
Mümkün deyil daha!.. Əhmədə borcluyam, Məmmədə borcluyam, Həsənə borcluyam!.. Daha dözə 
bilmirəm! (Dərindən ah çəkir.) Öldürəcəyəm özümü! 
B a ş  r e d a k t o r (ciblərini qurdalayıb bir şey tapmayaraq son dərəcə təsirlənmiş və 
pərişan). Eybi yox, Allah kərimdi!.. 
M ə s u l  k a t i b. Dərd burasındadı ki, Kərimə də borcluyam!.. 
 
Baş redaktor matı-qutu qurumuş halda ona baxır. 
 
Bəli! Kərimə də borcluyam! 
 
Bu vaxt işıq Katibənin üzərinə düşür və Katibə qollarını quş qanadı kimi yelləyə-yelləyə Baş redaktorla Məsul 
katibin qarşısından keçib səhnədən çıxır. 
 
B a ş  r e d a k t o r. Bu niyə belə edir? 
M ə s u l  k a t i b. Allah bilir... 
B a ş  r e d a k t o r (özünü saxlaya bilməyib qışqıra-qışqıra). Boje moy!.. Boje moy!.. (Sürətli 
addımlarla səhnədən çıxır.) 
  
 İ ş ı q  s ö n ü r. 
 
 
İKİNCİ ŞƏKİL 
 
P r o f e s s o r,  Ş ə f q ə t  b a c ı s ı. 
Səhnə qaranlıqdır. Və qaranlıqda səslər. 
 
P r o f e s s o r u n  s ə s i. Yoxdur! Heç harada yoxdur!.. 
Ş ə f q ə t  b a c ı s ı n ı n  s ə s i. Darıxmayın, Professor! Darıxmayın!.. 
 
Irəlidə Professor və ardınca da Şəfqət bacısı sürətlə  
səhnəyə daxil olurlar. Işıq yalnız onların üzərinə düşür. 
 
P r o f e s s o r (təngnəfəs). Yox! Biz onu tapa bilməyəcəyik!..  
Ş ə f q ə t  b a c ı s ı (cidd-cəhdlə onu sakitləşdirmək istəyir). Taparıq!.. Taparıq!.. 
 225
P r o f e s s o r. Yox! Mən bilirəm! Mən onu yaxşı tanıyıram! O elə gizlənib, elə maskalanıb 
ki, biz onu tapa bilməyəcəyik! Biclikdə o, şeytana papış tikər!.. 
Ş ə f q ə t  b a c ı s ı. Taparıq, Professor! Əsəbiləşməyin! Sizə əsəbiləşmək olmaz! 
P r o f e s s o r. Aman Allah! Mənim həyatım birdən-birə necə də mənasız oldu! 
Ş ə f q ə t  b a c ı s ı. Yox! Mən qoymaram ki, siz ruhdan düşəsiz! Bədbinliyə qapılasız! Əgər 
siz belə olsaz, onda biz adi bəndələrin axırı necə olar?!  
 
Çantasından axtarıb həb çıxarır və Professor həbi görən kimi qaçmaq istəyir, amma Şəfqət bacısı həbi zorla onun 
ağzına basır. 
 
Biz onu tapacağıq! 
P r o f e s s o r (həbi uda-uda). Siz buna inanırsız? 
Ş ə f q ə t  b a c ı s ı. Əlbəttə, inanıram! 
P r o f e s s o r. Onda gedək! 
Ş ə f q ə t  b a c ı s ı (ruh yüksəkliyi ilə). Gedək, Professor, gedək!.. 
P r o f e s s o r (ruh yüksəkliyi ilə). Gedək yenə axtaraq! Hardasan, mənim əziz dəlim! 
Ş ə f q ə t  b a c ı s ı. Bəli, Professor! Gedək yenə axtaraq! Biz yorulmayacağıq! Gedək 
gələcəyə doğru! 
 
Sürətlə səhnədən çıxırlar. 
 
 İ ş ı q  s ö n ü r. 
 
 
ÜÇÜNCÜ ŞƏKİL 
 
Baş redaktorun kabineti. B a ş  r e d a k t o r,  K a t i b ə,  
Ş ö b ə  m ü d i r i,  Ə d ə b i  i ş ç i. 
Baş redaktor yazı mizinin arxasında oturub kağız-kuğuza baxır. 
 
B a ş  r e d a k t o r. Bu dünya niyə bu günə qalıb? Bu insanlara nə olub belə? Kimə zəng 
eləyirsən, hara müraciət eləyirsən, elə sözlər, elə fikirlər eşidirsən ki, lap mat qalırsan!.. Bəlkə 
minilliyi dəyişmək ərəfəsindəyik, ona görə də təbiət insanlara təsir edir?.. Deyəsən, mən də yavaş-
yavaş mistikaya qapılıram... Hər halda, mənim müşahidələrim deyir ki, təkcə bizim gözəl 
respublikamızda yox, bütün dünyada nəsə bir proses gedir, amma bizim xəbərimiz yoxdu... Biz 
bunun fərqinə varmırıq... Mən özüm də qabaqlar buna bu dərəcədə fikir verməzdim, amma indi, 
vallah, adam heç bilmir ki, neyləsin?.. Az qalırsan özündən də şübhələnəsən... (Mizin yeşiyini çəkib 
güzgü çıxarır və diqqətlə özünə baxır, sonra dilini çıxarır.) A-a-a!... A-a-a!.. (Güzgünü yerinə qoyub 
zəngin düyməsini basır.)  
 
Katibə içəri girir. 
 
K a t i b ə. Bəli. 
B a ş  r e d a k t o r. Zəhmət olmasa, Şöbə müdirini çağırın. 
K a t i b ə. Baş üstə! 
 
 Pauza. 
 
B a ş  r e d a k t o r. Bəs niyə gedib çağırmırsız? 
K a t i b ə. Bu saat! 
 
 226
 Pauza. 
 
Gedirəm... (Qollarını quş qanadı kimi yelləməyə başlayır.) 
B a ş  r e d a k t o r (heyrətlə). Siz yenə nə edirsiz? Bu nə oyundu belə? 
K a t i b ə (özünü itirmiş və həyəcanlı). Bağışlayın!.. Üzr istəyirəm... Ancaq... 
B a ş  r e d a k t o r (hirsli). Nə ancaq? 
K a t i b ə. Mən... Mən sizə deyəcəyəm... Mən bunu heç kimə deməmişəm, amma sizə 
deyəcəyəm... Siz elə təmiz insansız... Elə sadəsiz... Elə müdriksiz... Birinci dəfədi mən belə müdir 
görürəm... Heç... Heç adama baxmırsız da... (Daha artıq həyəcanlı) Mən sizə deyəcəyəm...  
B a ş  r e d a k t o r (səbrsiz). Axı, nəyi? 
K a t i b ə. Bilirsiz... Mənə... Mənə elə gəlir ki... Mənə elə gəlir ki... mən quşam!.. 
B a ş  r e d a k t o r. Nə? 
K a t i b ə. Quş!.. 
B a ş  r e d a k t o r. Nə quş? 
K a t i b ə. Qırqovul... 
 
 Pauza. 
 
(Həyəcanlı) Qorxuram!.. Qorxudan ölürəm... Metroya minəndə də, küçəylə gedəndə də, 
burada da qorxuram... Qorxuram ki, adamlar tutub məni yeyərlər!.. (Kövrəlir.) 
 
 Pauza. 
 
B a ş  r e d a k t o r (birdən-birə mülayimləşir). Qulaq asın!.. Siz cavan, gözəl bir xanımsız!.. 
Siz nə üçün quş olursuz, qırqovul olursuz? Axı... axı, sizin atanız insandı, ananız insandı, deməli, siz 
də insansız! Axı... quşun tükü olar... 
K a t i b ə (tələsik). Yox!.. Yox!.. Mənim tüküm yoxdu! Mən... mən tüksüz qırqovulam! 
B a ş  r e d a k t o r (təkidlə). Deyilsiz!.. Qırqovul meşədə olar, çay qırağında olar... Siz bu 
fikirləri başınızdan çıxarın! Mən başa düşürəm, indi çətin zəmanədi, nəhəng bir imperiya, SSRI 
deyilən imperiya dağılıb, bu böyük bir kataklizmdir, zəlzələdi, özü də təkcə siyasət aləmində, 
dünyanın geosiyasi xəritəsində, ictimai həyatda yox, güzəranda da, adi məişətdə də bir zəlzələdir. 
Ancaq biz öz müstəqilliyimizi qazandıq. Müstəqilliyimiz hələ çox kövrək addımlarını atır, yaşayış 
çətinləşib, insanların əsəbləri tarıma çəkilib... Amma sizin gələcəyiniz hələ irəlidədi! Siz insanlardan 
qorxmayın! Əksinə, sevin insanları! Sizin qəlbinizdə gərək məhəbbət olsun!.. Sevgi olsun!.. Əgər 
belə olsa, onda sizi də sevəcəklər! Sizə də məhəbbət bəsləyəcəklər... Həyat həmişə belə çətin 
olmayacaq ki!.. Mən dedim, bəli, böyük bir imperiya, ikiüzlü bir cəmiyyət, yalançı və qorxunc bir 
ideologiya tar-mar olub. Bilirsiz, indi bizim respublika çağa kimi bir şeydi. Onun da ayağı yer 
tutacaq, o da böyüyəcək, güclənəcək! O zaman siz də daha taleyinizə kor deməyəcəksiz!.. Siz gözəl 
bir ana olacaqsız! Sizin övladlarınız azad, müstəqil, varlı bir respublikanın vətəndaşları olacaqlar! 
Bununçün gərək biz hamımız əl-ələ verək, çalışaq!.. Uzaqlaşdırın özünüzdən boş fikirləri! Onlar 
sizə yaraşmır!.. 
K a t i b ə. Siz necə də gözəl sözlər deyirsiz... Adam sizə inanmaq istəyir... 
B a ş  r e d a k t o r. Əlbəttə, inanın! Sizin bütün gələcəyiniz hələ irəlidədi!.. 
K a t i b ə. Mən daha adamlardan qorxmayım? 
B a ş  r e d a k t o r. Əlbəttə, qorxmayın! 
K a t i b ə. Mən daha qırqovul deyiləm? 
B a ş  r e d a k t o r. Yox! Siz heç vaxt qırqovul olmamısız! Indi də qırqovul deyilsiz! Siz 
cavan, gözəl qızsız! 
 227
K a t i b ə (ruh yüksəkliyi ilə). Çox sağ olun! Bu saat gedib Şöbə müdirini çağırım! (Qollarını 
qaldırıb quş qanadı kimi yelləmək istəyir, amma tez də aşağı salır.) Yox! Mən daha qırqovul 
deyiləm! (Gedir.) 
B a ş  r e d a k t o r. Yazıq qızcığaz... (Qarşısındakı kağız-kuğuza baxır.) 
 
Şöbə müdiri içəri daxil olur. 
 
Ş ö b ə  m ü d i r i. Salam. 
B a ş  r e d a k t o r. Salam. Buyurun, əyləşin. 
 
Şöbə müdiri Baş redaktorla üzbəüz əyləşib. 
 
Ş ö b ə  m ü d i r i (cibindən blaknot, qələm çıxarır). Eşidirəm sizi. Nə tapşırıqdı? 
B a ş  r e d a k t o r. Yox, bu dəfə tapşırıq deyil... Bilirsiz, mən istəyirəm sizinlə ciddi söhbət 
edim... Indi elə bir zamandı ki, biz gərək ikiqat məsuliyyət hiss edək. Nizam-intizam olmayan yerdə 
heç nə etmək mümkün deyil. Mən çox təəssüf edirəm ki, bu şablon sözləri sizə deməyə məcburam... 
Mən sizi ciddi bir adam kimi tanıyıram. Amma bəzən işdən çıxıb gedirsiz, heç kimə də heç nə 
demirsiz... Dünən də bütün günü işdə olmamısız... 
Ş ö b ə  m ü d i r i. Bəli... 
B a ş  r e d a k t o r. Yenə də heç kimə heç nə deməmisiz... 
Ş ö b ə  m ü d i r i. Tələsik oldu, macal tapmadım... 
B a ş  r e d a k t o r. Hara getmişdiz ki? 
 
 Pauza. 
 
Ş ö b ə  m ü d i r i (gərgin). Düzünü deyim? 
B a ş  r e d a k t o r. Əlbəttə! 
Ş ö b ə  m ü d i r i. Sizə demək olar... Sizdən müsbət şüalar gəlir... 
B a ş  r e d a k t o r. Nə? 
Ş ö b ə  m ü d i r i. Bəli, sizdən müsbət şüalar gəlir... Sizə demək olar... 
Pauza. 
 
Ş ö b ə  m ü d i r i (başını ehmallıca yuxarıya tərəf tərpədir). Orada idim... 
B a ş  r e d a k t o r (bir şey anlamadan). Harada, «orada»? 
Ş ö b ə  m ü d i r i. Orada də... (Yenə başını yuxarı atır.) 
B a ş  r e d a k t o r (tavana baxır, sonra Şöbə müdirinə baxır, təzədən tavana baxır və yenə 
heç nə başa düşmür). Siz aydın deyə bilmirsiz ki, harada? 
 
 Pauza. 
 
Şöbə müdiri ayağa qalxıb Baş redaktora yaxınlaşır  
və onun qulağına nəsə pıçıldayır. 
 
B a ş  r e d a k t o r (gözləri bərəlmiş haldı). Nə? 
 
Şöbə müdiri yenə Baş redaktorun qulağına nəsə pıçıldayır. 
 
B a ş  r e d a k t o r (heyrət və həyəcandan udquna-udquna). Ve... Venerada? 
Ş ö b ə  m ü d i r i. Bəli! 
B a ş  r e d a k t o r (əli ilə tavanı göstərərək). Yəni o Venerada? 
Ş ö b ə  m ü d i r i. Bəli! Bəli! 
 228
 
Pauza. 
 
B a ş  r e d a k t o r (gizli bir ümidlə). Zarafat edirsiz, hə? 
Ş ö b ə  m ü d i r i. Xeyr. Nə zarafat, canım? Belə şeylərlə zarafat eləmək olmaz! Onlar belə 
zarafatı xoşlamırlar! 
 
Pauza. 
 
B a ş  r e d a k t o r (əli ilə yuxarını göstərir). Onlar, hə? 
Ş ö b ə  m ü d i r i. Bəli, onlar! Sır ba babır far mar-mar... 
B a ş  r e d a k t o r. Nə? 
Ş ö b ə  m ü d i r i. Far-far qır!.. Siz hələ bunu başa düşməzsiz! Bu sar-sar dilidir!.. 
B a ş  r e d a k t o r. Sar-sar dili... 
Ş ö b ə  m ü d i r i. Bəli, sar-sar dili!.. Fır tır dınq-dınq! Bu, kosmosdan gəlib... Hələlik yer 
kürəsində bu dili dörd nəfər bilir: biri Rusiyada – Kremldə oturur, amma adını deməyəcəyəm, biri 
Monqolustanda, biri də mən! 
B a ş  r e d a k t o r. Bəs dördüncüsü? 
Ş ö b ə  m ü d i r i. Onun yaşadığı yeri demək olmaz. O bu gün növbətçidi... (Səhnənin 
ortasına tərəf gələrək üzünü tamaşaçılara tutur.) Eh, bədbəxt insanlar... Əgər siz sar-sar dilini 
bilsəydiniz, həyat sizin üçün nə qədər də asan olardı... Mən bilirəm, sizin dərdiniz-səriniz çoxdu... 
Dərdiniz-səriniz çoxdu, pulunuz isə yoxdu! Eybi yox, vaxt gələcək, hər şeyi biləcəksiz! Özü də lap 
az qalıb! (Yenidən qayıdıb Baş redaktorun qarşısında dayanaraq) O zaman sizin üçün də asan 
olacaq, çünki sizdən müsbət şüalar gəlir. Sar-sar dilini də öyrənəcəksiz! Mən artıq o dilin lüğətinin 
birinci cildini yazıb qurtarmışam. Min yeddi yüz otuz doqquz səhifədir. Indi ikinci cildin üzərində 
işləyirəm. Vaxt! Vaxt çatışmır, vaxt!  
B a ş  r e d a k t o r (heyrətlə). Min yeddi yüz otuz doqquz səhifə?.. 
Ş ö b ə  m ü d i r i. Bəli! 
B a ş  r e d a k t o r. Gör bu adam nə qədər əziyyət çəkib, Allah!.. 
Ş ö b ə  m ü d i r i. Bəli! Bu mənim yuxusuz gecələrimin bahasınadı!..  
 
 Pauza. 
 
Mən başa düşürəm! Siz indi fikirləşirsiz ki, gör boş yerə, havayı yerə nə qədər əzab-əziyyət 
çəkib... Fikirləşirsiz ki, bunun əvəzinə nə qədər xeyirli işlər görmək olardı!.. Siz elə bilirsiz ki, mən 
dəli olmuşam... Ancaq az qalıb! Birazdan siz hamınız hər şeyi başa düşəcəksiz! Onda məlum olacaq 
ki, kim dəliydi, kim ağıllı... 
B a ş  r e d a k t o r. Bir azdan nə olacaq ki? 
Ş ö b ə  m ü d i r i. Gəlirlər! 
B a ş  r e d a k t o r (əlini yuxarı qaldırır). Onlar? 
Ş ö b ə  m ü d i r i. Bəli! Artıq uçublar! Tam-bır-dırın qərarı ilə başqa yerə dönüblər, orda 
işlərini qurtarıb gələcəklər! 
B a ş  r e d a k t o r. Tam-bır-dır nədir? 
Ş ö b ə  m ü d i r i. Kosmik Milli Məclis. 
B a ş  r e d a k t o r. Hansı işlərini görüb gələcəklər?  
Ş ö b ə  m ü d i r i. O-o-o!.. Bu uzun söhbətdi!.. Bunu dərk etmək üçün gərək (Yuxarıya işarə 
edir) onlarla əlaqədə olasız... 
B a ş  r e d a k t o r. Siz birinci dəfədi Veneraya uçursuz? 
Ş ö b ə  m ü d i r i. Yox, canım... Birinci dəfə nədi?.. On üçüncü dəfədir! Əvvəllər Saturnda 
yığışırdıq. 
 229
Baş redaktor.  Saturn... 
Ş ö b ə  m ü d i r i. Bəli. Birisi gün orda yenə görüşüm var... Indidən sizi xəbərdar edirəm, işə 
gələ bilməyəcəyəm... 
B a ş  r e d a k t o r. Kimlədi görüşünüz? 
Ş ö b ə  m ü d i r i. Leninlə. 
B a ş  r e d a k t o r. Vladimr Iliç Leninlə? 
Ş ö b ə  m ü d i r i. Bəli, Valodyayla. 
B a ş  r e d a k t o r. Axı, Lenin yetmiş ildən artıqdı ölüb... 
Ş ö b ə  m ü d i r i. Xeyr! Sizə elə gəlir ki, ölüb! Siz elə hesab edirsiz! Mən Valodyayla düz on 
altı dəfə görüşmüşəm! (Mühüm bir xəbər verirmiş kimi, pıçıltıyla) Özü də onun Azərbaycandan 
xoşu gəlir! Ermənistanı sevmir! Deyir ki, ermənilər... (Əyilib Baş redaktorun qulağına nəsə 
pıçıldayır.) Bəli! 
B a ş  r e d a k t o r. Lap elə belə deyir? 
Ş ö b ə  m ü d i r i. Indiyə qədər mənim dilimə yalan gəlməyib! Biləsiz bunu! 
B a ş  r e d a k t o r. Sizin arvadınızın bu uçuşlardan xəbəri var? 
Ş ö b ə  m ü d i r i. Əlbəttə! Biz ailəvi uçuruq!  
 
 Pauza. 
 
(Qəflətən pəncərəyə tərəf baxır. Yavaşdan) Par-par mar qır? Dabı! Dabı! Yaxşı. Bu saat... (Baş 
redaktora) Məni kontakta çağırırlar. 
 
Baş redaktor taqətsiz halda barmağını yuxarı qaldırır, yəni ki, onlar? 
Bəli, onlar! Mən gedə bilərəm? 
 
Baş redaktor razılıqla başını tərpədir. Şöbə müdiri gedir və  
birdən qapının ağzında dayanıb sərt bir hərəkətlə Baş redaktora tərəf dönür. 
 
Ş ö b ə  m ü d i r i. Siz daha hər şeyi bilirsiz! Siz məni işdən də çıxara bilərsiz, əlbəttə! Çünki 
fikirləşirsiz ki, bunun başı xarab olub! Lenin ölüb, amma bu Leninlə görüşür... Yox, hörmətli Baş 
redaktor, qəzetimizin hörmətli təsisçisi, ağıllı insan! Həyat yalnız sizin bu miskin yer kürənizdən 
ibarət deyil! (Istehza ilə) Oksigen olmasa, həyat mümkün deyil... (Gülür.) Nə qədər primitiv bir 
təfəkkür!.. Yox! Həyat genişdir! Intəhasızdır! Sonsuzdur! Siz insanların ibtidai düşüncə tərzinin 
fövqündəsiz! Vaxt gələcək, bunu başa düşəcəksiz! Dərk edəcəksiz! Indi isə, eybi yox, məni dəli 
hesab edin!.. Bəli! Elə bilin ki, mən dəliyəm! Təskinlik tapın!.. (Çıxır.) 
 
Baş redaktor taqətsiz halda oturduğu kresloya sərilir. 
 
 Pauza. 
 
Ədəbi işçi qapıdan başını içəri uzadır. 
 
Ə d ə b i  i ş ç i. Icazə olar? (Içəri girir və gəlib Baş redaktorun qarşısında dayanır.) Mən sizə 
təşəkkür eləməyə gəlmişəm, cənab Baş redaktor. «Simuzər» poeması üzərindəki işimi 
müvəffəqiyyətlə davam etdirirəm! O artıq epopeyaya çevrilir! 
B a ş  r e d a k t o r (tamam taqətsiz). Mübarək olsun... 
 230
Ə d ə b i  i ş ç i. Təşəkkür edirəm, cənab Baş redaktor! Mən sizə çox minnətdaram! Təkcə mən 
yox, gələcəyin bütün oxucuları sizə minnətdardırlar! Mən Simuzərin də minnətdarlığını sizə 
çatdırıram! Özü xüsusi gəlib sizinlə görüşəcək! Çünki siz olmasaydınız, «Simuzər» poeması 
yarımçıq qala bilərdi... Tarix isə bunu mənə bağışlamazdı! Mən bura siyasi motivlər də əlavə 
etmişəm. Azadlıq uğrunda mübarizəmizin etapları! Bizə qarşı siyasi hiyləgərlik işlədən böyük 
dövlətlərin iç üzü! Kommunistlərin ifşası! Jirinovskinin də payını vermişəm! Ancaq bütün bunlara 
baxmayaraq, biz qalib gələcəyik! Simuzər də belə düşünür! 
B a ş  r e d a k t o r (eyni taqətsizliklə). Çox gözəl...  
Ə d ə b i  i ş ç i. Sizi ürəkdən sevindirmək istəyirəm: biz artıq valideynlərimizlə də barışmışıq! 
B a ş  r e d a k t o r (taqətsiz). Təbrik edirəm... 
Ə d ə b i  i ş ç i. Təşəkkür! Təşəkkür! Təkcə... təkcə qayınanamla barışmaq mümkün deyil! 
Ah! Bircə onunla dil tapa bilmirik! O bizim həyatımızı məhv edir!.. 
B a ş  r e d a k t o r (taqətsiz). Birtəhər yola verin... 
Ə d ə b i  i ş ç i. Eh!.. Siz xoşbəxtlikdən danışırsız, cənab Baş redaktor! (Qızğın halda) 
Mümkün deyil!.. Daha nələr etmirik!.. Mən də, Simuzər də!.. Ancaq heç cürə mümkün deyil! Siz 
mənim qayınanamı tanımırsız!.. Əslində o... (Susur.) 
 
 Pauza. 
 
Əslində o... (Susur.) 
B a ş  r e d a k t o r (səbrsiz). Nə? Əslində o nədi? 
Ə d ə b i  i ş ç i. Əslində o... kişidi! 
 
 Pauza. 
 
Baş redaktor (qəflətən ayağa sıçrayıb qışqırır). Dəlixanadı bura!.. Dəlixana!.. Dəlixana!.. 
(Qaça-qaça səhnədən çıxır.) 
Ə d ə b i  i ş ç i (sidq-ürəkdən təəccüb içində). Buna nə oldu belə?! Mən bunu normal adam 
bilirdim... 
 
İ ş ı q  s ö n ü r. 
 
 
 DÖRDÜNCÜ ŞƏKİL 
 
P r o f e s s o r,  Ş ə f q ə t   b a c ı s ı. 
Səhnə qaranlıqdır. Professorun və  Şəfqət bacısının  
həyəcanlı səsləri eşidilir. 
 
P r o f e s s o r u n  s ə s i. Burada da yoxdur! Mən sizə dedim! Dedim ki, onu tapa 
bilməyəcəyik! Bu mümkün olan şey deyil!  
Ş ə f q ə t  b a c ı s ı n ı n  s ə s i. Əsəbiləşməyin! Xahiş edirəm, yalvarıram sizə, Professor, 
əsəbiləşməyin! 
 
Əvvəlcə Professor, sonra da Şəfqət bacısı sürətlə səhnəyə daxil olurlar. Işıq yalnız onların üzərinə düşür. 
 
P r o f e s s o r. Mən bilirdim! Axı, o dünyanın ən ağıllı dəlisidi!  
Ş ə f q ə t  b a c ı s ı. Ah, Professor!.. Sizi bu cürə əzab içində görmək, bilsəydiz, mənim üçün 
nə qədər ağırdır!.. Ruhdan düşməyin! Biz onu tapacağıq! 
 231
P r o f e s s o r. Daha Elmlər Akademiyası qalmadı, dövlət universitetləri qalmadı, özəl 
universitetlər qalmadı, siyasi partiyalar qalmadı! Əvəzində isə mənim tədqiqatlarım, mənim 
müalicəm yarımçıq qaldı!  
Ş ə f q ə t  b a c ı s ı. Yox! Heç vaxt! Mən buna imkan verə bilmərəm! Biz onu tapacağıq! Bakı 
böyük şəhərdir, Professor! 
P r o f e s s o r. Ürəyim deyir ki, mən onu əbədi itirmişəm! Aman Allah, onda mənim 
həyatımın nə mənası?! 
Ş ə f q ə t  b a c ı s ı (sarsılmış halda). Nə mənası? Yəni sizin həyatınızın nə mənası?! Siz nə 
danışırsız, Professor? Sizin həyatınız bəşəriyyətin sərvətidi! Axı, bunu heç kim bilməsə də, mən 
yaxşı bilirəm! 
P r o f e s s o r (könülsüz). Lazım deyil... 
Ş ə f q ə t  b a c ı s ı. Siz necə də cəfakeşsiniz!.. Necə də sadəsiz! Təvazökarsız! (Birdən-birə 
ehtizaza gələrək) Mütləq! O mütləq tapılacaq! Yəni biz bir dəlini tapa bilməyəcəyik? Aya uçmayıb 
ki!.. 
P r o f e s s o r (dərindən ah çəkərək). Eh!.. Ondan nə desən çıxar!.. 
Ş ə f q ə t  b a c ı s ı. Yox! Qoy o dünyanın ən hiyləgər dəlisi olsun! Ancaq biz onu tapacağıq! 
Göyə də uçsa, yerə də batsa, onu tapacağıq! 
P r o f e s s o r (yeni bir ümidlə). Doğru deyirsiz? 
Ş ə f q ə t  b a c ı s ı (alovlu bir ehtirasla). Əlbəttə! 
P r o f e s s o r (əlini ürəyinin üstünə qoyur). Of-f-f!.. 
 
Şəfqət bacısı tələsik çantasından bir həb çıxarır.  
Professor həbi görəndə qaçmaq istəyir, amma Şəfqət bacısı  
həbi zorla onun ağzına basır. 
 
Ş ə f q ə t  b a c ı s ı. Gedək!.. Gedək onu tapmağa!..  
P r o f e s s o r (boğazındakı həbi udmağa çalışaraq). Gedək... 
 
Sürətlə səhnədən çıxırlar. 
 
 İ ş ı q  s ö n ü r. 
 
BEŞİNCİ ŞƏKİL 
 
Baş redaktorun kabineti. B a ş  r e d a k t o r,  K a t i b ə, 
S i y a s i  i c m a l ç ı. 
Baş redaktor təkdir və həmişəki kimi, yazı mizinin  
arxasında oturub. 
 
B a ş  r e d a k t o r (diqqətlə qabağındakı materiallara baxır). Bu nədi belə, ay başına 
dönüm?! Bu nə yazıdı?.. Qəribədi, vallah, adam bilmir ki, nə eləsin... 
 
Katibə kabinetə girir. 
 
B a ş  r e d a k t o r. Eşidirəm. 
K a t i b ə. Siyasi icmalçı gözləyir. Sizinlə görüşmək istəyir. 
B a ş  r e d a k t o r (qarşısındakı kağızlara baxaraq başını bulayır). Elə mən də onunla 
görüşmək istəyirəm. Qoy gəlsin. 
Katibə. Baş üstə. 
 
 Pauza. 
 232
 
B a ş  r e d a k t o r. Nə oldu? Eşitmədiz? 
K a t i b ə. Eşitdim. 
B a ş  r e d a k t o r. Deyin gəlsin. 
K a t i b ə. Baş üstə. 
 
 Pauza. 
 
B a ş  r e d a k t o r (əsəbi). Nə oldu? 
 
Katibə hər iki qolunu qaldırıb quş qanadı kimi yelləməyə başlayır. 
 
(Özündən çıxır.) Yenə? Yenə başladız? Axı... axı, biz sizinlə danışmışdıq!.. Axı, siz 
inanmışdız ki, quş deyilsiz!.. Siz söz vermişdiz!.. 
K a t i b ə (birdən özünə gələrək). Düzdür!.. Düzdür!.. Mən daha quş deyiləm! Qırqovul 
deyiləm!.. Qırqovul meşədə olar!.. Çay qırağında olar!.. Əlbəttə!.. Bu saat!.. Bu saat!.. (Qollarını 
aşağı salıb sevincək kabinetdən çıxır.) 
B a ş  r e d a k t o r (dərindən nəfəs alır). Çətindi!... Vallah, çox çətindi... 
 
Siyasi icmalçı kabinetə girir. 
 
S i y a s i  i c m a l ç ı. Icazə olar? 
B a ş  r e d a k t o r. Bəli, buyurun, əyləşin. 
S i y a s i  i c m a l ç ı (ona yaxınlaşaraq). Əvvəlcə gəlin salamlaşaq. Mən elə hesab edirəm ki, 
bu tarixi bir görüşdür! Xəstə tələsər, amma armud vaxtında yetişər! Bax, indi həmin vaxt gəlib çatıb! 
Armud yetişib! 
B a ş  r e d a k t o r (təəccüblə). Hansı armud? 
S i y a s i  i c m a l ç ı (diqqətlə Baş redaktora baxaraq əlini uzadır). Salam əleyküm! 
 
Pauza. 
 
B a ş  r e d a k t o r (ayağa qalxaraq Siyasi icmalçı ilə əl tutuşur). Əleyküm salam... 
 
 Pauza. 
 
Əyləşin... 
 
Siyasi icmalçı Baş redaktorla üzbəüz əyləşir. 
 
Sizin mənimlə söhbətiniz var, demişdiz, yadımdadı... Ancaq istəyirəm əvvəlcə mən bir neçə 
kəlmə deyim... (Qarşısındakı materiala işarə edir.) 
S i y a s i  i c m a l ç ı (Baş redaktorun qarşısındakı elə həmin materiala işarə edərək). Belə 
hesab edirəm ki, söhbətimiz eyni olacaq... 
B a ş  r e d a k t o r. Vallah, bilmirəm siz nə söhbəti deyirsiz, ancaq doğrusu... mən sizin (Yenə 
qarşısındakı materiala işarə edir.) bu beynəlxalq icmalınızı, bir az yumşaq desəm, yaxşı başa 
düşmədim... 
S i y a s i  i c m a l ç ı (həyəcanla). Armud! 
B a ş  r e d a k t o r. Necə yəni armud? 
S i y a s i  i c m a l ç ı. Armud də! Soruşmurduz ki, hansı armud? 
 233
B a ş  r e d a k t o r. Mən deyirəm ki, sizin yazdığınız bu beynəlxalq icmaldan mən heç nə başa 
düşmədim! 
S i y a s i  i c m a l ç ı. Bəli! Elə mən də onu deyirəm... Bu təbiidir... 
B a ş  r e d a k t o r. Necə yəni təbiidir?  
S i y a s i  i c m a l ç ı (get-gedə artan bir həyəcanla). Mən haçansa həqiqəti bəşəriyyətə 
bildirməliyəm, ya yox?!. Bəli! Armud yetişib artıq! Qoy bəşəriyyət bilsin və agah olsun! Bütün 
bəşəriyyət bunu bilməlidi! 
B a ş  r e d a k t o r. Axı, nəyi? 
S i y a s i  i c m a l ç ı. Həqiqəti! 
Baş redaktor. Hansı həqiqəti? 
S i y a s i  i c m a l ç ı. Həqiqət birdi! Vahiddi! Mən sizə demişdim ki, yanınıza gəlib sizlə 
xüsusi söhbət edəcəyəm! Bəli! Yetişib armud! Bəşəriyyəti xilas etmək lazımdı! Mən bütün 
ictimaiyyəti, bütün kütləvi informasiya vasitələrini bu işə cəlb etməliyəm! Həqiqət bomba kimi 
partlamalıdı! Yoxsa, bəşəriyyət özü partlayıb məhv olacaq! 
B a ş  r e d a k t o r. Bir dəqiqə!.. Bir dəqiqə!.. Söhbət sizin yazıdan gedir...  
S i y a s i  i c m a l ç ı. Mən indiyədək yazdıqlarımın hamısından imtina edirəm! (Baş 
redaktorun mizinin üstündəki materialı göstərir.) Bundan başqa! Bu hələ başlanğıcdı! Qalan 
yazılarımın hamısından imtina edirəm! Indiyədək yazdıqlarımın hamısından!  
B a ş  r e d a k t o r. Bir dəqiqə!.. Bir dəqiqə!.. 
S i y a s i  i c m a l ç ı (macal vermir). Yox! Mən indiyə qədər yalan yazmışam! Yalan 
yazmağa məcbur olmuşam! 
B a ş  r e d a k t o r (qışqırır). Dayanın!.. 
 
Pauza. 
 
Siz nə üçün özünüzə böhtan atırsız? Bu nə sözlərdi belə? Siz respublikanın ən savadlı siyasi 
icmalçılarından birisiz! Mən əvvəllər də mətbuatda sizin imzanızı izləmişəm. Hələ sovet 
vaxtlarında... Düzdü, onda kommunist ideologiyasına xidmət edirdiz, ancaq, hər halda, maraqlı 
yazırdız... Sonra Azərbaycanın müstəqilliyi uğrundakı publisistikanız... Xalq hərəkatı haqqında 
yazdıqlarınız... Ağıllı mühakimələr, cəsarət... Bilirsiz ki, sizi də mən özüm axtarmışam. Heç kimin 
xahişi olmayıb, sizi də mən özüm işə götürmüşəm, belə deyil? 
S i y a s i  i c m a l ç ı. Belədir. Ancaq mən əlimə qələm aldığım vaxtdan yalan yazmışam... 
Müəyyən... e-e-e... müəyyən dairələri azdırmaq istəmişəm... Buna nail də olmuşam!.. Özümü 
bəşəriyyət üçün qoruya bilmişəm!.. Bu sözləri təvazödən uzaq hesab eləməyin, həqiqət belədir!.. 
Indi, nəhayət, armud yetişib və mən həqiqəti yazmalıyam! Həqiqəti deməliyəm! 
 B a ş  r e d a k t o r. Axı, hansı həqiqəti? Səhərdən elə bir ucdan danışırsız, danışırsız!.. Nə 
olub axı? Budu, mən oxuyuram, heç nə başa düşə bilmirəm!.. Sizin bu yazıdan belə çıxır ki, guya, 
dünyanın siyasəti Cərculistan adlı ölkədə həll olunur. 
S i y a s i  i c m a l ç ı. Bəli! 
B a ş  r e d a k t o r. Axı... axı, dünyanın xəritəsində belə bir ölkə yoxdu! 
S i y a s i  i c m a l ç ı (həyəcanla gülümsəyərək). Əlbəttə, yoxdu! Xəritədə yoxdu! 
B a ş  r e d a k t o r. Bəs, yoxdusa, onda niyə yazmısız? 
S i y a s i  i c m a l ç ı. Çünki əslində var! 
B a ş  r e d a k t o r (əsəbi halda). Mənə baxın... 
S i y a s i  i c m a l ç ı (ona macal vermir). Bəli, var! Onu bəşəriyyətdən gizlədirlər! Xəritədə 
yoxdu, amma əslində var! O gizli ölkədi! 
B a ş  r e d a k t o r. Nə? 
S i y a s i  i c m a l ç ı. Gizli ölkə! 
 234
B a ş  r e d a k t o r (dərindən köksünü ötürür). Mən eşitmişdim ki, gizli idarə olar, gizli şöbə 
olar, yaxşı, gizli tapşırıq olar, gizli eşq-məhəbbət olar, ancaq gizli ölkə? 
S i y a s i  i c m a l ç ı. Bəli! Bəli! Mən dedim, artıq armud yetişib! Artıq dünya ictimaiyyəti 
həqiqəti bilməlidi! Dünyanı müxtəlif ölkələr yox, yəni Amerika yox, Rusiya yox, Ingiltərə yox, 
Vatikan yox, ancaq bir təşkilat idarə edir! Həmin gizli ölkədə, Cərculistanda yerləşən təşkilat! 
Dünyanın siyasətini də onlar müəyyənləşdirir! 
B a ş  r e d a k t o r. Bir təşkilat? 
S i y a s i  i c m a l ç ı. Bəli! 
 
Pauza. 
 
B a ş  r e d a k t o r. Nə təşkilat? 
 
Pauza. 
S i y a s i  i c m a l ç ı (əzablı daxili tərəddüdlərdən sonra, nəhayət ki, həqiqəti deyir). KQB! 
 
Pauza. 
 
B a ş  r e d a k t o r. KQB? 
S i y a s i  i c m a l ç ı. Bəli, KQB! 
B a ş  r e d a k t o r. Axı... axı, SSRI dağıldı, KQB day ləğv olunub... 
S i y a s i  i c m a l ç ı. Xeyr! KQB işləri elə qurub ki, elə bilsinlər, guya, KQB ləğv olunub... 
Ancaq əslində bütün bunların hamısı KQB-nin işləridi! Oyundu! Böyük, çox böyük oyun! 
 
Pauza. 
 
B a ş  r e d a k t o r. Cər... (Qarşısındakı materiala baxır.) Cərculistan... 
S i y a s i  i c m a l ç ı. Bəli! Mən dedim də! KQB-nin ştabı indi o ölkədə yerləşir! 
 
 Pauza. 
 
Katibə qapını açıb içəri girir. Bir neçə an Baş redaktora,  
Siyasi icmalçıya baxır, sonra hər iki qolunu qaldırıb quş  
qanadı kimi yelləməyə başlayır. 
 
B a ş  r e d a k t o r (Katibəyə). Yenə? Siz yenə başladınız? 
 
Katibə elə bil ki, heç nə eşitmir və öz aləmində quş kimi pərvaz edir. 
 
Mən sizinləyəm! Axı, biz sizinlə danışmışdıq!.. 
K a t i b ə (birdən özünə gələrək). Ah!.. Bağışlayın! Əlbəttə! Əlbəttə! Yox, mən qırqovul 
deyiləm!.. Üzr istəyirəm! (Kabinetdən çıxır.) 
S i y a s i  i c m a l ç ı (Katibənin ardınca baxaraq gülümsəyir) Məsələ məlumdur!..  
B a ş  r e d a k t o r. Hansı məsələ? 
S i y a s i  i c m a l ç ı (Katibənin ardınca qapıya tərəf işarə edərək). Bütün bünlar hamısı 
təşkil olunub... 
B a ş  r e d a k t o r. Vallah, qardaş, mən sizi həmişə ciddi siyasi icmalçı hesab edirdim... 
Oturub televizorda sizin siyasi icmallarınıza qulaq asırdım... Bəs bu nə sözlərdi belə?.. 
 235
Siyasi icmalçı. Onlar hamısı maska idi!.. Qəribədi... Doğrudan da bu dünyanın işləri çox 
qəribədi... Maska taxırsan, həqiqət kimi qəbul edirlər, həqiqəti söyləyirsən, yalan bilirlər... Axı, siz 
ağıllı adamsınız!.. Siz başa düşmürsüz ki, bəşəriyyəti xilas etmək lazımdı? Başa düşmürsüz ki, daha 
bundan sonrası yoxdu? Əbəs yerə Kastronu mənimlə görüşmək üçün Bakıya göndəriblər? 
B a ş  r e d a k t o r. Kimi? 
S i y a s i  i c m a l ç ı. Kastronu. 
B a ş  r e d a k t o r. Fidel Kastronu? 
S i y a s i  i c m a l ç ı. Bəli, Fidel Kastronu! O bunların təcili yardımı kimi bir şeydi. Harda 
təhlükə hiss elədilər, göndərirlər ora! Ancaq mən onunla görüşmürəm, qaçıram... Ümumiyyətlə, 
mənim həyatım insan həyatı deyil ki!.. Mən gizlənirəm! Mən gizlənməyə məcburam! Bir gün gecəni 
bir qohumumgildə qalıram, o biri gün o biri qohumumgildə! Daha yer də qalmayıb... Fikrim var ki, 
bir gecə də gəlib sizdə qalım! 
B a ş  r e d a k t o r (ürkmüş). Bizdə? 
S i y a s i  i c m a l ç ı. Bəli, sizdə! Bu bizim hamımızın vəzifəsidi! Bütün tərəqqipərvər 
bəşəriyyətin! Çünki armud yetişib! Bəşəriyyət həqiqəti bilməlidir! 
B a ş  r e d a k t o r. Axı, bu gün səhər mən televizorla Fidel Kostronu gördüm, Havanada 
mitinqdə çıxış edirdi... 
S i y a s i  i c m a l ç ı (gülümsəyir). Bəli... Ancaq o əsl Kastro deyil, mənim əziz Baş 
redaktorum... 
B a ş  r e d a k t o r. Bəs kimdi? 
S i y a s i  i c m a l ç ı. Ivan Petroviç Sidorov! KQB-nin general-mayoru! (Gülümsəyir.) O-o-
o!.. Mən onu yaxşı tanıyıram! 
B a ş  r e d a k t o r. Bəs... siz niyə qaçıb gizlənirsiz? 
S i y a s i  i c m a l ç ı. KQB Osvalda tapşırıb ki, məni aradan götürsün! 
B a ş  r e d a k t o r. Hansı Osvalda? 
S i y a s i  i c m a l ç ı. Siz neçə Osvald tanıyırsız? Li Osvald! 
B a ş  r e d a k t o r. Kennedini öldürən? 
S i y a s i  i c m a l ç ı. Bəli! 
B a ş  r e d a k t o r. Axı, Osvaldı da öldürdülər... Öldürənin də adı gərək ki, Rubi idi... 
S i y a s i  i c m a l ç ı. Rubi? (Gülür.) Sergey Mixayloviç Petrov! KQB-nin polkovniki! 
 
Pauza. 
 
Li Osvald ölməyib, əzizim, hörmətli Baş redaktorumuz, xəbəriniz olsun... Nə vaxta qədər bu 
cürə sadəlövh olacaqsınız, hə? Axı, mən dedim ki, bunlar hamısı oyundu! Çox böyük oyun!  
 
Pauza. 
 
B a ş  r e d a k t o r (mat-mat Siyasi icmalçıya baxa-baxa). Bəs Klintonun xəbəri var bu 
işlərdən? 
S i y a s i  i c m a l ç ı. Klinton? 
B a ş  r e d a k t o r. Bəli. 
S i y a s i  i c m a l ç ı. Amerika Birləşmiş Ştatlarının prezidenti? 
B a ş  r e d a k t o r. Bəli. 
S i y a s i  i c m a l ç ı (gülür). Mitrofan Filimonoviç Poddubnı! KQB-nin general-leytenantı! 
Mən onu da yaxşı tanıyıram, lap yaxşı!.. Geroy Sovetskoqo Soyuza! Çernenkonun vaxtında 
verdilər...  
 
 Pauza. 
 236
 
Mən başa düşürəm... Bütün bunlar sizin üçün qeyri-adi səslənir. Fikirləşirsiniz ki, bu 
fantastikadır... Ancaq təəssüf ki, bu, fantastika deyil, əzizim, mənim hörmətli Baş redaktorum!.. 
Bunlar həqiqətdir! Mən bu həqiqəti axıra qədər açacağam! Dünya ictimaiyyəti hər şeydən xəbərdar 
olacaq! Armud yetişib artıq, yetişib! Düzdü, bütün informasiyanı birdən vermək olmaz, onda sadə 
insanların başına hava gələr! Başları xarab olar! Tədricən! Ancaq heç nəyi gizlətmədən! 
B a ş  r e d a k t o r. Bəs mənə niyə dediniz bunların hamısını? Bəlkə mən də birdən-birə bu 
qədər informasiyanı gedib camaata deyəcəyəm? 
S i y a s i  i c m a l ç ı. Əvvəla, sizə də bu böyük həqiqətin hamısını yox, olsa, olsa, onun 
yüzdə birini danışdım! 
B a ş  r e d a k t o r. Yüzdə birini? 
S i y a s i  i c m a l ç ı. Əlbəttə! Bəlkə heç yüzdə biri də olmaz! Mühüm informasiyaların hələ 
hamısı qalıb! Sizə nə dedim ki?.. Ən sadələrini... Ikincisi də, siz heç kimə heç nə deməzsiz! 
B a ş  r e d a k t o r. Niyə? 
 S i y a s i  i c m a l ç ı. Çünki mən sizi də tanıyıram! 
B a ş  r e d a k t o r. Tanıyırsız? 
S i y a s i  i c m a l ç ı. Bəli! (Ayağa qalxır.) Bilirəm ki, siz də kimsiz! (Kabinetdən çıxa-çıxa) 
Bəli! 
B a ş  r e d a k t o r (ürəyini tutur). Of-f-f!.. (Zəngin düyməsini basır.) 
 
Katibə kabinetə girir. 
 
Mənə... mənə bir stəkan su gətirin... 
K a t i b ə. Baş üstə! (Qollarını qaldırıb quş qanadı kimi yelləməyə başlayır.) 
 
Baş redaktor taqətsiz halda oturduğu kresloya sərilir. 
 
İ ş ı q  s ö n ü r. 
 
 
 ALTINCI ŞƏKİL 
 
P r o f e s s o r,  Ş ə f q ə t   b a c ı s ı. 
Səhnə qaranlıqdır. Professorun və Şəfqət bacısının həyəcanlı səsləri eşidilir və hərdən onların səsinə maşın 
siqnalı, tormoz səsi, camaatın hənirtisi qarışır. 
 
P r o f e s s o r u n  s ə s i. Tapılmır! Yoxdu! Mənim bütün həyatım məhv olur! 
Ş ə f q ə t  b a c ı s ı n ı n  s ə s i. Aman Allah! Siz nə danışırsınız?! Xahiş edirəm sizdən! 
Xahiş edirəm belə sözlər deməyəsiniz! Sizdən belə sözlər eşidəndə az qalıram mən özüm dəli 
olum!.. 
P r o f e s s o r u n  s ə s i. Axı, mən daha dözə bilmirəm! O yoxdur! O qeyb olub! 
 
Professor və ardınca da Şəfqət bacısı tələsik səhnəyə daxil olurlar. Işıq yalnız onların üzərinə düşür. 
Ş ə f q ə t  b a c ı s ı. Ümidsizliyə qapılmaq olmaz! Biz onu tapmalıyıq! 
P r o f e s s o r. Bəli, tapmalıyıq! Öz kamerasına... e-e-e... öz palatasına qaytarmalıyıq! Mən 
onun üzərindəki təcrübələrimi davam etdirməliyəm! Müalicəmi sona çatdırmalıyam! Onu heç 
olmasa tam sağalda bilməsəm də, təhlükəsizliyini təmin etməliyəm! Etməliydim!.. Bəli, belədir, 
etməliydim!.. Yox, o tapılmır! Tapılmır! Off, ürəyim!.. 
Ş ə f q ə t  b a c ı s ı. Vay!.. Sakit olun! Yalvarıram, diz çökürəm qarşınızda, əsəbiləşməyin! 
(Iki ayağıyla da Professorun qarşısında diz çökür.)  
 237
P r o f e s s o r. Qalxın! Qalxın! 
Ş ə f q ə t  b a c ı s ı. Yox! Axı, sizə əsəbiləşmək olmaz!  
P r o f e s s o r. Qalxın! 
Ş ə f q ə t  b a c ı s ı. Yox! Siz mənə söz verin ki, bir daha əsəbiləşməyəcəksiniz! 
P r o f e s s o r. Qalxın! 
Ş ə f q ə t  b a c ı s ı. Söz verin! Söz verin öz yazıq bəndənizə! (Birdən çantasından həb 
çıxarıb ayağa sıçrayır.) Atın bunu! Atın!  
 
Professor həbi atmaq istəmir, Şəfqət bacısının əlindən  
çıxıb qaçmaq istəyir. 
 
Yox! Mütləq atmalısız! (Həbi zorla Professorun ağzına basır.) Biz sizi bəşəriyyətçin 
qorumalıyıq! 
P r o f e s s o r (boğazındakı həbi udmağa çalışaraq). Mən də bəşəriyyəti düşünürəm! 
Bəşəriyyət üçün çalışıram! 
Ş ə f q ə t  b a c ı s ı. Elədir! Mən bunu bilirəm! 
P r o f e s s o r. Lakin o tapılmır!  
Ş ə f q ə t  b a c ı s ı. O tapılacaq! 
P r o f e s s o r. Bəs nə zaman? Harada? 
Şəfqət bacısı (iki əlini də göyə qaldıraraq). Ilahi, sən nə üçün bu müqəddəs varlığa (Əli ilə 
Professoru göstərir.) bu qədər iztirablar verirsən?! Bu müqəddəs varlığı bu qədər sınamaq olarmı?! 
Məgər bu qədər illər boyu o sənin sınağından çıxmayıb? Bir dəli nədir ki, onu gizlədirsən? Onu bu 
müqəddəs, bu cəfakeş varlıqdan əsirgəyirsən? Yox! (Barmağı ilə göyü hədələyir.) Biz 
sınmayacağıq! Biz bütün əzab-əziyyətə sinə gərib onu axtaracağıq! Mən heç vaxt imkan verə 
bilmərəm ki, bu müqəddəs varlıq (Yenə də əli ilə Professoru göstərir.) bu qədər iztirab çəksin! 
(Əlini göyə qaldırıb barmağı ilə göyü hədələyir.) Yox, mən buna imkan verə bilmərəm! 
(Professora) Biz onu tapacağıq! Mən sizə söz verirəm, Professor! Inanın mənə! Gedək! 
P r o f e s s o r. Daha hara gedək? 
Ş ə f q ə t  b a c ı s ı. Hələ nə qədər yer qalıb! Mədəniyyət Nazirliyi, teatrlar, redaksiyalar, 
Nazirlər Kabineti!.. Gedək, Professor! (Birdən nəsə tapıbmış kimi) Yazıçılar Birliyi! Hələ Yazıçılar 
Birliyi qalıb! 
P r o f e s s o r. Bəli, bəli! Yazıçılar Birliyi! Nə yaxşı ki, siz varsınız! Məndə yenə bir ümid 
yaratdınız! (Ruh yüksəkliyi ilə) Gedək!.. 
 
Sürətlə səhnədən çıxırlar. 
 
 İ ş ı q  s ö n ü r. 
 
 
 YEDDİNCİ ŞƏKİL 
 
Gecə. Baş redaktorun kabineti. B a ş  r e d a k t o r. 
Səhnə qaranlıqdır. Işıq Baş redaktorun üzərinə düşür və  
o səhnədə var-gəl etdikcə, işıq da səhnə boyu onunladır.  
Baş redaktorun əynində idman forması var. 
 
 238
B a ş  r e d a k t o r (səhnə boyu var-gəl edə-edə). Vallah, adam yatmağa da qorxur... Qorxur 
ki, gedib divanın üstündə uzanıb yuxuya getsin... Dünən gecə yuxuda görürəm ki, adamla dolu 
stadiondu, yüngül atletika üzrə yarış gedir, mən də hündürlüyə tullananam... Qaçıb, qaçıb atlanıram 
hündürə... Camaat qalxır ayağa... Mən hündürə qalxıram, amma daha yerə düşmürəm... Elə qalxıram 
göyə, qalxıram... Məni gözləyən camaat qalır aşağıda, görünməz olur, stadion görünməz olur, Bakı 
görünməz olur, axırda yer kürəsi balaca bir top kimi qalır uzaqda... Mən də elə hey qalxıram göyə, 
özüm də bir daha insanların arasına qayıtmaq istəmirəm, yer kürəsinə dönmək istəmirəm... 
Ürəyimdə də bir qəm, bir qüssə var, incimişəm insanlardan, yer kürəsindən, yorulmuşam... 
Oyanandan sonra yarım saat özümə gələ bilmədim... Yuxarı qayıtmaq istəyirdim, ora! (Əli ilə tavanı 
göstərir.) Geriyə dönmək istəmirdim... Yenidən bizim bu başıbəlalı yer kürəmizə qayıtmaq 
istəmirdim. Çünki, həqiqətən, ürəyimdə bir qəm-qüssə var, həqiqətən, yorulmuşam, bax, buracan 
(Əli ilə çənəsinin altını göstərir.) doymuşam, day mümkün deyil... Çox çətindi... Mən çətinliklərdən 
qorxan adam deyiləm, bütün ömrüm çətinliklər içində keçib, əzab-əziyyət içində keçib, bəzən də lap 
məşəqqət içində yaşamışam, amma, vallah, day dözə bilmirəm... Mənim özümə nə lazımdı? Heç nə! 
Bir həsirəm, bir Məmmədnəsir! Ailə yox, uşaq yox... Heç bir daxmam da yoxdu... Bude, iş 
kabinetindəki bu divanımdı (Əli ilə göstərir.) mənim evim! Bu qədər əziyyət çəkdim... Milli 
Məclisin qəbul elədiyi bütün o təzə qanunların hamısını öyrəndim. Min bir əzab-əziyyətlə, ağzını 
axıracan açmış ac akulalar kimi rüşvət sədlərini aşa-aşa dövlətdən kredit götürdüm, yer icarə elədim, 
bu qəzeti təsis elədim, Mətbuat və Informasiya Nazirliyində qeydiyyatdan keçirdim, min bir əzab-
əziyyətlə Latviyadan kağız gətirtdim, mətbəəylə müqavilə bağladım, imzalarını tanıdığım adamları 
bir-bir özüm tapıb işə götürdüm... Nə üçün? Ona görə ki, mən də bu respublika üçün əlimdən gələni 
əsirgəməyim, nəsə eləyim... Fikirlərim var, millətə çatdırım... Arzularım var, bildirim... Ancaq kağız 
kağızdı, bəli, güc-bəla ilə tapmaq olur, mətbəə də mətbəədi, axırı ki, çap edir qəzeti... Bəs bu 
insanlar?.. Bu adamlar?.. Ətrafa baxıram, az qalır ürəyim partlasın!.. Nə olub bunlara? Elm, texnika 
inkişaf etdikcə, elə bil ki, insan da ağlının yarısını verib elektron aparatlara, kompüterlərə, özü qalıb 
yarımçıq... Elə bizim bu redaksiyadakıları götür... Belə baxırsan, əməlli-başlı adamlardı... Amma elə 
ki, bir az yaxından təmasda olursan, paho-o-o!.. Deyiləsi deyil!.. Gərək o şairfason demişkən, əlinə 
saz alasan!.. Bunları işdən çıxaracaqsan, acından öləcəklər... Bu maaşla, heç olmasa, birtəhər 
dolanırlar... Onda bəs nə edəsən? Bəs qəzeti necə çıxarasan? Daha təkbaşına çıxara bilmirəm, 
yorulub əldən düşmüşəm, gücüm çatmır... O qədər material oxuyuram, redaktə edirəm ki, gecə 
gözümü yumanda da hərflər az qalır bəbəyimi deşsin... Bəs qəzet çıxmayandan sonra, özü də 
maraqlı çıxmayandan sonra, camaat onu almayandan sonra, mən o kreditləri necə ödəyəcəyəm? Bir 
də ki, axı, iş tək bu redaksiyadakılarda deyil... Birini qəbul edirsən, o birinin ərizəsini oxuyursan, o 
brisiylə də telefonla danışırsan, görürsən... belə... birtəhərdir... Birtəhərdir, amma vallah, heç özüm 
də bilmirəm, nə təhərdir... Görmürsən, deyir ki, Klinton Sovet Ittifaqı Qəhrəmanıdı?! O biri deyir ki, 
sar-sar dilində kosmosla danışıram, özümüz də arvad-uşaqla birlikdə uçuruq Veneraya, tez-tez də 
Leninlə görüşürəm! Bədbəxt millət! Bu yetmiş ildə Lenini o qədər yeridiblər beyninə ki, imperiya 
dağıldı, ancaq o hələ ondan əl çəkə bilmir! Elə bil, insanların şüurunun altında mürgüləyən bir 
xərçəng xəstəliyi var, indi münbit zəmin yaranıb, xəstəlik oyanıb!.. Bu cürə gəl qəzet burax də!.. 
Vallah, hərdən adam özündən şübhələnir... Deyirsən, bəlkə elə bunlar normal adamlardı, sən özün 
birtəhərsən? Hə? Bəlkə elə doğrudan da Veneraya uçur? Bax də... Gör nə danışırsan?.. Belə getsə, 
deyəsən sən hələ çox şeylər danışacaqsan... Yox, bu bədbəxt qız doğrudan qız deyil, insan deyil, 
qırqovuldu!.. O birisinin də qaynanası kişi çıxıb, amma məlum deyil qızını necə doğub!.. (Başını 
bulaya-bulaya yazı masasına yaxınlaşır və masanın siyirtməsini çəkib güzgünü götürür, dilini 
çıxarıb diqqətlə özünə baxır.) A-a-a!.. A-a-a!... 
  
 İ ş ı q  s ö n ü r. 
 
 
 239
 SƏKKİZİNCİ ŞƏKİL  
 
B a ş  r e d a k t o r,  P a n t e l e y m o n 
P o l i k a r p o v i ç,  K a t i b ə. 
Baş redaktorun kabineti. Baş redaktor yazı masasının arxasında əyləşib. Ponteleymon Polikarpoviç onun 
qarşısında ayaq üstə dayanıb. 
 
B a ş  r e d a k t o r (əsəbi halda əlindəki kağızı silkələyə-silkələyə). Mən sizi nə üçün işə 
götürdüm? Bax, burada, bu otaqda sizinlə oturub nə barədə söhbət etdik, Panteleymon Polikarpoviç, 
yadınıza gəlir? 
P a n t e l e y m o n  P o l i k a r p o v i ç. Kak je? Albatta! Oçen xoroşo yadındadır! 
B a ş  r e d a k t o r. Siz bizim qocaman, hörmətli rus jurnalistlərimizdən birisiniz. Sizinlə də 
belə şərtləşmişdik ki, həftədə bir dəfə rus dilində respublikadakı mədəni, ictimai-siyasi həyatımızın 
icmalını yazasınız! Rusdilli oxucular üçün! Onlar da oxuyub görsünlər ki, bu başıbəlalı ölkədə nələr 
baş verir! Belədir? 
P a n t e l e y m o n  P o l i k a r p o v i ç. Bali! 
B a ş  r e d a k t o r. Bəs siz neyləmisiz? 
P a n t e l e y m o n  P o l i k a r p o v i ç. Man neynadi? 
B a ş  r e d a k t o r (əlində tutduğu kağızı oxuyur). 
 
Ana vətən, ana vətən, 
Səni çoxlu sevirəm mən! 
Azərbaycan! 
Can, vətən, can! 
Təbrizim mənim! 
Əzizim mənim! 
 
Bu nədi belə? 
P a n t e l e y m o n  P o l i k a r p o v i ç. Şer! 
B a ş  r e d a k t o r (əsəbi). Sluşay! Bəyəm bizim azərbaycanlı şer bülbüllərimiz azıydı ki, siz 
də bir tərəfdən başlamısız? Bir dənə «Simuzər» poemasının öhdəsindən gələ bilmirik! Bilmirik ki, 
canımızı necə qurtaraq? Indi də siz başlamısız?  
P a n t e l e y m o n  P o l i k a r p o v i ç (başını aşağı salaraq). Bali! 
B a ş  r e d a k t o r. Siz Azərbaycan dilini bilməyə-bilməyə bu dildə necə şer yazacaqsız? 
P a n t e l e y m o n  P o l i k a r p o v i ç (ehtirasla). Axı, bu dil manin ana dili! 
 
 Pauza. 
 
B a ş  r e d a k t o r. Nə? 
P a n t e l e y m o n  P o l i k a r p o v i ç (eyni ehtirasla). Manin ana dili! Rodnoy Azirbeyjan 
dili! 
B a ş  r e d a k t o r. Necə yəni Azərbaycan dili sizin ana dilinizdi? Panteleymon Polikarpoviç, 
siz, bəyəm, rus deyilsiz? 
P a n t e l e y m o n  P o l i k a r p o v i ç. Bali, indi rusam... 
 
 Pauza. 
 
B a ş  r e d a k t o r. Necə yəni «indi rusam»? 
P a n t e l e y m o n  P o l i k a r p o v i ç (ruh yüksəkliyi ilə). Axı, man avvalki xayatda 
azirbeyjanes bıl! 
B a ş  r e d a k t o r. Nə? 
 240
P a n t e l e y m o n  P o l i k a r p o v i ç (daha artıq bir ruh yüksəkliyi ilə). Da! Da! Man 
(Əlini döşünə vurur.) avvalki xayatda azirbeyjanlı! 
 
 Pauza. 
 
B a ş  r e d a k t o r. Sluşay, siz qırx il bundan qabaq Leninqradda universitetin jurnalistika 
fakültəsini bitirməmisiz? Sonra da Bakıya gəlməmisiz? Axı, şəxsi işinizdə belə yazılıb! 
P a n t e l e y m o n  P o l i k a r p o v i ç. Bali! 
B a ş  r e d a k t o r. Bəs necə yəni «əvvəlki həyatda»? 
P a n t e l e y m o n  P o l i k a r p o v i ç. Bali! Bu indi, v etom qodu mana malum oldu! Bali! 
Bali! Kones vosemnadsotoqo, naçalo devyatnadsotoqo veka!.. On sakkız asr konesinda, on doqquz 
asr avvalinda man Tavrizda yaşadı!.. 
B a ş  r e d a k t o r. Əstəğfürullah!.. On səkkizinci əsrin sonunda, on doqquzuncu əsrin 
əvvəlində siz Təbrizdə yaşayırdız? 
P a n t e l e y m o n  P o l i k a r p o v i ç. Bali! Molla Quseyn Kuli maxallada! 
B a ş  r e d a k t o r. Lənət şeytana!.. Özü də azərbaycanlı idiniz? 
P a n t e l e y m o n  P o l i k a r p o v i ç (qürurla). Bali! 
B a ş  r e d a k t o r. Bəs... bəs adınız nə idi? 
P a n t e l e y m o n  P o l i k a r p o v i ç (böyük məmnuniyyətlə). Xazrat Kuli bek! 
 
 Pauza. 
 
B a ş  r e d a k t o r. Nə? Nə? 
P a n t e l e y m o n  P o l i k a r p o v i ç. Xazrat Kuli bek! Ozu da seid bıl! Seid Xazrat Kuli 
bek! 
 
 Pauza. 
 
B a ş  r e d a k t o r (iki əli ilə də başını tutur). Vallah, billah, mən day bir söz tapa bilmirəm!.. 
Bəlkə, doğrudan da, mənim başım xarab olub? Bəlkə mən, həqiqətən, dəliyəm? 
P a n t e l e y m o n  P o l i k a r p o v i ç. Ne-e-et! Siz yaxçı çelovek! Siz oçen xoroşiy adam! I 
bolşoy master! Man sizi da tanıdı! 
B a ş  r e d a k t o r. Məni də tanıdız? (Ayağa qalxır.) 
P a n t e l e y m o n  P o l i k a r p o v i ç. Koneçno, tanıdı! Vı oçen bolşoy master! Siz Dallak 
Imamverdi! Man srazu tanıdı sizi! Bali, doroqoy Dallak Imamverdi... 
B a ş  r e d a k t o r. Mən a? 
P a n t e l e y m o n  P o l i k a r p o v i ç. Bali! Siz kones vosemnadsotoqo asrda dallak idiz. 
Dallak Imamverdi! Onda man uşak... Otes qatirdi biza sizi... Onda man uşak... (Birdən-birə utanır.) 
Ayıpdı... 
B a ş  r e d a k t o r. Ayıbdı? 
P a n t e l e y m o n  P o l i k a r p o v i ç. Bali... 
B a ş  r e d a k t o r. Nə ayıbdı? 
P a n t e l e y m o n  P o l i k a r p o v i ç (utana-utana). Siz mani... Siz mani sunnat etdi!.. 
B a ş  r e d a k t o r. Nə? 
P a n t e l e y m o n  P o l i k a r p o v i ç. Bali! 
B a ş  r e d a k t o r. Mən sizi sünnət eləmişəm? 
P a n t e l e y m o n  P o l i k a r p o v i ç. Bali! 
 
 Pauza. 
 
 241
B a ş  r e d a k t o r (qışqırır). Yox! Yox! Daha dözmək mümkün deyil! (Yenə də əlləri ilə 
başını tutub taqətsiz halda yerində oturur.) Ya mən özüm, həqiqətən, dəliyəm, ya da bunların hamısı 
ucdantutma dəli olub! 
P a n t e l e y m o n  P o l i k a r p o v i ç (incimiş). Nu, poçemu dali? 
B a ş  r e d a k t o r. Daha qəti mümkün deyil! Qəti! Mən daha qəti dözə bilmirəm! Qəti! 
P a n t e l e y m o n  P o l i k a r p o v i ç (eyni incikliklə). Nu, Dallak Imamverdi, doroqoy, 
zaçem vı tak?.. 
B a ş  r e d a k t o r (qışqırır). Yox!.. Mən Dəllək Imamverdi deyiləm!.. 
P a n t e l e y m o n  P o l i k a r p o v i ç. Nu, poçemu danmak? Eto ne xoroşo, ya vam skaju, 
oçen daje ne xoroşo!.. 
K a t i b ə (tələsik içəri girir, ürkmüş halda). Oy!.. Oy!.. Bu nə səsdi?  
B a ş  r e d a k t o r (Katibəyə fikir vermədən). Dəhşət! Dəhşət! Bu cür işləmək qəti mümkün 
deyil! Bu cürə yaşamaq da mümkün deyil! 
K a t i b ə (eyni ürkəkliklə). Nə olub? 
 
Panteleymon Polikarpoviç əli ilə Baş redaktoru göstərib təəccüblə çiyinlərini çəkir, sonra barmağını gicgahına 
aparıb o tərəf-bu tərəfə tərpədir, yəni ki, deyəsən, Baş redaktorun başına hava gəlib. Katibə diqqətlə Baş 
redaktora baxır, sonra qollarını qaldırıb quş qanadı kimi yelləməyə başlayır. 
 
Oy, mən qorxuram!.. 
B a ş  r e d a k t o r (qışqıra-qışqıra Katibəyə). Bəsdi! Qurtarın!  
K a t i b ə (ağlamsınaraq). Qorxuram... Ay mama!.. 
B a ş  r e d a k t o r (eyni əsəbiliklə). Yenə başladız?! Axı, siz dediz ki, başa düşmüsüz! Başa 
düşmüsüz ki, qırqovul deyilsiz! Insansız! Insan! 
K a t i b ə. Bəli! Mən başa düşmüşəm! Mən bilirəm ki, qırqovul deyiləm! 
B a ş  r e d a k t o r (qışqırır). Onda bəs niyə qorxursuz? 
K a t i b ə. Axı, başqaları bunu bilmir! Başqaları bilmir ki, mən qırqovul deyiləm! Axı, onları 
heç kim başa salmayıb! 
  
Pauza. 
 
Oy, mən qorxuram... 
P a n t  e l e y m o n  P o l i k a r p o v i ç (birdən əllərini qaldırıb barmaqlarını tüfəng kimi 
Katibəyə tuşlayır və guya, atmağa başlayır). Part! Part! Part! 
K a t i b ə (qorxudan çığırır). Vay!.. 
B a ş  r e d a k t o r (qışqırır). Çıxın! Çıxın burdan! Çıxın! Mən sizi görməyim! 
 
Katibə qollarını quş qanadı kimi yelləyə-yelləyə otaqdan qaçır. Panteleymon Polikarpoviç də barmaqları ilə 
tüfəng kimi ata-ata Katibənin ardınca otaqdan çıxır. 
 
P a n t e l e y m o n  P o l i k a r p o v i ç (qaça-qaça). Part! Part! Part! 
 
 İ ş ı q  s ö n ü r. 
 DOQQUZUNCU ŞƏKİL 
 
Redaksiya. M ə s u l  k a t i b,  Ş ö b ə  m ü d i r i,  S i y a s i   
i c m a l ç ı,  Ə d ə b i  i ş ç i,  P a n t e l e y m o n  P o l i k a r p o v i ç,   
P r o f e s s o r,  Ş ə f q ə t  b a c ı s ı,  K a t i b ə. 
 
Məsul katib, Şöbə müdiri, Siyasi icmalçı, Ədəbi  
işçi, Panteleymon Polikarpoviç – hərə öz masasının arxasında əyləşib kağız-kuğuzla məşğuldu. 
 242
 
Ə d ə b i  i ş ç i (yavaşdan, ancaq hərarətlə). 
 
Simuzərin ülvi xislətini qoyub bir yana, 
Məhəbbətimizə qəsd edir, mənfur qaynana!.. 
 
M ə s u l  k a t i b (öz-özünə). Bəh-bəh-bəh!.. Xoş eşitməyənin halına!.. 
P a n t e l e y m o n  P o l i k a r p o v i ç (kağız-kuğuzdan başını qaldırıb diqqətlə Siyasi 
icmalçıya baxır və yerindən qalxıb onunla üzbəüz dayanır). Klyanus! Siz Qasan Kuli murdaşira çok 
okşadı! Pomoymu vı i yest pokoynıy Qasan Kuli murdaşir! Yey boqu, eto vı! Tavrizda Kassab Abış 
maxallası jili! Çok dost manimla! Koqda man umer, mani meçitda Qasan Kuli murdaşir yudu! 
Neujeli vı ne pomnite? Ne pomnite kak vı mani yudu meçitda? Tısyaça vosemsot devyatom qodu! 
Bu ilda man öldu. (Daha artıq bir diqqətlə Siyasi icmalçıya baxır.) Da, ozudur! Qasan Kuli, 
doroqoy!.. (Siyasi icmalçını qucaqlayıb öpmək istəyir.) Moy rodnoy! Nakones mı vstretilis! 
S i y a s i  i c m a l ç ı (onu özündən kənar etməyə çalışaraq). Çəkil! Məni belə oyunlara qata 
bilməzsiz! Mən sizin strategiyanı da yaxşı bilirəm, taktikanı da! Ostavte menya v pokoye! A to ya za 
sebya ne otveçayu! Armud sozrel!.. 
P a n t e l e y m o n  P o l i k a r p o v i ç. Qasan Kuli! Doroqoy moy murdaşir! Priçem tut 
armud? Vot priçudlivıy çelovek!.. Priçem tut strateqiya, taktika? Reç ved ne o voyne idet!.. Reç idet 
o veçnoy drujbe, milıy moyemu serdsu çelovek! V proşloy jizni mı bıli druzyami! Vot v çem delo! 
A tı strateqiya bela qaldi, taktika ela qetdi... Ved bıli, bıli xoroşiye vremena!.. Doroqoy moyemu 
serdsu Qasan Kuli murdaşir, neujeli san mani tanımadı? Tısyaça semsot devyanosto devyatı qodda 
novıy qod olanda biz saninla xalvatta tut vodkası içdık, tı eto toje ne pomniş? Zakusili xolodnoy 
çolpa! Nu, opyat ne pomniş? 
S i y a s i  i c m a l ç ı. Net! Murdaşir eto tvoya iqra! Keçməz! Məni yolumdan azdırmaq 
olmaz! Mən yaxşı bimlirəm ki, sizi kim göndərib! Sizin özünüzü də yaxşı tanıyıram! (Istehza ilə) 
Panteleymon Polikarpoviç... Yalançının atası gorbagor olsun!..  
P a n t e l e y m o n  P o l i k a r p o v i ç (sevincək). Vot! Vot! Qorbaqor! Ya je qovoryu san 
murdaşir! 
Ə d ə b i  i ş ç i (böyük yaradıcılıq şövqüylə). 
 
Simuzərsiz həyat tam əfsanədir! 
Onunsa anası bir ifritədir!.. 
 
M ə s u l  k a t i b. Əfsanə – ifritə... Vallah, heç mənfur sovet dövründə də belə qafiyə 
olmurdu! 
Ə d ə b i  i ş ç i. Nə? 
M ə s u l  k a t i b. Heç, oğlum, qafiyəni deyirəm... Əfsanə – ifritə... Deyirsən yəni bu yaxşı 
qafiyədi?.. 
Ə d ə b i  i ş ç i (xoruzlanır). Xahiş edirəm siz mənim yaradıcılıq laboratoriyama müdaxilə 
etməyəsiniz! Ora... ora müqəddəsdir! 
Ş ö b ə  m ü d i r i (pəncərəyə tərəf boylana-boylana öz-özünə). Bəli!.. Oldu!.. Nəzərə 
alaram!.. (Diqqətlə nəyəsə qulaq asır və gülümsəyir.) Aha!.. Aydındır!.. Sar mır sır dır-dır? Dıram! 
Dır xıra pır tır!.. 
 
Professor, ardıyca da Şəfqət bacısı sürətlə səhnəyə daxil olurlar.  
 
P r o f e s s o r (təngnəfəs). Of-f-f!.. Bəlkə burda tale üzümüzə güldü... 
Ş ə f q ə t  b a c ı s ı. Siz həyəcanlanmayın, Professor, xahiş edirəm!.. Nəfəsinizi dərin!.. 
P r o f e s s o r. Yox! Nəfəs dərməyə mənim vaxtım yoxdu!.. 
 243
 
Professor və onun arxasından da Şəfqət bacısı boylanaraq bir-bir redaksiya işçilərinə yaxınlaşıb diqqətlə onların 
sifətlərinə baxırlar.  
 
P r o f e s s o r. Yox... Deyəsən, tale bu dəfə də üzünü məndən çevirir... 
Ş ə f q ə t  b a c ı s ı. Yalvarıram sizə, Professor!.. Siz özünüzü qorumalısınız!.. Heç olmasa, 
bizim üçün, professor, bizim üçün qorumalısız!.. 
P r o f e s s o r. Axı... 
 
Şəfqət bacısı tələsik çantasından həb çıxarır və Professor həbi görən kimi, yenə də qaçmaq istəyir, amma Şəfqət 
bacısı ona macal vermir və həbi zorla Professorun ağzına basır. 
 
M ə s u l  k a t i b (Şəfqət bacısına). Siz nə edirsiz? Insan haqlarını pozmaq olmaz! Indi daha 
mənfur sovet dövrü deyil! Indi demokratiyadır! 
 
Amma Professor artıq həbi udub və yenə də ən sevimli dəlisini tapmaq həsrətindədi, buna görə də diqqətlə Ədəbi 
işçiyə baxır. 
Ə d ə b i  i ş ç i. Bu nədi belə? Siz kimsiz? 
 
Professor barmağı ilə onun çənəsini yuxarı qaldırır və daha artıq bir zəndlə baxır. Şəfqət bacısı da  Professorun 
baxışlarını, hərəkətlərini təkrar edir. 
 
Ə d ə b i  i ş ç i. Nə üçün mənə belə baxırsız? 
P r o f e s s o r. Çünki o sifətini dəyişə bilər! O-o-o!.. Ondan nə desən gözləmək olar! O 
sənətkardır! Çox böyük sənətkardır! 
Ş ə f q ə t  b a c ı s ı. Bəli! Elədir, Professor!.. 
Siyasi icmalçı(öz-özünə). Məsələ tamam aydındır!.. Axmaqlar, elə bilirlər mən bunlara 
inanacağam... Guya ki, mən bilmirəm bunları kim göndərib bura?! (Tamaşaçılara) Axı, bunları 
xüsusi məndən ötrü bura göndəriblər! Bu ağ xalat, nə bilim, Professor, Şəfqət bacısı, hamısı 
masqaraddı! Masqarad!.. 
Ə d ə b i  i ş ç i. Aha!.. Tapmışam! Tapmışam! Sizi mənim qaynanam bura göndərib! Hə? 
(Masanın üstündəki kağızları qamarlayıb sinəsinə sıxır.) Siz mənim məhəbbət dastanımı oğurlamaq 
istəyirsiniz! Hə? 
Ş ə f q ə t  b a c ı s ı. Xeyr!.. Xeyr!.. Nə qaynana? Nə məhəbbət dastanı? Siz heç bilirsiz ki, 
kimlə danışırsız?  
M ə s u l  k a t i b. O-o-o!.. Professor!.. Əlbəttə, biz onu tanıyırıq!.. Tibb elmimizin fəxri! 
Dünyaca şöhrətli alimimiz!.. Nyu-York Akademiyasının həqiqi üzvü!.. Şanxay üniversitetinin fəxri 
doktoru!.. Mozambikdə onun şəklini təqvimdə çap eləyiblər! Necə ki?! Tanıyırıq!.. Tanıyırıq!.. 
Xeyir ola, Professor? 
P r o f e s s o r. Mənim ən ağıllı dəlim klinikadan qaçıb! Biz üç aydır onu axtarırıq! Ancaq 
tapa bilmirik! 
Ş ə f q ə t  b a c ı s ı (tələsik). Ancaq tapacağıq! 
S i y a s i  i c m a l ç ı (öz-özünə). Gözlə!.. O saat inandıq! (Gülümsəyir.) Köhnə ssenaridi!.. 
Ancaq biz daha susmayacağıq! Armud yetişib! 
P r o f e s s o r. Of-f-f!.. Məndə daha taqət qalmayıb! 
Ş ə f q ə t  b a c ı s ı. Professor! Professor, yalvarıram sizə!..  
P a n t e l e y m o n  P o l i k a r p o v i ç (diqqətlə Şəfqət bacısına baxır). Bu manim 
pokoynaya Şarabanu xanum çok okşadı... Manin arvadı bıvşi xayatda, Tavrizda... Neujeli eto ona? 
(Bərkdən Şəfqət bacısını çağırır.) Şarabanu!.. 
Ş ə f q ə t  b a c ı s ı. Çto? 
 244
P a n t e l e y m o n  P o l i k a r p o v i ç (tərəddüd içində). Net.. Vse je eto ne ona... 
Ş ö b ə  m ü d i r i (pəncərəyə tərəf boylanaraq öz-özünə). Sizi eşidirəm! Aha! Aydındır! 
(Cidd-cəhdlə nəsə yazır.) Tır-pır flinqo fom-fom!.. Sar! Sar! 
P r o f e s s o r. Yoxdu!.. Mənim dəlim burda da yoxdu!.. 
Ə d ə b i  i ş ç i (kağızları hələ də sinəsinə sıxıb). Siz nə haqla burada, bizim redaksiyada dəli 
axtarırsız? Bura bəyəm dəlixanadı? 
Ş ö b ə  m ü d i r i (yaza-yaza). Tır qır sır-sır? For!.. For!.. (Bir anlıq başını qaldıraraq 
barmağı ilə Professoru hədələyir.) Qoy... Bu saat... Bu saat başım açılsın... Işimi qurtarım... Mən 
sizi məhkəməyə verəcəyəm! 
Ş ə f q ə t  b a c ı s ı (sarsılmış). Nə?.. Məhkəməyə verəcəksiz? 
Ş ö b ə  m ü d i r i. Bəli! 
Ş ə f q ə t  b a c ı s ı (Professora tərəf işarə edir). Onu? 
Ş ö b ə  m ü d i r i. Bəli! (Redaksiya işçilərini göstərir.) Bunları bilmirəm, fəqət mən belə 
təhqirə dözə bilmərəm! 
Ə d ə b i  i ş ç i. Mən də! Ilahi, sənə təşəkkür edirəm! Yaxşı ki, Simuzər bunları görmür! 
(Sinəsinə daha da bərk sıxdığı kağızları öpür.) 
Ş ö b ə  m ü d i r i. Sizə kim ixtiyar verib ki, burada dəli axtarasız? 
Ş ə f q ə t  b a c ı s ı (tamam sarsılmış halda). Ixtiyar? 
Ş ö b ə  m ü d i r i. Bəli, ixtiyar! 
Ş ə f q ə t  b a c ı s ı (dəhşət içində). Ona kim ixtiyar verib? 
Ş ö b ə  m ü d i r i. Bəli, ona! 
Ş ə f q ə t  b a c ı s ı. Axı, siz... siz onu tanımırsız! 
Siyasi icmalçı (tamaşaçılara). Mən bir şeyə məəttələm ki, bunların üsulu dəyişmir ki, 
dəyişmir! Gərək nə qədər kütbeyin olasan ki, bircə dənə də təzə şey tapmayasan!  
P a n t e l e y m o n  P o l i k a r p o v i ç (Şəfqət bacısına baxa-baxa). A mojet ona? Tumanı 
içinda bir xal var idi... (Yanını göstərir.) Vot zdes!. Kak uznat? 
M ə s u l  k a t i b. Axı, niyə, ay qızım, lap yaxşı tanıyırıq onu! Fəxrimizdi! Keçən il Fransa 
Akademiyasının mükafatını almadı? Aldı! Filippində onun adına küçə qoymayıblar? Qoyublar! 
Ş ə f q ə t  b a c ı s ı (bu miskin adamların əhatəsində daha özünü saxlaya bilmir). Xeyr! Siz 
onu tanımırsız! Siz heç nə bilmirsiz! Sizin böyük həqiqətdən xəbəriniz yoxdu!  
S i y a s i  i c m a l ç ı (tamaşaçılara). Aha! Görək indi hansı valı işə salıblar! 
Ş ə f q ə t  b a c ı s ı. Siz yalançı bir aləmdə yaşayırsız! Yazıqlar! Miskinlər! Özünüzün isə 
bundan xəbəriniz yoxdu! Siz bilmirsiz ki, kimlərlə bir yerdə yaşayırsız! Bax, bu havanı kimlərlə bir 
yerdə udursuz! Suyu kimlərlə bir yerdə içirsiz! Heç nə görməyən gözləriniz kimlərə baxır! Ah, sizin 
kor gözləriniz! 
P a n t e l e y m o n  P o l i k a r p o v i ç. Vse je ona mani arvadı Şarabanu xanuma oçen 
oxşadı!.. Oçen!.. 
Ş ə f q ə t  b a c ı s ı. Siz burada öz qınınıza girib, burnunuzun ucundan uzağı görmürsüz! 
Ə d ə b i  i ş ç i. Bu nə danışır belə? 
P r o f e s s o r (Şəfqət bacısına). Rica edirəm, kifayətdi... 
Şəfqət bacısı (çılğın). Yox, Professor! Mən artıq dözə bilmirəm! Bu yazıqlar, bu məzlum 
insanlar həqiqətdən xəbərsizdirlər! Gör rəzalət, nadanlıq, cəhalət hansı mərtəbəyə qalxıb ki, bunlar 
sizi məhkəməyə vermək istəyirlər! Bunlar sizi tanımırlar! 
M ə s u l  k a t i b. Ay mənim qızım, yenə deyirsən tanımırıq onu? Tanıyırıq! Onu bütün 
vətəndaşlarımız tanıyır! Keçən il Venesuelada Beynəlxalq Psixiatrlar Cəmiyyətinin vitse-prezidenti 
seçilmədi? Seçildi axı!.. 
Ş ə f q ə t  b a c ı s ı (son dərəcə həyəcanlı). Yox! Siz onu tanımırsız! 
P r o f e s s o r (Şəfqət bacısına). Rica edirəm... Lazım deyil...  
 245
Ş ə f q ə t  b a c ı s ı. Yox! Mən sizə qarşı belə bir hörmətsizliyə daha dözə bilmərəm! Qoy bu 
yazıqlar, bu misgin insanlar bilsinlər ki, siz kimsiz! 
P r o f e s s o r. Deməyin... Rica edirəm sizdən... 
K a t i b ə (hövlnak içəri girərək). Oy, nə olub burda? Bunlar kimdi? 
Ş ə f q ə t  b a c ı s ı (təbii ki, indi ona heç bir söz təsir edə bilməz). Yox! Qoy bilsinlər! O... 
(Barmağını uzadıb başını aşağı salaraq məyus dayanmış Professoru göstərir.) O... 
 
 Pauza. 
 
Musa peyğəmbərdi! 
Ə d ə b i  i ş ç i. Nə? (Şübhə ilə bayaqdan sinəsinə sıxdığı kağızlara baxır.) 
Ş ə f q ə t  b a c ı s ı (təntənə ilə). Bəli! Musa peyğəmbər! 
P r o f e s s o r (dəruni bir kədərlə Şəfqət bacısına). Siz gərək bu sirri açmayaydız... 
Ş ə f q ə t  b a c ı s ı. Mən günah elədim! Bəli! Mən sizin sözünüzdən çıxdım! Ancaq qoy 
bilsinlər! Qoy bilsinlər ki, siz əslində kimsiniz! 
P r o f e s s o r (pərişanlığını gizlədə bilmir). Hər halda, bu sirr gərək açılmayaydı... 
K a t i b ə. Oy, Musa peyğəmbər!.. Katibəsi də yanında! Baş redaktora demək lazımdı! 
(Tələsik səhnədən çıxır.) 
P a n t e l e y m o n  P o l i k a r p o v i ç (Professora baxaraq). Moisey?.. Ne pomnyu... (Daha 
artıq diqqətlə baxır.) Vallax, ubey, ne pomnyu!.. 
S i y a s i  i c m a l ç ı (gülümsəyərək, öz-özünə). Eh, KQB, KQB!.. Sənin metodların dəyişmir 
ki, dəyişmir... 
M ə s u l  k a t i b (yavaşdan). Deyəsən, ayılmaq təhlükəsi var... (Maraqla bərkdən) Onda 
bunun neçə yaşı var? 
Ş ə f q ə t  b a c ı s ı. Onun yaşı yoxdu! Onun varlığı sizin yaşadığınız bu misgin aləmin 
meyarlarına sığmır! Onun yaşı... 
P r o f e s s o r (onun sözünü yarımçıq kəsərək). Lazım deyil... Onsuz da bu adamlar bunu dərk 
edə bilməyəcəklər!.. 
 
 Pauza. 
 
Ş ə f q ə t  b a c ı s ı (dəruni bir pərişanlıqla). Elədir... Həmişəki kimi, siz yenə də düz 
buyurursuz, Professor!.. 
P a n t e l e y m o n  P o l i k a r p o v i ç (Şəfqət bacısına baxır). Da!.. Da!.. Ona Şarabanu! 
Moya Şarabanu! (Qışqırır.) Şarabanu! 
Ş ə f q ə t  b a c ı s ı. Çto? 
P a n t e l e y m o n  P o l i k a r p o v i ç. Tı moya Şarabanu! Jena moya nezabvennaya! 
Tuman altda xal da var! Vot zdes! (Öz yanını göstərir.) 
Ş ə f q ə t  b a c ı s ı (iki əlilə də Panteleymon Polikarpoviçin başına kül eləyir). Ala!..  
 
 İ ş ı q  s ö n ü r. 
 
 
  
ONUNCU ŞƏKİL 
 
Redaksiya otağı. P r o f e s s o r,  Ş ə f q ə t   b a c ı s ı, 
M ə s u l   k a t i b,  S i y a s i   i c m a l ç ı,  Ş ö b ə   m ü d i r i,  
Ə d ə b i   i ş ç i,  P a n t e l e y m o n  P o l i k a r p o v i ç, 
B a ş  r e d a k t o r,  K a t i b ə. 
 246
 Redaksiya işçilərindən kimi öz yerində oturub, kimi yazı masasının yanında dayanıb – bu, baxır quruluşçu 
rejissorun verəcəyi mizana. Professor dərin fəlsəfi fikirlərə dalaraq başını aşağı salıb və otağın ortasında dayanıb. 
Şəfqət bacısı onun yanındadı və Professorun bu cürə dəruni fikrə getməsi bu qadını təlaşa salıb. 
 
P a n t e l e y m o n  P o l i k a r p o v i ç (Şəfqət bacısına). Şarabanu! 
Ş ə f q ə t  b a c ı s ı. Paşol! 
P a n t e l e y m o n  P o l i k a r p o v i ç (öz-özünə, pərt). Vot sterva! Mənin arvadı olanda da 
toçno bela idi! Ne izmenilas! Nastoyaşaya vedma bıla! Yuz şestdesyat il keçdi, no ona ne izmenilas, 
kopak kızı olsun!.. 
Ş ö b ə  m ü d i r i (pəncərəyə tərəf boylana-boylana yavaşdan). Tır? Pır-pır! Aydındır! Mən 
sizi başa düşdüm. Sabah Merkuridə görüşürük! Vladimir Iliç də olacaq?.. Çox gözəl!.. Pır-pır!.. Pır-
pır!.. 
S i y a s i  i c m a l ç ı (Professora baxır və gülümsəyərək yavaşdan). Ay axmaqlar!.. Bu cür 
adamlara da ordenlər verirlər... Mən heç onlara bunu da vermərəm! (Sağ əlinin baş barmağını o biri 
barmaqlarının arasından çıxarıb Professorgilə tərəf göstərir.) Bu qədər təcrübəniz var, yenə 
rolunuzu öyrənə bilmirsiz! Çünki köhnə ssenaridi! Belə şeylərlə məni aldatmaq olmaz! Elə bilirlər 
ki, mən əsl Musa peyğəmbəri tanımıram! Ay-hay!.. Yox, mənim sayıqlığımı azdıra bilməzsiz! Mən 
daha öz yolumdan dönməyəcəyəm! Mən həqiqəti bəşəriyyətə bildirib onu xilas edəcəyəm! 
Ə d ə b i  i ş ç i (kağızları əvvəlki tək sinəsinə sıxa-sıxa ayağa qalxıb Professora). Yox! Siz 
Musa peyğəmbər deyilsiz! Mən buna inanmıram! Heç Simuzər də buna inanmaz! 
Ş ə f q ə t  b a c ı s ı. Inanmaz? 
Ə d ə b i  i ş ç i. Bəli, inanmaz! 
P r o f e s s o r (həmin dərini pərişanlıqla Şəfqət bacısına). Gördünüz ki?..  
 
 Pauza. 
 
Yox, bu sirri açmaq lazım deyildi... (Kədərlə başını aşağı salır.) Gedək... 
Ş ə f q ə t  b a c ı s ı. Bir dəqiqə, Professor!.. (Ikrah hissilə redaksiya işçilərinə.) Məzlum, 
miskin, kor zavallılar!.. Sizin küt beyninizə sığışmır ki, kiminlə bir zəmanədə yaşayırsınız! Sizinlə 
adi qoyunun nə fərqi? (Hirsindən qoyun kimi mələyir.) Mə-ə-ə!.. Mə-ə-ə!.. Açın kor gözlərinizi! 
(Professoru göstərir.) Işığa açın! Aydınlığa açın! Günəşi görün! Görün, dərk edin kimin 
hüzurundasız! Onda yaşamaq da sizinçün asan olar, ey yazıq bəndələr! Ey yazıq insanlar! 
P a n t e l e y m o n  P o l i k a r p o v i ç (heyranlıqla yavaşdan). No stala qramotnoy!.. Niçeqo 
ne skajeş!.. Vot kopak kızı olsun!.. 
Ş ə f q ə t  b a c ı s ı. Mə-ə-ə!.. Mə-ə-ə!.. 
Məsul katib. Düzələcək! Hər şey düzələcək, çətini ölənəcəndi!.. Sonra hər şey düzələcək!.. 
P a n t e l e y m o n  P o l i k a r p o v i ç (qışqırır). Şarabanu!  
Supruqa moya nezabvennaya! Qara xal da yest tuman altda! Vot zdes! (Yanını göstərir.) 
Ş ə f q ə t  b a c ı s ı. Xuliqan! 
 
Əvvəlcə Baş redaktor, sonra da Katibə sürətlə səhnəyə daxil olurlar. 
 
B a ş  r e d a k t o r (əsəbi). Nə olub yenə? Mən sizə xəbardarlıq etmişdim! Mən daha heç nəyə 
dözməyəcəyəm! Bu cürə işləmək olmaz! Qurtardı! Hanı o təzədən zühur eləyən Musa peyğəmbər? 
Mən indi... 
 
Baş redaktor Professoru, Şəfqət bacısını görür və sözü ağzında yarımçıq  qalır. Professor və Şəfqət bacısı 
gözlərinə inanmayaraq Baş redaktora baxırlar.  
 
Gərgin pauza. 
 
 247
P r o f e s s o r (sevincək qışqırır). Tapdım! Tapdım! 
Ş ə f q ə t  b a c ı s ı (sevincindən kövrələrək). Təbrik edirəm, Professor! 
P r o f e s s o r (Baş redaktora). Mənim əziz dəlim! 
 
Birdən özünə gələn Baş redaktor dəhşətli bir qorxu içində səhnə boyu qaçmağa başlayır ki, canını qurtarsın. 
Professor, sonra Şəfqət bacısı Baş redaktorun ardınca qaçırlar. 
 
P r o f e s s o r. Qaçır! Qoymayın! 
Ş ə f q ə t  b a c ı s ı. Tutun onu! 
Professor. Qaçma! Qaçma, mənim sevimli dəlim!  
Ş ə f q ə t  b a c ı s ı (təngnəfəs). Tutun onu! Oy! Oy! Tutun onu! 
P a n t e l e y m o n  P o l i k a r p o v i ç. Çto s toboy, rodnaya moya, Şarabanu? 
M ə s u l  k a t i b. Dəli? 
Ə d ə b i  i ş ç i (kağızları sinəsinə sıxıb). Mənim əvvəldən ondan gözüm su içmirdi! 
Ş ö b ə  m ü d i r i (pəncərə tərəfə baxaraq bərkdən kosmosla danışır). Sır pır dır-dır? Aha! 
(Daha da bərkdən) Bəli, dəlidi! Dəlidi! 
K a t i b ə. Mən də!.. Mən də hiss edirdim ki, o dəlidi! Elə sözlər deyirdi ki!.. (Qollarını geniş 
açıb quş qanadı kimi, doyunca yelləməyə başlayır.) 
S i y a s i  i c m a l ç ı (tərəddüd içində). Yoxsa, bu elə doğrudan da dəli imiş?  
P a n t e l e y m o n  P o l i k a r p o v i ç. Şarabanu!.. Çto s toboy?  
P r o f e s s o r. Qaçır! Qoymayın! 
Ş ə f q ə t  b a c ı s ı. Tutun onu! 
Ş ö b ə  m ü d i r i. Dəli! 
Ə d ə b i  i ş ç i. Dəli! 
 
Baş redaktor qaçıb səhnədən çıxır. 
 
P r o f e s s o r. Qoymayın! Qoymayın! Qaçır! 
Ş ə f q ə t  b a c ı s ı. Tutun onu! (Panteleymon Polikarpoviçə) Vozmi eqo! 
P a n t e l e y m o n  P o l i k a r p o v i ç. Çto? 
Ş ə f q ə t  b a c ı s ı. Vozmi eqo! (Professorun ardınca qaça-qaça səhnədən çıxır.) 
 
Şöbə müdiri, kağızları sinəsinə sıxmış Ədəbi işçi, Siyasi icmalçı, qollarını quş qanadı kimi yelləyən Katibə: 
 
– Dəli!.. 
– Dəli!.. 
– Dəli!.. 
– Dəli!.. 
 
– deyə qışqıraraq qaça-qaça onların ardınca səhnədən çıxırlar. 
 
P a n t e l e y m o n  P o l i k a r p o v i ç. Şarabanu!.. Kuda tı?.. 
M ə s u l  k a t i b. Dəli? Hə də, el hara, sən də ora! Deyirlər dəlidi, deməli, dəlidi! (Onların 
ardınca qaçıb səhnədən çıxır.) 
P a n t e l e y m o n  P o l i k a r p o v i ç (boş otaqda qalıb qaçanların ardınca baxa-baxa 
bərkdən). Şarabanu! Şarabanu! Vernis, doroqaya! Man sani qara xalı opdu! Mani azizi! (Onların 
ardınca qaçıb səhnədən çıxaraq) Şarabanu! Supruqa moya nenoqlyadnaya!.. 
 
 İ ş ı q  s ö n ü r. 
 
 
 248
ON BİRİNCİ ŞƏKİL 
 
Küçə. B a ş   r e d a k t o r,  P r o f e s s o r,  Ş ə f q ə t  
b a c ı s ı, M ə s u l  k a t i b,  Ş ö b ə  m ü d i r i,  S i y a s i 
i c m a l ç ı,  Ə d ə b i   i ş ç i,  P a n t e l e y m o n  P o l i - 
k a r p o v i ç,  K a t i b ə,  p o l i s  n ə f ə r l ə r i. 
Səhnə qaranlıqdır. Birdən-birə hay-küy düşür. 
 
P r o f e s s o r u n  s ə s i. Qaçır!.. Qoymayın!.. 
Ş ə f q ə t  b a c ı s ı n ı n  s ə s i. Tutun onu!.. Tutun!.. 
Şöbə müdirinin səsi. Dəlini saxlayın!.. 
K a t i b ə n i n  s ə s i. Dəli qaçır!.. 
P a n t e l e y m o n  P o l i k a r p o v i ç i n   s ə s i. Şarabanu!.. 
 
Işıq səhnə boyu qaçan Baş redaktorun, onu təqib edən Professorun, Şəfqət bacısının, redaksiya işçilərinin və polis 
nəfərlərinin sifətinə düşür. Baş redaktor dəhşətli bir qorxu ilə hərdən arxaya baxa-baxa qaçır. 
 
P r o f e s s o r (təngnəfəs). Qaçma!.. Qaçma!.. Mənim əzizim!.. 
Ş ə f q ə t  b a c ı s ı (təngnəfəs). Siz özünüzü... özünüzü qoruyun, Professor!.. 
S i y a s i  i c m a l ç ı (təngnəfəs). Dəlini tutun!..  
M ə s u l  k a t i b (təngnəfəs). Deyirlər ki, dəlidi!.. Tutun onu!.. 
P a n t e l e y m o n  P o l i k a r p o v i ç (təngnəfəs). Şarabanu! Jizn moya!.. 
Ə d ə b i  i ş ç i (təngnəfəs). Dəlidir!.. Tutun onu!.. 
Ş ö b ə  m ü d i r i (təngnəfəs). Sar-sar? Pır tar mır-mır? Oldu!.. Tutun!.. Tutun onu!.. 
 
Işıq sönür. Qaranlıqda hay-küy davam edir: 
 
– Dayan!.. 
– Qaça bilməyəcəksən!.. 
P a n t e l e y m o n  P o l i k a r p o v i ç i n  s ə s i. Şarabanu!.. Kara xalı!.. 
Ş ə f q ə t  b a c ı s ı n ı n  s ə s i. Əlini çək!.. Xuliqan!..  Polis! Dayan! 
 
Güllə səsləri eşidilir. 
 
– Tutun!.. 
– Bax, belə!.. 
– Əlini burun!.. 
– Ayaqlarını bağlayın!.. 
P r o f e s s o r u n  s ə s i. Qorxma!.. Mənim əzizim!.. Qorxma!.. Mən sənin yanındayam!.. 
Mənəm!.. Mən!.. 
 
 İ ş ı q  s ö n ü r. 
 
 
EPİLOQ 
 
Ruhi xəstəliklər xəstəxanasının palatası.  
B a ş  r e d a k t o r,  P r o f e s s o r,  Ş ə f q ə t  b a c ı s ı. 
Baş redaktoru səhnənin ortasındakı kürsüdə üzü tamaşaçıya tərəf oturdublar. Əyninə qolları uzun qalın göy 
köynək geyindiriblər və köynəyin qollarını bərk-bərk belinə sarıyıb bağlayıblar ki, əllərini tərpədə bilməsin. Sağ 
tərəfində Professor, sol tərəfində Şəfqət bacısı dayanıb. Hər ikisinin əynində həmişəki kimi ağ xalat var.  
 
P r o f e s s o r (mülayim). Dilini çıxart... 
 249
 
Pauza. 
 
Dilini çıxart!.. (Əlində tutduğu balaca taxta çəkiclə Baş redaktorun başına vurur.) Çıxart! 
 
Baş redaktor dilini çıxarır. 
 
P r o f e s s o r (eyni mülayimliklə). Bax belə... Mənim əzizim!.. Mən səni müalicə edəcəyəm!.. 
Sən cəmiyyətin layiqli üzvü olacaqsan!.. Qorxma!.. 
Ş ə f q ə t  b a c ı s ı. Nə danışırsız, Professor? Heç sizdən də qorxmaq olar? Onun ağzı nədir 
ki, sizdən qorxsun? 
 
Onlar danışdıqca Baş redaktor dəhşət ifadə edən gözlərilə gah Professora, gah da Şəfqət bacısına baxır. 
 
P r o f e s s o r (Baş redaktora). Indi «A-a-a!» de... 
 
 Pauza. 
 
«A-a-a» de!.. (Taxta çəkiclə Baş redaktorun başına vurur.) Nə dedim?! 
B a ş  r e d a k t o r. A-a-a... 
P r o f e s s o r. Bax, belə!.. Afərin!.. Yenə!.. 
B a ş  r e d a k t o r. A-a-a... A-a-a... (Ağzını geniş açaraq get-gedə daha da yüksəkdən 
bağırmağa başlayır.) A-a-a!.. A-a-a!.. A-a-a!.. 
  
 Və get-gedə artan bu bağırtı altında işıq sönür. 
 
7 fevral 1996. 
Bakı. 
 
 250
MƏNIM ƏRIM DƏLIDIR 
(On doqquz şəkildən ibarət komediya) 
Ağıllı olub dərd çəkincə, 
dəli ol, qoy sənin dərdini çəksinlər. 
 
 
 251
IŞTIRAK EDƏNLƏR 
 
K i ş i. 
A r v a d      –    onun arvadı. 
O ğ u l       –    onların oğlu; hələlik kommunistdir, amma  
   buna baxmayaraq şəxsi maşın arzusundadır və     nəhayət, öz 
arzusuna çatır. 
Q ı z       –    onların qızı; Suziki sevir. 
Q o n ş u      –    bədbəxt həmişə səksəkə içindədir. 
Partiya lideri –   qoca dünyanın işlərini bilmək  
      olmaz, bir də gördün... 
X a n ı m     –   onun arvadı; həyatını ərinin (və özünün!)  
   siyasi mübarizəsinə həsr edib. 
D o s t        –    indi pantürkist olub, sifətdən isə, proletariatın  
   dahi  rəhbəri Vladimr Iliç Leninə oxşayır. 
P r o f e s s o r – keçmiş ateist, indi qatı dindar, sabah isə...  
   bu artıq başqa bir pyesin mövzusudur. 
 
Falçı Ağabacı – Ekstrasens, SSRI-nin dağılacağını birinci dəfə o deyib; Mixail  Qorbaçovun da alnındakı xalın 
xüsusi məna daşıdığını birinci dəfə o deyib; özünü bolqarıstanlı Vanqanın varisi sanır.  
 
Birinci fəhlə. 
Ikinci fəhlə. 
Üçüncü fəhlə. 
Dördüncü fəhlə. 
Cangüdənlər. 
Bir də ki: SUZIK – bu yerdə deyiblər ki, igidin adını eşit, üzünü görmə! Ancaq rejissor lazım bilsə, hörmətli 
tamaşaçıları intizarda qoymamaq üçün, heç olmasa, onun şəklini səhnədə göstərə bilər. 
 
Məkan – Bakı şəhəri. 
Zaman – 1997-ci il, payızın əvvəlləri. 
 
 
 252
BİRİNCİ ŞƏKİL 
 
Kişinin evi. Səhər tezdən. K i ş i, A r v a d, O ğ u l, Qız,  D o s t,  
Q o n ş u. 
 
Səhnə boşdur. Kişi səhnəyə daxil olur və ehtiyatla o tərəf-bu tərəfə baxa-baxa barmaqlarının ucunda mənzildən 
çıxmaq istəyir. Bu vaxt yuxudan hövlnak və kal durmuş Arvad əvvəlcə səhnəyə boylanır, sonra da xalatını tələm-
tələsik əyninə geyə-geyə səhnəyə daxil olur. 
 
A r v a d (bərkdən). Hara belə? 
 
Kişi yerində donub dayanır.  
 
Gedirsən, heç sağollaşmırsan da?!  
K i ş i (yavaş-yavaş həyat yoldaşına tərəf çevrilir). Gördüm yatmısız də... 
A r v a d. Yox, əzizim... (Kinayə ilə) Sabahın xeyir... (Divardan asılmış saatı göstərir.) Işə 
getməyinə hələ düz otuz beş dəqiqə qalıb!..  
 
Pauza. 
 
Özün tez durmusan ki, biz yatmışkən sivişib aradan çıxasan... (Ağlamsınır) Elə bilirsən, mən 
bilmirəm?.. Bilirəm... Bilirəm ki, sənin qayğıların çoxdur. Səhərdən axşamacan ayaq üstəsən. Ancaq 
neyləyək? Mən də özümçün istəmirəm ki, sizinçün istəyirəm də!.. Bu cür evdə yaşamaq olar? 
 
 Kişi dərindən ah çəkir. 
 
(Hirslənir.) Ah çəkmə! Düz demirəm? (Get-gedə qızışır.) Divarlar sökülür! Hamam pis 
gündə! Mətbəxdə Allahın bir deşiyi yoxdu ki, hava dəyişsin, adam xörək bişirəndə az qalır 
boğulsun! Mətbəxdə bir deşik yoxdu ki, nəfəs alaq, amma evin hər küncündə bir siçan deşiyi var! 
Vallah, o siçanlar bu evdə bizdən yaxşı yaşayırlar! Dünən tavandan bu boyda (Əli ilə göstərir.) bir 
suvaq qopub, az qaldı uşağın başına düşsün...  
K i ş i. Hansı uşağın? 
A r v a d. Necə yəni hansı uşağın? Daha öz uşaqlarını da tanımırsan?  
Pauza. 
 
Iraq olsun! 
Pauza. 
 
(Təzədən başlayır.) Düz yeddi ildi deyirsən ki, (Yamsılayır.) «təmir edəcəyik, təmir 
edəcəyik»... Hanı bəs? Nə vaxt? Biz ölüb gedəndən sonra? 
K i ş i (əlini yavaş-yavaş sinəsinə vura-vura öz-özünü sakitləşdirir). Sakit ol... Əsəbiləşmə... 
Bir az çərənniyib qurtaracaq... Sakit ol... 
A r v a d. Yenə nə deyirsən, eşitmirəm?  
  
Pauza. 
 
K i ş i (dodaqaltı, öz-özünü sakitləşdirir). Sakit ol... Əsəbiləşmə... (Pəncərəyə tərəf baxır.) Gör 
nə gözəl gündür... Mahnı oxu... Mahnı... (Yavaşdan oxuyur.)  
 
Dünya gözəldir... 
Həyat gözəldir... 
 
 253
(Arvada tərəf baxır.) 
 
Bir ifritə var... 
O da ki, sənsən... 
 
A r v a d. Nə deyirsən e, elə? (Tamaşaçılara) Axır vaxtlar buna söz deyirəm, dodaqaltı nəsə 
mızıldayır, heç nə başa düşmürəm... (Yenə Kişiyə) Evin kişisisən də! Bəs kimə deyək dərdimizi? 
Hə? Kimə? Bax! (Əli ilə tavanı göstərir.) Bu da bizim işığımız! Bir dənə lampa sallanıb orda, elə bil 
əsgər qazarmasıdı! Iraq olsun! Üç ildi söz verirsən, amma bir dənə fərli lüstür alıb gətirib vurmursan 
ora! 
K i ş i (öz-özünü sakitləşdirir). Sakit ol... Əladı hər şey... 
 
Dünya gözəldir... 
Həyat gözəldir... 
A r v a d. Nə? 
K i ş i (eləcə özü üçün oxuyur). 
 
Bir ifritə var... 
O da ki, sənsən... 
 
A r v a d. Eşitmirəm e, nə deyirsən!..  
 
Pauza. 
 
Nədi? Düz demirəm? Camaatın evinə top vursan, dağılmaz! Ode, Suzik deyirmiş ki... 
 
 Yekəpər bir cavan olan Oğul əynində mayka-trusik, gözlərini ovxalaya-ovxalaya səhnəyə daxil olur. 
 
(Oğula tərəf baxa-baxa) Uşağı da yuxudan durğuzdun. 
K i ş i (Oğula baxa-baxa). Bu uşağı? 
A r v a d. Bəs hansı uşağı? 
 
Pauza. 
 
O ğ u l. Balaca Valodyanı bu gün yuxuda görmüşəm! 
A r v a d. Xeyir olsun!.. Nə deyirdi? 
O ğ u l (doluxsunur). Deyirdi ki... Deyirdi ki, Qorbaçov beynəlxalq imperializmin şipyonudu! 
A r v a d (barmaqlarının ucuna qalxıb əli ilə Oğulun saçlarını sığallayır). Yaxşı... Sən day 
özünü üzmə... 
Kişi(özünü sakitləşdirir). Sakit ol... Əsəbiləşmə... (Bərkdən) Yaxşı! Mən getdim! 
A r v a d. Nə olaydı, işdən qayıdanda məni bəxtəvər edəydin... Bir böyük karopka gətirəydin, 
verəydin mənə, «Al, – deyəydin, – əzizim! Təzə lüstürümüzdü!» Eh... (Doluxsunur.) Allah o günü 
mənə qismət etməyəcək... Nə isə... Hərənin öz qisməti!.. Gələndə iki dənə çörək alarsan... 
K i ş i (özünü saxlaya bilməyib, Oğula tərəf qışqırır). Çörəyi bu alsın də! 
O ğ u l. Mən Siyasi Büronun iclasına tələsirəm! 
A r v a d (Kişiyə). Yaxşı də... Onsuz da gecə uşaq o cürə yuxu görüb... 
Oğul yenə başını aşağı salıb doluxsunur. 
 
(Tənə ilə Kişiyə) Görürsən... (Əlindəki kağızları bir-bir Kişiyə uzadır.) Al. Dünən gəlib, 
işıqpulunu ver. 
 
 254
Kişi, məhkum adamlar kimi, kağızı götürür. 
 
Bu, ev kirəyəsidi, vaxtı keçir. 
 
Kişi kağızı götürür. 
 
Bu da telefonpuludu, bu gün verməsən, kəsəcəklər. 
K i ş i (yenə özünü saxlaya bilməyib Oğula tərəf qışqırır). Işıqpulunu da verə bilməzsən? 
O ğ u l (hikkə ilə). Mənim maşınım var? Maşınım olsaydı, hamısını eləyərdim!.. Hamının 
maşını var, mənnən başqa! 
K i ş i. Bəs sən kommunist deyilsən? 
O ğ u l (ruh yüksəkliyi ilə). Əlbəttə, kommunistəm! 
K i ş i. Bəs maşını neynirsən? Kommunistlər şəxsi mülkiyyətin əleyhinə deyil? Hə? 
A r v a d. Kommunistlər elə elədilər ki, axırda pis günə qaldılar də! O boyda SSRI dağıldı!.. 
O ğ u l (ruh yüksəkliyi ilə). Bu müvəqqəti məğlubiyyətdi! Biz SSRI-ni bərpa edəcəyik! Lenin 
deyib ki... 
Q ı z (səhnə arxasından qışqıra-qışqıra). Papa!.. Papa!.. (Pijamada səhnəyə daxil olur.) Papa, 
Suzikin nənəsi xəstələnib! 
K i ş i. Nə? 
Q ı z. Suzikin nənəsi xəstələnib! Bax, bu dərmanı almaq lazımdı! (Əlində tutduğu resepti 
Kişiyə uzadır.) 
K i ş i (özünü sakitləşdirə-sakitləşdirə resepti Qızdan alır). Sakit ol... Sakit ol... (Əlindəki 
kağızlara baxır, sonra bufetə yaxınlaşıb yeşiyi açır ki, pul götürsün. Pulu sayır və Oğulla Qızı 
göstərərək Arvada) Bunlardan hansısa yenə burdan pul götürüb... 
 
Oğul bir tərəfə baxır, Qız o biri tərəfə baxır, guya ki,  
bu sözləri eşitmirlər. 
 
A r v a d. Nə bilirsən ki, bunlar götürüb, bəlkə elə mən özüm götürmüşəm? 
K i ş i. Yox, sən götürməmisən! 
A r v a d. Nə bilirsən? 
K i ş i. Çünki sən götürəndə hamısını götürürsən!  
  
Qapının zəngi çalınır. 
 
A r v a d. Səhər-səhər xeyir ola? (Oğula) Get qapını aç. 
O ğ u l. Bu görkəmdə? 
Q ı z. Sən oğlansan da, nə olar? 
O ğ u l (hiddətlə). Necə nə olar? Mən o boyda Siyasi Büronun üzvüyəm! 
A r v a d. Yaxşı, gəlin bu tərəfə, qoy papa açsın! (Gedə-gedə.) Allahın altında bir Şaxta baba 
girəydi içəri, deyəydi ki, alın, bu da sizin lüstürünüz! 
 
Arvad, Oğul və Qız səhnədən çıxırlar. Kişi gedib qapını açır. 
 
D o s t (tələsik səhnəyə daxil olur). Gün aydın! Gün aydın! Nə iyi oldu ki, səni evdə buldum! 
K i ş i. Yenə mənimlə türkcə qırıldadırsan? 
D o s t. Əvət!.. Əvət!.. Biz türk soylu insanlarız! (Sidq-ürəkdən təəccüb edir.) Başqa türlü nasıl 
olur? 
  
Pauza. 
 
 255
K i ş i. Vallah, day sözüm yoxdu!.. (Birdən əsəbiləşir.) Ə, sən deyildin cəmi yeddi-səkkiz il 
bundan qabaq, sovet vaxtı, camaatı pantürkizmdə ittiham eləyən?! Ə, sən deyildin o institutda 
partkom olan, hər dəfə də partiya iclaslarında durub əməkdaşları ifşa eləyən ki, türk təsiri 
altındadılar?! 
 
Pauza. 
 
Ə, sən deyildin «Kommunist» qəzetinə məktub yazan ki, bəstəkar Emin Sabitoğlu türk təsiri 
altına düşüb, sovet pasportundakı Mahmudov famili əvəzinə, türklər kimi, «oğlu» yazdırır?! Hə?!  
 
Pauza. 
 
D o s t (əsəbi). Nasıl olur bu?! Nasıl olur?! Biz səninlə bir sokakın cocuqları olmuşuz, 
delikanlı vaxtlarımızda səninlə yüz vaqon rakı içmişiz, şimdi kəndimə hücum edirsən! (Daha artıq 
bir həyəcanla) Yüz vaqon rakı!.. 
 
Pauza. 
 
K i ş i (ondan da bərk qışqırır). Sovet vaxtı rakı varıydı?! 
D o s t (qışqırır). Rakı olmasın, vodka olsun! 
 
Pauza. 
 
Əvət! Zatən vodka da bizim türklüyümüzə ziyan vura bilmədi! Mən yalnız şimdi başa 
düşürəm ki, vodka da Moskvanın bizim türklüyümüzə qarşı bir təxribatı imiş! Əvət! Millətin 
vodkaya aludəçiliyini KQB təşkil etmişdi! KQB istəyirdi ki, bizi içirdib türk yaddaşımızı 
pozdursun! Ancaq bunu bacarmadılar! Çünki biz Atilla nəsliyik! Biz Çingizik, Əmir Teymuruq! 
Fateh bizik, Şah Ismayıl bizik, Nadir bizik, Qacar bizik! Mən şimdi sənədlər əldə edirəm ki, 
Bethoven də türk olub! 
K i ş i. Kim? 
D o s t. Bethoven! 
K i ş i. Bəs ermənilər deyirlər Bethoven ermənidir?  
D o s t (özündən çıxır). Nasıl olur bu? Sübut edə bilməzlər!  
K i ş i. Qəzetdə yazıb sübut eləyiblər...  
D o s t. Mümkün olan iş deyil! Nasıl sübut ediblər?  
K i ş i. Yazırlar ki, Yerevanda alimlər Bethovenin sapoqlarını tapıblar! Buna görə də 
Ermənistan Elmlər Akademiyası sübut edib ki, Bethoven ermənidi! 
D o s t. Yenə qabağa düşdülər!.. Sən görərsən kəndim nələr sübut edəcək! 
Q ı z (səhnəyə tərəf boylanaraq). Yox! Şaxta baba deyil! 
A r v a d (səhnə arxasından). Məndə o bəxt hardaydı? 
D o s t. Biz sınaqlardan çıxmışız! Əvət, biz səninlə hələ dəliqanlı vaxtlarımızda KQB-nin 
vodka sınağından çıxdıq! Qoruduq kəndi türklüyümüzü! (Kövrəlmiş halda) Gəl, gəl bir səni 
qucaqlayım! (Kişini qucaqlayır.) Bu tarixi qələbə münasibətilə səni təbrik edirəm! 
K i ş i (onu özündən kənarlaşdırmağa çalışır). Çəkil! Tələsirəm! Yüz dənə işim var! 
D o s t. Elə mən də bir işdən ötrü gəlmişəm! 
K i ş i. Sən də işdən ötrü gəlmisən? (Öz-özünü sakitləşdirməyə başlayır.) Sakit ol... 
Əsəbiləşmə... 
D o s t. Əvət! Kəndi içimdə bu məsələni çox incələdim, ancaq səndən başqa bu işin 
öhdəsindən heç kim gələ bilməz! Sən qələm əhlisən, bunu təşkil edə bilərsən! 
K i ş i (qaçmaq istəyir). Yox, qardaş, mən yorulmuşam! Mən daha heç bir iş görə bilmirəm! 
 256
D o s t. Dayan! Dayan! Mənimki çox asan bir işdi! (Kişinin qolundan tutub səhnənin önünə 
çəkir.) Təşkil elə, qəzetlərdən birində məni qatı türkçü kimi ifşa eləsinlər! 
 
Pauza. 
 
K i ş i. Nə? 
D o s t. Məqalə yazıb məni türkçü kimi ifşa eləsinlər! 
K i ş i. Niyə? 
D o s t (yamsılayır). «Niyə? Niyə?..» Ay dilbilməz! (Qolundan tutub bir az da irəli çəkir, 
yavaşdan.) Istəyirəm Istanbulda elmi işə gedim!.. Başa düşdün? 
K i ş i. Yox! 
D o s t (hirslənir). Allah! Allah! Sən qabaqlar belə kütbeyin deyildin, şimdi nasıl oldun belə? 
(Qolundan tutub bir az da qabağa çəkir, az qalır tamaşa zalına yıxılsınlar.) Istəyirəm türk cəfakeşi 
imiciylə gedim!.. Başa düşdün, ay dilbilməz? 
 
Pauza. 
 
Əşşi, bir dənə məqalədi, özün otur beş dəqiqəyə yaz, döşə mənə türkçü kimi, nə qədər 
döşəyirsən! Altından da başqa bir ad qoy, ver qəzetə! Hə? 
 
Pauza. 
 
Özüm oturub yazardım e, məndə çıxmır! Özüm özümü tənqid edə bilmirəm. Yazıram, tərif 
çıxır... Sənin qələmin başqadı axı! Yaxşı, yaz ver mənə, mən özüm ötürüm bir qəzetə! Noldu sənə? 
K i ş i (iki əlilə də başını tutur). Vallah, mən dəli olacam! Billah, dəli olmaq yüz dəfə bundan 
yaxşıdı! 
D o s t. Əşşi, bundan asan nə var? Demirəm ki, məni təriflə! Deyirəm ki, ifşa elə də! Şimdi 
adama qara yaxmaqdan asan nə var?! Qəzetlər ölür belə şeylərdən ötrü! 
Q o n ş u (səhnəyə daxil olur). Salam, ay qonşu! Xeyir ola, qapını açıq qoymusan? 
K i ş i (eləcə başını tutub qışqıra-qışqıra). Yox!.. Yox!.. Mən daha infarkt olmayacam! Mən 
dəli olacam! Dəli! (Qaçıb səhnədən çıxır.) 
Q o n ş u. Buna nə olub, alə? 
D o s t (onun ardınca qaçır). Ə, sən necə türksən? Hanı bəs sənin türk vicdanın? 
Q o n ş u. Boy!.. 
Q ı z (qışqıra-qışqıra səhnəyə daxil olur). Papa!.. Papa!.. Suzikin dərmanını al ha!.. 
A r v a d (səhnə arxasından qışqırır). Telefonu denən! Denən telefon pulu yadından 
çıxmasın!.. 
Q o n ş u. Alə, hara qaçdın? Mənim sözüm var axı sənə, alə!.. (Qaça-qaça səhnədən çıxır.) Bir 
dəqiqə!.. Bir dəqiqə!.. 
 
İ ş ı q  s ö n ü r. 
 
 
İKİNCİ ŞƏKİL 
 
Bağça. K i ş i, Q o n ş u. 
Kişi ayaq saxlayıb nəfəsini dərir. Qonşu özünü güclə ona çatdırır. 
 
Q o n ş u (təngnəfəs). Alə, sən lap kenquru kimi qaçırsan ki! Sənə çatmaq olmur. Bir dəqiqə!.. 
(Nəfəsini dərir.) Necəsən? Qaçmağından görürəm ki, formadasan! 
K i ş i (öz-özünə). Sakit ol... Əsəbiləşmə... 
 257
Q o n ş u. Nə? 
K i ş i (öz-özünə).  
 
Dünya gözəldir... 
Həyat gözəldir... 
 
Q o n ş u. Eşitmirəm e?.. 
K i ş i (Qonşuya baxa-baxa öz-özünə davam edir). 
 
Bircə qanmaz var... 
O da ki, sənsən... 
Q o n ş u. Hə? (Kişinin qoluna girir.) Bura bax, bilirəm, işin çoxdu, amma mən ölüm, qonşu, 
otkaz eləmə, al bu üç min dolları (Səksəkə ilə ora-bura baxa-baxa arxasında şalvarının qayışının 
altında gizlətdiyi konverti çıxarıb Kişiyə tərəf uzadır.), bir dənə balaca bilərzik var dükanda, gedək, 
beş dəqiqəyə, götür onu mənimçün!.. 
K i ş i. Yenə Laçınova rüşvət verirsən? 
Q o n ş u. Yavaş! Yavaş, a kişi! Belə şeylərlə zarafat eləmək olmaz! (Yavaşdan) Yox, bu 
rüşvət deyil!.. 
K i ş i. Bəs nədi? 
Q o n ş u. Başqa məsələdi... 
K i ş i. Nədi axı? 
Q o n ş u (yenə ehtiyatla o tərəf-bu tərəfə baxır). Canan məsələsidi... 
K i ş i. Nə? 
Q o n ş u. Canan!.. 
 
Pauza. 
 
Adı bilirsən nədi? Dezdemona!.. 
K i ş i. Bəs sənin o boyda arvadın var... 
Q o n ş u. Nolsun? 
K i ş i. Necə yəni nolsun? 
Q o n ş u (məzəmmətlə). Ay qonşu!.. Ay qonşu!.. (Eləcə ehtiyatla o tərəf-bu tərəfə baxır. 
Yavaşdan) Arvad arvad olur bir il, iki il, üç il, sonra dönür olur bacı!.. 
 
Pauza. 
 
K i ş i. Yox! Bu day lap ağ oldu! Sənin adamuşkava da bilərziyi mən almalıyam? 
Q o n ş u. Bəs necə? Sən kişi adamsan də, sənə etibarım var! Eşitməmisən, qonşu qardaşdan 
irəlidi? Mən öz mənəvi aləmimi sənə etibar edirəm! 
K i ş i. Bilərzik almaq mənəvidi? Maddidi bu, maddi! 
Q o n ş u. Əşşi!.. Özün də oxumuş adamsan, bilmirsən ki, maddi olmayan yerdə mənəvi nə 
qələt eləyir? 
K i ş i. Yox, bilmirəm, heç nə də gedib almıram! Bir dəfə dedin ki, maşını öz adıma alım, 
iyirmi min dollara,–iyirmi min e!..–dedin rüşvət verirəm Laçınova... 
Q o n ş u. Yavaş... 
K i ş i. Aldım, o maşının heç üzünü də görmədim... Bir dəfə on min dollar verdin ki, 
Laçınovun arvadının ad günüdü, brilyant komplekt götürdüm səninçün!.. Bir dəfə səkkiz min dollar 
verdin ki, Laçınovun... 
Q o n ş u (tələsik onun sözünü kəsir). Yavaş, eşidər!.. 
K i ş i (yan-yörəsinə baxır). Kim eşidər?  
 258
Q o n ş u. Laçınov! Bilirsən onun nə boyda qulaqları var? 
K i ş i. Uzunqulaqdı? 
Q o n ş u. Hə, çox uzunqulaqdı!.. (Özü öz sözlərinə heyrət edir.) Nə? Bu nə sözdü o boyda 
rəisə deyirsən? 
K i ş i. Özün dedin də! 
Q o n ş u. Yaxşı, qonşu, gedək! Mən mənəvi aləmsiz yaşaya bilmirəm! Gedək mənim mənəvi 
aləmimlə beşcə dəqiqə məşğul ol, vəssalam! 
K i ş i. Yox! Bu dəfə get özün al! 
Q o n ş u. Özüm necə alım? Soruşmazlar ki, ya, xalaoğlu, sosiska düzəldən babasan, özün də 
deyirsən ki, bir qəpik qazancım yoxdu, bəs hardandı səndə bu qədər pul? 
K i ş i. Kim soruşacaq? 
Q o n ş u. Ehtiyat igidin yaraşığıdı! Dünyanın işlərini bilmək olmaz! 
K i ş i. Indi bazar iqtisadiyyatıdı! Sovet hökuməti getdi! 
Q o n ş u. Bəs birdən qayıtdı? 
K i ş i (öz-özünü sakitləşdirir). Sakit ol... Əsəbiləşmə... 
Q o n ş u. Nə? 
K i ş i (hirsli). Yox! Mən almayacağam! (Sürətlə səhnədən çıxır.) 
Q o n ş u. Bu bədbəxt deyəsən o söz! (Baş barmağını aparıb gicgahında fırladır.) Başlayıb öz-
özünə danışmağa... (Konverti yenə də arxasında qayışının altına keçirə-keçirə Kişinin ardınca) 
Qonşu!.. Qonşu!.. (Səhnədən çıxır.) 
 
İ ş ı q  s ö n ü r. 
 
 
 
ÜÇÜNCÜ ŞƏKİL 
 
Kişinin evi. Axşam. K i ş i, A r v a d, O ğ u l, Q ı z,  
P r o f e s s o r,  Partiya lideri, X a n ı m. 
Kişi oturub qəzetlərə baxır. Oğul, Marksın «Kapital»ını oxuyur. 
 
O ğ u l. «Kapital» bəşər dühasının ən böyük əsəridir! 
K i ş i (öz-özünü sakitləşdirir). Sakit ol... Əsəbiləşmə... Gözəl bir axşamdı... Sən də istirahət 
edirsən... 
 
Pauza. 
 
O ğ u l. Mən hər dəfə «Kapital»ı oxuyanda yeni kəşflər edirəm! 
K i ş i (özünü saxlaya bilmir). Necə yəni, hər dəfə oxuyanda? (Daha da qızışır.) Altı aydı! 
Yenə doqquzuncu səhifədə deyilsən? 
Oğul (pərtliyini gizlətmək istəyir). Xeyr! Xeyr! Bu Marksdı! Onun gərək hər cümləsini dərk 
edəsən! 
A r v a d (səhnəyə daxil olaraq əlindəki kağızı Kişiyə uzadır). Al... 
K i ş i. Bu nədi?  
A r v a d. Birdən yenə səhər elə çıxıb gedərsən ki, xəbərimiz olmaz. Spisokdu, sabah 
görəcəyin işlərin siyahısı! 
K i ş i (siyahını götürərək öz-özünü sakitləşdirir). Sakit ol... Nə var ki?.. Hər şey əladı!.. 
Sakit... 
A r v a d. Nə deyirsən elə? 
K i ş i (eləcə öz-özünə). 
 259
 
Dünya gözəldir... 
Həyat gözəldir... 
 
A r v a d. Nə olub e sənə axır vaxtlar? Elə bil... iraq olsun... öz-özünə danışırsan... Hə? 
K i ş i (eləcə öz-özünə). Sakit ol... sakit... 
A r v a d. Eh!.. Bir gözəl lüstürümüz asılaydı tavandan, biz də bu axşam oturaydıq onun 
işığında!.. (Oğula tərəf) Qorxuram belə işıqda oxumaqdan uşağın gözləri xarab ola... 
O ğ u l. Koneçno! 
 
Qapının zəngi çalınır. 
Kimdi axşam vaxtı?  
 
Oğul tələsik yerinə oturur və başını daha da aşağı dikib cidd-cəhdlə proletar sinfinin mənafeyini müdafiə edən və 
dünyanın başına turp əkmiş məşhur alman iqtisadçısının mütaliəsinə girişir. 
 
(Kişiyə) Qapını aç. 
 
Kişi tərs-tərs Oğula baxır və qalxıb səhnədən çıxır. 
 
O ğ u l (gözlərini kitabdan çəkmədən). Pəh!.. Dəryadı, dərya!.. 
K i ş i (səhnə arxasından). O-o-o!.. Professor!.. Salam!.. Salam!.. (Əlində yekə və köhnə 
portfel tutmuş Professorla birlikdə səhnəyə daxil olurlar.) Siz hara, bura hara?  
A r v a d. Xoş gəlmisiz! 
O ğ u l. Zdravstvuyte! 
K i ş i. Necəsiz? 
P r o f e s s o r. Bismillahir-rəhmanir-rəhim!.. Allah deyib, durmuşam! 
K i ş i (heyrətlə). Profes-s-sor!.. Bu doğrudan sizsiz? 
P r o f e s s o r. Allah qoysa, mənəm! 
 
Pauza. 
 
K i ş i. Sizsiz? 
P r o f e s s o r. Inşallah, mənəm!.. 
K i ş i. Siz ha?! 
O ğ u l (təngimiş halda). Ay papa! Day bu yoldaş deyir ki, mənəm də! Özüməm! 
K i ş i (elə bil Oğulu eşitmir və əvvəlki heyrətlə). Bəs... Bəs bu nə sözlərdi belə? 
P r o f e s s o r. Nə sözlər? 
K i ş i. Axı, siz... siz bizə elmi ateizmdən mühazirələr oxuyurdunuz... Siz qırx il universitetdə 
ateizmdən dərs demisiz... Vaxtilə Allahsızlar Şurasının sədri olmusuz... Dinin əleyhinə o qədər 
məqalə, kitab yazmısız... 
A r v a d. Əstəğfürullah!.. Mən gedim çay gətirim... 
P r o f e s s o r. Eh... Ey mənim keçmiş tələbəm! Sənin nə işinə qalıb, sandığı açıb köhnə 
tuman-köynəyi eşələyirsən? Dünən dünən idi, bu gün, şükür rəbbimizə, bu gündü, sabah da, 
inşallah, Allah-taala qismət eləsə, sabah olacaq! Mən indi Allah bəndəsiyəm! Gündə üç dəfə namaz 
qılıram! 
K i ş i. Oruc da tutursuz? 
P r o f e s s o r. Əl-əlbət, tuturam! Əl-əlbət! (Əlini qarnına sürtə-sürtə, kənara) Onsuz da indi 
professorların hamısı orucdadı də!..  
K i ş i. Vallah, belə şeyləri görəndə az qalır adamın başı xarab olsun! 
 260
P r o f e s s o r. Namaz qıl, dua elə, başın da xarab olmasın! Bax, mənim kimi! Yoxsa indi mən 
dəlixanada padşahlıq edirdim! 
K i ş i. Deyirsiz dua eləyim də? 
P r o f e s s o r. Əl-əlbət! Əl-əlbət! Dua elə və yaxşılıq elə! O yaxşılığın birini də mənə elə!  
K i ş i. Nə yaxşılıq, Professor?  
P r o f e s s o r. Allah qoysa, müqəddəs yerləri ziyarətə getmək istəyirəm. Ancaq, əzizim, ey 
mənim sevimli keçmiş tələbəm, tək mənim istəyim, əlbəttə, bir qoz!.. Kimdi indi professor istəyinə 
məhəl qoyan? Indi bazar iqtisadiyyatıdı! (Baş barmağını barmağına sürtür, yəni ki, indi pul 
lazımdı.) Bizim də ki, cibişdanımızda siçan oynayır!.. 
K i ş i. Bəs mən nə etməliyəm? 
P r o f e s s o r. «Ülviyyət» Beynəlxalq Xeyriyyə Cəmiyyəti var, bilirsən? 
K i ş i. Bilirəm...  
P r o f e s s o r. Bilirəm, bilirsən... Elə ona görə də sənin yanına gəlmişəm. Imkanlı 
cəmiyyətdi, ancaq zalım uşağı, ya gərək rüşvət alıb bir iş düzəltsinlər, ya gərək adamın olsun, ya da 
gərək mətbuat yazıb onları reklam eləsin ki, bunlar ülvi hisslərlə millət naminə müqəddəs işlər 
görürlər. Düzdü, möhtərəm Ekstrasens Falçı Ağabacı söz verib ki, məni onlara tapşıracaq, amma hər 
dəfə qoroskopa baxır, deyir ki, hələ vaxtı çatmayıb...  
K i ş i. Kim qoroskopa baxır? 
P r o f e s s o r. Falçı Ağabacı! 
K i ş i. O kimdi elə? 
P r o f e s s o r. Falçı Ağabacı? 
K i ş i. Hə. 
 
Pauza. 
P r o f e s s o r. Tanımırsan? 
K i ş i. Yox. 
P r o f e s s o r. Ola bilməz! 
K i ş i. Vallah tanımıram... 
P r o f e s s o r. Ömründə ola bilməz! 
 
Pauza. 
 
O ğ u l. Vot tebe raz!.. 
K i ş i. Professor... 
P r o f e s s o r (ruh yüksəkliyi ilə). Möhtərəm Falçı Ağabacı çox böyük adamdı! Çox! Çox e, 
çox!.. «Ülviyyət»di, o birisidi, bu birisidi, onun əlində tum cırtdamaq kimi bir şeydi! Intəhası mənim 
bəxtim belədi... Qoroskop möhtərəm Falçı Ağabacıya imkan vermir!.. Indi istəyirəm ki, sən 
«Ülviyyət»lə danışıb o gözəl qələmini salasan işə!.. Guya ki, xeyriyyəçidilər, millət yolunda cəfa 
çəkirlər-filan!.. Sonra da xahiş edəsən ki, mənə maddi yardım eləsinlər, Allah izn versə, gedib o 
müqəddəs yerləri ziyarət edim... Ancaq əsas məsələ odu ki, adama on kilo da qoyun əti verirlər... 
K i ş i. Qoyun əti? 
P r o f e s s o r. Bəli! (Udqunur.) Belə, yaxşı, yağlı qoyun əti! On kilo! (Sinə dolusu iyləyir.) 
Təptəzə ət!.. 
K i ş i. Yaxşı, onda qoy əvvəlcə bir neçə gün dua eləyim, sonra sizin xahişlə məşğul olaram! 
 
Arvad çay gətirir. 
 
P r o f e s s o r. Yox, xələfim, yox!.. Sən əvvəlcə mənim on kilo (udqunur) qoyun ətimin 
məsələsini həll elə, sonra, Allah qoysa, dua eləyərsən! 
A r v a d. Buyurun, əyləşin... 
 261
P r o f e s s o r. Yox! Çox sağ olun! Tələsirəm! (Cibindən kağız çıxarıb baxır.) Bu gün hələ o 
qədər görəsi işim var ki!.. 
K i ş i (həyəcanla). Professor! 
P r o f e s s o r. Nədi, xələfim? 
K i ş i. Siz də spisokla çıxırsız evdən? 
P r o f e s s o r. Indi hansı kişi evdən spisoksuz çıxır?  
K i ş i. Ah!.. (Kövrəlib Professoru qucaqlayır.) Doroqoy brat moy po nesçastyu! Sizin ətin 
məsələsiylə mütləq məşğul olacağam! 
P r o f e s s o r (udqunur). Çox sağ ol! Indi isə xudahafiz! Sizi Allaha tapşırıram! (Səhnədən 
çıxır.) 
O ğ u l (gözlərini kitabdan çəkmədən heyranlıqla). Dəryadı, dərya!.. 
A r v a d (ərinə). Camaata ət düzəldirsən, özümüz qalmışıq bu qaranlıq otaqda!.. Krantı nə 
qədər bağlayırsan, bağlanmır!.. Saatın batareyası yatıb!.. Televizor elə göstərir ki, göstərməsə, 
ondan yaxşıdı!.. 
 
Qapının zəngi çalınır.  
 
Axşam vaxtı bu camaata nə olub belə? Nə yaxşı, hamının yadına düşmüşük!.. Qapını açın! 
 
Oğul qapını açmağa getməsin deyə, başını bir az da kitabın üstünə əyir. Kişi hirslə onun əlindəki kitaba tərəf 
boylanır. 
 
K i ş i. Hələ də doqquzuncu səhifədədi e!.. (Qapını açmağa gedir.) 
Partiya l i d e r i (səhnə arxasından). Salam, əziz dost! 
X a n ı m (səhnə arxasından). Xoş gördük sizi! 
K i ş i. Salam. Salam. Keçin içəri. 
 
Səhnəyə daxil olurlar. 
 
A r v a d. Xoş gəlmisiz! Əyləşin! 
X a n ı m. Vallah, bu siyasi mübarizədən bir dəqiqə də başımız açılmır! Güclə vaxt tapdıq ki, 
gəlib sizi yoluxaq... 
A r v a d. Yaxşı eləmisiz. (Kənara) Hələ bir minnət də qoyurlar e... (Bərkdən) Çox sağ olun! 
P a r t i y a  l i d e r i (Oğula işarə ilə). Bu yenə Marks əmisini oxuyur? 
O ğ u l (ayağa qalxıb, çılğın). Mən sizin siyasi prinsiplərinizə toxunmuram! 
P a r t i y a  l i d e r i. Bizim siyasi prinsiplərimiz xalqın sınağından çıxıb! Sizinki isə çıxmadı! 
O ğ u l. Xeyr! Gələcək kommunizmindir! Biz hələ sizə göstərəcəyik! 
K i ş i. Yaxşı, bəsdirin! Bura mitinqdi? 
Q ı z (qapını açdığı açarı əlində oynada-oynada səhnəyə daxil olur). Salam! Suzikdən də 
hamınıza salam var! 
X a n ı m (yavaşdan Partiya liderinə). Bir adamın ki, adı Suzik ola!.. Gör indi bu nə səfehdi 
də!.. 
A r v a d. Sağ olsun... 
O ğ u l. Toje mne... (Səhnədən çıxır.) 
Q ı z (Partiya liderli ilə Xanıma tərəf yaxınlaşaraq). Necəsiz? 
X a n ı m. Eh!.. Necə olacağıq? Siyasi mübarizələr içində!.. 
Q ı z. Bilirsiz... Suzik sizin partiyaya üzv olmaq barədə düşünür... 
X a n ı m (sevincək). Hə? ( Partiya liderinə.) Sənə demirdim? Mənim ürəyimə dammışdı ki, o 
çox ağıllı oğlandı! 
Q ı z. Ancaq... 
 262
X a n ı m (nigaran). Nə ancaq? 
Q ı z (bir az bikef). Ancaq... deyir ki... orda sədr yeri də tutulub... Baş katib yeri də... 
X a n ı m. Nə olsun? Qoy gəlsin bizim partiyada ideoloji katib olsun! (Partiya liderinə baxır.) 
P a r t i y a  l i d e r i. Olar... 
Q ı z. Görək də... 
P a r t i y a  l i d e r i (Kişiyə). Gəlsənə sənlə həyətə düşüb bir az gəzişək? Bir söhbətim var... 
K i ş i (dərindən bir ah çəkir). Düşək də... 
Q ı z. Suzik deyir ki... 
  
İ ş ı q  s ö n ü r. 
 
 
DÖRDÜNCÜ ŞƏKİL 
 
Bağça. K i ş i, Partiya l i d e r i, D o s t. 
 
P a r t i y a  l i d e r i. Bilirsən, əziz dost, yenə sənə bir balaca işim düşüb... 
K i ş i. Yenə? 
P a r t i y a  l i d e r i. Hə... 
K i ş i. Bilirsən, mənim həyatımda ən böyük arzum nədi? 
P a r t i y a  l i d e r i. Nədi? 
K i ş i (gözəl xəyal aləminə qapıla-qapıla). Günlərin bir gözəl günündə görəydim ki, qapının 
zəngi çalındı, bir gözəl Allah bəndəsi girdi içəri, dedi ki, əziz dost, əziz qardaş, əziz ata, sənə nə 
lazımdı? Nə kömək eləyək sənə?.. 
 
Pauza. 
 
P a r t i y a  l i d e r i (əlini oynadır). Ay-hay!.. Millət bu saat öz müstəqilliyi uğrunda 
mübarizə aparır, bu gör nə haydadı?.. Yox, əziz dost, belə olmaz! 
K i ş i (o gözəl xəyal aləmindən ayrılır). Olmaz də, deyirsən? 
P a r t i y a  l i d e r i. Əlbəttə, olmaz! 
K i ş i (ah çəkir). Yaxşı... Nə olub? 
P a r t i y a  l i d e r i. Bu siyasət aləmi, bilirsən də, bir müsibəti-Kərbəladı!.. 
K i ş i. Sənə deyən vardı ki, gəl başıvı sox bu müsibətin içinə? Gül kimi baytar idin, 
oturmuşdun özünçün qoyunun, keçinin arasında!.. Bundan gözəl həyat ola bilərdi? Hayıf deyil 
səhərdən axşamacan qoyunla, keçiylə, itlə, pişiklə oturub-durasan, bir nəfər də insan görməyəsən?! 
Gül kimi heyvanlardı! Nə bir şey xahiş edirlər səndən, nə səhərdən axşamacan deyinirlər, nə lüstür 
istəyirlər, nə Marksdan xəbərləri var, nə də Suzikdən xəbərləri var!.. 
P a r t i y a  l i d e r i. Bəs millət? Bəs respublikamızın taleyi? Mən xalqımın rifahı naminə 
siyasi mübarizəyə qalxmışam! Bizim müstəqil respublikamız... 
K i ş i (onun sözünü kəsir). Yaxşı!.. Mənə yox də!.. 
P a r t i y a  l i d e r i. Bu nə sözdü? Sən mənim milli hissimə toxunursan!.. Mənim vətəndaşlıq 
prinsiplərim buna dözə bilməz! 
K i ş i. Bəsdi, sən Allah! (Yamsılayır.) «Mənim milli hissimə toxunursan... Mənim vətəndaşlıq 
prinsiplərim...» Bəs sən deyildin sovet vaxtı təklif eləyən ki, Bakının adını dəyişdirib Brejnevabad 
qoyaq? 
P a r t i y a  l i d e r i. O zaman mən kommunizm ideallarına inanırdım! Leninə inanırdım!.. 
Brejnevə inanırdım!.. 
K i ş i. Yenə başladın? Hərdən xudmani məclislərdə bir az vuran kimi, sən deyildin 
Brejnevdən biədəb anekdotlar danışan? 
 263
 
Pauza. 
 
P a r t i y a  l i d e r i. Mən axmaq da, düşməni gedib o biri siyasi partiyalarda axtarıram... 
(Kişiyə baxır və iki əli ilə də onu göstərir.) Bude-e-e!.. On il mənimlə bir məktəbdə oxuyan, on il 
mənimlə bir partada oturan bu adam, pojalusta!.. Bu da bu adamın mənim haqqımda dedikləri!.. Bir 
nəfər müxbir gəlib oturub bunun dediklərini yazsa, kimdi seçkilərdə məni müdafiə edən?! Hə?! 
(Kövrəlmiş halda) Mən isə... mən isə... müstəqil respublikamızın gələcəyi naminə sənə... bu qədər 
ümidlər bəsləyirdim!.. 
K i ş i Olmadı də!.. Mən axı, sənin dabbaqda gönünə bələdəm, mənimlə bu dildə danışma də! 
Sən ad günü eləyib partiya yaratmadın? Qonaqlığa gələn qohumların indi də elə bilirlər ki, o vaxt 
zarafat eləyib onlara protokol imzalatdın ki, guya sənin ad günün yox, təşkilat komitəsinin təsis 
iclasıdı... 
P a r t i y a  l i d e r i. Sən... sən... sən demokratiyanın əleyhinəsən! Bizim müstəqil 
respublikamız... 
K i ş i. (onun sözünü kəsir). Onda mən getdim! (Uzaqlaşmaq istəyir.)  
P a r t i y a  l i d e r i (tələsik). Yaxşı... Dayan... 
K i ş i.. Yox, daha bəsdi!.. 
P a r t i y a  l i d e r i. Bir dəqiqə də!.. 
K i ş i. Onda boynuva al! 
P a r t i y a  l i d e r i. Nəyi boynuma alım? 
K i ş i. Boynuva al ki, mən düz deyirəm! 
 
Dost səhnəyə daxil olur. 
 
D o s t. O-o-!.. Pəki!.. (Kişiyə) Nə gözəl oldu səni burada buldum! Gün aydın! 
K i ş i. Salam. (Partiya liderinə) Bu mənimlə bir məhəllədə böyüyüb. (Dosta) Bu da mənimlə 
bir məktəbdə oxuyub. 
D o s t. Pək əla! Pək əla!  
K i ş i. Sən qalx bizə, indi gəlirik. 
D o s t. Əvət!.. Əvət!.. 
 
Dost gedir. 
K i ş i. Hə, düz deyirəm, yoxsa yox? 
P a r t i y a  l i d e r i. Yaxşı, düz deyirsən... Neynəyim mən? Haçanacan baytar olacam? Mən 
də bir vəzifə istəyirəm! Mən də adam balasıyam, yoxsa yox? Keçəl, qotur, hamısı vəzifə daşıyır! Bə 
mənim nəyim əskikdi? 
K i ş i. Eh, öz xeyrini bilməyən nankor insan!.. Inəyin, öküzün, atın qədrini bilmədin! (Elə bil 
ki, öz-özünə) Eşşəyin qədrini bilməyən eşşək!.. 
P a r t i y a  l i d e r i. Nə? 
K i ş i. Nə nə? Heyvandı, dayanıb baxır üzünə! Ağzını açıb bir söz demir ki, qanın qaralsın! 
Sataşmır sənə! Paxıllıq eləmir! Dalınca danışmır! Ey qədri-bişünas! Öz gözəl günlərinin qədrini 
bilmədin!.. Indi nə istəyirsən? 
P a r t i y a  l i d e r i. Mətbuata bir informasiya sızdır... 
K i ş i. Nə informasiya? 
P a r t i y a  l i d e r i. Ona, yəni ki, mənə, Aqrar Siyasət naziri vəzifəsini təklif ediblər, amma 
mən razılıq verməmişəm... 
 
Pauza. 
 
 264
K i ş i. Nə? 
P a r t i y a  l i d e r i. Hə də!.. Səhərdən demirsən ki, keçi belə gəldi, eşşək belə getdi? Bunlar 
aqrar siyasətdi də! Dövlətin Aqrar Siyasət naziri! Qoy qəzetlər başlasınlar adımı hallandırmağa!.. 
Heyvandar biznesmenlərdən tutmuş, balıqsatanlaracan, –  balıq da, kürü də aqrar sektordu də! – Hə, 
balıqsatanlaracan o saat partiyanın hesabına pul keçirəcəklər, fikirləşəcəklər ki, birdən sabah elə belə 
də olar!.. Sənə deyim ki, bunu dahiyanə fikirləşmişəm!.. Qoy o biri partiyalardakı rəqiblərimin 
paxıllıqdan ürəyi partlasın!  
Pauza. 
 
K i ş i. Yox, mən bunu eləyə bilmərəm! 
P a r t i y a  l i d e r i (təəccüblə). Niyə? Bu sənin əlində su içmək kimi asan bir şeydi ki!.. 
K i ş i (öz-özünə). Sakit ol... Əsəbiləşmə... Hər şey düzələcək... Darıxma... 
P a r t i y a  l i d e r i. Nə deyirsən? Eşitmirəm.  
K i ş i (birdən özünü saxlaya bilməyib bağırır). Yox!.. Yox!.. 
P a r t i y a  l i d e r i (bağırtıya bağırtı ilə cavab verir). Onda mən heç səni tanımıram! Haram 
olsun sənə, bir yerdə oxuduğumuz o müqəddəs məktəb dərslikləri! Getmirəm sizə! Get, denən, 
arvad düşsün aşağı! (Birdən-birə yumşalır.) Bura bax, bəlkə eləyəsən? Hə? Mənim xətrimə!.. 
K i ş i (qışqırır). Vallah mən dəli oluram!.. 
 
İ ş ı q  s ö n ü r. 
 
 
BEŞİNCİ ŞƏKİL 
 
Kişinin evi. A r v a d, X a n ı m, Q ı z, D o s t, K i ş i. 
 
A r v a d. Bax, lüstür bu gündə!.. Vallah, ev dağılır, heç bilmirəm bunun təmiri necə olacaq? 
Su gəlmir!.. Unitazın qapağı sınıb!.. Qaz kalonkası istəyəndə yanır, istəməyəndə yanmır!.. Heç 
bilmirəm başıma haranın daşını salım? 
X a n ı m. Niyə bilmirsən? Bizim partiyanın! 
A r v a d. Nə? Sizin partiyanın daşını? 
X a n ı m. Yox e, deyirəm ki, gəl bizim partiyanın üzvü ol! 
A r v a d. Onda unitazın qapağı düzələcək? 
X a n ı m (kənara). Ah, belə dar düşüncəli insanlarla birlikdə necə siyasi mübarizə aparasan?.. 
Bu millətin axırı nə olacaq, Ilahi? 
Q ı z (səhnəyə daxil olur). Suziklə telefonla danışdım! 
X a n ı m. Hə? Nə oldu? 
Q ı z. Suzik soruşur ki... 
X a n ı m. Nə soruşur? 
Q ı z. Suzik soruşur ki... sizin partiyada ticarət üzrə katib yeri yoxdu? 
 
Pauza. 
 
Ya da gömrük üzrə? 
 
Pauza. 
 
D o s t (səhnəyə daxil olur). Qapını açıq qoymusuz... Dost belə olar!.. Dost qapısı həmişə dost 
üzünə açıq gərək! Mərhaba!.. Mərhaba!.. (Qəfildən Xanımı görərək yerində donur.)  
A r v a d (kənara). Yenə gəlib bəxtəvər eləyib bizi... (Dosta) Xoş gəlmisiz!.. Əyləşin... Mən də 
bu saat çay dəmləyib gətirirəm.  
 265
Q ı z. Mən də Suzikə zəng eləyim. 
A r v a d. Indicə danışdın ki, onunla... 
Q ı z. Nə indicə? Gör nə qədər keçib? 
 
Arvad və Qız səhnədən çıxırlar. 
 
D o s t (həyəcanla). Sabahınız xeyir... 
X a n ı m (təəccüblə). Indi axşamdı ki... 
D o s t. Əvət!.. Qüsura baxmayın... Üzr diləyirəm... Bu kəndimdən asılı olmadı... Mən indi sizi 
görəndə, yenə də elə bil iyirmi il bundan qabaqkı kimi, günəş gördüm... 
X a n ı m (sövq-təbii bir qəmzə ilə). Yox... 
D o s t. Əvət! Əvət! Bu, kəndimi bürümüş həyəcandandı!.. Bu iyirmi il... 
X a n ı m (onun sözünü kəsir). Bu iyirmi ildə çox şey dəyişib... Siz də dəyişmisiz... Saçınız 
tökülüb... Saqqal qoymusuz... 
D o s t. Fəqət siz dəyişməmisiz! 
X a n ı m. Yox, canım... Mən də dəyişmişəm... Ailə həyatı qurmuşam... 
D o s t (tələsik). Yox, mən subayam! 
X a n ı m. Axı, siz bir bolqar qızı ilə komsomol toyu eləmişdiz. Bunu o vaxt bütün qəzetlər 
yazmışdı. Yadıma gəlir, toyda Brejnevə və Todor Jivkova təşəkkür məktubu qəbul etmişdiz! 
D o s t. Bütün bunlar şimdi əbədi bir keçmişdə qalmışdır! Keçmiş həyat yoldaşım mənim 
türkçülüyümə dözə bilməyib Bolqarıstana qayıtdı... 
X a n ı m. Siz indi türkçü olmusuz? 
D o s t. Əvət! Əvət! Mən şimdi itimin adını Todor Jivkov qoymuşam! 
X a n ı m. Itinizin adını? 
D o s t. Əvət! Biz müasir türk dünyasına Atilla günəşinin şüalarını saçmalıyız! 
X a n ı m. Axı... axı, yadıma gəlir, qabaqlar mən sizi bir dəfə televizorda gördüm... Siz... siz 
onda Atillanı mürtəce bir hökmdar adlandırırdız, deyirdiz ki, istismar edən sinfin cəlladı olub... 
D o s t. Xeyr! Xeyr! Siz nə danışırsız? 
X a n ı m. Bunu mən demirəm e, o zaman siz deyirdiz... 
D o s t. Xeyr! Belə olmaz! Atilla qəhrəmanlıq simvoludu! 
 
Kişi səhnəyə daxil olur və onların söhbətini eşidib dayanır.  
Xanım və Dost təbii ki, onu görmürlər. 
 
D o s t (xəyala dalaraq). Iyirmi il bundan qabaq... Universitet illəri...  
X a n ı m. Onda siz fakültənin komsomol katibi idiniz... 
D o s t. Xeyr!.. Siz nə üçün ancaq ictimai hadisələri xatırlayırsız? (Romantik əhvali-ruhiyyə 
ilə) Sizi ilk dəfə gördüyüm o işıqlı gün... Sonra o işıq həmişə mənim ürəyimdə olub... Sizinlə 
birlikdə sinemaya getdiyimiz o gün...  
X a n ı m. Yadımdadı... Biz onda «Çapayev» filminə baxdıq... 
D o s t. Siz o filmi yox, qaranlıq zalda yanaşı oturmağımızı yadınıza salın... Gəlin biz ictimai 
xatirələrdən tamam uzaqlaşaq!.. Onlar əbədi bir keçmişdə qalmış qara xatirələrdi... O qaranlıq zalın 
işıq saçan xatirələrinə qayıdaq! Gəlin, kəndimizə qayıdaq!.. (Daha artıq bir ruh yüksəkliyi ilə.) 
Gəlin... gəlin biz yeni bir həyat quraq!.. Biz öz məhəbbətimizin timsalında türk dünyasının ölməz 
ənənələrini yaşadaq! 
X a n ı m (təşvişlə). Siz nə danışırsız? Mən ömrümü həyat yoldaşıma və onun siyasi 
mübarizəsinə həsr etmişəm! Bir də belə sözlər danışmayın! Eşidən olar... Belə sözlər mənim həyat 
yoldaşımın siyasi karyerasına ziyan gətirər!.. Siz nə danışırsız? 
 266
D o s t (get-gedə vəcdə gələrək). Xeyr! Mən bu sözləri özümə görə demirəm! Mən bütün türk 
dünyasını duyuram! Hiss edirəm!.. Siz mənim üçün elə bir enerji mənbəyi olardınız ki, mənim türk 
dünyasındakı fəaliyyətim xarüqələr yaradardı!.. 
X a n ı m. Xahiş edirəm bir daha belə sözlər danışmayasız!.. Mən razı ola bilmərəm ki, mənim 
həyat yoldaşımın siyasi karyerasına xələl toxunsun!.. Görürsüz, pis qadınlar Klintonu necə 
incidirlər? Mən buna razı ola bilmərəm! 
D o s t. Xeyr! Siz qorxa bilməzsiz! Siz boz qurd ürəkli türk xanımlarının nəvəsisiniz! Mən sizi 
kökünüzə, soyunuza qaytaracağam! Biz yeni bir həyat qurmalıyıq! 
X a n ı m. Yenə belə sözlər danışırsız? (Birdən-birə coşğun bir ruh yüksəkliyi ilə.) Gəlin... 
gəlin biz həqiqət aşiqi olaq!  
 
Pauza. 
 
D o s t. Nasıl? 
X a n ı m. Həqiqət aşiqi! 
D o s t. O nasıl olur? 
X a n ı m. Siz bizim partiyaya daxil olun! 
D o s t. Sizin partiyaya? 
X a n ı m. Bəli! 
D o s t. O nə partiyadı elə? 
X a n ı m. Azərbaycan Ali Həqiqət Partiyası! (Yumruğunu yuxarı qaldıraraq ehtirasla) 
Ölkəmizin aparıcı partiyası! Biz xalqımızın rifahına nail olmaq üçün hakimiyyət uğrunda mübarizə 
aparırıq! Gəlin! Gəlin biz sizinlə əqidə dostu olaq! Məslək yoldaşı olaq! Mənim həyat yoldaşım 
bizim partiyanın sədridir! Mən də Baş katibəm! Gəlin, siz də ideoloji katib olun! 
D o s t. Axı, mən pantürkist olmuşam! 
X a n ı m. Nə olsun? Bizim siyasi savadı çatışmayan camaatımızdı buna pis baxan! Türkiyədə, 
kim istəyir, bu partiyadan çıxıb o birinə girir! Siz də indi bizim partiyanın ideoloji katibi olun! 
K i ş i (boğazını arıtlayır.) Əhə-əhə!.. 
X a n ı m (onu görüb özünü itirərək yavaşdan). Ah, görəsən heç nə eşitmədi ki?.. 
D o s t. Gəldin? 
K i ş i. Gəldim və gedirəm!  
D o s t. Hara gedirsən? Mənim səndən xahişim var axı! 
K i ş i. (o biri otağa gedə-gedə). Yox! Mən qurtardım daha! Mənim başım çatdayır! Mən daha 
dözə bilmirəm! (Xanıma) Əriniz sizi həyətdə gözləyir! (Səhnədən çıxır.) 
D o s t. Buna nə olub belə? 
X a n ı m (eyni təşvişlə). Görəsən, bizim söhbətimizi eşitmədi ki? 
D o s t. Siz nə üçün belə həyəcanlanırsız? Axı, siz Tomrisin nəvəsisiz! 
X a n ı m. Xeyr! Mənim nənəmin adı Nisəbacı idi! 
D o s t (eyni şövqlə). Siz Nüşabənin nəvəsisiz! 
X a n ı m. Yox! Mənim o biri nənəmin adı Qızxanım idi! Mən getdim!.. (Səhnədən çıxmaq 
istəyir.) 
D o s t. Bir dəqiqə əcələ edin! (Onun ardınca gedir.) 
X a n ı m. Yox! 
A r v a d (əlində məcməyi səhnəyə daxil olur). Hara gedirsiz? Bəs çay? 
Q ı z (tələsik səhnəyə gəlir). Suzik deyirdi ki... 
 
İ ş ı q  s ö n ü r. 
 
 
ALTINCI ŞƏKİL 
 267
 
Kişinin evi. Bazar günü. Səhər. A r v a d, O ğ u l, Q ı z, K i ş i,  
D o s t. Arvad xalatda və əlində siyahı, Oğul trusik-maykada və əlində tutduğu «Kapital»ı diqqətlə oxuya-oxuya, 
Qız pijamada əsnəyə-əsnəyə tualetin qapısı ağzına düzülüblər. 
 
A r v a d (tualetin qapısını döyür). Çıx də, səhərdən ordasan!.. Siyahı da, dünən necə yazıb 
qoymuşam, eləcə qalıb stolun üstündə! Bunları indi çoxdan almalıydın, gün günortanı keçib! 
(Siyahını oxuyur.) Çörək almalıydın!.. Göyərti yoxdu evdə, bir dənə keşniş, bir dənə turp, bir dənə 
şüyüd... 
Q ı z. Suzik deyir ki, dünyada ən çox vitamin şüyüddədi! (Oğuldan əvvələ keçmək istəyir.) Sən 
məndən sonra gəlmisən... 
O ğ u l (onu qabağa buraxmır). Yox, sən məndən sonra gəlmisən!.. 
A r v a d (tualetin qapısını döyür). Nə edirsən e orda bu qədər? 
Q ı z. Suzikin tualetə girməyi ilə çıxmağı bir olur! 
O ğ u l (oxuduğundan vəcdə gələrək). Dəryadı, dərya! 
Q ı z (kitaba boylanır). Yenə doqquzuncu səhifə! 
O ğ u l. Sən mənim şəxsi həyatıma qarışma! 
Q ı z. Sən məndən sonra gəlmisən! 
A r v a d (tualetin qapısını döyərək artan bir nigarançılıqla). Niyə çıxmırsan? 
K i ş i (səhnə arxasından qışqırır). O-o-o!.. 
A r v a d. Nə? 
Q ı z. A-a-a!.. 
K i ş i (səhnə arxasından qışqırır). O-o-o!.. 
A r v a d. Nə deyir belə? 
Q ı z. Bilmirəm...  
K i ş i (səhnə arxasından qışqırır). O-o-o!.. 
A r v a d (həyəcanla tualetin qapısını döyəcləyir). Çıx ordan! 
Q ı z. Istəyirsən Suzikə zəng eləyim?  
 
Qapının zəngi çalınır. 
 
A r v a d. Bu kimdi belə, bazar günü, səhər-səhər? (Qapını açmağa gedir.) Kimdi orda? 
D o s t (səhnəyə daxil olaraq). Iyi günlər! 
A r v a d (onun ardınca gələrək). Bağışlayın, hələ geyinməmişik... 
D o s t. Eyb etməz, mən də sizin arkadaşınız... Yoldaşınızla vacib söhbətim var... Tezdən 
gəldim ki, onu evdə bulum. 
K i ş i (səhnə arxasından qışqırır). O-o-o!.. 
 
Dost təəccüblə Arvada baxır. 
 
A r v a d. Səhərdən bura girib, çıxmır... (Tualetin qapısını döyəcləyir.) Çıxırsan? 
O ğ u l (oxuduğundan vəcdə gələrək). Fikrin dərinliyinə bax e!.. Dəhşətdi, dəhşət!.. 
K i ş i (səhnə arxasından qışqırır). O-o-o!.. 
D o s t. Əfəndim? 
 
Tualetin qapısı açılır və saçları pəjmürdə  
Kişi səhnəyə daxil olur. 
 
K i ş i. Düz otuz yeddisini əzdim! 
A r v a d. Otuz yeddisini əzdin? 
 268
K i ş i. Bəli! 
A r v a d. Nəyin otuz yeddisini əzdin? 
K i ş i. Əjdaha boyda milçəklərin! (Dosta baxır və əllərini geniş açıb göstərir.) Bax, bu boyda! 
D o s t (şaşırmış). Iyi sabahlar... 
K i ş i (ona yaxınlaşaraq, əllərini daha da geniş açır). Bax, bu boyda! 
D o s t. Bu nə danışır? (Ürkmüş halda səhnənin bir küncünə çəkilib dayanır.) 
A r v a d. Sənə nə olub, əzizim? 
K i ş i. Belə ev olar? Evdə də bu boyda milçəklər olar? Bu qədər tarakan olar? Hər biri 
krakadil boyda! 
Q ı z. Vay, mama!.. 
K i ş i (Oğula yaxınlaşır). Yeddisini... («Kapital»ın səhifəsinə boylanır.) Yox... Doqquzunu 
öldürdüm! (Arvada yaxınlaşır.) Ev deyil bura, heyvanxanadı!.. Hörümçəklərin hər biri begemot 
boyda! 
A r v a d. Içmisən? Bunnan çıxmayan iş, səhər-səhər piyan olub? Aç ağzını! Iyləyəcəyəm! Aç! 
K i ş i (ağzını açıb nəfəsini verir). Hu!.. Hu!.. 
A r v a d. Yox, balam, iy gəlmir... 
Qız(uzaqdan). Bəlkə saqqız çeynəyib ki, iyi getsin? Suzik deyir ki, indi elə eləyirlər!.. 
A r v a d. Çeynəmisən? 
K i ş i. Yox. 
A r v a d. Bəs neyləmisən? 
K i ş i. Otuz yeddisini birdən öldürmüşəm! Bax, bu boyda! (Qollarını geniş açıb göstərir.) 
Q ı z. Vay, mama!.. 
A r v a d (qışqırır). O boyda milçək olar? 
K i ş i. Hə! (Yavaşdan) Sonra da birinin belinə minib uçub getdim! 
A r v a d. Milçəyin belinə mindin? 
K i ş i. Hə! 
O ğ u l (başını bayaqdan bəri oxuduğu kitabın üzərindən qaldıraraq). Aha! Bu məntiqə uyğun 
gəlmir! Necə uçub getdin? Bəs deyirsən onları öldürdüm? 
K i ş i (hiddətlə). Bu, yalançı məntiqdi, ay... tovariş! Siz yalançı məntiqlə yaşayırsınız! Bəli! 
Əvvəlcə öldürdüm! Hər biri, bax, bu boyda! (Qollarını geniş açıb göstərir.) Sonra da birinin belinə 
minib uçub getdim! 
Q ı z. Vay, mama!.. 
A r v a d (dəhşət içində). Hara uçdun? 
 
Pauza. 
 
K i ş i. Qorbaçovun yanına! Perestroykaya baş vurdum! 
 
Pauza. 
 
(Səhnədə gəzişməyə başlayır və birdən Dostun qarşısında dayanır.) O-o-o!.. Əziz Lenin 
yoldaş! (Onu qucaqlayır.) Vladimir Iliç! Mən bilirdim ki, biz görüşəcəyik! 
 
Pauza. 
 
D o s t (özünü itirmiş halda). Xeyr!.. Mən... 
A r v a d (yalnız indi başa düşür ki, hansı bədbəxtliyə düçar olublar). Vaxsey!.. Kişi dəli 
olub!.. 
Q ı z. Vay, mama!.. Bəs mən Suzikə nə deyəcəyəm? 
 269
K i ş i (ruh yüksəkliyi ilə). Sovet Sosialist Respublikaları Ittifaqına eşq olsun!.. Ura, 
yoldaşlar!... 
 
Pauza. 
 
Ura, yoldaşlar!.. Yaşasın SSRI!.. Ura!.. 
A r v a d (ağlamsınaraq). SSRI daha yoxdu... 
O ğ u l (tələsik). Müvəqqəti yoxdu! 
K i ş i (Arvada). Nə? Sən nə cəsarətlə belə söz deyirsən? 
A r v a d. Eh, ay əzizim, SSRI heç e, hayıf səndən!.. 
K i ş i (Qıza). Düz deyir? 
Q ı z. Hə... 
K i ş i. Bəs... Bəs o boyda SSRI-yə nə oldu? 
Q ı z. Dağıldı... 
O ğ u l (tələsik). Müvəqqəti dağıldı! 
K i ş i (Qıza). Necə? 
Q ı z. Hə, dağıldı... 
K i ş i (qışqırır). Kim dağıtdı? 
O ğ u l (cəld). Qorbaçov! 
K i ş i. Bizim o Mixail Sergeyeviç? 
O ğ u l. Bəli! 
 
Pauza. 
 
A r v a d. Ay başına dönüm... 
K i ş i (onun sözünü kəsir). Yaxşı!.. Mən gedər oldum!.. Sağ olun!.. (Dosta yaxınlaşır.) Sağ 
olun, Vladimir Iliç!.. 
D o s t. Yox... Mən... 
K i ş i (danışmağa macal verməyib, onu qucaqlayır). Sağ olun!.. 
A r v a d. Sən hara gedirsən ki? 
K i ş i. Qorbaçovu öldürməyə! 
A r v a d. Nə? 
O ğ u l. Yaxşı eləyir! 
Q ı z. Vay, bəs Suzik? Onda Suzik necə olacaq? 
K i ş i. Sağ olun! (Tualetin qapısını açıb səhnədən çıxır və qapını ardıyca bağlayır.) 
D o s t. Tualetə girdi... 
A r v a d. Həkim!.. Tez həkim çağırmaq lazımdı! (Ağlayır.) Ey gidi dünya!.. Gör necə gözəl 
insana qıydın!.. Gör necə adamı nə günə saldın!.. 
Q ı z (qışqırır). Papa, sən niyə dəli oldun? (Ağlayır.) Bəs Suzik buna nə deyəcək? Mənim 
taleyim necə olacaq? (Daha da bərkdən ağlayır.) Suzik biləndə ki, sən dəli olmusan, onda... onda... 
Vay!.. Suzik!.. Suzik!.. 
 
İ ş ı q  s ö n ü r. 
 
 
 
YEDDİNCİ ŞƏKİL 
 
Kişinin evi. Günorta. K i ş i, A r v a d, O ğ u l, Q ı z, Q o n ş u. 
Kişi səhnədə təkdir. Ev paltarı geyib, başını sarıyıb, bir sözlə, ev xəstəsidir. Səhnənin ortasında kresloda oturub, 
gözlərini yumub və şəhadət barmaqlarını bir-birinə tuş gətirərək öz-özüylə oynayır. 
 270
 
K i ş i. Tuş gəldi, gəlmədi? Gəldi, gəlmədi? 
A r v a d (səhnəyə daxil olaraq). Nə soyuqdu? Otopleniye fərli yanmır, qazı elə verirlər, 
verməsələr onnan yaxşıdı... A-a-a... (Pəncərəni göstərərək, kişiyə) Oranı niyə açmısan elə? Dur, dur, 
pəncərənin o gözlüyünü ört, çöldə soyuqdu! 
K i ş i (gözlərini açır). Onu bağlayım? 
A r v a d (üşüyə-üşüyə). Bəli, əzizim, bəli, dur, bağla. Çöldə soyuqdu. 
K i ş i (gah pəncərənin gözlüyünə, gah da Arvada baxır). Yəni mən durub o pəncərənin 
gözlüyünü bağlasam, çöldə o saat isti olacaq? 
 
Pauza. 
 
A r v a d (ağlamsınır). Mənim günahımın adı nə idi, ay Allah? Niyə mən bu günə düşdüm? 
Niyə onun ağlını başından aldın? Həkimin biri deyir ki, reaktivni psixozdan beynində iltihab var, o 
biri deyir şizofreniya... Nə bilim... Axı, yaxşı adamıydı o!.. Bircə dənə toyuğun başını da kəsməyə 
ürəyi gəlmirdi!.. 
K i ş i (toyuq kimi qaqqıldayır). Qaq-qaq-qaq!.. Qaq-qaq-qaq!.. 
A r v a d (iki əlini də başına vurur). Ay aman!.. 
 
Oğul əlində «Kapital» səhnəyə daxil olur.  
 
Qalx, o pəncərəni bağla. 
O ğ u l. E-e-e!.. Görmürsən, oxuyuram? (Kişiyə) Nə oldu? 
K i ş i. Nə nə oldu? 
O ğ u l. Dünən axşam axı, yenə dedin ki, gedirəm Qorbaçovu öldürməyə.  
K i ş i. Hə, getdim!.. 
O ğ u l. Öldürdün? 
K i ş i. Yox. 
O ğ u l. Niyə? 
K i ş i. O boyda oçered var idi ki! 
O ğ u l. Oçered? Nə oçered? 
K i ş i. Oçered də! O qədər adam gəlmişdi ki, Qorbaçovu öldürməyə, böyük bir növbə 
qurulmuşdu. Mən nömrə aldım. 314-cü adamam! 
 
Pauza. 
 
O ğ u l (bir az fikirləşəndən sonra). Yox, məntiqi deyil! (Arvada baxır.) 
A r v a d. Əlbəttə!.. (Ah çəkir.) Eh, nə məntiq!.. 
K i ş i (Arvadı yamsılayır). «Eh, nə məntiq!..» Hə? Bir dəfə, 25 yaşım olardı, az qalmışdı 
dənizdə boğulum, onda sən mənim yanımdaydın? 
A r v a d. Maşallah! Yadında gör nə yaxşı qalıb! Əlbəttə, sənin yanındaydım! Getsin o gün, 
qayıtmasın! 
K i ş i. Mən birinci dəfə infarkt olanda, sən mənim yanımdaydın də? 
A r v a d. Bəs necə?! 
K i ş i. Bir dəfə vannada sürüşdüm, ayağım sındı e, gipsə qoymuşdular, sən mənim 
yanımdaydın? 
A r v a d. Əlbəttə, sənin yanındaydım! 
K i ş i. Mən ikinci dəfə infarkt olanda da sən mənim yanımdaydın də? 
A r v a d. Bəs necə, əzizim, əlbəttə! 
 271
K i ş i. Deməli... deməli, sən mənim yanımda olanda boğuluram, infarkt oluram, ayağım sınır, 
qarnım ağrıyır, dırnağım düşür! Bax, məntiq budu! 
  
Arvad çaşıb qalıb. Qapının zəngi çalınır. 
 
A r v a d (hələ də özünə gəlməyərək, Oğula). Get aç qapını. 
O ğ u l (başını kitaba dikib). Mən oxuyuram. 
A r v a d (dərindən köks ötürür). Eh!.. (Qapını açmaq üçün səhnədən çıxır.) 
Q o n ş u (səhnə arxasından). Xoş gördük sizi! Kişi necədi? 
A r v a d (səhnə arxasından). Eh, necə olacaq?.. 
O ğ u l (başını kitabın üstündən qaldırıb hiddətlənir). Burjuy! (Səhnədən çıxır.) 
Q o n ş u (səhnəyə daxil olur). Bəs həkimlər nə deyir? 
A r v a d (onun ardınca səhnəyə daxil olaraq yavaşdan). Nə bilim, vallah... Mən özüm də elə 
başımı itirmişəm!.. Hərəsi bir söz deyir... Reaktiv psixoz... Şizofreniya... Beyin iltihabı... 
(Ağlamsınır.) Bir dərddi, düşmüşük, qonşu qardaş!.. 
Q o n ş u (əlini beyninə tərəf oynadır). Yəni lap qorxuludu? 
A r v a d. Yox, yox!.. Yaddaşı elə yaxşıdı!.. Amma... deyir getmişdim Qorbaçovun yanına... 
Q o n ş u. Bəlkə doğrudan da gedib? 
A r v a d. Nə danışırsız? Evdən bir addım da eşiyə çıxmayıb! Gəlin əyləşin! Bu saat gəlirəm. 
(Səhnədən çıxır.)  
Q o n ş u (Kişiyə yaxınlaşır). Salam! 
 
Kişi başını tərpədib onun salamını alır. 
 
Necəsən? Nə var, nə yox? Deyirlər səfərdə olmusan? 
K i ş i. Hə. Vaxtım yox idi, qayıtdım. 
Q o n ş u. Əlbəttə! 
K i ş i. Burada işlərim çoxdu! 
Q o n ş u. Bəs necə! 
K i ş i. Bayaq Cəbrayıl mələyə də deyirdim! 
Q o n ş u. Kimə? 
K i ş i. Cəbrayıl mələyə. 
Q o n ş u. O da bura gəlir? 
K i ş i. Hə. Bayaq burdaydı, oturub çay içirdik. 
Q o n ş u. Çay içirdiz də? (Gülür.) 
K i ş i. Bəli. 
Q o n ş u. Cəbrayıl mələklə? (Gülür.) 
K i ş i. Hə. 
Q o n ş u. Əla! Əla! (Gülür.) 
K i ş i. Ona da deyirdim... Laçınovla görüşməliyəm! 
Q o n ş u (gözləri bərəlmiş halda). Nə? 
K i ş i. Mən ona o boyda bilərzik almışam! On beş min dollara! 
Q o n ş u (ora-bura baxa-baxa həyəcanlı). Yavaş! Yavaş! 
K i ş i. Yox! Bəsdi daha! (Ayağa qalxır.) Cəbrayıl mələyə söz vermişəm! Lap bərkdən 
deyəcəyəm! O boyda bilərzik almışam ona! Heç olmasa bir dəfə bayramda zəng eləyib məni təbrik 
də eləmir! Görər indi! Görər onun başına nə oyun açacağam! Hər şeyi var onun! Amma mənim heç 
nəyim yoxdu! Allahın bir maşını da yoxumdu! Bayaq Cəbrayıl mələyi dalıma alıb cənnətə apardım! 
Bir maşın nə olan şeydi, hə? Maşına qoyub aparardım də!.. 
Q o n ş u (tamam özünü itirmiş halda). Dayan bir!.. Qulaq as!.. 
 272
K i ş i. Sən darıxma! Mən o Laçınovun anasını ağladım, sən də bax! Qaytarsın mənim on beş 
min dollarımı! Qəzetə yazacağam! 
Q o n ş u. Səs salma! Bir dəqiqə dayan! 
K i ş i. Mitinq eləyəcəyəm! Gedib evlərinin qabağında mitinq eləyəcəyəm! Televiziyaya 
gedəcəyəm! 
Q o n ş u. Yavaş!.. 
K i ş i. Mən ona o qədər rüşvətlik mal almışam! Amma mənim bir dənə maşınım da yoxdu! 
Q o n ş u. Qulaq as!.. 
K i ş i (qışqırır). Laçınov! Sənə ar olsun! 
Q o n ş u. Yavaş!.. Bilirsən sənə neyləyər?! 
K i ş i. Mənə? 
Q o n ş u. Bəli! (O tərəf-bu tərəfə baxaraq yavaşdan.) Sən onu tanımırsan!.. O-o-o!.. 
 
Pauza. 
 
K i ş i. Mənə heç nə edə bilməz! 
Q o n ş u. Niyə? 
K i ş i. Çünki mən dəliyəm! (Qışqırır.) Laçınov! 
Q o n ş u. Alə, sənə eləyə bilməz, mənə eləyər də!.. 
K i ş i (qışqırır). Laçınov! 
Q o n ş u. Onda məni... onda məni məhv eləmə!.. 
K i ş i (daha da qızışıb). Yox, məni dayandırmaq mümkün deyil! Mən həzrət Cəbrayıla söz 
vermişəm! (Qışqırır.) Laçınov!.. Rüşvətxor!.. Mənim heç maşınım da yoxdu!.. 
Q o n ş u. Var!.. Var!.. 
K i ş i. Nə var? 
Q o n ş u. Maşın var! Var maşın! Mən ölmüşəm bəyəm? Mən elə bu gün sənə maşın alacam! 
K i ş i. Axı... 
Q o n ş u. Dedim, qurtardı! Qonşu qonşuya hansı gündə gərəkdi? 
 
Arvad məcməyidə çay, Oğul əlində «Kapital» və Qız səhnəyə  
daxil olurlar. 
 
A r v a d. Bu nə səs-küydü? 
Q o n ş u. Heç... 
K i ş i (səhnə boyu fırlanaraq, guya ki, maşın sürür). Ba-bap!.. Trrr!..  Vı-ı-ı-ı!.. 
A r v a d. Yenə neyləyirsən? 
K i ş i (Arvada). Ba-bap!.. Çəkil yoldan!..  
A r v a d. Nə? 
Q ı z. Görmürsən, maşın sürür. 
K i ş i. Ba-bap!.. Çəkilin yoldan!.. 
A r v a d (ağlamsınır). Ay yazıq!.. Sənin heç maşının var? 
Q o n ş u. Var! Onun maşını var! Mən bu qərara gəldim ki, sizin bu çətin vaxtınızda, 
xeyriyyəçi kimi, sizə bir maşın hədiyyə edim! Bir az işlənmiş olar, ancaq eybi yox!.. 
 
Pauza. 
 
K i ş i. (səhnə boyu fırlanaraq guya ki, maşın sürür). Ba-bap!.. Vı-ı-ı-ı!.. 
O ğ u l. Necə? Bizim maşınımız olacaq? Mən maşın sürəcəyəm? 
Q ı z. Suzik də sürəcək! 
A r v a d. Çox sağ olun, ay qonşu! Siz qardaşdan da artıqsız! 
 273
Q o n ş u. Bir şey deyil!.. 
K i ş i (səhnə boyu). Ba-bap!.. Vı-ı-ı!.. 
O ğ u l (sevincindən bilmir ki, nə etsin və birdən yadına düşür). Anacan, bu saat pəncərəni 
bağlayacam! 
 
 
İ ş ı q  s ö n ü r. 
 
 
SƏKKİZİNCİ ŞƏKİL 
 
Kişinin evi. Axşamüstü. K i ş i, A r v a d, O ğ u l, Q ı z, D o s t. 
Arvad oturub nəsə toxuyur. Kişi güzgünün qabağındadı. 
 
K i ş i (güzgüdə özünə baxa-baxa). Vay!.. Saqqal necə basıb məni?.. 
A r v a d (yavaş-yavaş artan bir həyəcanla). Ay, nə yaxşı!.. Deyəsən, özünə gəlirsən, hə? 
K i ş i. Üzqırxanımı, sabun köpüyünü gətirin! Fırçamı gətirin!.. 
A r v a d (çağırır). Ay qız, tez elə! Üzqırxanı-zadı gətir bura! 
Q ı z (səhnəyə daxil olur). Nə olub? 
A r v a d. Papa üzünü qırxmaq istəyir! Tez elə! Nə lazımdı, gətir! 
Q ı z (sevincək). Oy, papa, nə yaxşı! Suzikə deyəcəyəm! (Qaçıb səhnədən çıxır.) 
K i ş i (diqqətlə güzgüyə baxa-baxa əlini üzünə sürtür). Gör nə qədərdi e!.. 
A r v a d (yavaşdan). Özünə fikir verməyə başlayıbsa, deməli, ayılır! Vallah, evə maşın 
gələndən sonra, elə bil, hər şey düzəlməyə başlayıb! 
K i ş i (qışqırır). Sabun! 
A r v a d (qışqırır). Nə oldu? 
Q ı z (səhnə arxasından). Bu saat! Qoy əvvəlcə Suzikə zəng eləyim!.. 
A r v a d. Nə Suzik? Tez üzqırxanı gətir! 
K i ş i (qışqırır). Fırça!.. 
Q ı z (ləvazimatları gətirərək, incik). Suzik deyəcək ki, niyə əvvəlcə mənə demədin? 
(Məcməyini atasına verir.) Al. (Arvada) Suzik bilirsən nə deyir? Deyir ki, mən, rıtsaram! Deyir ki, 
əyər sənin papanın başı... e... papan xəstələnibsə, mən gərək səni daha artıq qoruyam!.. 
A r v a d. Sənin üzünü görməmişəm, ay Suzik, amma xoşbəxt olasan! 
Q ı z. Mənnən bir yerdə! 
A r v a d. Allah eləsin!  
K i ş i (məcməyini güzgünün qabağına qoyur və fırçanı götürüb sabun bulaya-bulaya yenə 
diqqətlə güzgüyə baxır). Ay-yay-yay!.. (Fırçanı güzgüyə aparıb güzgüdəki əksini sabunlamağa 
başlayır.) 
A r v a d. Sən nə edirsən? 
Q ı z. Papa!.. 
K i ş i. Necə nə edirsən? Nə qışqırırsız? (Güzgünü göstərir.) Görmürsən nə qədər tük var? 
(Üzqırxanla güzgüdəki əksini qırxmağa başlayır.) 
A r v a d. Dayan! Dayan! Güzgünü də xarab eləmə! 
Q ı z. Yaxşı ki, Suzikə demədim! 
 
Arvad üzqırxanı Kişinin əlindən alır. Eşikdən maşın səsi gəlir,  
sonra Oğul səhnəyə daxil olur. 
O ğ u l (ruh yüksəkliyi ilə). Salam!.. 
 
Pauza. 
 
 274
(Gəlib anasının boynunu qucaqlayaraq) Balaca Volodya anasını çox sevirdi!.. 
Q ı z. Balaca Volodyaya da maşın vermişdilər? 
A r v a d. Bəsdi! 
Q ı z. Görmürsən? Suzikə vermir maşını sürməyə!.. 
 
Kişi yenə güzgünü qırxmaq istəyir. 
 
A r v a d. Didişməyin!.. (Kişini göstərir.) Onsuz da dərdimiz az deyil!.. Görürsüz?! 
O ğ u l. Yenə nə olub, anacan? 
A r v a d. Üzünü qırxmaq əvəzinə, güzgünü qırxmaq istəyir... 
O ğ u l. Bu saat! Bu saat mən özüm onun üzünü qırxacağam! (Kişiyə yaxınlaşıb üzqırxanı 
onun əlindən alır.) Krupskaya deyirdi ki, övlad gərək valideynlərinə kömək etsin! (Cidd-cəhd ilə 
Kişinin üzünü qırxmağa başlayır.) 
Q ı z. Nə olsun? Suzik də olsaydı, qırxardı! 
O ğ u l (atasının üzünü qırxa-qırxa, həvəslə). Maşından sonra, partiyada mənim mövqelərim 
çox möhkəmlənib! Indi mənimlə hesablaşırlar! 
K i ş i (qışqırır). Yaşasın kommunizm! 
O ğ u l. Bəli, ata! Bir vaxt gələcək, xalqımız yenə nümayişə çıxacaq! O zaman mən tribunada 
parad qəbul edəcəyəm! 
A r v a d. Inşallah! 
 
Qapının zəngi çalınır. 
 
Q ı z (qapını açmağa gedə-gedə). Nə olsun? Suzik də böyük adam olacaq! (Səhnədən çıxır.) 
K i ş i (güzgünü göstərərək üzqırxanı Oğulun əlindən almaq istəyir). Qoy bunu mən qırxım! 
O ğ u l. Dayan, atacan!.. 
D o s t (səhnə arxasından). Iyi axşamlar! 
Q ı z (səhnə arxasından). Salam... 
D o s t (səhnəyə daxil olur). Iyi axşamlar!.. Əcəba nasıldır bizim arkadaşımız? 
A r v a d (dərindən köks ötürür). Görək də... 
K i ş i. O-o-o!.. (Qolu ilə Oğulu özündən kənarlaşdıraraq Dosta yaxınlaşır.) Yoldaş Lenin! 
(Onu qucaqlayır.) Əziz Vladimir Iliç! Xoş gördük! Xoş gördük! (Qamarlayıb Dostu öpür.)  
D o s t (onu özündən kənarlaşdırmağa çalışır). Yavaş!.. Yavaş, üst-başımı sabunladın! 
K i ş i. Sabunun sənə xeyri var! 
D o s t. Burax! 
K i ş i. Ah, sənin saçın necə də tökülüb! Əziz Volodya! 
D o s t. Burax!.. 
K i ş i. Proletariatın dahi rəhbəri! Mənim əziz dostum! (Onu yenə qucaqlamaq istəyir.) 
D o s t. Yox!.. Yox!.. Sənə neçə dəfə demişəm ki, mən Lenin deyiləm! (Oğula) Kömək elə də! 
O ğ u l. Nə olub? Pis adama oxşatmır ki, sizi! Nasionalist! (Hirslə səhnədən çıxır.) 
K i ş i. Bəsdi, Vladimir Iliç! Bəsdi! Heç zarafatından qalmırsan a!.. (Arvada) Uşaqlıqda da 
belə idi... Onda keçəl deyildi, əməlli-başlı saçı var idi!.. (Birdən kövrəlir.) Eh, Volodya!.. Hanı... 
Hanı sənin o qıvrım saçların? Tökdün o saçları bizim gözəl həyatımız naminə! Əziz Ulyanov! Gəl!.. 
Gəl, səni bir də bağrıma basım!.. 
D o s t. Yox! Mən Lenin deyiləm! Şurasını birdəfəlik anla! 
A r v a d. Fikir verməyin... 
D o s t. Axı, bütün bədənimi sabunladı!.. 
K i ş i. Dedim ki, sabun sənin üçün vacibdi! Volodya! 
D o s t. Yox! 
 275
K i ş i (ciddi). Daha bu olmadı, Vladimr Iliç! Indi nədən ehtiyat edirsiz? Daha gizli 
fəaliyyətinizə, konsperasiyaya ehtiyac yoxdu! Biz indi sənin qurduğun ölkədə yaşayırıq! 
A r v a d. Eh, getdi o ölkə!.. Ətin kilosu bir manat doxsan qəpik idi! 
K i ş i. Xeyr! Sən bu sözlərə inanma, əziz Vladimir Iliç! Biz Stalini gorbagor elədik! 
Xruşşovla qarğıdalı yığdıq və Amerikanı ötüb keçdik! Brejnevə, bax, bura qədər (Əli ilə qurşaqdan 
aşağısını göstərir.) orden verdik! Sonra Qorbaçovla perestroyka elədik! Ah, Mişa!.. Mişa!.. O da 
sənin kimi keçəldi! 
D o s t (tamam bıkmış). Mən Lenin deyiləm! 
A r v a d. Fikir verməyin...  
K i ş i. Necə fikir verməyin? Necə mən Lenin deyiləm? Mən sənin Nadejda Konstantinovnaya 
məhəbbətin haqqında poema yazıram! Krupskaya da səni sevirdi! 
D o s t. Tamam, zavallı arkadaşım! Sən yorğunsan, get istirahət yap! 
K i ş i. Nə istirahət, canım? Sizin kimi sevgililər haqqında poema yazarkən, mən gedib 
istirahət edə bilərəm? Lenin bu otaqda, bax, burada dayanmışdı. (Göstərir.), Krupskaya da, bax, 
burada dayanmışdı. (Göstərir.) Indiki kimi, gözlərimin qabağındadı! 
A r v a d. Ay aman!.. 
K i ş i. Iyirmi ildən sonra yenidən görüşmüşdülər! Lenin deyirdi: «Gəlin biz yeni bir həyat 
quraq!.. Biz öz məhəbbətimizin timsalında türk dünyasının ölməz ənənələrini yaşadaq!..» Krupskaya 
da deyirdi: «Siz nə danışırsız? Mənim həyat yoldaşım var!..» 
A r v a d. Gör gözünə nələr görünür e!.. 
K i ş i. Mən redaksiyalara gedib bu ülvi məhəbbət haqqında poemamı bütün ictimaiyyətə 
bəyan edəcəyəm!  
D o s t (həyəcanlı). Yox, lazım deyil! 
K i ş i. Necə lazım deyil? Mən sizin məhəbbət dastanınızı yazmaya bilərəmmi? Bu əsərin adı 
«Volodya və Nadya dastanı» olacaq! Qoy hamı Lenin ilə Krupskayanın, bax, buradakı bu ülvi 
məhəbbətindən xəbər tutsun! 
D o s t (həyəcanlı). Özünə başqa bir əyləncə tap! 
K i ş i. Yox! Bu mümkün deyil! 
A r v a d. Əşşi, qoyun yazsın, başı qarışsın də... 
D o s t. Yox! Yox! 
K i ş i. Əziz Lenin! Vladimir Iliç! Başa düşün, mən o poemanı yazmaya bilmərəm! 
D o s t. Axı, nə üçün? 
K i ş i. Çünki mən o poemaya görə qonorar alacağam! Sonra da o qonorarı verib (Əli ilə tavanı 
göstərir.) evimizə lüstür alacam! 
 
Pauza. 
 
D o s t (tavana baxır). Sən... sən istirahət elə... O lüstürü mən alaram! 
K i ş i. Mən büllur lüstür alacam! 
D o s t. Əvət!.. Əvət!.. Mən məhəbbətə nankor ola bilmərəm! 
A r v a d. Nə? 
D o s t. Heç!.. Heç!..  
K i ş i. Importnı! 
D o s t. Əvət!.. Əvət!.. 
A r v a d. A-a-a!.. Siz nə əziyyət çəkirsiz? 
D o s t. Biz dostuq! Xahiş edirəm bu hədiyyəni məndən qəbul edəsiniz! 
A r v a d. Siz necə də dostunuzun qayğısına qalırsız! Onun istirahəti naminə belə bir hədiyyə 
edirsiz!.. Çox sağ olun!.. 
D o s t. Bir şey deyil! Mən getdim lüstür almağa! (Səhnədən çıxır.) 
 276
 
Kişi yenə diqqətlə güzgüyə baxır. 
 
A r v a d. Bizim də evimizdə lüstür yanarmış! (Kişiyə baxıb Oğulu çağırır.) Papanın üzü 
sabunlu qaldı axı! 
O ğ u l (əlində üzqırxan səhnəyə daxil olur). Getdi o nasionalist? 
A r v a d. O nasionalist deyil, əsl dostdu! Gəl papanın üzünü qırx, qurtar! 
 
Oğul Kişinin üzünü qırxmağa başlayır. 
 
O getdi bizə billur lüstür alsın! 
O ğ u l. Nə? 
K i ş i (qışqırır). Kəsdin üzümü!.. Qan gəlir!.. 
A r v a d (qışqırır). Ay qız, tez yod gətir! 
K i ş i. Millətin də başını belə qırxırsız?! 
 
İ ş ı q  s ö n ü r. 
 
 
 
DOQQUZUNCU ŞƏKİL 
 
Səhnə tamam qaranlıq içindədi.  
Kimsə o qaranlıqda əl fənərinin zəif işığını döşəməyə, divarlara, ev əşyalarına sala-sala səhnədə var-gəl 
eləyir, amma bunun kim olduğunu müəyyən etmək mümkün deyil.  
Barmaqlarının ucunda ehtiyatla addımlayır. Dayanıb qulaq asır. 
Xorultu səsi gəlir. 
Yenə barmaqlarının ucunda ehtiyatla addımlayır. Dayanıb əliylə nəsə axtarır və deyəsən, axtardığını tapır. 
Səhnənin ortasında arxası tamaşaçılara tərəf oturub yerini rahatlayır və fənərin işığında qəzet oxumağa 
başlayır. 
Onun arxası tamaşaçılara tərəf olduğu üçün sifəti görünmür. 
 
İ ş ı q  s ö n ü r. 
 
 
ONUNCU ŞƏKİL 
 
Kişinin evi. Günorta. K i ş i, A r v a d, Partiya l i d e ri, X a n ı m. 
Kişi cidd-cəhdlə kağız-kuğuzdan nəsə düzəldir. 
 
P a r t i y a  l i d e r i. Hə, necəsən, əziz dost?  
X a n ı m. Vallah, siyasi fəaliyyətimiz o qədərdi ki, güclə vaxt tapıb gəldik sizi yoluxmağa. 
A r v a d. Çox sağ olun!.. 
P a r t i y a  l i d e r i. Eybi yox, pis günün ömrü az olar. Nə var, nə yox?  
K i ş i (kağız-kuğuzla məşğul ola-ola). Yaxşıyam!.. 
P a r t i y a  l i d e r i. Görürəm... Yaxşı dəyirsən gözümə!.. 
X a n ı m. Elədi!.. 
K i ş i. Amma... 
P a r t i y a  l i d e r i. Nə amma? 
K i ş i. Hər gecə yuxuda siçanları görürəm... 
P a r t i y a  l i d e r i. Siçanları? 
K i ş i (əvvəlki kimi kağız-kuğuzla məşğul ola-ola). Hə... 
 277
P a r t i y a  l i d e r i. Necə görürsən? 
K i ş i. Görürəm ki, bizim evin siçanları ilə qonşunun siçanları komanda düzəldib bir-biriləri 
ilə futbol oynayırlar... 
A r v a d (köks ötürərək). Eh!.. Həkim belə hallar üçün dərman verib, indi içərsən, elə yuxular 
görməzsən... (Qalxıb üstündə xeyli dərman yığılmış mizə yaxınlaşır və dərmanların arasından iki 
həb seçib su ilə gətirir.) Al!.. Iç!.. 
K i ş i (başını kağız-kuğuzdan qaldırır). Olmaz sabah içim? 
A r v a d. Niyə sabah? 
K i ş i. Bu gecə final oynayacaqlar! 
 
Pauza. 
 
X a n ı m (söhbəti dəyişmək üçün, tavandan asılmış çilçırağı göstərir). Nə gözəl çilçırağınız 
var!.. 
A r v a d. Hə... 
P a r t i y a  l i d e r i. Oğlunuz görükmür... Yenə «Kapital»ı oxuyur? 
A r v a d. Vaxt tapanda oxuyur. Evin bütün işləri onun boynundadı! Maşallah! (Köksünü 
ötürür.) Eh!.. Hər şey yaxşıdı... Elə bil həyat bizimçün təzədən başlayır... Bircə... (Kişini göstərir.) 
Bircə bunun dərdi!.. 
K i ş i. Artıq iyirmi yeddi dəvətnamə hazırdı! 
P a r t i y a  l i d e r i. Neynirsən e bu dəvətnamələri? 
K i ş i (təəccüblə). Necə neynirsən? 
P a r t i y a  l i d e r i. Hə də, neynirsən? (Gülümsəyir.) Səhərdən yazırsan, yapışdırırsan... 
K i ş i. Toy eləyəcəyəm! 
P a r t i y a  l i d e r i. Toy? 
K i ş i. Bəli! 
 
Arvad dərindən köksünü ötürür. 
 
P a r t i y a  l i d e r i. Allah xeyir versin!.. Soruşmaq ayıb olmasın, kimin toyudu? 
K i ş i. Mənim! 
A r v a d. Nə? 
P a r t i y a  l i d e r i. Əziz dost, sənin arvadın, uşaqların... 
A r v a d (ayağa qalxır). Of-f-f!.. Belə də dərd olar?..  
X a n ı m (ayağa qalxır). Eybi yox... Keçər... Qoy kişilər özləri oturub söhbət etsinlər... Gedək 
o biri otağa, biz də öz söhbətimizi eləyək. Mən də, heç olmasa, beş dəqiqə siyasi mübarizəmizdən 
ayrılım!.. 
 
Xanımla Arvad səhnədən çıxırlar. 
P a r t i y a  l i d e r i. Hə, ürəyivə təzə arvad düşüb, ey zalım?! 
K i ş i. Yox, mən arvad almıram! 
P a r t i y a  l i d e r i. Arvad almırsan? 
K i ş i. Xeyr! 
 
Pauza. 
 
P a r t i y a  l i d e r i. Kiçik toy eləyirsən? 
K i ş i. Xeyr! 
P a r t i y a  l i d e r i. Bəs nə eləyirsən? 
K i ş i. Mən partiya alıram! 
P a r t i y a  l i d e r i. Nə? 
 278
K i ş i. MMDKGAP! 
P a r t i y a  l i d e r i. Başa düşmədim... 
K i ş i. Milliyyətçi Maarifçi Demokratik Konservator Gələcək Azərbaycan Partiyası! Mən iki 
yüz əlli dəvətnamə düzəldib (Həzz ala-ala səhərdən bəri düzəltdiyi alabəzək dəvətnamələrdən birini 
götürüb baxır.) hörmətli adamlara paylayacağam. Hamı elə biləcək ki, mənim toyumdu! Ancaq 
qonaqlar gələndən sonra, mən bəyan eləyəcəyəm ki, qadınla yox, Milliyyətçi Maarifçi Demokratik 
Konservator Gələcək Azərbaycan Partiyası ilə evlənirəm! 
 
Pauza. 
 
Bəli! Bizim bu sahədə təcrübəmiz var! Bəs sənin ad günündə partiya yaratmadıq? Bu, siyasət 
aləmində yeni bir kəşfdir! Mən jurnalistləri də bura dəvət eləyəcəyəm! Sənin partiyanın təcrübəsini 
onlara nümunə göstərəcəyəm! Qoy bu kəşfi dünyaya yaysınlar! Bütün qonaqları başa salacağam! 
Onlar da məni Milliyyətçi Maarifçi Demokratik Konservator Gələcək Azərbaycan Partiyası ilə 
evləndirəcəklər! 
 
Pauza. 
 
P a r t i y a  l i d e r i (yavaş-yavaş artan bir həyəcanla). Bura bax, bu çox bekara bir fikirdi! 
Bunu başından çıxart! Jurnalistlər bu saat sensasiya axtarır.  
K i ş i. Çox gözəl! Niyə başımdan çıxarım? (Dəvətnaməni ona göstərir.) Görmürsən necə 
gözəldi? 
P a r t i y a  l i d e r i. Mən sənə gözəl şəkilli kitablar alaram, oturub baxarsan... 
K i ş i. Yox! Mən MMDKGAP-la evlənirəm! 
P a r t i y a  l i d e r i. Bura bax, yoxsa bizim partiyanın rəqibləri gəlib səni başdan çıxarıblar, 
hə? Düzünü de? 
K i ş i. Xeyr! (Hirslənir.) Məni kim başdan çıxara bilər? 
P a r t i y a  l i d e r i (tələsik). Heç kim! Sən... sən bu barədə heç kimə bir söz-zad deməmisən 
ki? 
K i ş i. Mən xəbərçiyəm bəyəm? 
P a r t i y a  l i d e r i. O mənada demirəm... Yəni toyuva hələ qonaq çağırmamısan?  
K i ş i. Hələ yox. Darıxma! Mən MMDKGAP-la evlənəndən sonra, səninlə müttəfiq 
olacağam! Seçkilərə bir yerdə gedəcəyik! (Ayağa qalxıb qışqırır.) Qələbə bizimdir! 
P a r t i y a  l i d e r i. Yavaş! Yavaş! Belə şeylərlə zarafat eləmək olmaz!.. 
K i ş i. Zarafat nədi, canım? Sən dəli olmusan? 
P a r t i y a  l i d e r i. Yox... 
K i ş i. Deyirəm axı... Artıq nizamnaməni yazıb qurtarıram. Onu Ədliyyə Nazirliyinə 
göndərəcəyəm ki, sənin partiyanın təcrübəsi əsasında qeydə alsınlar! Alacaqlar! Nazir müavini 
mənim dostumdu! Özüm olacam sədr, oğlum da olacaq Baş katib! 
P a r t i y a  l i d e r i. O kommunistdi ki! 
K i ş i. Nə olar? Orda Siyasi Büronun üzvüydü, amma burda olacaq Baş Katib! Evimizi də 
eləyəcəyəm partiyanın qərargahı. Sonra pul toplayacağıq partiyaya! Sonra da partiyanın puluyla 
buranı əla təmir elətdirəcəyəm! 
P a r t i y a  l i d e r i. Bura bax... 
K i ş i. Sən narahat olma, dedim. Bay!.. Sənin partiyanla müttəfiq olacağıq də!.. Qorxma! Hər 
şey əla olacaq! Buranı da gözəl təmir edəcəyəm!  
P a r t i y a  l i d e r i (özünü saxlaya bilməyib qışqırır). Səni gərək dəlixanaya aparsınlar! 
Demokratik ölkədə olsaydın, sən indi çoxdan dəlixanadaydın! 
A r v a d (səhnə arxasından). Bizimləsiz? 
P a r t i y a  l i d e r i (tələsik). Xeyr! 
 279
K i ş i. Sənin həyəcanını başa düşürəm, mənim əziz sinif yoldaşım! Bu sevincdəndi! Sən də 
mənimlə birlikdə sevinirsən! Artıq iyirmi yeddi dəvətnamə hazırdı! Qalıb iki yüz iyirmi üç 
dəvətnamə! Sabahdan yavaş-yavaş qonaqları dəvət eləməyə başlayacam. Birinci jurnalistləri 
çağıracam! Darıxma, səni elə indidən dəvət edirəm! Jurnalistlərin qabağında səni əməlli-başlı 
tərifləyəcəyəm! Kim öz ad günündə partiya yarada bilər, hə? Bunu heç Stalin də bacarmazdı! 
Vaxtını təyin eləmişəm! Gələn həftənin çərşənbə axşamı mənim toyumdu! (Iki əlini də geniş açaraq 
otağı göstərir.) Sonra da buranı əla təmir edəcəyəm! 
 
Pauza. 
 
Əla təmir!.. 
 
Pauza. 
 
P a r t i y a  l i d e r i. Bura bax... 
K i ş i. Dedim ki, səni tərifləyəcəyəm də! Səni hamıya nümunə göstərəcəyəm! Qoy görsünlər 
ki, Azərbaycanda necə əjdahalar var! Sonra da buranı təmir elətdirəcəyəm! 
P a r t i y a  l i d e r i. Yox... Qulaq as, buranı... buranı mən təmir elətdirərəm... Bizim 
partiyanın vəsaitinə... Beynəlxalq simpozium keçirmək istəyirdik... Sən bu toy məsələsini burax 
getsin... 
K i ş i. Hə? 
P a r t i y a  l i d e r i. Hə...  
K i ş i. Nə vaxt? 
P a r t i y a  l i d e r i. Nə nə vaxt? 
K i ş i. Təmir? 
P a r t i y a  l i d e r i. Gələn ay... 
K i ş i. Yox!.. Mənimçün subay qalmaq çox çətindi! Mən evlənirəm! Mən öz partiyamı alıram! 
P a r t i y a  l i d e r i. Yaxşı, gələn həftə... 
K i ş i. Yox! Mən subaylığa dözə bilmirəm! 
P a r t i y a  l i d e r i. Yaxşı, yaxşı... Sabah başlayıram... 
K i ş i. Hə? 
P a r t i y a  l i d e r i. Hə... 
 
Pauza. 
 
Hə, sabah başlayıram... 
K i ş i. Onda mən gedim nizamnamənin əvəzinə roman yazım... 
P a r t i y a  l i d e r i. Hə, get roman yaz! Ancaq təcrübədən-zaddan yazma! Toydu, ad 
günüdü, belə şeylərdən yazma! Indi millətin ağır günüdü! Yeməyə bir şey tapmır! Sən millətin 
dərdindən yaz! Başa düşdün? Millətin dərdindən!  
K i ş i. Mən sənət əsəri yaratmağa gedirəm! (Coşğun) Yox, mən getmirəm! Ilham pərisi məni 
öz qanadlarında aparır! (Qollarını geniş açır, guya ki, uçur, səhnədən çıxır.) 
 
İ ş ı q  s ö n ü r. 
 
 
ON BİRİNCİ ŞƏKİL 
 
Kişinin evi. Günorta. K i ş i, A r v a d, O ğ u l, Q ı z,  
f ə h l ə l ə r. Üç-dörd fəhlədən kimi evin divarını rəngləyir, kimi  
harasa mala çəkir, qapıya cəftə vurur, pəncərənin taxtasını qaşıyır  
 280
və s., bir sözlə, evdə şıdırğı təmir işləri gedir. 
Kişi pəncərədən birinin qarşısında oturub və eşiyə baxır. Arvad böyük bir həvəs və cidd-cəhdlə fəhlələrin işinə 
rəhbərlik edir, Qız da böyük ruh yüksəkliyi və maraqla ora-bura baxır. 
 
A r v a d. Bax, buranı görürsüz, göy rənglə rəngləyin, ancaq tamam göy olmasın... 
Birinci fəhlə.Göy rəngləyim, ancaq göy olmasın? 
A r v a d. Hə... 
Birinci fəhlə.Onu necə eləyim? 
A r v a d. Bax, bu göy... 
Birinci fəhlə. Hə... 
A r v a d. Indi üstündən sarı vurun... 
Birincifəhlə (fırça ilə rəngi sürtür). Al... 
A r v a d (sevinclə). Gördün! Bax, belə! Iyirmi ildi mən gecə yuxuda da bu rəngləri görürəm!.. 
Q ı z (gəlib baxır). Oy, nə gözəldi! Qoy Suzikə zəng eləyim deyim! (Həyəcanla qaçıb 
səhnədən çıxır.) 
A r v a d. Bax, burda mütləq ağ bir xətt keçməlidi!.. 
 
Maşın səsi gəlir, sonra Oğul əlində zənbil səhnəyə daxil olur. 
 
O ğ u l. Salam, yoldaş fəhlələr!  
Ikinci fəhlə(o biri fəhləyə). Bu nə deyir, alə? 
O ğ u l (yumruğunu yuxarı qaldırır). Biz qalib gələcəyik! 
Ikinci fəhlə.Nə qalib, alə? Bizim obedimizi verin də!.. 
A r v a d. Darıxmayın! Əvvəlcə iş, sonra yemək! 
O ğ u l. Roza Lüksemburq deyib ki, əmək insanın yaraşığıdır! 
Ikinci fəhlə.Nə? 
Q ı z (səhnəyə daxil olur). Suzik deyir ki, sarının üstündən də bir az yaşıl vurmaq lazımdı! 
A r v a d (Qıza fikir vermədən Oğulun gətirdiyi zənbili aça-aça Kişiyə yaxınlaşır). Bax, 
oğlumuzu görürsən?! Maşallah! Gör sənin üçün necə gözəl konservlər alıb?!. 
Q ı z. Mən də yeyəcəyəm! 
A r v a d. Bax, qaz ciyərinin paşteti... 
Q ı z. Suzik onu xoşlamır! 
A r v a d. Bu da badımcan kürüsü... 
K i ş i (ruh yüksəkliyi ilə). Qoy bir mən sağalım! 
A r v a d. Allah qoysa! Allah qoysa! 
K i ş i. Onda bir dənə böyük konservatoriya tikdirəcəyəm! 
A r v a d. Nə? 
K i ş i. Konservatoriya! 
A r v a d. Konservatoriyanı neynirsən? 
K i ş i. Konservləri saxlamağa yerimiz olsun! 
 
Pauza. 
 
Ikinci fəhlə. Ay bacı, obedin vaxtı çoxdan keçib e!.. 
 
İ ş ı q  s ö n ü r. 
 
 
ON İKİNCİ ŞƏKİL 
 
Bağça. Günorta. Partiya l i d e ri, X a n ı m, Q o n ş u. 
 281
 
Q o n ş u. Təbrik edirəm sizi!.. Təbrik edirəm!.. 
X a n ı m. Nə olub? Ağlı başına gəlib? 
Q o n ş u. Yox, əşşi! O yazığın başı elə xarab olmayıb ki, təzədən düzəlsin! Əslinə baxsan... 
Vallah, heç əvvəldən də onun başında bir şey yox idi! Bu yazı-pozu adamları bir az belə də... (Əlini 
başının üstündə yelləyir.) Birtəhər olurlar!.. (Partiya liderinə) Sizi təbrik edirəm, sizi!.. 
P a r t i y a  l i d e r i. Məni? 
Q o n ş u. Bəli, sizi! Millətin böyük siyasi xadimini! 
P a r t i y a  l i d e r i (təvazökarlıqla). Mən xalqım üçün çalışıram... 
Q o n ş u. Bilirəm! Bəs necə? Təbrik edirəm! 
X a n ı m (səbrsiz). Axı, nə münasibətlə? 
Q o n ş u. Necə nə münasibətlə? (Partiya liderinə). Sizə Aqrar Siyasət üzrə nazir vəzifəsi 
təklif ediblər. Ancaq siz o boyda vəzifədən imtina etmisiniz! 
 
Pauza. 
 
P a r t i y a  l i d e r i. Pay atonnan! (Ətrafa baxır.) Deyəsən yerin də qulağı var e!.. 
Q o n ş u. A kişi! Bu məmləkətdə belə işlərdə, bax, bunun da... (Cibində qurdalanır, dollar 
çıxarıb, təzədən tez cibinə basır.) bunun yox... bax, bunun... (Axır ki, cibindən kibrit qutusu çıxarır 
və bir kibrit çöpünü götürüb göstərir.) bunun da qulaqları var! Siz nəyi qoyub, nəyi axtarırsız?! 
Əhsən sizə! O boyda vəzifədən imtina etmək! 
P a r t i y a  l i d e r i (şəstlə). Məni vəzifə maraqlandırmır!.. 
X a n ı m. Bizim partiyanı müstəqil Azərbaycan Respublikasının taleyi maraqlandırır!.. 
Q o n ş u. Əhsən! Bərəkallah! 
P a r t i y a  l i d e r i (get-gedə daha da qızışaraq). Mən vəzifə düşkünü deyiləm! 
Respublikamızın vətəndaşları bunu yaxşı bilirlər! Buna görə də başqa siyasi partiyalar dağılır, 
parçalanır! Ancaq bizim partiyaya kütləvi axın var! 
 
Pauza. 
 
X a n ı m (diqqətlə Qonşuya baxır və cibindən bir dəftərçə çıxarır). Gəlin sizi də bizim 
partiyaya üzv yazım! 
Q o n ş u. Məni? 
X a n ı m. Bəli! Bizim partiya sizə etimad göstərir! 
Q o n ş u. Yox, yox!.. Mən yox!.. 
X a n ı m. Sizin işləriniz yaxşı gedər! 
Q o n ş u. Yox, bacı, yox... O SSRI-nin Kommunist Partiyası idi, olurdun üzvü, işin də gedirdi 
yağ kimi! Indi demokratiyadı, bir partiyanın üzvü olacaqsan, o birilər taxtabiti kimi darışacaqlar 
canuva! Hara getdi, nə elədi, nə qazandı, necə qazandı? Bir dəli quyuya bir daş atacaq, bizim 
qəzetlər də ki, o daşı göydə axtarır, sonra gəl o daşı çıxar quyudan, görüm, necə çıxarırsan?! Yox, 
başuva dönüm, mənə bitərəf olmaq əl verir! Qoy düşsünlər bir-birlərinin canına, mənimki odu ki, 
işim getsin!.. 
P a r t i y a  l i d e r i. Ay-ay-ay!.. Mən sizi belə prinsipsiz bilməzdim!.. 
Q o n ş u. Necə? Mənəm prinsipsiz? (Kənara) Alə, bir də gördün çərxi-fələk dəyişdi, bu da 
oldu böyüklərimizdən biri!.. (Partiya liderinə.) Kolbasa, sosiska da aqrar siyasətə baxır də? Hə? 
P a r t i y a  l i d e r i. Əlbəttə! 
Q o n ş u. Mən axı, bu işlərlə məşğulam də, bu kolbasadı, sosiskadı, kapçonnı ətdi-zaddı də, 
belə-belə işlərlə də... 
P a r t i y a  l i d e r i. Ümid edirəm ki, dövlətimizə vergiləri vaxtında verirsiz! 
Q o n ş u. Nə? Vergi?  
 282
 
Pauza. 
 
Bir dəqiqə yaxın gəl... (Yavaşdan) Nə vergi? Mən, onsuz da, sizin partiyanın üzvüyəm, ancaq 
gizli üzvü!.. 
X a n ı m. Yəni təəssübkeşi? 
Q o n ş u. Yox e, nə təəssübkeş? Əməlli-başlı gizli üzvü! Özü də sizin partiyanın hesabına on 
milyon manat pul keçirirəm! 
P a r t i y a  l i d e r i. On milyon manat? 
Q o n ş u. Bəli! Ancaq tamam gizlin! 
P a r t i y a  l i d e r i. Ba-a-a! Bu nə sözdü?! Bir daş altda, bir daş üstə! Sizin bizim partiyanın 
üzvü olduğunuzu məndən başqa bir köpək oğlu bilməyəcək! 
X a n ı m (tələsik). Bir də məndən başqa! 
P a r t i y a  l i d e r i. Mənim məslək dostum! (Onu qucaqlayır.) Əqidə yoldaşım! Biz səninlə 
əl-ələ verib müstəqil respublikamızı gözəl gələcəyə aparacağıq! (Bir də qucaqlaşırlar.) Biz səninlə o 
gözəl gələcəyin qurucuları olacağıq! 
Q o n ş u. Hə, hələlik sən tək! Mən də sonra də... Belə... Hə? 
P a r t i y a  l i d e r i. Niyə? Siz vətəni sevmirsiz? 
Q o n ş u. Mən? 
P a r t i y a  l i d e r i. Bəli, siz! 
Q o n ş u. A-a-a!.. Mən sizdən inciyərəm a-a-a!.. Bu nə sualdı belə? 
P a r t i y a  l i d e r i (daha artıq bir ehtirasla). Cavab verin! Siz vətəni sevirsiz? 
Q o n ş u. Əlbəttə! 
P a r t i y a  l i d e r i. Siz vətən uğrunda ölməyə hazırsız?  
Q o n ş u (bir az qorxmuş). Necə bəyəm? (Hürkmüş nəzərlərlə gah Partiya liderinə, gah da 
Xanıma baxa-baxa kənara) Alə, bunlardan nə desən çıxar e!.. 
P a r t i y a  l i d e r i. Hazırsız vətən uğrunda ölməyə? 
 
Pauza. 
 
Hə? 
X a n ı m. Cavab verin də! 
Q o n ş u. Onda... Onda bəs vətəni kim sevər? 
 
Pauza. 
 
Mən getdim! (Sivişib səhnədən çıxır.) 
P a r t i y a  l i d e r i (onun ardınca). Hara? 
X a n ı m (onun ardınca). Hara? 
P a r t i y a  l i d e r i. Getdi... 
X a n ı m. Qoy qaçım o antipatriotun yaxasından tutub gətirim bura! 
P a r t i y a  l i d e r i. Yox... 
X a n ı m. Onda tutub aparım Patriot Qadınlar Cəmiyyətinə! Orda onu yerə yıxıb... 
P a r t i y a  l i d e r i. Lazım deyil... Indi mən bu cür adamlarla neyləyim? Bu cür adamlarla bu 
bədbəxt milləti necə ağ günlərə çıxarım? Məmləkətin düşdüyü bu bərbad vəziyyəti necə aradan 
götürüm? Xalqın mənə olan böyük inamını təkbaşına necə doğruldum? Bir tərəfdən Amerika, bir 
tərəfdən o boyda Rusiya, bir tərəfdən Iran, bir tərəfdən də bu cürə bizimkilər! Dəli şeytan deyir, öz 
partiyamı iqtidarın partiyası ilə birləşdirim! 
X a n ı m. Hə? 
 283
P a r t i y a  l i d e r i (qətiyyətlə). Yox! Bir də yox! Mən öz siyasi prinsiplərimdən dönə 
bilmərəm! 
X a n ı m. Bəli! Biz öz siyasi prinsiplərimizdən dönə bilmərik! (Yavaşdan) Görəsən, on 
milyonu keçirəcək? 
 
Partiya lideri çiyinlərini çəkir, yəni ki, nə bilim? 
 
İ ş ı q  s ö n ü r. 
 
 
ON ÜÇÜNCÜ ŞƏKİL 
 
Kişinin evi. Axşamçağı. K i ş i, A r v a d, O ğ u l, Q ı z, D o s t,  
P r o f e s s o r.  
Kişi bir küncdə oturub mizin üstündəki bir qalaq plastilindən nəsə düzəldir. Arvad əlində əsgi, həvəs və şövq ilə 
təmirdən təzəcə çıxmış evin ora-burasını təmizləyir. Qız atasının nə ilə məşğul olduğuna baxır. 
 
Q ı z. Papa, sən nə eləyirsən e? 
K i ş i. Sus-s-s!.. 
Q ı z. Niyə susum e? Suzik deyir ki, sənə çoxlu suallar vermək lazımdı! 
K i ş i. Sus-s-s!.. Mən kəşf edirəm! 
A r v a d. Mane olma!.. Vallah, hərdən elə bilirəm ki, yuxudayam... Buralar yuxuda təmir 
olunub... O lüstürü yuxuda gətirib bura taxıblar... Maşınımız yuxuda işləyir... Qorxuram ki, birdən 
yuxudan ayılam... 
 
Pauza. 
 
Iraq olsun! 
O ğ u l (Karl Marksın məşhur əsərini oxuya-oxuya səhnəyə daxil olur). Dahidir, dahi!  
 
Kişi boylanıb kitabın səhifəsinə baxmaq istəyir. Oğul özünü kənara çəkir ki, atası kitabın səhifəsini görməsin. 
K i ş i. Doqquz? Doqquz...  
A r v a d. Nə doqquz? 
K i ş i (plastlini göstərərək). Doqquzunu düzəldəcəyəm... 
O ğ u l (ruh yüksəkliyi ilə). Biz yenə qayıdacağıq! 
Q ı z. Suzik deyir ki, kommunistlərdən day bir şey çıxmayacaq! 
O ğ u l (hirslə). Suzik savadsızdır! 
Q ı z (dəhşət içində). Nə? Suzik savadsızdı?! Eşitdiz bu nə dedi? Suzik... Suzik «Lenin 
oktyabrda» kinosunu əzbər bilir! 
A r v a d. Yaxşı!..  
 
Qapının zəngi çalınır. Arvad gedib qapını açmaq istəyir. 
 
O ğ u l. Yox, sən zəhmət çəkmə, anacan! Mən açaram! (Səhnədən çıxır.) 
A r v a d (mütəəssir). Vallah, doğrudan elə bil yuxudu... 
K i ş i. (mənalı-mənalı başını tərpədir və guya ki, birdən-birə maşın sürür). Ba-bap!.. Bap!.. 
 
Dost, ardıyca da Oğul səhnəyə daxil olurlar.  
Dost saqqalını qırxdırıb. 
 
D o s t. Iyi axşamlar!  
A r v a d. Xoş gəlmisiz!  
 284
D o s t. Nasıldır bizim sayın dostumuz? 
K i ş i (diqqətlə ona baxaraq, təəccüblə). Vladimir Iliç... 
D o s t (ona yaxınlaşaraq). Yavrucuğım, bəs görmürsən ki, daha saqqal yoxdu? Şimdi 
anladınmı ki, mən Lenin deyiləm? 
 
K i ş i (onun dediklərinin fərqinə varmadan). Ah, Vladimir Iliç, siz nə üçün saqqalınızı 
qırxdınız? 
 
Dost addımladıqca Arvad əlindəki əsgi ilə parketdə onun  
ayaq izlərini silir. 
 
D o s t. Yox, Mən Vladimir Iliç deyiləm! Saqqalımı ona görə qırxdırdım ki, sən dərk edəsən 
ki, mən Lenin deyiləm! 
Q ı z. Siz necə də gözəl dostsunuz! Atama görə saqqalınızı qırxdırmısız! Bu saat... bu saat 
zəng eləyib Suzikə deyəcəyəm! (Səhnədən çıxır.) 
K i ş i (pərişan). Siz nə üçün belə etdiniz? Axı. bütün dünyanın proletariatı sizi saqqalsız 
təsəvvür etmir!.. 
D o s t. Allah, Allah!.. 
O ğ u l. Sən narahat olma, ata, dünya proletariatı artıq ayılıb! 
D o s t. Kəndinə gəl, yavrucuğum!.. Kəndinə gəl!.. Mən Lenin deyiləm! Lenin öləndə də 
saqqalı var idi. Görürsən, mənim saqqalım yoxdu! Biz səninlə bir sokakın cocuqlarıyız!.. 
 
Pauza. 
 
K i ş i. Nadejda Konstantinovnanın bu işdən xəbəri varmı? 
D o s t (boğazını arıtlayaraq o saat tavana baxır). Əhə-əhə... Gözəl çilçıraqdı ha!.. 
K i ş i. Hə... Yaxşı... 
D o s t (plastilini göstərərək, Arvada). Bu nə yapır belə? 
A r v a d. Heykəl düzəldir... 
D o s t. Nasıl? 
A r v a d. Nə? Başa düşmədim... 
D o s t. Soruşuram ki, heykəl düzəldir? 
A r v a d. Bəli... Bu gün bütün günortanı bu işlə məşğul olub... 
 
Kişi yenə boylanıb Oğulun oxuduğu kitabın səhifəsinə baxmaq istəyir. Oğul özünü kənara çəkir ki, kitabın 
səhifəsi görünməsin. 
 
K i ş i. Doqquz... Doqquzuncu... heykəl... 
D o s t. Kaç heykəl? 
K i ş i. Doqquz! 
A r v a d. Bayaq da doqquz idi, bəs, çoxalmır? 
K i ş i Kişinin sözü bir olar! 
D o s t. Deməli, heykəlciklər yapırsan, mənim zavallı yavrucuğuım? 
K i ş i. Bəli! Mən böyük kəşf eləmişəm!.. Bu kəşf mənə ilham verir!.. Mənim böyük 
yaradıcılıq planlarım var, Valodya! Mən heykəltəraşlıq sənətində yeni söz demək fikrindəyəm!.. 
Mən öz sənətimlə xalqımın şöhrətini bütün dünyaya yayacağam, Valodya! Hayıf, hayıf, Marya 
Aleksandrovna – sənin əziz anan bizim bu yaradıcılıq təntənəmizi görmədi! O məni də sənin qədər 
sevirdi, Valodya, mən bunu heç vaxt yadımdan çıxarmaram! Indi mən on dənə... (Oğula tərəf baxır.) 
yox, doqquz dənə heykəl üzərində işləyirəm, onları dalbadal ucaldacağam!.. 
 285
D o s t. Eh, zavallı arkadaşım, heykəllərin dağıdıldığı bir zəmanədə sən heykəlmi yapırsan?.. 
Neredə indi o uca heykəllər? Neredə Stalinin heykəlləri? Leninin heykəlləri? Neredə Kirovun 
heykəli? Əli uzanmışdı Bakının üzərinə! (Göstərir.) Neredə? Söküldü!.. Dağıdıldı!.. Hər şey tar-mar 
oldu!..  
O ğ u l. Aha! Siz də sovet dövrünün həsrətini çəkirsiz! 
D o s t. Xeyr! Xeyr! Mənim türkçülük əqidəm dönməzdir! Bakının üzərinə gərək babamız 
Atillanın, annəmiz Tomrisin əlləri uzana! Fəqət bunlar hələ yapılmamış... 
K i ş i. Elə məsələ də bundadı də, Vladimir Iliç! (Ayağa qalxıb həm qabaqdan, həm də 
arxadan diqqətlə Dostun başına baxır.) Bude, sizin başınız!.. Mən dünya heykəltəraşları arasında ilk 
dəfə belə bir kəşf eləmişəm! Daha heç kim heykəlləri dağıtmayacaq! 
A r v a d. Allah eləsin! 
D o s t. Fəqət bu nasıl olacaq, zavallı yavrucuğum? Insanlar bir-birini qırırkən, inqilablar 
yapırkən, hökmdarlar bir-birini əvəz edirkən, sən, zavallı arkadaşım, buna nasıl nail olacaqsan? 
A r v a d (yavaşdan). Mən bunun sözlərindən heç nə başa düşmürəm!.. 
K i ş i. Bax, Valodya! Mən heykəllərin bədənini düzəldirəm. Boynuna da vint qoyuram! 
D o s t. Vint? 
K i ş i. Əvət! Vint qoyuram ki, heykəlin başını vintlə burub bədəninə pərçim edəsən! Misal 
üçün, sənin başını! Sonra haçan lazım oldu, bu başı çıxar, başqa birisinin başını bur, pərçim elə ora! 
 
Pauza.  
 
Qapının zəngi çalınır. 
 
A r v a d. Bu saat! 
O ğ u l. Sən əziyyət çəkmə!.. (Səhnədən çıxır.) 
P r o f e s s o r (səhnə arxasından). Yallah!.. Yallah!.. Bu nə əhvalatdı belə? Bu nə xəbərdi 
belə? Eşitmişəm, əl-əlbət, eşitmişəm!.. 
 
Əlində yekə və köhnə portfel tutmuş Professor, ardınca da  Oğul səhnəyə daxil olurlar. Arvad qonağın ayağına 
baxır. 
 
A r v a d. Xoş gəlmisiz... Ayaqqabılarınızı... 
P r o f e s s o r. Tərtəmiz silmişəm! Allah-taala buyurub ki, təmizlik birincidi!.. Əl-əlbət, 
belədir! (Diqqətlə evin o tərəf-bu tərəfinə baxır, təzə rəng iyini burnuna çəkir.) Deyəsən, Allah 
qoysa, toya hazırlaşırsız? 
A r v a d. Yox, təmir eləmişik!... 
P r o f e s s o r. Allah mübarək eləsin! 
A r v a d. Çox sağ olun! 
P r o f e s s o r (Kişiyə tərəf işarə edir). Nə olub? Deyirlər ki, mənim keçmiş sevimli tələbəm 
bir az... o söz... (Əlini öz başının üstünə qaldırıb yelləyir.) Hə? 
D o s t. Maləsəf!.. 
Q ı z (səhnəyə daxil olaraq). Suzik deyir ki... (Professoru görüb sözünü yarımçıq kəsir.) 
Salam. 
P r o f e s s o r. Əleykümə-əs-salam! (Kişiyə) Sən bu qızı nə vaxt Suzikə ərə verəcəksən? 
K i ş i. Həmişə!.. 
 
Pauza. 
 
P r o f e s s o r. Aha! Aha! Heç darıxmayın! Hər şey Allah-taalanın əlindədi! Qoy əvvəlcə 
özüm bir yoxlayım bunu. (Kişiyə) Bir mənə bax görüm... 
 286
K i ş i (ona baxaraq ağzını geniş açıb dilini çıxarır). A-a-a!.. 
P r o f e s s o r (ətrafa). Elə bilir ki, həkiməm...  
D o s t. Pəki!.. 
P r o f e s s o r. Heç nə olmaz... Hər şey o uca Tanrımızın əlindədi! Əl-əlbət belədir! Qoy bir 
bunun məntiqini yoxlayım... (Kişiyə) Mənim beş dənə armudum var. Bundan da... (Oğulu göstərir.), 
yox, bundan da (Dostu göstərir.) beş dənə armud aldım. Indi məndə neçə dənə armud oldu? 
 
Pauza. 
 
Hə? 
 
Qız gizlincə barmaqları ilə göstərib atasına kömək eləmək istəyir. 
 
P r o f e s s o r (Qıza). Yox, şparqalka olmaz! Hə, beş armud məndə var idi, beş armud da 
bundan aldım, ikisi bir yerdə neçə armud elədi? 
 
Pauza. 
 
Hə? 
K i ş i. Biz məktəbdə alma keçmişik! 
A r v a d (dərindən köksünü ötürür). Ah!.. 
P r o f e s s o r. Falçı Ağabacı! 
A r v a d. Nə? 
P r o f e s s o r. Ancaq Falçı Ağabacı!  
A r v a d. O kimdi elə, professor? 
P r o f e s s o r (təəccüblə). Eşitməmisiz? 
A r v a d. Xeyr... 
P r o f e s s o r. Doğru deyirsiz? (Dosta) Siz də eşitməmisiz? 
D o s t. Maləsəf, şimdi xatırlamaqda çetinlik çekirəm... Zaten... 
P r o f e s s o r (Oğula). Siz də? 
O ğ u l. Biz falçılara inanmırıq! (Hirslə səhnədən çıxır.) 
P r o f e s s o r. Necə? Bu nə danışır? 
A r v a d. Yox, professor, elə-belə deyir... 
D o s t. Əvət... 
Q ı z. Bu saat Suzikə zəng eləyim, öyrənim ki, Falçı Ağabacı kimdi? 
P r o f e s s o r. Ehtiyac yoxdu! Ekstrasens Falçı Ağabacı Allah-taalanın əta etdiyi böyük bir 
verginin sahibidi! Bütün dərdlərin dərmanı ondadı! Falçı Ağabacı böyük Yaradanımızın yer 
üzündəki elçisi kimi bir möcüzədi! Onun ilahi varlığı insanlara şəfa gətirir. Əl-əlbət belədir! (Kişini 
göstərir.) Bunun da dərdinə əlac eləsə, Falçı Ağabacı eləyəcək! Falçı Ağabacı! 
A r v a d. Falçı Ağabacı? 
P r o f e s s o r. Falçı Ağabacı! 
D o s t. Əvət!.. 
 
İ ş ı q  s ö n ü r. 
 
ON DÖRDÜNCÜ ŞƏKİL 
 
Səhnə tamam qaranlıqdır. 
Yenə kimsə o qaranlıqda ora-bura əlindəki fənərin zəif işığını sala-sala səhnə boyu var-gəl edir və biz yenə də 
bu adamın kim olduğunu müəyyən edə bilmirik.  
 287
Haranısa açır – deyəsən soyuducudu – və səhnədə bir parça işıq görünür, sonra oradan nə isə götürüb – 
içirmi? yeyirmi? – təzədən əl fənərinin zəif işığında var-gəl edir. 
Hər tərəf sakitlik içindədi. 
Yenə də qaranlıqda arxası tamaşaçılara tərəf əyləşir və fənərin o zəif işığında qəzet oxumağa başlayır. 
 
İ ş ı q  s ö n ü r. 
 
 
ON BEŞİNCİ ŞƏKİL 
 
 Kişinin  evi.  Günorta.  K i ş i,  A r v a d,  O ğ u l,  Q ı z,  Q o n ş u,  P a r t i y a  l i d e r i,  X a n ı m,  D o s t, P r 
o f e s s o r,  E k s t r a s e n s  F a l ç ı  A ğ a b a c ı. 
Arvad, əlində əsgi, Oğul, əlində «Kapital», Qız, Qonşu, Partiya lideri, Xanım, Dost səhnə boyu gəzişirlər, 
otururlar, dururlar, ordan-burdan danışırlar və ilk baxışda hər şey həmişəki kimidi, amma bununla bərabər, 
səhnədə bir gərginlik hiss olunur, çünki hamı Ekstrasens Falçı Ağabacını gözləyir. 
 
A r v a d (yavaşdan Oğula). Görəsən, Falçı Ağabacı gələndə çəkmələrini siləcək? 
O ğ u l (gözlərini kitabdan ayırıb bir-neçə an anasına baxır). Anacan! Mən bu kitabı 
qurtarandan sonra, verəcəyəm sənə. Sən mütləq «Kapital»ı oxumalısan! 
A r v a d (heyrətlə). Mən? 
O ğ u l. Bilirsən necə kitabdı? Elə bil bəşəriyyət üçün ana laylasıdı! (Dediyi bu gözəl sözlər 
özünün də xoşuna gəlir və tez cibindən dəftərçə-qələm çıxarır.) Qoy bu sözləri yazım! Sabah Siyasi 
Büronun iclasında deyəcəyəm! 
X a n ı m. Vallah, bu hadisə bizə elə təsir edib ki, az qalır siyasi mübarizəmiz də zəifləsin... 
P a r t i y a  l i d e r i (tələsik). Yox, yox! Bizim partiyanın siyasi mübarizəsinə heç nə təsir edə 
bilməz!.. Ruh düşkünlüyünə yol vermək olmaz! 
X a n ı m. Əlbəttə! Mən elə-belə dedim... 
D o s t. Əvət! 
P a r t i y a  l i d e r i (tualetin qapısına tərəf işarə edir). O mütləq sağalmalıdır! O sağalıb 
bizim siyasi mübarizəmizə qoşulmalıdır! O müstəqil respublikamızın gələcək rifahı naminə bizim 
mücadilə qardaşımız olmalıdır! 
O ğ u l (gözlərini kitabdan ayıraraq). Onda mən sizə qarşı mübarizə aparacağam! 
X a n ı m (qızğın). Biz özümüz kommunizmə qarşı mübarizə apararaq onu məğlub etdik!  
D o s t. Pəki... 
O ğ u l. Xeyr! Qorbaçov ABŞ-ın şpiyonu idi! Indi də bizim aramızda opportunistlər var. 
Ancaq... (Bərkdən) Kommunizm ideyalarına eşq olsun! 
Q o n ş u (yavaşdan Partiya liderinə). Bu hələ kommunistdi? 
P a r t i y a  l i d e r i (əlini yelləyərək). Hə... (Yavaşdan) Siz on milyonu keçirtdiz bizim 
partiyaya?  
Q o n ş u (təəccüblə Partiya liderinə baxır, elə bil ki, söhbətin nədən getdiyini başa düşmür, 
sonra bərkdən Oğula). Əhsən! Oğul belə olar e!.. Keçmiş kommunistlər bank açır, biznesmen olur, 
mollalıq eləyir, ancaq sən dediyindən dönmürsən! (Ətrafa) Özü də çox savaddıdı! Haçan görürəm, 
kitab əlindədi! Gəl, bir səni öpüm! (Oğulu qucaqlayıb öpür.)  
O ğ u l. Çox sağ olun! Mən bu kitabı sizə də verəcəyəm oxuyasınız! 
Q o n ş u. Nədi bu belə? 
O ğ u l. «Kapital»! 
Q o n ş u. Alə, sən kitab əvəzinə kapitalın özünü mənə ver də!.. (Gülür.) 
O ğ u l (qəzəblənir). Yox! Mən yol verə bilmərəm ki, siz Karl Marksa qarşı hörmətsizlik 
edəsiniz! 
Q o n ş u. Yaxşı... Yaxşı... Söz idi, çıxdı ağzımdan... (Diqqətlə kitaba baxır.) Çox qalın döyül? 
O ğ u l (mülayimləşir). Nə danışırsız? Şer kimi oxunur! 
 288
Q o n ş u. Hə, biz nəsillikcə şeri çox sevirik! Mən özüm Həsənqulu Odatəş Türksevərin 
dəlisiyəm? 
O ğ u l. O kimdi elə? 
Q o n ş u. O-o-o!.. Çox böyük şairdi! Bizim köhnə mələdə olur!  
Q ı z. Indi zəng edib Suzikdən soruşaram. (Tələsik səhnədən çıxır.) 
Q o n ş u (kənara.) Bu hələ lütdü də, ona görə kommunistdi. Hə, kapitalı yoxdu, ona görə 
«Kapital» oxuyur! Özünə kapital düzəldə bilsə, olacaq demokrat! Özünə kapital düzəldə bilməsə, 
qarıyan oğlan kimi, ömürlük kommunist qalacaq, boşboğazlıq edəcək!  
P a r t i y a  l i d e r i (yavaşdan Qonşuya.) Siz mənim sualıma cavab vermədiz!.. 
Q o n ş u. Nə sual? 
P a r t i y a  l i d e r i (daha da yavaşdan). On milyonu deyirəm... 
Q o n ş u (tualetin qapısını göstərərək, bərkdən.) Bu neyləyir e, səhərdən orda? 
D o s t. Bu ekstrasens kac zaman da buyuracaq? 
A r v a d (Dosta). Nə deyirsiz? 
D o s t. Falçı Ağabacını deyirəm. Haçan gələcək? 
A r v a d. Indilərdə gəlməlidi. Professor yarım saat bundan qabaq zəng eləmişdi ki, əvvəlcə 
özü gələcək, sonra Falçı Ağabacı... 
 
Qız yenidən səhnəyə daxil olur. 
 
Q ı z. Suzik deyir ki, elə şair yoxdu! 
Q o n ş u. Necə? Özü də yeddi il türmədə yatıb! Zakondadı! Mən Suziki savaddı adam 
bilirdim! 
Q ı z. Əlbəttə, savadlıdı! 
Q o n ş u. Onda bəs o boyda şairi niyə tanımır? Bizim köhnə mələdə tumsatanlar da onu 
tanıyır! (Yenə tualeti göstərir.) Bu niyə çıxmır e ordan?! 
 
Qız burnunu çəkib ağlamsınır. 
 
A r v a d. Sənə nə oldu? 
Q ı z. Suzik deyir ki... 
A r v a d. Nə deyir? 
Q ı z. Deyir ki... 
A r v a d. Hə? 
Q ı z. Suzik deyir ki... Qvatemalada bu xəstəlikdən hamı ölür... (Daha da bərkdən zırıldayır.) 
A r v a d. Harada? 
Q ı z. Qvatemalada... 
Q o n ş u. O da Rusiyadadı? 
P a r t i y a  l i d e r i (yavaşdan). Gör mən kimlərin əhatəsindəyəm! Bu cür adamlarla 
respublikanı ağ günə çıxarmaq olar? 
A r v a d (həyəcanlı). Ölürlər? 
Q ı z. Hə... Suzik deyir... 
A r v a d. Iraq olsun! Ona denən ağzını xeyirliyə açsın! 
O ğ u l (başını kitabın üstündən qaldıraraq). Burjua ölkələrində zəhmətkeşləri istismar edirlər, 
ona görə də elə olur! 
P a r t i y a  l i d e r i (əlini yelləyir, yəni ki, ay-hay...). Bu Professor harda qaldı e? 
Q o n ş u. Yəqin Falçı Ağabacının teloxranitellərini gözləyirlər. (Yenə tualetin qapısını 
göstərir.) Bəs bu burda neyləyir e bu qədər? 
P a r t i y a  l i d e r i. Görəsən şarlatan deyil ki? 
 289
Q o n ş u. Falçı Ağabacı? 
P a r t i y a  l i d e r i. Hə. 
Q o n ş u. Siz nə danışırsız? SSRI-nin dağılmağını birinci o dedi də! Bütün qəzetlər yazır ki, 
bunu! 
P a r t i y a  l i d e r i. Xeyr! Bu proqnozu birinci bizim partiya vermişdi! 
X a n ı m. Bunu danmaq olmaz ki! 
D o s t. Əvət! 
Q o n ş u. Sovet vaxtı bəyəm sizin partiya var idi? 
P a r t i y a  l i d e r i. Biz... biz o zaman gizli fəaliyyət göstərirdik! 
O ğ u l (başını kitabdan qaldırır). SSRI yenə bərpa olunacaq! 
 
 Kişi tualetin qapısını açıb səhnəyə daxil olur. Bir-bir diqqətlə bu adamlara baxır. 
 
Q o n ş u. Deyəsən, bizi tanımır... 
 
Pauza. 
 
K i ş i. Tüfəng hanı? 
A r v a d. Nə tüfəng? 
K i ş i. Deməmişdim mənə tüfəng verin? 
A r v a d (guya, yadına salır). Hə... Darıxma, gətirəcəklər... 
X a n ı m (yavaşdan). Tüfəngi neyləyir? 
A r v a d (yavaşdan). Milçəkləri vurmaq istəyir... 
D o s t. Maləsəf!.. 
K i ş i. On... on... (Oğlunun əlindəki «Kapital»a tərəf boylanır.) Yox... Doqquz... Doqquzunu 
vurmalıyam!.. 
A r v a d. Allaha pənah! Professor deyir ki, Falçı Ağabacı sağaldacaq... 
 
Qapının zəngi çalınır. 
 
(Təlaş içində) Gəldilər! (Qapını açmaq üçün səhnədən çıxır.)  
 
Pauza.  
 
Hamı həyəcan və intizar içində Falçı Ağabacını gözləyir. Professor və Arvad səhnəyə daxil olurlar. Arvad tələsik 
Professorun parketdəki ayaq izlərini silir. 
 
P r o f e s s o r (həyəcanla otaqdakılara baxır). Ya Allah! Gəlir! Hazırlaşın! Qapıları açıq 
qoyun! Indi öz maşınında cangüdənləri ilə gələcək! 
 
Pauza.  
 
Hamı həyəcan içindədi. Partiya lideri Professorun qoluna girərək onu səhnənin kənarına çəkir. Xanım da o saat 
onların yanına gedir. 
 
P a r t i y a  l i d e r i. Professor, mənim sizə təklifim var. 
P r o f e s s o r. Xeyirli olsun!.. Nə təklifdi? 
P a r t i y a  l i d e r i. Mən çox götür-qoy etdim... Bilirsiz, bizim partiyaya gəlmək istəyənlər 
həddən artıq çoxdu... Ancaq mən öz siyasi mübarizəmdə... 
X a n ı m. Biz öz siyasi mübarizəmizdə!.. 
 290
P a r t i y a  l i d e r i. Bəli, biz siyasi mübarizəmizdə yalnız əqidə adamlarına arxalana bilərik! 
Bəli, çox götür-qoy etdim... etdik və bu qərara gəldik ki, sizə təklif edək: bizim partiyanın üzvü 
olun! Biz sizi öz partiyamıza qəbul etməyə hazırıq! 
X a n ı m. Siz bizim ideoloji katibimiz olarsız! 
P r o f e s s o r. Partiya? 
P a r t i y a  l i d e r i. Bəli! Ali Həqiqət Partiyası! 
P r o f e s s o r (dərindən nəfəs alaraq). Yenə partiya? Yenə acqarına partiya iclasları?!. 
P a r t i y a  l i d e r i (tələsik). Biz Rəyasət Heyətinin qərarını çıxarıb sizi partiya iclaslarından 
azad edərik! 
P r o f e s s o r. Yox! Mən daha ateist ola bilmərəm! 
P a r t i y a  l i d e r i. Siz ateist olmayın! Əksinə! Biz də ateist deyilik! 
P r o f e s s o r. Ateist deyilsiz? 
X a n ı m. Nə danışırsız? Qətiyyən! 
P a r t i y a  l i d e r i. Bəli! Biz ateist deyilik! 
P r o f e s s o r (sidq-ürəkdən təəccüb edərək). Onda day bu nə partiya oldu?  
 
Maşın səsi gəlir. 
 
(Tələsik səhnənin ortasına gedərək dəhlizə tərəf boylanıb, bərkdən) Gəldi! Hazır olun! 
(Dəhlizə tərəf) Buyurun, buyurun, möhtərəm Ağabacı! (Otaqdakılara) Sıraya düzülün! 
 
Pauza.  
 
Səhnədəkilər eyni həyəcan və intizar içindədlər. Iki nəfər cangüdən səhnəyə daxil olub diqqətlə ora-bura baxırlar. 
Cangüdənlərdən biri çox yekəpər, bədheybət bir adamdı və o Xanımın qarşısında ayaq saxlayıb kiçik çantasına 
işarə edir. 
 
Cangüdən. Bunun içində nə var? 
X a n ı m. Partiya sənədləri... 
Cangüdən. Açın, baxım! 
P a r t i y a  l i d e r i. Xeyr! Mən protest eləyirəm! 
Q o n ş u (yavaşdan). Alə, birdən düşər-düşməzi olar e? Mənə deyən lazımdı ki, ay axmaq 
oğlu axmaq, sənin burda nə işin vardı?! 
P r o f e s s o r (təntənə ilə). Möhtərəm Ağabacı! 
 
 Ekstrasens Falçı Ağabacı sürətlə səhnəyə daxil olur və öz orijinal (bu qalır quruluşçu rejissor ilə rəssamın 
fantaziyasına!) xarici görkəmi ilə yarımdairəvi şəkildə sıraya düzülmüş və səbrsizliklə onu gözləyən bu həyəcanlı 
bəndələri açıq-aşkar şok vəziyyətinə salır. Falçı Ağabacı səhnənin ortasında dayanıb onları bir-bir diqqətlə 
nəzərdən keçirir. 
 
A r v a d (özünü ələ almağa çalışaraq). Xoş gəlmisiz!.. Xəstə... 
F a l ç ı  A ğ a b a c ı (onun sözünü kəsir). Yox!.. Siz dayanın!.. Xəstəni mən özüm tapacağam! 
P r o f e s s o r. Allah qoysa, özü tapacaq! 
F a l ç ı  A ğ a b a c ı (yavaş-yavaş gəlib Dostun qarşısında dayanaraq, bərkdən). Ah-h-ha!.. 
D o s t (şaşırmış). Xeyr! Xeyr! Mən deyiləm! 
F a l ç ı  A ğ a b a c ı (sakit və çoxmənalı). Bilirəm... 
P r o f e s s o r. Özü yaxşı bilir! 
D o s t. Mən kəndimi iyi hiss edirəm! 
F a l ç ı  A ğ a b a c ı (onun üstünə çımxırır). Nə? 
D o s t. Deyirəm mənim heç bir şikayətim yoxdu! 
 291
F a l ç ı  A ğ a b a c ı (barmaqlarını geniş açıb əlini Dostun sifətinin qabağında gəzdirərək, 
ətrafdakılara). Bunun böyrəkləri stroydan çıxıb! 
D o s t (qorxmuş). Nasıl? 
F a l ç ı  A ğ a b a c ı (gəlib Qonşunun qarşısında dayanaraq, bərkdən). Ah-h-ha!.. 
Q o n ş u (tələsik). Yox, mən deyiləm! 
F a l ç ı  A ğ a b a c ı (eyni sakitliklə). Bilirəm!.. 
P r o f e s s o r. Əşşi, özü bilir də! 
F a l ç ı  A ğ a b a c ı (Qonşuya işarə edərək, ətrafdakılara). Bunun qara ciyəri otkaz 
eləyəcək!.. 
Q o n ş u (gözləri bərəlmiş). Nə? 
F a l ç ı  A ğ a b a c ı (mənalı-mənalı). Az qalıb!.. 
Q o n ş u. Axı, mən arağı tərgitmişəm?! 
F a l ç ı  A ğ a b a c ı (onun sözlərinin fərqinə varmadan gəlib Kişinin qarşısında dayanaraq, 
bərkdən). Ah-h-ha! 
Pauza. 
 
K i ş i (qəflətən Falçı Ağabacıya, daha da bərkdən). Ah-h-ha! 
F a l ç ı  A ğ a b a c ı (səksənir və elə bil ki, bir balaca da özünü itirir). Alə... Alə bunun başı 
xarabdı ki!.. 
P r o f e s s o r (fəxarətlə). Əhsən! Əhsən! Gördüz necə tapdı?! Gördüz?! 
Q ı z (həyəcan içində). Suzikə deyəcəyəm!.. (Falçı Ağabacıya yaxınlaşıb diqqət və heyranlıqla 
ona baxır.) 
F a l ç ı  A ğ a b a c ı (barmaqlarını geniş açıb, Qızın sifətinin qabağında gəzdirərək). Hə? 
Q ı z. Nə? 
F a l ç ı  A ğ a b a c ı. Görüşüb skameykada oturursuz də? 
Q ı z. Suziki deyirsiz? 
F a l ç ı  A ğ a b a c ı. Bulvarda? 
Q ı z (vəcdlə). Vay!.. 
F a l ç ı  A ğ a b a c ı (bərkdən). Bu bir oğlanla oturub-durur... (Qıza) O oğlan arvadını 
boşayandan sonra, səni alacaq! 
Q ı z. Necə? 
F a l ç ı  A ğ a b a c ı. Hə!.. Darıxma, sonra alacaq səni!.. 
Q ı z (qışqırır). Suzikin arvadı yoxdu! 
F a l ç ı  A ğ a b a c ı (əsəbi). Mən bilirəm, sən bilirsən? 
P r o f e s s o r. Olmadı də bu! Sən bilirsən, yoxsa möhtərəm Ağabacı bilir?! 
 
Qız bərkdən zırıldayaraq ağlamağa başlayır. 
 
Q o n ş u (əli ilə qara ciyərini tutub). Yəni deyirsiz lap az qalıb? 
K i ş i (birdən xoruz kimi banlayır). Kuk-kuri-ku!.. 
A r v a d. Oy!.. Bağışlayın!.. 
F a l ç ı  A ğ a b a c ı. Eybi yox! (Gülə-gülə) Ürəyi toyuq istəyir də!.. 
 
Professor bərkdən gülür. 
 
D o s t (bayaqdan bəri əli ilə belini ovuşdura-ovuşdura Falçı Ağabacıya). Ikisi də stroydan 
çıxıb? 
F a l ç ı  A ğ a b a c ı. Ikisi də! O biri şeylər də stroydan çıxacaq!  
D o s t (dəhşət içində). Nə? 
 292
F a l ç ı  A ğ a b a c ı. Gələrsən, starşi referentimə tapşıraram, səni növbədən kənar buraxar 
yanıma! 
P r o f e s s o r (hərarətlə Dostun əlini sıxır). Təbrik edirəm sizi! 
Q o n ş u (qarnının üstündən ciyərini ovxalaya-ovxalaya). Bəs mən? 
F a l ç ı  A ğ a b a c ı (onun sözlərini qulaqardına vuraraq, Professoru göstərir). Mənim bu 
məllimə hörmətim var! 
P r o f e s s o r (böyük məmnunluqla). Çox sağ olun, möhtərəm Ağabacı! 
F a l ç ı  A ğ a b a c ı. Onun sözüylə özüm durub bura gəlmişəm! 
P r o f e s s o r. Allah sizdən razı olsun! 
F a l ç ı  A ğ a b a c ı. Dinin tarixini yaxşı bilir! 
P a r t i y a  l i d e r i (kənara). Dinin yox, dinsizliyin!  
F a l ç ı  A ğ a b a c ı. Hə-ə-ə!.. (Qollarını yuxarı qaldırıb, gözlərini yumur və bir müddət, elə 
bil ki, qolları, bədəni uçunur.) 
P r o f e s s o r. Ya Allah! (Barmağını dodağına aparıb ətrafdakılara). Sus-s-s!.. 
 
Pauza. 
 
F a l ç ı  A ğ a b a c ı (gözlərini açıb əllərini Kişinin sifətinin qarşısında gəzdirir). Səni hələ 
çox incidəcək!... (Dərindən nəfəs alır.) Ancaq yaşayacaq! 
Q o n ş u. Bəs mən? 
F a l ç ı  A ğ a b a c ı (açıq əllərini Kişinin ətrafında gəzdirə-gəzdirə müayinəsini və 
müalicəsini davam etdirir). Bir dəfə özünü damdan atmaq istəyəcək... Gecə saat birə on yeddi 
dəqiqə qalmış... Ancaq xəbər mənə çatacaq, qoymayacağam! Biodalğalarımı göndərəcəyəm bura, 
saxlayacaq bunu!.. 
P r o f e s s o r. Çox sağ olun! Bu divanənin keçmiş müəllimi kimi, sizə dərin təşəkkürümü 
bildirirəm, möhtərəm Ağabacı! 
F a l ç ı  A ğ a b a c ı (öz işiylə məşğuldu). Bir dəfə metroda özünü vaqonun altına atmaq 
istəyəcək... 
A r v a d. Vay!.. 
F a l ç ı  A ğ a b a c ı. Ancaq mən qoymayacağam! Xəbər gələcək mənə! Biodalğalarımı 
göndərəcəyəm, vaqon dayanacaq!.. (Gözlərini yumur.) O-o-o!.. Bax, bundan qorxurdum!.. Bundan!.. 
(Gözlərini açır.) 2007-ci il noyabrın 8-də bunun ölmək təhlükəsi var!.. Bunu mənə əvvəlcədən 
demək lazımdı!.. Noyabrın 7-də mənim yadıma salın, görüm neyləyirəm?.. 
A r v a d (Oğula). Bir yerə yazıb qeyd elə! O vaxt birdən yadımızdan çıxar... 
O ğ u l. Çıxmaz! Böyük Oktyabr Sosiyalist Inqilabının 90 illiyidir! 
F a l ç ı  A ğ a b a c ı (müalicəni davam etdirir). Buna enerji vermək lazımdı... 
Q o n ş u (ciyərini ovuşdura-ovuşdura). Bəs mənə? 
Q ı z (ağlaya-ağlaya). Suzikin arvadı yoxdu!.. 
F a l ç ı  A ğ a b a c ı (öz işi ilə məşğuldu). Buna ağ enerji vermək lazımdı, qarası özündə 
çoxdu! (Qəfil bir diqqətlə yanında dayanmış Xanımla Partiya liderinə baxır və Xanıma işarə ilə) 
Bunun fikri-zikri başqa yerlərdədi!.. 
P a r t i y a  l i d e r i (şaşırmış). Nə? 
F a l ç ı  A ğ a b a c ı (ətrafdakılara). Arvadıdı e!..  
P r o f e s s o r. Ilahi, gör necə tapdı?! Mən bu mənfur dünyada bu qədər yaşamışam, ancaq 
belə möcüzə görməmişəm!  
X a n ı m. Mənim başqa yerdə heç bir fikrim yoxdu!.. Mən həyat yoldaşımla birlikdə siyasi 
mübarizə aparıram! 
P a r t i y a  l i d e r i. Bəli! Biz siyasət adamlarıyıq! 
 293
F a l ç ı  A ğ a b a c ı (qəflətən əlini partiya liderinin sifətinin qarşısında tutaraq). Vay-vay-
vay!.. Bu bədbəxtin işi lap xarabdı ki! 
P a r t i y a  l i d e r i. Mənim? 
F a l ç ı  A ğ a b a c ı. Podjeludoçnı jeleza!.. Vay-vay-vay!..  
P a r t i y a  l i d e r i. Hə? (Iki əliylə də qarnını tutur.) 
F a l ç ı  A ğ a b a c ı (Xanıma). Sənin fikrin bu bədbəxt oğlu bədbəxtin yanında olsun, başqa 
yerlərdə dolanmasın!.. 
X a n ı m. Mən... Siz... Biz... 
D o s t (böyrünü ovuşdura-ovuşdura). Əcəba... 
Q ı z (ağlaya-ağlaya). Yoxdu!.. Yoxdu Suzikin arvadı!.. 
F a l ç ı  A ğ a b a c ı. Sus-s-s!.. (Gözlərini yumub əllərini geniş açaraq yuxarı qaldırır.) 
P r o f e s s o r. Səs salmayın! Səs salmayın! Enerji yığır! 
 
Falçı Ağabacı gözüyumulu səhnənin ortasında uçuna-uçuna enerji yığır və birdən gözlərini açıb yığdığı enerjini 
əlləri ilə Kişiyə tərəf ötürməyə başlayır. 
 
K i ş i (banlayır). Kuk-kuri-ku!.. 
F a l ç ı  A ğ a b a c ı. Qara enerji çıxır bədənindən! 
P r o f e s s o r. Pərvərdigara! Qüdrətə bir bax! 
K i ş i (daha da bərkdən). Kuk-kuri-ku!.. 
F a l ç ı  A ğ a b a c ı (təntənə ilə). Görürsüz necə çıxır? Ağ çıxarır qaranı! 
Q o n ş u (əli ilə qara ciyərini ovuşdurur). Bəs mən? 
A r v a d (Oğula). Bir gün əvvəl ona xəbər vermək gərək yadından çıxmasın ha!  
O ğ u l. Çıxmaz. Ancaq... mən gərək... bu mühüm məsələdi... əvvəlcə gərək Siyasi Büro ilə 
məsləhətləşim! 
Q o n ş u (beli sağ tərəfə əyilib, əli ciyərinin üstündədi). Pah atonnan! Alə, Politbüro durur 
hələ? 
O ğ u l. Əlbəttə! 
K i ş i (bərkdən). Kuk-kuri-ku-u-u!.. 
F a l ç ı  A ğ a b a c ı. Əla! Buna ölüm yoxdu! 
Q o n ş u (əli ciyərində). Ona nə var ki! 
P r o f e s s o r. Allah vergisidi də! Allah vergisi! 
P a r t i y a  l i d e r i (iki əlilə də qarnının aşağısını tutaraq Professora). Bu bir dəfə qəbula nə 
qədər alır? 
P r o f e s s o r. Möhtərəm Ağabacını soruşursuz? 
P a r t i y a  l i d e r i. Hə... 
P r o f e s s o r. Iki yüz əlli dollar. 
P a r t i y a  l i d e r i. Iki yüz əlli?! 
P r o f e s s o r. Bəli. 
P a r t i y a  l i d e r i (bu xəbərdən az qala ikiqat əyilir). Əşşi, partiyanın xəzinəsi dağıldı ki!.. 
K i ş i (daha da bərkdən). Kuk-kuri-ku-u-u!.. 
F a l ç ı  A ğ a b a c ı (dərindən nəfəs alır). Allaha şükür!.. Düzəldi!.. 
P r o f e s s o r (əllərini göyə tutaraq). Ey ulu Tanrı! Sən özün möhtərəm Ağabacını bizim 
başımızın üstündən əskik eləmə! 
F a l ç ı  A ğ a b a c ı. Ağ enerjini verdim buna!.. Ağlı yavaş-yavaş qayıdacaq başına!.. Ancaq 
tez yox! Vaxt lazımdı! 
Q o n ş u (beli eləcə sağ tərəfə əyilib). Bəs mənim ciyərim? 
Q ı z (burnunu çəkə-çəkə). Yoxdu!.. Suzikin arvadı yoxdu!.. 
 294
D o s t (iki əlilə də belini tutub, yavaşdan Oğula). Of-f-f!.. Böyrəklərim öldürür məni!.. Sizin... 
sizin tualet (Qapını göstərir.) buradı? 
O ğ u l. Hə. Ancaq təmirdən sonra anam atamdan başqa heç kimi tualetə buraxmır... 
D o s t. Bəs hara gedirsiz? 
O ğ u l. 26-lar bağına... 
 
Pauza. 
 
F a l ç ı  A ğ a b a c ı (təntənə ilə). Qurtardı! 
P r o f e s s o r. Allaha qurban olum! 
F a l ç ı  A ğ a b a c ı. Qaldı sonrası... (Oğula) 2008-ci ilin dekabrında mənim yadıma 
salarsan... 
O ğ u l. Xeyr! Böyük Oktyabr Sosialist Inqilabının 90 illiyi 2007-ci il noyabrın 7-də tamam 
olur! Biz artıq 90 illiyi qeyd etmək üçün Siyasi Büroda qərar çıxarmışıq! 
 
Pauza. 
 
F a l ç ı  A ğ a b a c ı. Bilirəm! 
P r o f e s s o r. Özü bilir! 
F a l ç ı  A ğ a b a c ı. Malades! Sınayırdım səni!..  
O ğ u l («Kapital»ı başının üstünə qaldıraraq). Biz, onsuz da, sınaqlardan çıxmışıq! 
 
Pauza. 
 
F a l ç ı  A ğ a b a c ı. Istəyirəm axı, sənin qalstukuvu ilana çevirim!.. 
O ğ u l. Nə? 
A r v a d. Allah, sən saxla!  
F a l ç ı  A ğ a b a c ı (əlini açıb qəflətən Oğulun gözlərinin qabağına tutur.) O-o-o!.. Yox! 
Yox! O-o-o!..  
A r v a d (həyəcanla). Nə olub? 
F a l ç ı  A ğ a b a c ı (ətrafdakılara.) O-o-o!... Bundan muğayat olun! Bu, Baş nazirin müavini 
olacaq! 
P r o f e s s o r (hərarətlə Oğulun əlini sıxır). Təbrik edirəm! Təbrik edirəm! 
O ğ u l (sevinclə). Ana can!.. (Anası ilə qucaqlaşır.) 
Q o n ş u (eləcə əyilmiş). Kommunistlər təzədən qayıdacaq? 
F a l ç ı  A ğ a b a c ı (saatına baxır). Vsyo! Mənim vaxtım bitdi! Yarım saatdan sonra 
Monqolstanın prezidentinin arvadı mənə zəng eləyəcək! Orda məni Akademiyanın üzvü seçiblər! 
P r o f e s s o r. Nə gözəl! Nə gözəl! 
F a l ç ı  A ğ a b a c ı. 2003-cü il sentyabrın 24-də Avstraliyanı sel basacaq!.. On bir il dörd ay 
on yeddi gündən sonra Merkuridən bura müsbət enerji gələcək! Onda bütün sirlər üzə çıxacaq! 
Məlum olacaq ki, Qorbaçovla Yelsin anadan ayrı, atadan bir qardaşdırlar! (Əlləri arxasında tuncdan 
tökülmüş heykəl kimi dayanmış yekəpər və bədheybət cangüdəni göstərir.) Bu əvvəlcə qız idi! Onu 
mən oğlan elədim! 
Q o n ş u. Bəs mənim ciyərim? 
F a l ç ı  A ğ a b a c ı. Mən getdim!  
A r v a d. Axı, mən sizə... 
F a l ç ı  A ğ a b a c ı. Yox! Mənə heç nə lazım deyil!  
P r o f e s s o r (heyranlıqla). Alicənablığa bir bax, Ilahi!.. 
F a l ç ı  A ğ a b a c ı. Sənin stolunun üstü niyə belə boşdu? 
A r v a d. Mən... Vallah... 
 295
F a l ç ı  A ğ a b a c ı. Yaxşı! Əcicə-Cəcicə Beynəlxalq Humanitar Yardım Cəmiyyətinə 
tapşıracağam sizə humanitar yardım eləsinlər! (Əli ilə bayaqdan bəri eləcə dayanmış 
cangüdənlərinə işarə edir və onların ardınca sürətlə səhnədən çıxır.) 
 
Pauza. 
 
Q ı z (zırıldayır). Suzikin arvadı yoxdu! 
P a r t i y a  l i d e r i (əli ilə qarnını tutaraq, Professora). Fikirləşirəm bəlkə bu Ağabacını 
bizim partiyaya üzv qəbul edək?.. 
P r o f e s s o r. Bəs bayaq mənə təklif edirdiz... 
P a r t i y a  l i d e r i (qarnını göstərərək, yavaşdan.) Görmürsüz? 
X a n ı m (ruh yüksəkliyi ilə). Ideoloji katib yeri... 
P a r t i y a  l i d e r i (onun sözünü kəsərək). Necə bilirsiz, Professor? 
P r o f e s s o r. Bu məndən asılı deyil ki... 
X a n ı m. Bəs kimdən asılıdır? 
P r o f e s s o r (əllərini göyə qaldıraraq). Ondan!.. Möhtərəm Ağabacı ilə əlaqədar nə varsa, 
ondan gəlir! Özünüz gördüz ki!.. 
D o s t (Professorun qolundan çəkərək, Partiya liderinə). Əfv edərsiz! Bir dəqiqə... Bir 
dəqiqə... Pəki... 
P r o f e s s o r. Nə olub? 
D o s t. Bu saat... (Professoru səhnənin kənarına çəkərək yavaşdan) Sayın Professor... e-e-e... 
bu... bu Ağabacının əri var? 
P r o f e s s o r. Ağabacının əri? 
D o s t. Hə də... Subaydı? 
Q o n ş u. Axı, mən arağı tərgitmişdim! 
K i ş i (bərkdən). Kuk-kuri-ku-u-u!.. Kuk-kuri-ku-u-u!.. 
 
İ ş ı q  s ö n ü r. 
 
 
ON ALTINCI ŞƏKİL 
 
Bağça. Günorta. Q o n ş u, P a r t i y a  l i d e r i, X a n ı m. 
Partiya lideri bir əli ilə qarnını tutub, o biri əlilə Xanımın qoluna girib. 
 
P a r t i y a  l i d e r i.  Mən zərbəni müxalif qüvvələrdən gözləyirdim, ancaq öz 
orqanizmimdən aldım! Gərək elə eləyək ki, müxbirlər bundan xəbər tutmasın! (Birdən əli ilə sağ 
böyrünü tutub gedən Qonşunu görür.) Ode, gedir! 
X a n ı m. Kim? 
P a r t i y a  l i d e r i. O yaramaz! (Bərkdən) Dayanın! 
Q o n ş u (dayanaraq yavaşdan). Bircə elə bunlar əskik idi!.. 
P a r t i y a  l i d e r i (ona yaxınlaşaraq). Bəs nə oldu? 
Q o n ş u. Nə nə oldu? 
X a n ı m. Siz bizim partiyaya on milyon pul keçirtməliydiz! 
Q o n ş u. Ay bacı, Falçı Ağabacı məndə pul qoyub? Gündə dörd dəfə onun yanına seansa 
gedirəm! 
 
İ ş ı q  s ö n ü r. 
 
 
 296
 
ON YEDDİNCİ ŞƏKİL 
 
Bağça. Günorta. D o s t, P r o f e s s o r. 
Dost böyrəklərini tutub güclə addımlayır. Professor, həmişəki kimi, əlində portfel, səhnənin o biri başında harasa 
gedir. 
 
D o s t (onu görərək). Professor! Professor!  
 
Professor ayaq saxlayır. 
 
(Güc-bəla ilə ona yaxınlaşır.) Neçə gündü sizi axtarıram... Iyi günlər, Professor. 
P r o f e s s o r. Əs-səlami-əleyküm!.. (Diqqətlə ona baxır.) Necəsiz, əzizim? 
D o s t. Eh, professor, kəndimi çox fəna hiss edirəm... 
P r o f e s s o r. Allah şəfa versin!.. (Getmək istəyir.) 
D o s t. Bir dəqiqə, Professor!.. Bir dəqiqə!.. (Onun qolundan tutur.) Sizdən bir ricam var, 
Professor... Gərək imtina etməyəsiniz... Türkün ən böyük dostu türkdür!.. Belə ağır məqamda siz 
mənə gərək kömək edəsiniz!.. 
P r o f e s s o r. Nə etmək lazımdı? 
D o s t. Mən istəyirəm ki... siz... siz mənim elçiliyimə gedəsiniz! 
P r o f e s s o r. Elçiliyə? 
D o s t. Bəli! 
P r o f e s s o r. Kimə? 
D o s t. Falçı Ağabacıya... 
 
Pauza. 
 
P r o f e s s o r (mütəəssir). Eh, əzizim!... Mən artıq srağa gün Falçı Ağabacının elçiliyinə 
getmişdim! 
D o s t. Getmişdiz? 
P r o f e s s o r. Əl-əlbət! 
D o s t. Kimin üçün? 
P r o f e s s o r. Özüm üçün! 
 
Pauza. 
 
D o s t. Kəndiniz üçün? 
P r o f e s s o r. Əl-əlbət! 
D o s t. Bəs nə oldu? 
P r o f e s s o r. Sən demə, əri var... 
D o s t. Əri var? 
P r o f e s s o r. Əl-əlbət! 
D o s t. Axı, mən öyrənmişdim ki, təkdir? 
P r o f e s s o r. Tək olmağına, təkdir. 
D o s t. Bəs əri hardadı? 
P r o f e s s o r. Dəlixanada! 
 
İ ş ı q  s ö n ü r. 
 
 
ON SƏKKİZİNCİ ŞƏKİL 
 297
 
Kişinin evi. Günorta. K i ş i, A r v a d, O ğ u l, Q ı z, P r o f e s s o r,  
f ə h l ə l ə r. 
Kişi mizin arxasında oturub, qarşısında bir qalaq kağız-kuğuz var və cani-dildən yaza-yaza sənət əsəri yaratmaqla 
məşğuldu. 
Otaqda təzə və gözəl bir televizor peyda olub və Arvad əlində əsgi, böyük bir fəxarət və həvəslə o televizoru silib  
parıldatmaqla məşğuldu. 
Iki nəfər fəhlə qutu daşıya-daşıya səhnənin bir küncündə üst-üstə yığırlar və hər dəfə də Arvad nigaran-nigaran 
onların ayaqlarına baxır. 
 
A r v a d. Çəkmələrinizi yaxşı silin! 
Üçüncü fəhlə. Vallah, üç gündü sizin qapıda çəkməmi o qədər silmişəm ki, az qalır padoşu 
qopsun! 
A r v a d. Yenə banandı? 
Dördüncü fəhlə. Bəli. 
 
Maşın səsi gəlir, sonra oğlan əlində setka səhnəyə daxil olur. 
 
O ğ u l (qürurla). Salam, anacan! Çörək almışam! 
A r v a d. Mən bilirdim ki, sən bizim nəslin başının tacısan! 
O ğ u l. Hələ görərsiz! Mən Baş nazirin müavini olanda, görərsiz ki, hələ sizə nələr edəcəyəm! 
Atanı... (Kişiyə tərəf baxır.) Atanı... Vyetnama müalicəyə göndərəcəyəm! 
A r v a d. Vyetnama? 
O ğ u l. Hə! 
A r v a d. Ora niyə? 
O ğ u l. Çünki biz orda yenə qalib gələcəyik! 
A r v a d. Nə yaxşı!.. (Kişiyə) Gözün aydın olsun! Bir yerdə Vyetnama gedəcəyik! 
K i ş i (qarşısındakı kağızlardan birini qaldırıb oxuyur). Işvəsi canlar alan gözəl canan!.. 
A r v a d (əzilərək). A-a-a!.. Bəsdi! Uşaq var burda! 
K i ş i (fərqinə varmadan). Gözəllər içində gözləri mərcan!.. 
 
Fəhlələr sonuncu qutunu da qutuların üstünə qoyub Arvada baxırlar. 
 
Üçüncü fəhlə. Bugünkü də qurtardı! 
A r v a d. Çox sağ olun! 
 
Fəhlələr eləcə dayanıblar. 
 
A r v a d. Sağ olun də!.. 
 
Fəhlələr eləcə dayanıblar. Arvad qutulara yaxınlaşıb birini açır və içindən üç-dörd dənə banan çıxardıb fəhlələrə 
verir. Üçüncü fəhlə könülsüz-könülsüz bananı götürür, Dördüncü fəhlə götürmür.  
 
Dördüncü fəhlə.Banan yeməkdən qarnım xarab olub!..  
 
Ikisi də deyinə-deyinə səhnədən çıxır. 
 
A r v a d (banan qutularını sayır). Bir, iki, üç, dörd, beş, altı, yeddi, səkkiz, doqquz... Sağ 
olsunlar, vallah!.. Mən də bir işıqlı gün görərmişəm! Bizə də pay gətirərmişlər! Bizim də evimiz 
beləcə göz oxşayarmış! Hər dəfə o maşınımızın səsini eşidəndə, elə bil, mənim üçün bülbüllər cəh-
cəh vurur!.. Televizora bax e, vallah, televizor deyil, evlər yaraşığıdı!.. Elə bilirəm ki, bu da bizim 
bir ailə üzvümüzdür! Gecələr onu yuxuda görürəm!.. Adam kimi danışır mənimlə!.. 
 298
K i ş i (kağızdan oxuyur).  
 
Işvəsi canlar alan gözəl canan, 
Gözəllər içində gözləri mərcan, 
 
Vəfada... 
A r v a d (əzilərək). Bəsdi... 
K i ş i.  
 
Vəfada, ilqarda məşhuri cahan,   
Mənim məhəbbətim... 
 
(Ayağa qalxır və Arvad elə bilir ki, Kişi ona tərəf gəlir, amma Kişi banan qutularının 
qabağına gedir.) 
 
 Sevgilim banan!.. 
 
A r v a d (pərt). A-a-a... 
O ğ u l. Ata can... 
K i ş i (onu danışmağa qoymayaraq birnəfəsə).  
 
Səni sevir Ağabacı, 
Bizim professor Hacı, 
Sənsə sevəcəksən, 
Mən – eşq möhtacı! 
Can banan, 
Canan banan! 
 
Bu, yeni «Banannamə» poemamın birinci hissəsidir! (Keçib yerində oturaraq, alovlu qələmini 
yenidən işə salır.) 
 
Q ı z (banan yeyə-yeyə səhnəyə daxil olur). Privet!.. Suzik deyir ki, banan vitamindi! Biz 
Suziklə bulvarda oturub bir yerdə banan yeyirik! 
 
Pauza. 
 
Suzikin arvadı yoxdu! 
A r v a d. Nə bilim, vallah?.. Deyirsən yəni (Banan qutularını göstərir.) hörmətli Ağabacı 
boyda adam yalan deyir? 
Q ı z. Hə, yalan deyir! 
A r v a d (ürkmüş). Yavaş! Yavaş! (Yavaşdan) Eşidən olar... Niyə yalan deyir? 
Q ı z. Çünki mənə paxıllıq edir! 
A r v a d. Paxıllıq edir? 
Q ı z. Əlbəttə! 
A r v a d. Niyə? 
Q ı z. Suzikə görə! 
A r v a d. Suzikə görə? 
Q ı z. Bəli! 
A r v a d. Axı, o heç Suziki görməyib! 
O ğ u l (kənara). Suziki kim görüb ki? Heç bilən var ki, adamdı, itdi, pişikdi?.. 
Q ı z. Nə olsun görməyib? Ekstrasensdi də! Fikrən təsəvvür edir! 
A r v a d. Nə bilim, vallah... 
 299
O ğ u l. Bu materializmə ziddi! 
Q ı z. Bəs, səni Baş nazirin müavini qoyanda materializmə zidd olmur? 
O ğ u l. Xeyr! O siyasi proqnozdu! 
Q ı z (qışqırır). Yox!.. Suzikin arvadı yoxdu!.. Ağabacı belə böhtan atdı, amma bananlar 
Suzikin xoşuna gəldi, Ağabacının haqqında qəzetlərə intervü verdi! Özü də müxalifət qəzetlərinə! 
(Əlindəki bananı hirslə yerə çırpır.) Görərsiz! Mən bir də banan yeməyəcəyəm! (Banan qutularını 
göstərir.) Qoy qalıb burda hamısı xarab olsun! Indi gedib Suzikə də zəng eləyib deyəcəyəm! (Hirslə 
səhnədən çıxır.) 
 
Pauza. 
 
K i ş i (kağızı qaldırıb oxuyur). 
 
Sevgilim banan,  
Bu dünyada 
Ancaq sənsən 
Mənə qalan! 
Mənə qalan 
Əziz banan!.. 
 
Qapının zəngi çalınır. Arvad qapıya getmək istəyir. 
 
O ğ u l. Mən gedərəm, anacan!.. (Səhnədən çıxır.) 
P r o f e s s o r (səhnə arxasından). Əs-salami-əleyküm!.. Ya Allah!.. (Əlində həmişəki 
portfeli, Oğulla birlikdə səhnəyə daxil olur.) Ya Allah!.. Necədi mənim keçmiş tələbəm? Allah 
qoysa, sağaldımı? 
A r v a d. Yaxşıdı... Poema yazır! 
P r o f e s s o r. Çox şükür! Çox şükür! Hamısı möhtərəm Ağabacının müsbət şüalarının 
təsirindəndi! 
K i ş i (pafos ilə). «Banannamə»! 
P r o f e s s o r. Nə? 
K i ş i. «Banannamə»! 
A r v a d (gülür). Hə... Bananlardan yazır... 
P r o f e s s o r (banan qutularına baxaraq). Bunların hamısı banandı? 
A r v a d. Bəli! 
P r o f e s s o r (udquna-udquna). Hamısı? 
A r v a d. Hə!.. 
P r o f e s s o r (udquna-udquna). Bunların hamısını da Falçı Ağabacının sifarişiylə bura 
gətiriblər? 
A r v a d. Bəli!.. 
 
Pauza. 
 
P r o f e s s o r (televizora baxır). Bu da deyəsən təzədi? 
A r v a d. Bəli! Bunu hörmətli Ağabacının xahişi ilə Dubayın şahzadəsi bizə humanitar yardım 
göndərib! 
P r o f e s s o r. Ağabacının xahişi ilə? 
A r v a d. Bəli! 
P r o f e s s o r (bir az kənara addımlayaraq, yavaşdan). Bu köpək qızı Ağabacı hamıya 
kömək eləyir, mənnən başqa! Mənə çatanda, qoroskop belə gəldi, qoroskop elə getdi!.. Dəli şeytan 
deyir, təzədən qayıt ol ateist! 
 300
A r v a d. Bizim o Suzik hörmətli Ağabacının xeyriyyəçiliyi haqqında qəzetlərə intervü verib! 
Özü də müxalifət qəzetlərinə! Indi bütün Bakı hörmətli Ağabacıdan danışır! 
 
Pauza. 
 
K i ş i (kağızı qaldırıb oxuyur): 
Ey banan! 
Qanmayan, 
Qandırmayan 
Insanlara  
Yardım et!.. 
 
P r o f e s s o r (banan qutularına baxıb udquna-udquna Oğula yaxınlaşır). Baş nazirin 
müavini olanda bizi yaddan çıxarma ha!.. 
O ğ u l. Yox... Mən bütün məzlum insanların dayağı olacağam! 
P r o f e s s o r. Dörd ildi mənim kitabım mətbəədə yatıb qulır. Onun nəşrinə kömək edərsiz! 
O ğ u l. Dinin əleyhinədi? 
P r o f e s s o r. Xeyr, canım! Əstəğfürullah!.. 
O ğ u l. Onda kömək etməyəcəyəm! 
 
Pauza. 
 
P r o f e s s o r (onun qoluna girib kənara çəkir). Əvvəlkilər dinin əleyhinədi! O vaxt baxarıq... 
Bəlkə onları çap eləmək lazım oldu?.. 
Q ı z (böyük bir sevinclə səhnəyə daxil olur). Suzikin arvadı yoxdu! Bunu sübut etmək üçün 
sabah axşam bizə elçi göndərir!  
 
Pauza. 
 
Bəli! Artıq biz rəsmi nişanlanırıq! Oy, mama!.. (Anasını qucaqlayır.) 
A r v a d. Vallah, bütün bu işlərə adamın heç inanmağı gəlmir! Qorxuram ki, bizə göz dəyə! 
Q ı z (qardaşına). Suzik deyir ki, sonra da bir qız tapıb səni nişanlayarıq! 
O ğ u l. Mən gərək Siyasi Büro ilə məsləhətləşim! 
P r o f e s s o r (tələsik qutuların qabağına qaçıb, birini açır və portfelinə banan doldurur). 
Onda bu da mənim şirinliyim! Bu da mənim şirinliyim!... 
 
İ ş ı q  s ö n ü r. 
 
 
ON DOQQUZUNCU ŞƏKİL 
 
Kişinin evi. Gecənin yarısı. K i ş i, A r v a d, O ğ u l, Q ı z. 
Səhnə yenə tamam qaranlıqdır. 
Kimsə əl fənərinin zəif işığında ehtiyatla var-gəl edir, nəyisə götürür, nəyisə harasa qoyur və nəhayət, həmişəki 
kimi, arxası tamaşaçılara tərəf kresloda əyləşib əl fənərinin elə o zəif işığındaca qəzet oxumağa başlayır. 
Gözlənilmədən səhnədə işıq yanır. 
A r v a d (gecə köynəyində, əli hələ də işıqyandırandadı, təəccüblə). Bu nə hənirtidi belə? 
 
Pauza. 
 
Kimdi?  
 
Ürkək addımlarla kresloya yaxınlaşır və yalnız bu zaman biz o «kimsə»nin Kişi olduğunu görürük.  
 301
 
Sənsən? 
K i ş i (ayağa qalxaraq şaşırmış). Hə... 
A r v a d (heyrət içində). Qəzet oxuyursan? 
K i ş i. Hə... 
 
Pauza. 
 
A r v a d. Aman Allah!.. Sən dəli deyilsən? 
K i ş i. Yox... 
A r v a d. Sən yalandan özünü dəliliyə vurmuşdun? 
K i ş i (sevincək). Hə... 
A r v a d. Vay!.. 
K i ş i. Sən narahat olma! Daha bitdi! Qurtardı! Bu da bir oyun idi... Əvvəlcə zarafatla 
başladım, sonra da belə oldu... Eybi yox!.. Sabah yenə ağıllı olacağam! Sabah hamıya elan 
edəcəyəm ki, daha ağlım gəlib başıma! 
A r v a d. Sabah? 
K i ş i. Hə, sabah! Bağışla məni! Sən Allah, bağışla məni! Bu da bir iş idi... Keç günahımdan!.. 
A r v a d. Sabah? 
K i ş i. Hə! Sabah! 
 
Pauza. 
 
A r v a d. Hamıya deyəcəksən ki, daha dəli deyilsən? 
K i ş i. Hə! Ancaq sən məni bağışla! Sən Allah, bağışla məni! Uşaqlıq eləmişəm! Bundan 
sonra əlimdən nə gəlir, edəcəyəm ki, bir də heç vaxt bu cür əzablar çəkməyəsən! Bu günlərdə sənə 
çox əzablar verdim! Bağışla məni! Mən görürdüm ki, sən necə sarsılmısan! Görürdüm ki, mənim 
dəliliyim sənə necə pis təsir edir! Gecələr oturub səninlə cavanlıq çağlarımızı xatırlayırdım... 
Günahkaram, çox günahkaram!.. Eybi yox, biz hər şeyi təzədən başlayarıq! Düzdü, həyat çətindi, 
dünya dəyişib, insanlar əzab-əziyyət içindədi... Ancaq eybi yox! Bundan sonra mən həmişə sənin 
qulluğunda duracağam! Sabah hər şey yenə əvvəlkilər kimi olacaq! 
A r v a d. Sabah?.. 
K i ş i. Bəli! 
A r v a d. Əvvəlkilər kimi?.. 
K i ş i. Bəli! 
Pauza. 
 
A r v a d (sarsılmış). Yox! Yalvarıram sənə! Heç kimə heç nə demə! 
K i ş i. Heç nə deməyim? 
A r v a d. Yox! Demə! Qoy hamı elə bilsin ki, dəlisən! Sən elə yaxşı... elə yaxşı dəlisən! 
Mənim əzizim! Elə bil ki, mən təzədən sənə vurulmuşam!  
K i ş i. Təzədən mənə vurulmusan? 
A r v a d. Hə! Mənim əzizim! Mənim sevgilim! Mənim dəli ərim! 
 
Pauza. 
 
K i ş i. Axı, mən yorulmuşam! Mən daha dəli ola bilmirəm! 
A r v a d. Ol! Mənim əzizim!.. 
K i ş i (əlini sinəsinə vura-vura yavaşdan öz-özünü sakitləşdirir). Sakit ol!.. Əsəbiləşmə!.. 
A r v a d. Biz gecələr hamı yatandan sonra, səninlə oturub söhbət edərik, dərdləşərik!.. 
 302
K i ş i (öz-özünə). Sakit ol... Sakit ol... 
A r v a d. Mənim sevgilim! 
K i ş i (eləcə yavaşdan). Sakit ol!.. Əsəbiləşmə!.. 
A r v a d. Demə! Heç kimə demə! Mənim dəlim! 
 
Pauza. 
 
Yalvarıram sənə... 
K i ş i (qışqırır). Yox! Mən daha dəli olmaq istəmirəm! Mən normal adam olmaq istəyirəm! 
 
Oğul trusik-maykada hövlnak səhnəyə daxil olur. 
O ğ u l. Nə olub? Bu nə səs-küydü? 
 
Pauza. 
 
A r v a d. Heç... Ata... Ata elə bilir ki... elə bilir ki, qoyun olub! 
 
Oğul diqqətlə Kişiyə baxır. Arvad da yazıq-yazıq Kişiyə baxır.  
 
Pauza. 
 
K i ş i (qoyun kimi mələyir). Mə-ə-ə!.. Mə-ə-ə!.. Mə-ə-ə!.. 
Q ı z (əynində pijama, gözlərini ovuşdura-ovuşdura səhnəyə daxil olur). Nə olub? 
O ğ u l. Papa elə bilir ki, qoyundu... 
Q ı z. Yəqin ürəyi qoyun əti istəyir. 
K i ş i. Mə-ə-ə!.. Mə-ə-ə!.. 
O ğ u l. Narahat olma, anacan, səhər tezdən gedib alaram! 
A r v a d. Çox sağ ol, bala! Çox sağ ol!  
Q ı z. Bir az çox al, mama Suzikin elçiləriyçün də xörək bişirsin! Təkcə banan olmasın! 
K i ş i (daha da bərkdən). Mə-ə-ə!.. Mə-ə-ə!.. Mə-ə-ə!.. 
 
 
İ ş ı q  s ö n ü r. 
 
31 mart 1998. 
 
 
 303
MAHMUD VƏ  
MƏRYƏM 
 
(Proloq, epiloq və 23 şəkildən  ibarət iki hissəli  
 məhəbbət dastanı) 
 
 304
IŞTIRAK EDƏNLƏR 
 
Danışan        – /müəllifin dilindən /. 
Mahmud. 
Məryəm. 
Ziyad xan. 
Qəmərbanu 
Bayandur bəy. 
Keşiş. 
Sofi. 
Ceyran. 
Qısır qarı. 
Xanəndə. 
Mirzə Salman. 
Anasının əmcəyini kəsən Ibrahim.  
Uzun. 
Xəfiyyə. 
Çoban. 
Keçəl kişi. 
Səs       – /qadın/. 
Mehtər Cəfər. 
Birinci keşikçi. 
Ikinci keşikçi. 
Yolçu 
Birinci kişi. 
Ikinci kişi. 
Üçüncü kişi. 
Fərəcullah. 
Şövkət Işbilən. 
Havalı Ibrahim. 
Qırmızıtuman kişi. 
Bığlı kişi. 
Muxtar Bədheybət. 
Heybə qadın. 
Mələk Pırpızaq. 
Palan Ömər. 
Qoca. 
Yaqub. 
Dəməngir Israil. 
Bayandur Ixtiyar. 
Əbülfəz. 
Azər. 
Aysulu. 
Səs        – /kişi/. 
Ayağıyalın kişi. 
Axsaq qarı. 
Muxtar 
Qadın. 
Kimsə. 
Qul Məhəmməd. 
Sarışın oğlan – Süleyman paşa. 
Müqəddəs qoca. 
 
 
Məkan. –Azərbaycan. 
Zaman. – -1500-cü illərin əvvəlləri. 
 
 
 305
 
 
 BİRİNCİ HİSSƏ 
 
 
 PROLOQ 
 
D a n ı ş a n və başqa iştirakçılar. 
Gəncə. 
Səhnə alaqaranlıqdır. Nizələr yerə batırılıb, qalxanlar, qılınclar, musiqi alətləri yerə atılıb, bir tərəfdə cəllad 
kötüyü dayanıb, arxa planda ot tayası, taxt-tac görünür və iki ocaq közərir, bir neçə yerdən tüstü qalxır.  
Haradansa səhnəyə zəif işıq seli axır. Uzaqdan azan səsi gəlir.  
Danışan arxa plandan səhnəyə çıxır və ətrafına baxa-baxa, səhnədəki vəziyyəti qiymətləndirə-qiymətləndirə, 
gördüklərinə münasibətini bildirərək yavaş-yavaş gəlib, avansəhnəyə çatır, düz ortada dayanır.  
 
 Pauza. 
 
Danışan sözlərini deməyə başlayır və o danışdıqca bayaqdan səhnədə üzüüstə yerə uzanmış aktyorlar – obrazlar 
(Ziyad xandan, Mirzə Salmandan, Qəmərbanudan başqa) yavaş-yavaş yerdən qalxırlar və qalxdıqca da onların 
üstlərindən toz-torpaq tökülür, hərə özünəməxsus əşyanı götürür və Danışanın sözləri altında sinxron edam 
səhnəsi oynayırlar. 
 
D a n ı ş a n. Hicri, camadiül-əvvəl ayının 4-ü, milad ilə 1504-cü il iyun ayının 28-i idi. Gəncə 
yatmışdı. Bu gün günorta şəhərdə elə bir istilik vardı ki, nəfəs almaq mümkün deyildi və qocaların 
dediyinə görə, belə bir isti bir də düz 64 il bundan əvvəl, el aşığı Sazlı Abdullanın başı kəsildiyi gün 
olmuşdu... Sazlı Abdulla o zamankı Gəncə hakimi Qara Bəşirə əyan-əşrəf yanında söz qaytarmışdı, 
üzünə ağ olmuşdu. Qara Bəşirin oğlu Qara Bəkirin toyunu çalmamışdı, demişdi ki, sənin sarayın qan 
çanağıdır və mənim sazımın simləri, istəsəm də, orada çalmayacaq və Qara Bəşir də, el aşığının bu 
hörmətsizliyindən, o qədər hirslənmişdi ki, uzun qara bığlarının uclarını çeynəyib qara saqqıza 
döndərmişdi. Sazlı Abdullanı şəhərin bazar başında edam etmişdilər. Və 64 il keçəndən sonra da 
Gəncənin qocaları heyrətlərini gizlədə bilməyib toyda, yasda danışırdılar ki, elə ki, Cəllad 
Toppuzqulunun ülgücdən iti dəhrəsi bir göz qırpımında Sazlı Abdullanın başını bədənindən ayırdı 
və elə ki, el aşığının qanı fəvvarə vurub edam kötüyünün ətrafındakı keçən günlərin edamlarından 
qalıb qurumuş qanı təzələdi, elə ki, bazar başını dövrəyə almış camaatın ürəyindən qara yanğısı 64 
ildən sonra da, keçməyən bir vay keçdi, o zaman edam kötüyünün üstünə sərilmiş başsız cəsədin 
yanında düşüb qalmış saz öz-özünə dilə gəldi... 
 
 Saz çalınır. 
 
... və dünyanın ən dərdli-ələmli nəğməsini çaldı, heyrətdən-qorxudan camaatın tükü qabarıb 
paltarını deşdi, saz elə çaldı ki, o günortanın müsibət istisi də birdən-birə çəkildi, lopa-lopa qara 
buludlar camaatın başının üstünü aldı, göy kişnədi, bir leysan başladı ki, hamı güclə qaçıb evə girdi 
və bir müddət beləcə yağdı. Bir müddət bu leysan altında, el aşığı Sazlı Abdullanın sazı da, özü-
özünə beləcə çaldı, sonra yağış kəsdi, sazın da səsi kəsildi... 
 
 Saz susur. 
 
... camaat təzədən bazar başına axışdı və gördü ki, nə saz var, nə cəsəd var, nə də baş var... 
Düz 64 il bundan əvvəlki o edam günü, o leysan Sazlı Abdullanın qanını yuyub aparmışdı, amma 
deyirdilər ki, o vaxtdan bəri, haçan həddən artıq isti olur, onda bazar başındakı edam kötüyünün 
ətrafında, Sazlı Abdullanın qanı, gün altında parıldayır. Və bu gün də, bir neçə dəfə, o cür parıltı 
görmüşdülər... 
 306
 
 İ ş ı q  s ö n ü r. 
 
 
BİRİNCİ ŞƏKİL 
 
D a n ı ş a n, Z i y a d  x a n, x a n ə n d ə, ç a l ğ ı ç ı l a r,  
q u l a m l a r.  
Gəncə. Gecədir. ı yataq otağı. 
Ziyad xan taxtda oturub, qulamlar ayaq üstündə dayanıb. Yerdə – xalçada oturmuş çalğıçılar çalır, 17–18 
yaşlarında xanəndə isə oxuyur. Danışan səhnənin sol küncündə dayanıb. 
 
D a n ı ş a n. Gəncə yatmışdı. Şəhərin və ətraf kəndlərin toxucuları, dəmirçiləri, misgərləri, 
duluzçuları, dabbaqları, boyaqçıları, şəhərin sənətkarlıq emalatxanalarında günəmuzd işləyən 
gəlmələr o qədər işləyib əldən düşmüşdülər ki, gecənin bürküsünə baxmayaraq, indi yeddinci 
yuxularını alırdılar. Təkcə Ziyad xan yatmamışdı, hər halda, Ziyad xana elə gəlirdi ki, bu boyda 
Gəncədə, Qarabağ Bəylərbəyliyinin bu boyda mərkəzində, təkcə onun yuxusu ərşə çəkilib. Qarabağ 
Bəylərbəyliyi əslində Səfəvilər dövlətinin ən etibarlı şimal istehkamı idi və Ziyad xan bütün bu 
yerlərin hakimi-mütləqi idi, amma... Neçə müddət idi ki, gecələr belə əzablı keçirdi. Neçə müddət 
idi ki, Ziyad xan gecələri beləcə yuxusuz keçirirdi və ən qəribəsi bu idi ki, Ziyad xan özü də həmin 
əzab-əziyyətlərinin səbəbini bilmirdi. Ziyad xan xanəndə oxudurdu və xanəndə də deyilənə görə, 
cəmi 19-20 yaşı olan və Bağdadda mədrəsədə təhsil almış Məhəmməd adlı, Füzuli təxəllüslü, təzə-
təzə məşhurlaşmağa başlayan bir şairin qəzəlini oxuyurdu və yenə də deyilənə görə, o cavan şairin 
atası Süleyman Azərbaycandan, Girdiman sahillərindən köçüb Bağdad ellərinə köçmüşdü. 
 
Xanəndə (oxuyur): 
Məni candan usandırdı, cəfadan yar usanmazmı,  
Fələklər yandı ahimdən, muradım şəmi yanmazmı? 
Qamu bimarinə canan dəvayi-dərd edər ehsan, 
Neçin qılmaz mənə dərman, məni bimar sanmazmı? 
 
D a n ı ş a n. Cəmi 5-6 ay bundan əvvəl yazılmış bu qəzəli, indi, bütün bu tərəflərdə əzbər 
bilməyən adam tapılmazdı. Məhəmməd Füzuli Azərbaycan, fars, ərəb dillərində qəzəllər yazırdı və 
Azərbaycan dilində yazılmış bu qəzəli, deyilənə görə, xanəndə Hafiz Lələ özü Şah Ismayılın 
məclisində ifa edirdi. 
 
Xanəndə(oxuyur): 
Qəmim pünhan tutardım mən, dedilər yarə qıl rövşən,  
Desəm, ol bivəfa, bilmən, inanarmı, inanmazmı? 
Şəbi-hicran yanar canım, tökər qan çeşmi giryanım, 
Oyadar xəlqi əfqanım, qara bəxtim oyanmazmı?  
Güli-rüxsarinə qarşu gözümdən qanlı axar su, 
Həbibim, fəsli-güldür bu, axar sular bulanmazmı?.. 
 
Ziyad xan əlinin işarəsi ilə musiqini yarımçıq kəsir. 
 
Z i y a d  x a n (xanəndəyə). Qalx! 
 
Xanəndə ayağa qalxır.  
 
Pauza. 
 
Z i y a d  x a n. Kimin qalıb sənin o dağlarda? 
 307
 
 Pauza. 
 
Xanəndə. Anam... 
Z i y a d  x a n. Təkcə elə anan? 
Xanəndə. Bir də... bir də... bacım... 
Z i y a d  x a n. Təkcə elə ananla bacın? 
Xanəndə. Bəli... 
Z i y a d  x a n (əsəbi). Düz demirsən, küçük! Sənin o dağlarda ürəyin qalıb! Gözlərindən 
oxuyuram...  
  
Pauza. 
 
Get! 
 
Özünü tamam itirmiş Xanəndə eləcə ayaq üstə dayanıb. 
 
Eşitmədin? Get, dedim! 
Xanəndə (təzim edir). Gecəniz xeyirə qalsın. 
Z i y a d  x a n. Hara gedirsən? 
Xanəndə. Yatmağa... 
Z i y a d  x a n. Yox, yatmağa yox, birbaşa öz dağlarınıza get. Bu gecədən azadsan. 
(Qulamlara) Bu oğlanı öz evinə yola salın. 
D a n ı ş a n. Bu o deyən söz idi ki, gözəl səsinə görə Qarabağ dağlarından qoparılıb saraya 
gətirilmiş bu cavan oğlana, yaxşı bir at verəcəkdilər, üç il bundan əvvəl Gəncədə kəsilmiş qızıl təngə 
ilə doldurulmuş bir kisə verəcəkdilər, anası üçün, bacısı üçün bir-iki top ipək, qumaş verəcəkdilər. 
Və həmin at, gecə-gündüz çapıb, Bərdədən keçib, belində yox, göyün yeddinci qatında uçan yeni 
sahibini Qarabağ dağlarına qaldıracaqdı. 
 
Xanəndə bir-neçə qulamla səhnədən çıxır. Musiqiçilər çalmağa başlayır. 
Sazəndələr indicə şahidi olduqları bu yaxşılıqdan, haqq işindən cuşa gəlib, həmin bürkülü yay gecəsi, Ziyad 
xanın yataq otağında dünyanın ən həzin, ən təsirli musiqisini çalmağa başladılar və sonralar musiqiçilərin 
dediyinə görə, onlar heç vaxt, nə bu gecəyə qədər, nə də sonralar, bu cür ürəkdən çalmamışdılar. 
 
 İ ş ı q  s ö n ü r. 
 
 
İKİNCİ  ŞƏKİL 
 
M a h m u d, M i r z ə S a l m a n, Q ə m ə r b a n u, S o f i. 
Gəncə. Elə həmin gecədir.  
Mahmudun otağı. Şam yanır, uzaqdan Ziyad xanın otağından gələn musiqinin səsi eşidilir. Mahmud musiqini 
dinləyir. Mirzə Salman onun yanında oturub. 
 
M a h m u d. Insanları başa düşmək çox çətindir... Bu cür qəmgin səsdən necə həzz almaq 
olar, necə nəşələnmək olar?.. 
M i r z ə  S a l m a n. Mahmud, məgər o xanəndənin səsi sənin xoşuna gəlmir? 
M a h m u d. Gözəl səsi var, müəllim...  
 M i r z ə  S a l m a n. Bəs nə üçün dünən də o oxuyanda zalı tərk etdin? 
M a h m u d. Çünki, o səs bir söz deyirdi, amma siz... 
M i r z ə  S a l m a n. «Siz»  –  yəni mən, yoxsa bütün məclis əhli? 
M a h m u d. Bütün məclis əhli... (Susur.) 
 308
M i r z ə  S a l m a n. O səs nə deyirdi ki, Mahmud? 
M a h m u d. O səs deyirdi ki, mən bir zərxəridəm ki, üzüm heç vaxt gülməyəcək... Mən 
dünyanın ən dərdli adamıyam... deyirdi... və heç kimin bundan xəbəri yoxdur... Mən dünyanın ən 
dərdli adamıyam... deyirdi... amma sizi əyləndirirəm... O səs onun ürəyinin döyüntüsü idi... 
M i r z ə  S a l m a n. Biz isə nəşələnirdik... 
M a h m u d. Bəli. (Qaranlıq pəncərənin qarşısında dayanıb musiqi çalınan səmtə baxır.)  
 
Qəmərbanu otağa daxil olur. Mirzə Salman yerindən qalxıb otaqdan çıxmaq istəyir. Qəmərbanu əlinin işarəsi ilə 
Mirzə Salmanı saxlayır və sakitcə qapının ağzında dayanır. Mahmud onu görmür. 
 
M a h m u d. Adamlar niyə bunu başa düşmür? Necə olur ki, bu torpaqda doğulan, eyni ayın, 
günəşin, ulduzların altında, bu torpaqda yaşayan adamlar bir-birinə pislik edə bilir, qan axıda bilir, 
bir-birini döyə bilir? Nə üçün Qabil Habili öldürə bildi və sonra da o cür peşman oldu? Necə oldu ki, 
belə bir eyni günəşin altında, belə bir eyni torpağın üstündə, qardaş qanı axıdan o paxıllıq əmələ 
gəldi? Şeytan Adəm ilə Həvvanı aldatdı və onlar cənnətdən qovuldu. Adəm ilə Həvvanın günahı 
təkcə onda oldu ki, buğda yedilər, bəs nə üçün Adəm və Həvva törəmələri bu qədər günaha batdı, 
kəsdi, dağıtdı? Həmin günəşi, gül-çiçəyi, göy üzünü, ağacları görmədi onlar? 
 
Qəmərbanu irəliləyib arxadan oğlunu qucaqlayır. 
 
Q ə m ə r b a n u. Nə olub Mahmud? Yenə nə olub sənə? 
 
Pauza.  
 
Mirzə Salman təzimlə otaqdan çıxır. 
 
Niyə mənə heç nə demirsən?.. 
M a h m u d (eləcə pəncərədən baxaraq). Öləcəyəm mən... Bir vaxt gələcək, öləcəyəm mən... 
 
Xanəndənin səsi eşidilir. 
 
Q ə m ə r b a n u. Hamımız öləcəyik, bala... Çox kitab oxuma... 
D a n ı ş a n (səhnənin sol küncünə çıxaraq). Mahmud Qəmərbanunun sözlərini eşitmədi... 
Çünki Mahmud bu dəm o xanəndənin ürəyinin döyüntüsünə qulaq asırdı, o ürəyin dediklərini 
eşidirdi... Mahmud başa düşmüşdü ki, əsl sözü deyən dil deyil, ürəkdir... 
 
Musiqi səsi kəsilir. Qəmərbanu otaqdan çıxır. 
 
Dan yeri sökülürdü... (Səhnədən çıxır.) 
 
 Əlində şam tutmuş Sofi otağa daxil olur.  
 
Sofi. Mahmud, niyə yatmırsan? 
M a h m u d. Bəs, sən niyə yatmamısan? 
Sofi. Mən... Mən bürküdə yata bilmirəm... Banu məni çağırdı ki, sənin yanına gəlim. Hara 
baxırsan? 
M a h m u d (Sofiyə sarı çönür). Saray əyanlarına baxıram... 
Sofi (təəccüblə). Saray əyanlarına? Burdan ora əyan görünər? Özü də saray əyanları indi 
yeddinci yuxularını alırlar... 
M a h m u d. Özləri üçün yatıblar, mənim üçün yox... 
 
 İ ş ı q  s ö n ü r. 
 309
 
 
ÜÇÜNCÜ  ŞƏKİL 
 
M ə r y ə m. 
Səhra. 
 
   Güclü külək əsir, səhnənin işıqları dəyişir, küləksovuranlar səhnənin pərdələrini oynadır, külək ot tayasını 
dağıdır, samanlar uçur, Məryəm səhrada qaçır, yıxılır, durur, yenə qaçır, yaxası, ətəyi cırılır. Isti qum onun 
ayaqlarını yandırır, o susuzluqdan yanır, səhra isə bitmək bilmir, birdən o bu küləyin içində nəsə hərarətli bir 
nəfəs hiss edir və bu nəfəs, elə bil ki, onu bir az sakitləşdirir. Birdən səhnənin ortasında su qaynamağa başlayır və 
Məryəm su içmək istəyir, amma içə bilmir, Məryəmin qarnından sancılar tutur, o, yerə yıxılır, çırpınır və birdən 
çağa səsi gəlir və o çağa səsi küləyin səsini üstələyir. Məryəm rahatlaşır, qışqıran çağaya baxır, çağanın isə üzü 
şüa saçır, sonra çağa da sakitləşir. 
 
 Pauza. 
 
Birdən çağa yenə də qışqırır və güclü külək Məryəmi yerindən kənara tullayır. Külək yatır, sakitlikdir. 
 
 İ ş ı q  s ö n ü r. 
 
 
 
 DÖRDÜNCÜ  ŞƏKİL 
 
M ə r y ə m, K e ş i ş, D a n ı ş a n. 
Gəncə. Keşişin evi. 
Məryəm yarıqaranlıq otaqlarında hövlnak yuxudan oyanır. 
K e ş i ş (həyəcanla). Qızım, Məryəm, nə olub? 
M ə r y ə m. Məryəm ananı yuxuda görürdüm, ata... 
K e ş i ş. Sən ananı yuxuda görmüsən, qızım.. 
M ə r y ə m. Bəs... bəs su?... 
K e ş i ş. Su yuxuda aydınlıqdır... 
M ə r y ə m. Bəs... bəs... çağa?..  
K e ş i ş. Xaç çevir, qızım... Belə günah işlətmək olmaz... 
D a n ı ş a n. Baba keşiş demək istədi ki, o çağa da sən özün olmusan, amma demədi, özü-öz 
fikrindən hürkdü, çünki dünyada da, fikrində də, xəyalda da, ikinci Isa ola bilməzdi və belə bir 
günah işlətmək olmazdı... 
 
 İ ş ı q  s ö n ü r. 
 
 
BEŞİNCİ  ŞƏKİL 
 
D a n ı ş a n, Z i y a d  x a n, Q ə m ə r b a n u. 
Gəncə. Ziyad xanın otağı. Ziyad xan namaz qılır. 
 
D a n ı ş a n. Allahın qarşısında Qəmərbanunun günahları çox idi və Qəmərbanu bütün bu 
günah işləri Mahmuda görə tutmuşdu. Və get-gedə Qəmərbanunun ürəyini başqa bir qorxu 
bürüyürdü: Mahmudda ki, bu qədər təmizlik, bu qədər paklıq var, onun yolunda işlənmiş bu qədər 
günahdan sonra, Mahmud xoşbəxt ola bilməyəcəkdi... Mahmudun təmizliyi qoymayacaqdı ki, 
Mahmud başqasının hesabına xoşbəxt olsun. 
 
 310
Qəmərbanu otağa daxil olur. 
 
Q ə m ə r b a n u n u n  s ə s i. Bu saqqal, bu saçlar nə tez ağardı... Qocalıq Ziyadı nə tez 
haqladı... Əllərinin üstü qırışıb, mən heç indiyəcən fikir verməmişəm, boynundakı, boğazındakı qırış 
xətləri, elə bil xəncərlə cızılıb... O da mənə baxanda, məni belə görür?.. 
 
Ziyad xan namazını bitirir. 
 
Q ə m ə r b a n u. Nə olub, Ziyad? 
Z i y a d  x a n. Mahmuddan nigaranam.. 
Q ə m ə r b a n u. Nə olub Mahmuda?.. 
Z i y a d  x a n. Heç nə... Qəmər, Mahmud... Mahmud heç vaxt taxta oturmayacaq. Mahmud 
heç vaxt bəylərbəyliyinin tacını başına qoymayacaq... 
 
Pauza. 
 
Q ə m ə r b a n u. Bilirəm. 
Z i y a d  x a n. Mən səndən əlac umuram, Qəmər... 
Q ə m ə r b a n u. Allah-taala, bu oğulu sənə gərək min il bundan əvvəl verəydi, ya da min il 
bundan sonra... Bu namərd dövran, bizim oğlumuza layiq deyil... Bu qara dövran, Mahmud təmizliyi 
üçün qara yaradı... 
Z i y a d  x a n. Min il bundan əvvəl? 
Q ə m ə r b a n u. Bəlkə elə min il bundan əvvəl də, mənim kimi sinəsi dərdli bir ana, balası 
üçün, min il sonranı arzulayırmış?.. (Elə bil öz-özü ilə danışır.) Dolansın əyyamın... dönsün 
dövranın, dünya... düz doqquz ildən sonra fələk məni bağa bağban elədi, bağban ağlar, bağça ağlar, 
gül ağlar... 
Z i y a d  x a n. Qəmər... 
Q ə m ə r b a n u. Quran deyir ki, Allah sıxıntıdan sonra həmişə şad edir, bəs mənim bəxti qara 
ürəyimin şadlığı hanı? 
Z i y a d  x a n. Bu bəd dünya daşa basıb bizi izlər... 
Q ə m ə r b a n u. Ümid Allahadır... 
Z i y a d  x a n. Necə olur ki, Allah rəiyyətin birinə Bayandur kimi bir oğul verir, amma 
mənim qismətimi iki bölür? 
Q ə m ə r b a n u (özünə gələrək). Sakit ol... Sakit ol... Özünü ələ al. Dost var, düşmən var. 
Sakit ol... Bəyəm Bayandur da, elə öz oğlun kimi sənə sədaqətli deyilmi? Bəyəm Bayanduru da, öz 
oğlun qədər çox istəmirsənmi? (Yenə özünü saxlaya bilmir.) Bənizi ağ, könlü pak, bəxti qara 
oğlum... Bədbəxt Ziyadın, bədbəxt Qəmərin bədbəxt Mahmudu... 
 
Işıq yalnız səhnənin qarşısında dayanmış Danışanın üzərinə düşür. 
 
D a n ı ş a n. Qəmərbanu necə ağlına gətirə bilərdi ki, lap az bir müddətdən sonra, onun 
bədbəxt, bəxtiqara hesab etdiyi oğlu dünyanın ən xoşbəxt adamı olacaq? 
 
ALTINCI  ŞƏKİL 
 
M a h m u d, M ə r y ə m. 
Axşam. Düzənlik. Mahmud səhnənin kənarında dayanıb böyük  
bir maraqla kiməsə baxır. Uzaqdan Məryəmin səsi gəlir və  
Məryəm oxuya-oxuya səhnəyə çıxır. 
 
M ə r y ə m.   Ay keçi, ay ağ keçi,  
 311
 buynuzun uzundu  
 qurda görə,  
 saqqalın uzundu  
 sözün keçsin,  
 tükün uzundu  
 üşüməyəsən,  
 südün çoxdu  
 mənə görə,  
 ot verim sənə,  
 su verim sənə,  
 həmişə, bax, belə,  
 dost olaq, oynayaq... 
(Mahmudla üz-üzə gəlir.) 
 
Pauza. 
 
M a h m u d. Sən... Sən kimsən?.. 
M ə r y ə m. Mən Məryəməm... 
 
Pauza. 
 
Bəs sən kimsən? 
M a h m u d. Mən Mahmudam... 
 
Pauza. 
 
Sən Məryəmsən... (Əlini uzadıb qızın saçlarına toxundurur.) 
M ə r y ə m. Sən Mahmudsan... 
 
Pauza. 
 
Mən Isəvi... Sən Məhəmməd Hümməti... (Qorxaraq.) Aman, Mahmud, məni rüsvay eyləmə... 
 
Ildırım çaxır. Yağış çiləyir. Onlar qaçıb tayanın altında gizlənirlər və yalnız bu zaman biz görürük ki, uzaqdan iki 
nəfər onları güdür.  
 
İ ş ı q  s ö n ü r.  
 
 
YEDDİNCİ  ŞƏKİL 
 
D a n ı ş a n, Q ə m ə r b a n u, S o f i, Q ı s ı r  q a r ı,   
M i r z ə  S a l m a n. 
Gündüz. Saray. 
 
D a n ı ş a n. Saraya ildırım sürətilə belə bir xəbər yayıldı: Ziyad xanın oğlu Mahmud aşiq 
olub. Bu xəbəri eşidən saray cavanları gülməkdən özünü güclə saxladı, sarayın kəniz-qaravaşının bu 
xəbərə inanmağı gəlmədi, dövrün siyasətindən başları açılmayanlar bu xəbərin fərqinə varmağa 
macal tapmadı, qazdan ayıq olanlar, çox götür-qoy edib, bu xəbəri Ziyad xanın növbəti siyasi fəndi 
kimi yozdu, ürəklərinin dərinliyində Ziyad xana batmaq ümidindən əl çəkib, gələcəyin təskinliyini 
Mahmudun zəifliyində tapanlar, bu xəbərdən narahat oldu, çünki Ziyad xanın nəvələri ola bilərdi, 
təzə qohumlar arasında Mahmudun güclü müdafiəçiləri ola bilərdi, Ziyad xanın taxtına göz dikənlər 
ola bilərdi, amma saraya belə bir xəbər yayılanda ki, Mahmud Gəncənin kənarlarında yaşayan hansı 
bir keşişinsə qızına aşiq olub, hamı məəttəl qaldı. 
 312
S o f i. Banu, Mahmud o qıza aşiq olub, bu, şəksizdi... 
Q ə m ə r b a n u (həyəcanlı). O keşiş qızı necə ifritədir ki, cavan yaşında belə bir məharət 
yiyəsidi? O keşiş necə cəsarət və iştaha sahibidir ki, bu cür xam xəyallara qapılır? Qızı da, keşişi də 
itirmək asandı, amma... amma Mahmudun ürəyi yaralansa, sağalan deyil... Yüz ölçüb, bir biçmək 
lazımdı... 
Qısır qarı. Oxuduğum Quran haqqı, qıldığım namaz haqqı, məəttəl qalmalı işdir! (Xısın-xısın 
gülür.) Allahın hər verən günü, düzənlikdədirlər... Keşişin o sısqa qızı, Zəhra kimi ürəyi 
yumşaqdır... Əstəğfürullah... Bilqeyis kimi ağıllıdı... 
Q ə m ə r b a n u (Qısır qarıya hirsli). Başımızı ağrıtma, qarı! 
Qısır qarı.  Başım üstə! Gözüm üstə! 
Q ə m ə r b a n u. Mirzə, məsləhətin nədi? 
Mirzə Salman Sofi ilə Qısır qarıya baxır. 
 
(Onlara) Siz gedin! 
 
Sofi ilə Qısır qarı səhnədən çıxırlar. 
 
Sözünü de, Mirzə! Nədir məsləhətin? 
M i r z ə  S a l m a n. Məsləhət Allahındır, Banu! Sən Allahın işinə qarışma... Heç olmasa, bu 
dəfə günah işləmə... Gəncə taxtının yeganə varisi, Quran ayəsi kimi pak, təmiz Mahmudun, keçi 
saxlayan keşiş qızı ilə izdivac tapmasını qəbul et... Axı, Quran  yazır ki, bizim başımıza ancaq o iş 
gəlir ki, onu Allah, bizim alnımıza yazıb... 
Q ə m ə r b a n u (çılğın). Allahın üzü dönüb məndən, Mirzə Salman!.. Deyirsən, daha günah 
işləməyim? Amma ürəyim, bax, bu ürəyim hiss edir ki, Mahmudum yaman yarası çıxarıb, yaman 
bəlaya düşüb, Mirzə!.. Günah işləməyim? Ağbirçək ana, «Oğul!» deyib ağlamırmı, Mirzə?.. 
Ağlayanda gərək yaş çıxsın gözdən? Gördün, nə tez ağardı saçlar, nə tez qocaldı Qəmərbanu?.. 
Fələk nədi, Mirzə Salman, mənim xatamdı?.. Nə məlulam, nə şadam... Gündüz mənə axşam oldu, 
Mirzə, gecə-gündüz görəmmədim yolumu... Ölüm nəfəsli soyuq alıb ağlımı, daha yoxdur sağlığıma 
güman, hey!.. 
 
 İ ş ı q  s ö n ü r. 
 
 
 SƏKKİZİNCİ  ŞƏKİL 
 
M ə r y ə m, M a h m u d, A n a s ı n ı n  ə m c ə y i n i   
k ə s ə n  I b r a h i m. 
Gündüz. Düzənlik. 
 
M ə r y ə m. Dünən səndən ayrılıb evə gedəndə, bilirsən, mənə elə gəldi ki... kimsə çatışmır... 
elə bil, kimsə yoxdur... sən yox e-e-e...  
M a h m u d. Bilirəm... 
M ə r y ə m. Bilirsən nə çatışmır?.. 
M a h m u d. Bir vaxt, biz bu düzənlikdə, beləcə gəzəcəyik... Bizim dalımızca, bir oğlan 
gələcək... 
M ə r y ə m. Hə, hə... O balaca oğlan mənə oxşayacaq... 
M a h m u d. Sonra bir qız gələcək... 
M ə r y ə m. Hə, hə... O qız da sənə oxşayacaq... 
M a h m u d. Sonra yenə bir qız gələcək... 
M ə r y ə m. Sənə oxşayacaq... 
 313
M a h m u d. Yenə, bir oğlan gələcək... 
M ə r y ə m. Mənə oxşayacaq... 
M a h m u d. Görmüsən toyuq gedəndə cücələri necə dalına düşür? 
M ə r y ə m. Hə, hə... Mənim balaca uşağım olacaq... O uşaq mənim döşümdən süd içəcək... 
əməcək, hə? 
M a h m u d. Hə... Sən ona süd verəcəksən... O, süd əmib doyacaq... Sonra sənə baxıb 
güləcək... 
M ə r y ə m. Hə, hə... Mənə baxıb güləcək... Acanda dodaqlarını büzəcək...  
M a h m u d. Onlar çatışmır? Ağ keçi də bizimlə olacaq, hə?.. 
Mahmud diqqətlə kolluğa tərəf baxır. 
 
M ə r y ə m.  Sənə nə oldu? 
 
Mahmud qəflətən kolluğa tərəf qaçır. 
 
M a h m u d (qışqırır). Çıx oradan!.. Çıx!.. 
Anasının əmcəyini kəsən Ibrahim (hırıldaya-hırıldaya). Öz xoşuma gəlməmişəm... Anan 
göndərib... 
D a n ı ş a n. Əlbəttə nə Mahmudun, nə də Məryəmin ağlına da gələ bilməzdi ki, bu sakit, bu 
geniş, bu təmiz, azad və sərbəst düzənlikdə yeddi gündür ki, Qəmərbanunun muzdla saxladığı 
xəbərçilərin gözləri qabağında olublar, birinci gün qəfil yağan o yağış altında da, xəbərçilər yerə 
yatıb, uzaqdan-uzağa ləzzətlə onlara tamaşa ediblər. Anasının Əmcəyini Kəsən Ibrahimin də, 
Məryəmin islanmış bədəninə baxa-baxa dabaq dəymiş öküz kimi ağzının suyu axırdı... 
 
Məryəm üzünü əlləri ilə örtüb qaçır.  
 
İ ş ı q  s ö n ü r. 
 
DOQQUZUNCU  ŞƏKİL 
 
K e ş i ş, M ə r y ə m. 
Günorta. Keşişin evi. 
Keşiş təkdi, əlindəki çörəyi qabdakı südə batırıb yeyir. Məryəm həyəcanla səhnəyə daxil olur. 
 
K e ş i ş. Sənə nə olub? 
M ə r y ə m (sevincək). Sən... sən Mahmudu tanıyırsan?.. 
K e ş i ş (ayağa qalxır). Kimi? 
M ə r y ə m (eyni sevinclə). Mahmudu də, Mahmudu!.. 
 
Pauza.  
Səhnə yavaş-yavaş qaranlıqlaşır. Işıq yalnız  
Keşişin üzərinə düşüb.  
 
K e ş i ş. Məryəm... mənim təmiz, pak Məryəmim, mənim qızcığazım Məhəmməd hümmətinə 
könül bağlayıb... Bu bir qəzadır... (Xaç çevirir.) Dünyada hər şeyə dözmək olar, amma dinə xəyanət 
etməyə dözmək olmaz!.. Məryəm gərək bir xaçpərəsti xoşbəxt etsin, bir xaçpərəstin anası olsun!.. 
Çünki dünya elə dünyadır ki, xaçpərəstlərin də arasında təmizlər azalır... (Boynundan asılmış xaçı 
tutur.) Bu müqəddəs xaç Məryəm kimi təmizliyin ümidindədir... 
 
 Səhnə yenə işıqlanır. 
 
 314
M ə r y ə m (həmin sevinclə). Görmüsən! Sən yəqin Mahmudu görmüsən!.. Onu görməmək 
mümkün deyil e, bilirsən? (Gülür.) 
K e ş i ş. Mahmud? 
M ə r y ə m. Hə, də!.. Ziyad xanın oğludu... 
 
Pauza.  
Səhnə yavaş-yavaş qaranlıqlaşır. Işıq yalnız  
Keşişin üzərinə düşüb.  
 
K e ş i ş. Təmiz Məryəm!.. Yazıq qızcığaz!.. Gör bir necə də sadə danışır, bu sözləri necə də 
adi sözlər kimi deyir... Bu sözlərin arxasındakı uçurumdan xəbəri yoxdur... Xəbərsiz Məryəm... 
Deməli, bu boyda Gəncədə xanın oğlu tamahını Məryəmə salıb... Minlərlə xaçpərəst qızların dinsiz-
əxlaqsız sultanların, şahların, xanların saraylarında pozulmuş şəhvətlərə qulluq etmələri bəs deyil? 
Məryəmin dünyadan xəbəri yoxdur... Onu bu tamahkar, bu nəfiskar dünyada qorumaq lazımdır... 
Onu pozğun dinsiz şəhvətindən xilas etmək lazımdır... Məryəmə kömək etmək lazımdır... Ziyad 
xanın əlləri uzundur, çox uzundur, hər tərəf dinsizlərlə doludur... Hər tərəf Məhəmməd hümmətidir! 
Nə etməli?.. Nə etməli?.. Mən Məryəmi bu amansızlarla üzbəüz qoya bilmərəm! Müqəddəs Evə! 
müqəddəs Evə! Müqəddəs Evə! Müqəddəs Qocaya doğru!.. Müqəddəs Evin qapısı mənim üzümə 
açıq olacaq!.. Mənim kimi mömin bəndələr üçün dünyada elə bir dərd yoxdu ki, bu dərdin əlacı 
Müqəddəs Evdə olmasın! Müqəddəs Qoca öz köməyini məndən əsirgəməyəcək! Uzaq!.. Uzaq bu 
yerlərdən!.. Uzaq bu qorxulu məxluqlardan!.. Müqəddəs Evə!.. Müqəddəs Evə!.. 
 
 İ ş ı q  s ö n ü r. 
 
 
ONUNCU  ŞƏKİL 
  
Z i y a d  x a n, Q ə m ə r b a n u. 
Gecə. Saray. Ziyad xanın otağı.  
Ziyad xan əsəbi halda gəzişir. Uzaqdan kilsə zəngləri eşidilir. Qəmərbanu otağa daxil olur. 
 
Q ə m ə r b a n u. Ziyad, sənin Mahmuddan xəbərin var?.. 
Z i y a d  x a n (gülümsəyir). Keşiş qızına aşiq olub? 
Q ə m ə r b a n u. Sən gülürsən? 
Z i y a d  x a n. Cavanlıqdı... 
Q ə m ə r b a n u. Sən özün özünü aldatmaq istəyirsən? Sən başa düşmürsən ki, oğlunun başını 
qara buludlar alıb? Yoxsa yenə söhbətdən qaçmaq istəyirsən?.. Görmürsən daha bıçaq sümüyə 
dirənib? Mahmudu xilas etmək lazımdır! 
Z i y a d  x a n. Mən də onun yaşında sənə aşiq idim... 
Q ə m ə r b a n u. Mən Müzəffər ağanın qızıyam, Ziyad, keşiş qızı deyiləm! Mahmud da, sən 
deyilsən!.. 
Z i y a d  x a n. Hə... Mahmud Ziyad xan deyil... 
Q ə m ə r b a n u. Bu gün düzdə... mənim adamlarımı... görüb... Gəldi otağıma... mənə elə 
baxdı ki... elə baxdı ki, vallah, özümü asmaq istədim... Amma mən asa bilmərəm özümü! Ona görə 
asa bilmərəm! Sən də ona görə yaşamalısan! 
Z i y a d  x a n. Müqəddəs kitabımız yazır ki, – «Ruhu olan hər bir məxluq ancaq Allahın 
iradəsi ilə və ömrünün müəyyən edildiyi kitaba uyğun olaraq ölməlidir». 
Q ə m ə r b a n u. Yox! Mən onun üçün yaşayıram! Ziyad, mən hiss edirəm, bu işin axırı pis 
qurtaracaq... 
Z i y a d  x a n. Sakit ol... 
 315
Q ə m ə r b a n u. Sakitlik tapa bilmirəm, Ziyad... Qorxuram...  
Z i y a d  x a n. Sakit ol... Qızı saraya gətirdəcəyəm... Sonrasına baxarıq... Hər şey yaxşı olar... 
Q ə m ə r b a n u. Mahmud buna razı olmaz... Keşişi də yaman deyirlər... 
Z i y a d  x a n. Bilirəm... Amma dərya olan yerdə qətrə nə qələt edər... Keşiş mənim 
qabağımda nə deyəcək? 
Q ə m ə r b a n u. Bəs Mahmud? Mahmud keşiş qızına evlənmək istəyir, Ziyad... 
Z i y a d  x a n. Gecdir, get, yat... Gecənin xeyrindənsə, səhərin şəri yaxşıdır. Inşallah, səhər 
hər şey qaydasına düşər. 
 
 İ ş ı q  s ö n ü r. 
 
 
ON   B İ R İ N C İ    Ş Ə K İ L 
 
M a h m u d, S o f i. 
Gecə. Saray. Mahmudun otağı. 
Mahmud çarpayıda uzanıb və birdən hövlnak yuxudan ayılır. 
 
M a h m u d (qışqırır). Sofi!.. Sofi!.. Sofi!.. 
 
Sofi əlində şam otağa daxil olur. 
 
M a h m u d. Qarışıq yuxu gördüm, Sofi... Qarışıq yuxu idi... 
S o f i. Inşaallah, xeyir olar... 
M a h m u d. Yox, Sofi, yox... Yuxuda bir xaraba bağ gördüm. Sonra bir tufan qopdu... Sonra 
deyəsən... deyəsən Məryəmi gördüm... 
S o f i. Adam hər gecə min yuxu görür... Bəyəm bunun hamısı düz olur? 
M a h m u d. Məryəm idi, Sofi!.. Tufana düşən Məryəm idi!.. (Çarpayıdan qalxıb elə gecə 
köynəyində otaqdan qaçır.) 
 
İ ş ı q  s ö n ü r. 
 
 
ON  İKİNCİ ŞƏKİL 
 
D a n ı ş a n,  M a h m u d,  D ə m ə n g i r  I s r a i l,  
K e ç ə l   k  i ş i,   U z u n. 
Gecə. Keşişin evinin həyəti. 
 
D a n ı ş a n. Mahmud bir göz qırpımında eləcə ayaqyalın, başıaçıq, gecə köynəyində otaqdan 
çıxıb eşiyə qaçdı, gözətçilərin arasından sıçrayıb saraydan uzaqlaşdı. Sofi də nəfəsi qarala-qarala 
onun ardınca qaçdı. Gəncə hələ yatmışdı. Onlar Gəncənin lap kənarında olan balaca ağ evə çatdılar, 
Məryəmgilin evlərinə. Həyətdə ocaq qalanmışdı, Sofinin burnuna kabab iyi gəldi... Dörd nəfər 
ocağın ətrafında oturub kabab yeyirdi. 
M a h m u d. Məryəm!.. Məryəm!.. (Sürətlə ocaq başında oturub kabab yeyənlərə yaxınlaşır 
və birdən kənara tullanmış və ocağın işığında ağaran ağ keçinin kəsilmiş başını görür.) 
Dəməngir Israil.Şahi Nəcəfin qəbrinə and olsun ki, Ziyad xanın oğludu bu!.. (Hörmətlə) 
Gəlin! Gəlin, siz də yeyin. Həzrət Abbas belimdən vursun ki, ömrümdə belə dadlı kabab 
yeməmişəm! Bu da bir qismətdi! Gördük, qapı-pəncərə açıq, həyət-baca bom-boş, keçi də mələ ki, 
mələyir, deyir, a kasıb, kimsəsiz adamlar, gəlin məni yeyin! 
 
 316
Keçəl ki ş i  (oxuyur):  
Nənəm, a xallı keçi,  
Məməsi ballı keçi.  
Uca qaya başında  
Tutubdu yallı keçi!.. 
 
Dəməngir Israil. Bu da siz deyən keçəllərdən deyil ha! Buna noxudu keçəl deyərlər!  
 
Uzun(oxuyur): Noxudu keçəl,  
   hər şeyi bilər, 
   ayran içər,  
   pişiyi minər.. 
 
Dəməngir Israil (qalxıb ağ keçinin başını qaldıraraq iki əli ilə də ağzını qapadı). Bunun dilini 
çıxardıb sənin kimi əziz qonaqçun kabab edəcəyəm! Dil kababı başqa aləmdir!.. Gəl otur, xan oğlu! 
Oturun. Bu saat hazır olacaq! 
M a h m u d (fəryadla). Sofi!.. Sofi!.. Sofi!.. Sofi!.. (Qışqıra-qışqıra həyətdən qaçıb 
qaranlıqda yox olur.) 
 
İ ş ı q  s ö n ü r.  
 
  
 
 ON  ÜÇÜNCÜ  ŞƏKİL 
 
Z i y a d  x a n, Q ə m ə r b a n u, B a y a n d u r  b ə y, M i r z ə  
S a l m a n, S o f i, X ə f i y y ə, s a r a y  x i d m ə t ç i l ə r i, D a n ı ş a n. 
Səhər. Saray.  
Ziyad xan, Qəmərbanu, Bayandur bəy, Mirzə Salman qayğılı bir gərginlik içindədirlər.  
 
Pauza. 
 
Z i y a d  x a n. Keşişi günü bü gün tapdırıb dərisini soyduracağam. Qızı da, saraya 
gətirtdirəcəyəm! Bayandur bəy! 
Bayandur bəy. Bəli, xan! 
Z i y a d  x a n. Axşama qədər sənə möhlət verirəm. Bu işdən Mahmudun xəbəri olmamalıdır! 
Bayandur bəy. Aydındır, xan!.. Izin verin, gedim. 
 
Mirzə Salman əlini ağzına tutub bir-iki dəfə yavaşdan öskürür. 
 
Z i y a d  x a n (Mirzə Salmana). Nədir, Mirzə? 
M i r z ə  S a l m a n. Biz hamımız iki beşik arasında iki cövhərik və bu iki cövhəri bir-
birindən ayırmaq ancaq Allahın ixtiyarındadır, çünki yaradan Odur və verdiyini almaq ancaq Onun 
rüsxətindədir... 
Z i y a d  x a n. Sadə danış, qoca! 
M i r z ə  S a l m a n. Xan sağ olsun, mən səni sakitliyə çağırıram. Xacə Nəsrəddin Tusi 
kitablarından birində, həkim Boqratisisin bu sözlərini misal gətirib ki, mən güclü fırtınaların, dağlar 
qədər böyük olan dəhşətli dalğaların, girdaba atdığı və ya qayaya çırpdığı gəminin xilas olmasına 
daha çox inanıram, nəyin ki, ağzı köpüklənən qəzəblinin sakit olmasına, çünki dənizçilər bəlkə bir 
hiylə, bir çarə tapıb o gəmini xilas edələr, lakin qızıb-coşan qəzəbi heç bir şeylə söndürmək 
mümkün deyildir, nə qədər çox nəsihət etsən, yalvar-yaxara başlayıb könlün almaq istəsən, içərisinə 
tez-tez quru talaşa atılan oda oxşar, o qədər də çox alovlanıb, özündən çıxar.  
 317
Z i y a d  x a n (var-gəl edə-edə). Misal var, Mirzə, həmişə on iki imam üçün ağlayanda, bir 
dəfə də Yəzid üçün ağlamaq lazımdı. Həm də mən Yəzid Ibn Müaviyə deyiləm, sən bunu yaxşı 
bilirsən, mömin adamam. Mən vuruş zamanı düşmən qılıncı altında da, namazımın vaxtını 
ötürməmişəm. 
M i r z ə  S a l m a n. Müqəddəs kitabımız deyir: «Möminlik onda deyildir ki, siz üzünüzü 
şərqə tərəf çevirəsiniz, ya da qərbə tərəf; mömin olanlar onlardır ki, Allaha, axirət gününə, 
mələklərə, müqəddəs kitaba, peyğəmbərlərə inanırlar; onu sevdiklərinə görə, öz əmlaklarından yaxın 
adamlarına, yetimlərə, yoxsullara, yolçulara, dilənçilərə, həmçinin qulları azad etmək üçün verirlər, 
namaz qılırlar, zəkat verirlər, əhd edib öz öhdələrinə götürdüklərini dürüst yerinə yetirirlər, fəlakətə 
uğrayanda (Sözləri xüsusi dəqiqliklə tələffüz edir.), dərdə düşəndə və bir müsibət baş verəndə səbrli 
olurlar. Bu cür adamlar düz adamlardır; bu cür adamlar mömindirlər.» 
Bayandur bəy (acıqlı). Nə deyirsən, qoca? Dinsizin biri, öz qızını xan oğlundan əsirgəsin, qızı 
götürüb qaçırtsın, el içində bizi xar etsin, biz də əlimizi qoynumuza qoyub tamaşa edək? 
 
Kiçik pauza. 
 
M i r z ə  S a l m a n. Mən xanla danışıram, rəiyyətlə danışmıram! 
Z i y a d  x a n. Yaxşı, Mirzə, bəs Mahmud? Bəs Mahmud? Mahmudun ürəyi şüşədi, Mirzə... 
Kim bilməsə də, sən ki, bunu yaxşı bilməlisən! Mahmud o divanə keşişin dalınca getmək istəyir!.. 
Qoşun götürmür özü ilə! Atlı götürmür!.. Mahmud dərviş olub çöllərəmi düşsün, Mirzə? 
Qəmərbanu.Allah!.. Allah!.. 
M i r z ə  S a l m a n. Xan sağ olsun, Mahmud «Yüksək aləmin» oğludu və ora Allahın və 
mələklərin məskun olduğu yerdir. Ona görə də, bizim kimi «Aşağı aləm» bəndələri çox zaman 
Mahmudu və mahmudları başa düşə bilmirik... 
 
Kiçik pauza. 
 
Z i y a d  x a n. Hə, Mahmud, bizim tayımız deyil... 
Q ə m ə r b a n u. Mən hiss edirəm, mən bilirəm ki, Mahmudu fikrindən döndərmək 
olmayacaq... (Çılğın.) Mən Mahmudu məhv edə bilmərəm!.. O dinsiz keşişdən nə desən gözləmək 
olar! O qızın başına bir iş gəlsə, Mahmud məhv olacaq! Mən buna imkan verə bilmərəm, Ziyad xan! 
Şər deməsən xeyir gəlməz, xan cənabları, bəlkə elə Mahmudun səfərə çıxmağı da, xeyrədir?.. Bəlkə 
bir az bərkə-boşa düşər, görüb-götürər, bəlkə elə, belə lazımdır?.. Bəlkə... (Özünü saxlaya bilməyib 
kövrəlir.) bəlkə bu səfər Mahmudu bərkidəcək?.. (Hıçqıra-hıçqıra.) Möhkəmləndirəcək?..  
M i r z ə  S a l m a n. Xan sağ olsun, mənim cürət edib hüzurunuzda söyləmədiklərimi, Banu 
ülyahəzrət söylədi... 
Q ə m ə r b a n u. Ancaq onların ardınca, ətrafınca güclü mühafizə getməlidi... Mahmud gərək 
bundan xəbər tutmasın... Onunla ancaq Sofi getsin... 
 
Pauza. 
 
Z i y a d  x a n (keşikçilərə). Sofini çağırın! 
Birinci keşikçi. Baş üstə. 
Ikinci keşikçi. Qara Sim hüzurunuza təşrif gətirib, xan sağ olsun. 
Z i y a d  x a n. Gəlsin. 
 
Xəfiyyə içəri daxil olur. 
 
Danış, görüm! 
 318
Xəfiyyə.Baba keşişin ata yurdu Ərzurumdadır. O, qızı ilə bərabər, Ərzurum tərəflərə yol alıb. 
Sultan Səlimin qorxusundan Ərzurumdan o tərəfə keçə bilməyəcək. Bir də ki, Ərzurum dağlarında 
onların Müqəddəs Evi var. Çox güman ki, elə ora gedəcək. Bu gecə onları haqlamaq mümkündü...  
Bayandur bəy(xəncərinin dəstəyindən yapışıb qınında oynadır). Izin verin, mən gedim, xan 
babam! 
Q ə m ə r b a n u. Yox! 
Bayandur bəy. Izin verin, xan babam! Sübh tezdən qız sağ-salamat burda olacaq, keşişin başı 
da cənabınızın ayaqlarının altında! 
Q ə m ə r b a n u. Yox! (Qışqırır.) O qızı dəli eləmək istəyirsiz? Mahmud buna dözər, Ziyad? 
 
 Pauza. 
 
Z i y a d  x a n (Xəfiyyəyə). Onların harda olduqlarını, hara getdiklərini hər gün bilməliyəm!.. 
(Bayandur bəyə) Sən də sakit ol! 
Ikinci  k e ş i k ç i. Sofi əmrə müntəzirdir. 
Z i y a d  x a n. Gəlsin.  
  
Sofi içəri daxil olur. 
 
Banudan başqa, hamınız gedə bilərsiz. 
 
Mirzə Salman, Bayandur bəy, Xəfiyyə təzim edib səhnədən çıxır. 
 
(Sofiyə) Bundan sonra işin mənimlə olacaq... 
 
Səhnə yavaş-yavaş qaranlıqlaşır. Işıq səhnənin qarşısında dayanmış Danışanın üzərinə düşür. 
 
D a n ı ş a n. Həmin gün Ziyad xan bütün lazımı tapşırıqlarını verdi. Bir neçə dəfə Sofi ilə 
görüşdü və sonuncu dəfə: «Mahmud göz açandan sənin qucağında böyüyüb, Sofi– dedi.– Sən təkcə 
Mahmudun lələsi deyilsən, bu etibarsız dünyada, sən bizim ən etibarlı adamımızsan, Sofi! Görürsən 
bu daş-qaşı? Bütün bu var-dövlət Mahmudundur!.. Hamısı! Hamısı! Mən bunların yarısını, bu 
kəmərlə sənə verirəm. Gərək bunun içindəki var-dövlət Mahmudun yanında olsun... Həmişə, həmişə 
onun yanında olsun! Dünyanın işlərini bilmək olmaz... Bilmək olmaz... Bunları götürüb, köynəyinin 
altından belinə bağlarsan... Sən indi məmləkətin ən qiymətli adamısan, Sofi, amma boynun 
ətdəndir!.. Bunu heç vaxt yadından çıxarma! O keşiş qızının izi ilə gedəcəksiz. Mahmud heç nədən 
korluq çəkməyəcək. O qızı tapacaqsız. Sonrası mənim işimdir!» Və bütün bu hazırlıqdan xəbərsiz 
Mahmud Sofi ilə birgə yola rəvan oldu. Ancaq nə Ziyad xan, nə də Qəmərbanu bilmədi ki, bu 
ayrılıq əbədi ayrılıqdı... Həmin gün bu ayrılığın əbədi olduğunu sarayda yalnız bir adam bilirdi... 
 
İ ş ı q  s ö n ü r. 
 
 
ON  DÖRDÜNCÜ ŞƏKİL 
 
D a n ı ş a n, M a h m u d, S o f i, Ç o b a n. 
Axşam. Çöl. 
Mahmud, Sofi və bir Çoban ocaq kənarında əyləşiblər. Uzaqdan qurd ulayır, azca yağış yağır, haralardasa ildırım 
çaxır, Sofi və Çoban çörək yeyirlər. 
 
 319
D a n ı ş a n. Yenə bütün günü at belində yol getdilər, itin qurddan seçilməyən vaxtı bir şıdırğı 
yağışa rast oldular, elə islandılar, elə bil at çapıb çaya adlamışdılar. Nə yağış dayanırdı, nə də atdan 
düşüb daldalanmağa bir yer tapırdılar və Sofi fikirləşirdi ki, deyəsən Nuhun tufanına düşmüşük... 
Birdən bu yağış şırhaşırında Sofinin qulağına it səsi gəldi, Sofi baxıb gördü ki, bura qoyun-quzunun 
yaylaq yeridir, bir də, bir çoban var burda, lap törpü dəyməmiş çobandı. Çoban yoldan ötən 
yolçulara ocaq kənarında yer verdi, ocağın odununu artırdı. Mahmud həmin yağışlı, çiskinli gecədə, 
ona da, Sofiyə də, sığınacaq vermiş Çobana Şeyx Nizaminin «Leyli və Məcnun»unu danışırdı və 
törpü dəyməmiş çoban da, beləcə ağzını açıb matdım-matdım qulaq asırdı.  
Çoban. Lələ yolçu, mən belə fikirləşirəm: dediyin o eşq ki, var, harınlıqdandır, yeməyin, 
içməyin bolluğundandır, Məcnun gəlib, mənim kimi eldən, obadan ayrı düşüb dağlarda, daşlarda 
qoyun otarsaydı, yay bilməsəydi, qış bilməsəydi, qələt eləyərdi Leyliyə eləcə aşiq olardı! Mən 
getdim qoyunları sağmağa! (Durub gedir). 
M a h m u d (onun ardınca). Yox, çoban qardaş, səhvin var, səhv edirsən, çoban qardaş... Yox, 
yox... yox, bədbəxt çoban, yox, məsələ bunda deyil, məsələ bundadır ki, sənin gördüklərini Məcnun 
görməyib... Sənin bildiklərindən Məcnun xəbərsiz olub... Məcnun Leylidən başqa heç kimi, heç nəyi 
görməyib, amma... düzdü... hicrandan başqa da, bu dünyanın dərdi, ələmi çox imiş... 
S o f i. Mahmud, bala, gəl, qayıdaq, gəl, bu daşı tök ətəyindən... Dərviş kimi, düşmüşük 
çöllərə. Nə yediyimizi bilirik, nə içdiyimizi. Oturub-durduğumuz da çobandı, naxırçıdı, qoturdu, 
dilənçidi, qurddu-quşdu. Xanlar xanı Ziyad xan indi yəqin Yaquba dönüb... Hələ Banunu demirəm... 
Axı, onlar sənin ən yaxın adamlarındı... 
M a h m u d. Yaxın adam, uzaq adam nə deməkdi, Sofi? Bir tərəfdən məgər Həsəni Əsma 
zəhərləmədimi?.. O biri tərəfdən, məgər Zübeydə, bütün dünyanın ac-yalavaclarına çörək 
vermədimi?.. Sofi, yaxınlıq da, uzaqlıq da, insanın öz içindədir. 
S o f i. Bir halda ki, yaxınlıq və uzaqlıq yoxdur, onda niyə bəs ata, ana öz balasını 
başqalarından çox istəyir... 
M a h m u d. Ata da, ana da öz övladını istəyir, Sofi. Övlad məhəbbəti başqa şeydir, insan 
məhəbbəti başqa şeydir. Hamının çəkindiyi rəzil bir insanı da, anası, atası istəyir. Bu dünyada ki, bu 
qədər rəzalət var, bu torpağı idarə edənlər, hakim deyillər, böyük şahlardan tutmuş naiblərə qədər 
Malikdirlər, bəlkə özləri də, bunu bilmirlər, amma əslində Malikdirlər, Malik... Niyə Mikayıl bu 
qədər ac camaata ruzi vermir? Niyə Mikayıl Allahın gözü ilə bunları görmür?.. 
S o f i. Xoşbəxtlik, bədbəxtlik Allahın işidir, Allahın işinə qarışmaq olmaz. 
M a h m u d. Onda bəs nə üçun peyğəmbərlər, həmişə dərdli-ələmli olub. Nə üçün Cəbrayıl, 
xoşbəxtliyin yolunu onlara göstərməyib? Çaryar Məhəmmədin dediyini elədi, niyyətini həyata 
keçirdi, amma özləri nə oldu? Xülafayi-Rəşidin özləri üçün xoşbəxtlik tapdımı? Osmanı öz evində 
öldürdülər, Əlini Allahın evində! Nə üçün, Sofi? 
 
 Haradansa quşların səsi gəlir. 
 
Sofi, mən tənasüx məshəbindən olsaydım, o durnalarla danışardım, o durnalardan Məryəmi 
xəbər alardım. Bəlkə o durnalar da min il əvvəlin Məryəmi olub, ya iki min il bundan əvvəlin 
Mahmudu? Ya üç min il bundan əvvəlin Sofisi?.. 
 
İ ş ı q  s ö n ü r. 
 
 
ON  BEŞİNCİ ŞƏKİL 
 
M a h m u d, S o f i, Y o l ç u. 
Günorta. Çöl. 
Mahmud ilə Sofi yol gedir. Bir yolçu kişi arxadan gəlib onlara yanaşır.  
 320
 
Yolçu. Oğlum, görüm səfərin haradır belə? 
M a h m u d. Əmi, səfərim kanan məkandı. 
Yolçu. Oğlum, kan kandır, bəs, məkan nədir? 
M a h m u d. Kan bu dünyadır, əmi, məkan o dünyadır... 
Yolçu. Ölümü özünə güclə gəzirsən? 
M a h m u d. Ölüm haqdı. Taleyin əsirindən çıxmaq olmaz. 
Yolçu (belindən salladığı boğçadan balaca bir bardaq çıxarır). Al, iç bu camı... 
M a h m u d. O camdakını peyğəmbərimiz bizə haram buyurub...  
 
Yolçu özü bardağı içir və gedir. 
 
S o f i (bütün bu söhbətdən heç nə anlamayaraq). Mahmud, bu nə söhbətdi belə? 
M a h m u d. «Məndə sığar iki cahan, mən bu cahana sığmazam...» Sən bu misraları 
oxumusan, Sofi? 
 
Sofi maddım-maddım Mahmuda baxır. Işıq yavaş-yavaş sönür və o yarıqaranlıq içində Sofi nəsə yazır. Sonra 
yalnız Danışan görünür. 
 
D a n ı ş a n. Ziyad xan Sofinin növbəti məktubunu oxuyandan sonra saray kitabxanasına 
getdi, ağırlığı qədər qızıl qiymətinə Hindistandan aldırıb gətirtdiyi qara cildli Böyük Fal Kitabını 
rəfdən götürdü, açdı və ilkin oxuduğu sözlər bunlar oldu: «Eşq bəlasına yalnız eşqlə əlac etmək 
olar...» Və bundan sonra Ziyad xanın adamları iki gün, iki gecə Gəncə xanlığını dolaşırdı, axtarıb-
seçib, nəhayət sorağı Ceyrandan gətirdilər... Ceyran gözəllərin gözəli idi, ağıllıların ağıllısı, biclərin 
bici idi, qədim sənətinin bütün incəliklərinə bələd idi. Ziyad xan Ceyrana yeddi kisə qızıl verdi, on 
kisə də, boyun oldu. Ziyad xanın adamları Ceyranı Mahmudun izinə salacaqdılar və Ceyran yolda 
Mahmuda ürcah olacaqdı, Mahmudu özünə məftun edəcəkdi, Mahmudu geri qaytaracaqdı, bir 
müddət sarayda Mahmudla qalıb, sonra Gəncədən çıxıb gedəcəkdi və Ziyad Təbrizdə Ceyrana bir 
mülk alacaqdı. Ziyad xan özü Ceyranı görəndən sonra, Ceyranla danışandan sonra, heç bir şəkk-
şübhəsi qalmadı ki, dünyanın hər üzünü görmüş bu gözəllər gözəli hər şeyi qaydasına qoyacaq. Və 
elə həmin gecə Ceyran kəcavənin pərdəsini salıb kəniz qaravaşları, nökərləriylə birlikdə yola 
düzəldi, Qısır Qarını da özüylə götürdü və Qısır Qarı da, pərdəsi salınmış kəcavənin dalına düşdü. 
Ceyran tələsirdi. Cavan xanzadə ilə məhəbbət oyunu Ceyran üçün su içmək kimi asan bir iş idi və 
əslində, Ceyran o cavan aşiqə sarı yox, Təbrizdə nəhayət ki, dinc-rahat yaşayacağı mülkünə doğru 
tələsirdi. Gələcək Ceyranın idi. Makuya az qalırdı. 
 
İ ş ı q  s ö n ü r. 
 
 
ON  ALTINCI  ŞƏKİL 
 
M a h m u d, S o f i, D a n ı ş a n, d ö y ü ş ç ü l ə r. 
Çaldıran düzü. 
Səhnədəki ala-qaranlıq içində insanlar bir-biri ilə ölüm-dirim savaşındadı. Yer-göy uğuldayır, qılınc, qalxan səsi, 
qışqırıqlar, nalələr, at kişnərtiləri ətrafı bürüyür, hər tərəfdən tüstü-duman qalxır. 
Bir müddət beləcə davam edir. 
Sonra yavaş-yavaş sükut çökür. 
Arabir kimsə zarıyır, kimsə inildəyir. Sonra qarğa-quzğunların səsi aləmi başına götürür və səhnə işıqlaşdıqca 
qan içərisində orda-burda düşüb qalmış döyüşçülər görünür.  
 
M a h m u d (dəhşətlə). Nə baş verib burda? Sofi! Sofi! 
 321
S o f i (dəhşətlə). Bu nə müsibətdi, Ilahi? (Mahmuda) Sən baxma! Yum gözünü! Sənə belə 
şeylərə baxmaq olmaz! 
Işıq Danışanın üzərinə düşür. 
 
D a n ı ş a n. Beş gün əvvəl bu Çaldıran düzündə qırğın olmuşdu və bu qırğın üç gün davam 
etmişdi. Osmanlı hökmdarı Birinci Sultan Səlim Səfəviləri müsəlman dininin düşməni elan etmişdi 
və Islam müdafiəsi naminə iki yüz minlik türk ordusu ilə Azərbaycana girmişdi, 1514-cü ilin avqust 
ayında Səfəvilər dövlətinin  –  Məmləkəti-Azərbaycanın yaradıcısı və hökmdarı Şah Ismayıl türk 
ordusundan bir neçə dəfə az qoşunla Sultan Səlimlə Maku yaxınlığındakı bu Çaldıran düzündə 
qarşılaşmışdı, döyüşə girmişdi və məğlub olmuşdu.  
S o f i. Sən baxma! Sən görmə bu müsibəti! 
M a h m u d (çılğın). Sofi! Sofi! Beş qarış torpaq üstə!? Bir kisə qızıl üstə uşaq olmayıbmı 
bunlar!? Göyü, ayı, ulduzları görməyibmi bunlar!? Şümr olub bir-birinin başını kəsirlər, Allah buna 
niyə dözür, Sofi?.. Mehdi Sahibi-Əzzaman nəyi gözləyir, niyə zühur etmir, niyə bu zülmə dözür, 
bundan artıq bir müsibət olarmı, niyə gəlib dünyanı düzəltmir? Bəlkə yoxdur, olmayacaq Sahibi-
Əzzaman, Sofi, ona görə? Bəlkə düzəltmək olmaz bu dünyanı, Sofi, ona görə gəlmir?  
S o f i. Əstəğfürullah! Əstəğfürullah! Gedək, gedək burdan, gedək!..  
 
Haradansa, uzaqlardan bir fəryad eşidilir: 
– Ey müsəlman, dərdi-məra dərman nist əlqiyas!.. (Ey müsəlman, bizim dərdimizin dərmanı yoxdur!..) 
 
M a h m u d. Eşidirsən, o fəryadı, Sofi? 
– ... dərman nist əlqiyas!.. 
S o f i. Yox, heç nə eşitmirəm!.. 
– ... dərman nist əlqiyas! 
M a h m u d (qışqırır). ... dərman nist əlqiyas! 
S o f i (vahimə içində). Gedək! Gedək burdan! 
 
 İ ş ı q  s ö n ü r. 
 
 
 
 
 322
İKİNCİ HİSSƏ  
 
  
ON YEDDİNCİ  ŞƏKİL 
 
K e ş i ş, M ə r y ə m. 
Gecə. Meşə. 
Keşiş və Məryəm bir qoca ağacın altında şala bürünüb oturublar. 
 
M ə r y ə m (pıçıltı ilə öz-özünə). Atam yata bilmir... Ey müsəlman Allahı! Ey Məhəmməd 
peyğəmbər... əgər varsınızsa... əgər siz haqsınızsa, mənə kömək edin!.. Mən xaçpərəstəm, amma 
mən də axı, insanam və mən hər hansı bir xaçpərəst kimi, hər hansı bir müsəlmanın da burnunun 
qanamasını istəmirəm. Əgər Sən istəmirdin ki, Mahmudla biz bir yerdə olaq, onda niyə bəs 
Mahmudun ürəyində mənim üçün yer ayırdın?.. Ey Isa! Ey Müqəddəs Ana! Ey Allah! Axı, siz hər 
şeyi bilirsiniz, siz hər şeyi görürsünüz, axı, siz qadirsiniz! Bəs nə üçün siz mənim ürəyimi 
Mahmudun məhəbbəti ilə alışdırmısınız? Nə üçün mənim bütün fikrim-zikrim Mahmudun 
yanındadı? Nə üçün mən yatanda da, duranda da Mahmudu istəyirəm, Mahmudu arzulayıram? Nə 
üçün mənim bütün bədənim, bütün vücudum, bütün varlığım Mahmudun həsrətindədi? Əgər siz 
bilirdinizsə, Mahmud mənim olmayacaq, bu istək, bu məhəbbət bu qədər təhqirlərə dözəcək, bu 
qədər işgəncə görəcək, mənim atama bu qədər iztirablar gətirəcək, onda nə üçün bəndənizin ürəyini 
bu məhəbbətə düçar edirdiniz? 
K e ş i ş (pıçıltı ilə öz-özünə). Hərgah Məryəmin ürəyində Allahın, Isanın, Müqəddəs Ananın 
varlığına və qüdrətinə belə bir şübhə yaranıbsa, bəlkə elə bu, Məryəmin, dünyanın pis üzündən 
xəbərsiz qızcığazın özünün günahlarının nəticəsidi? Bəlkə bu müsəlman hümmətinə məhəbbət 
yetirməyin sayəsindədi? Bəlkə bu bir tilsimdir, bir bəd sehirdi? 
M ə r y ə m (pıçıltı ilə öz-özünə). Mahmuddu sehrbaz? Mahmuddu məni yoldan çıxaran? 
Mahmuddu mənim ürəyimdə şəkk yaradan? Yox, yox... Siz bilmirsiz... Axı, siz bilmirsiz, Mahmud 
müqəddəslərin müqəddəsidir... Mahmud təmizlərin təmizidir... 
K e ş i ş. Qızcığaz yata bilmir... Gözümün qabağında saralıb solur... Sabah daha da solacaq, 
əriyib gedəcək şam kimi... Yəni beləcə gözgörəti əlimdən gedəcək uşaq? Qurtarmayacaq bütün 
bunlar? Mənim nəslim-nəcabətim, mənim atalarım, babalarım az çəkiblər bu dinsiz müsəlmanların 
əlindən? Bu cansız qızın, mənim bu təmiz, pak balamın əzab-əziyyətləri sona yetəcək?.. Yox, Az 
qalıb!... Müqəddəs Evə az qalıb... Müqəddəs Evin qapıları mənim üzümə açılacaq! Müqəddəs qoca 
kömək əlini mənə uzadacaq! (Dərindən köks ötürür.) Məryəm... Məryəm... 
M ə r y ə m (pıçıltı ilə öz-özünə). Dağlar dağımdı mənim, ata, qəm oylağımdı mənim, 
dindirmə, ata, ağlaram, qan ağlaram, yaman çağımdı mənim... 
K e ş i ş (pıçıltı ilə öz-özünə). Dözmək lazımdır, bütün bunlara Məryəmə görə dözmək 
lazımdır... Çünki Məryəm təkcə mənim deyil, onun təmizliyi bütün Allah adamlarının, müqəddəs 
xaçı sevənlərindir. Məryəm bir xaçpərəst bəndəni xoşbəxt etməlidir... Məryəm xaçpərəst anası 
olmalıdır, vəhşi müsəlman anası yox! Yox! Məryəm dünyanın ən təmiz xaçpərəst balalarını 
doğmalıdır... 
Q a d ı n  s ə s i. Düz eləyirsən, həyatım, düz eləyirsən... Tərəddüd keçirmə, qov ürəyindən 
bütün tərəddüdləri, məgər mən görmürəm Məryəm necə əzablar çəkir?.. Mən görmürəm bizim 
balamız necə bir iztirab içindədir?.. Dinsiz hiyləsi Məryəmin ürəyini oğurlayıb, dinsiz fitnə-fəsadı 
bizim balamızı tilsimə salıb... Bu tilsimdə Zöhhak hərisliyi var... Sən o ürəyi yenidən Məryəmə 
qaytarmalısan. Belə bir təmizliyi dinsiz nəfsi ilə murdarlamaq olmaz! Yaxşı olacaq, hər şey yaxşı 
olacaq! Sən məndən sonra neçə ildi öz bədəninə zünnar bağlayırsan! Murdar bir nəfs sahibi Məryəm 
kimi təmizliyi sənin əlindən ala bilməz! Nəfs haqqa qalib gələ bilməz! Hər şey yaxşı olacaq, 
həyatım... Müqəddəs Ev, sənin köməyinə çatacaq... Sən Isanın qarşısında təmiz olmusan, Allah 
səndən köməyini əsirgəməyəcək... Allah, hər şeyi görür və Allah adildir... 
 323
M ə r y ə m (atasına tərəf baxaraq yavaşdan). Ata, görəsən ağ keçi indi neyləyir? Adamlardan 
hürkürdü ağ keçi... Görəsən, öyrəşdi başqalarına... 
K e ş i ş. Insanlar da, heyvanlar da, yer üzünün cəmi məxluqatı hər şeyə öyrənir, adət edir. 
Dünyada əbədi heç nə yoxdur, qızım. Əbədi yalnız Allahdır və onun təlimidir. Yat, qızım, yat... 
  
Pauza. 
 
Yatdı... Bayandur xan Ziyad xanı öldürüb, Gəncə taxtına sahib olub... Bayandur xan, təkcə 
Ziyad xanın qanı ilə doymayacaq, mən bu dinsiz cəlladları yaxşı tanıyıram, Bayandur xanın 
adamları Mahmudu tapıb, onu da qətlə yetirə bilər... O zaman... O zaman hər şey qaydasına düşər... 
(Elə bil, dediyindən qorxur.) Mən Məryəmin ürəyini ağrıdacaq bir ölüm arzu edirəm... Allahı uca 
tutan, dinə xidmət edən insan, belə qəddar ola bilər?.. Axı, nə üçün, bir insan, başqa bir insana ölüm 
arzulayır?.. Başqasına, lap dinsiz müsəlman olsun, ona ölüm arzulayan ürək, saf ola bilər? Mən 
kiməsə ölüm arzulayıram, Müqəddəs Evin qapıları mənim üzümə açılar?.. 
Q a d ı n  s ə s i. Yat, həyatım, yat... Özünü üzmə, həyatım... Yat... Yat... Yat... 
K e ş i ş (qəfil həyəcanla). Yox, yox, yatmaq yox, qaçmaq lazımdır! Qaçmaq lazımdır! 
Qaçmaq! Dur, qızım! Qaçmaq, qaçmaq lazımdır! Məryəm! Məryəm! 
 
 İ ş ı q  s ö n ü r. 
 
 
ON SƏKKİZİNCİ ŞƏKİL 
 
D a n ı ş a n, Q ı s ı r Q a r ı, C e y r a n, C ə f ə r,  
M a h m u d, S o f i. 
Aylı bir gecə. Çöllük.  
 Bir tərəfdə Ceyranın çadırı, o biri tərəfdə Mahmudla Sofi ocaq kənarında oturub.  
 
D a n ı ş a n. Ziyad xan öldürülmüşdü, amma indi bunun Ceyran üçün heç bir əhəmiyyəti yox 
idi. Çünki onsuz da, Ceyran, Ziyad xanın tapşırığını yerinə yetirə bilməmişdi və yerinə yetirə 
bilməyəcəkdi, bu aydın məsələ idi. Ziyad xan öldürülmüşdü, deməli, Ceyran tamam azad idi. 
Düzdü, Təbrizdə vəd olunmuş mülk də əldən çıxırdı, amma nə olsun, dünyanın axırı deyildi ki... 
Ceyran hələ cavan idi, gözəl idi, ağıllı idi və hər şey gələcəkdə idi... 
 
 Pauza. 
 
Hansı gələcəkdə? 
 
Pauza. 
Yox, hər şey məhv olub gedirdi... Ceyran heç ağlına belə gətirə bilməzdi ki, bu qədər zəifdir 
və dünyada hər şey onun üçün bu dərəcədə uğursuzluqla, bu dərəcədə şərəfsizliklə sona yetəcək... 
Pauza. 
 
Ziyad xanın qətli xəbəri gəlib çatanda, Qısır  
qarının ağzındakı tək dişi ağardı. 
 
Qısır qarı. Şükür Allaha, qayıdaq Gəncəyə – öz xarabamıza, day nə ölümümüz var bu çöllərdə. 
Bir kişi xeylağı ki, adını cavan oğlan qoya, amma sən kimi nazəninin ləzzətini qanmaya, onda kül 
onun başına... 
Ceyran (hirsli). Bəsdir axmaq qarı, kiri!..  
 
 324
Qısır qarı(heyrətlə). Az, doğrudan doğruya aşiq olmusan sən? 
Ceyran. Axmaq qarı! Sən görmürsən ki, onun atəşi necə yandırıb-yaxır məni?! 
 
Qısır qarı.Ay Allah!.. Ömrümdə mənim bu səfeh ağlıma gəlməzdi ki, sən də aşiq ola 
bilərmişsən! 
Ceyran. Ondan danış... 
Qısır qarı.Daha nə danışım? Oxuduğum Quran haqqı, qıldığım namaz haqqı, elə bil Yusifdi, 
Kənandan gəlib... Bayaq çayın yanından keçirdim, gördüm ki, çimir. (Ağzını onun qulağına dirəyib 
ləzzətlə nəsə deyir.) Hə!.. Hə!.. (Gülə-gülə) Həzrət Abbasın qılıncına gəlim ki, lap zor kişidi!.. 
Ceyran. Get, onu yenə çağır bura... Elə elə ki, gəlsin, eşidirsən, qarı, elə elə, gəlsin! Tovla, vəd 
ver, şirnikdir, nə edirsən et, amma gəlin bura!.. 
 
Qısır qarı gedir. Ceyran pərdənin arxasına keçir və soyunub yuyunmağa başlayır. Mehtər Cəfər çadıra daxil olur 
və yuyunan Ceyranın kölgəsini görüb dayanır. 
 
Cəfər (pıçıltıyla). Hər dəfə onu görəndə bütün bədənim titrəyir... Dözə bilmirəm daha, onun o 
bədəni, onun o sifəti, o gözləri gecə-gündüz məni öldürür... Bir dəfə, bircə dəfə əlimi onun 
bədənində gəzdirməkdən ötrü, bütün qalan həyatımı verərəm... Məhv oluram... Ölürəm mən... 
M a h m u d. Gedək burdan, Sofi. O qadın məni təqib edir, o qadında bir sehr var, Sofi, mən 
qorxuram... Mənim cismim məni o qadına tərəf çəkir, Sofi, qaçaq burdan! Rüsvay olaram mən, Sofi, 
qaçaq! 
S o f i. Hara qaçaq, ay bədbəxt? Ay dünyadan bixəbər, hara qaçaq?! 
 
Qısır qarı onlara yaxınlaşır. Mahmud, elə bil, özünü itirir. 
 
Qısır qarı. Boy, başıma xeyir!.. Məni görəndə, elə bil küpəgirən qarı görür! Mən səni bəxtəvər 
eləmək istəyirəm, ay ağzının dadını bilməyən cavan! Gedək mənimlə, bax, o çadıra. Gözləyir səni, 
təkcədi. Oxuduğum Quran haqqı, qıldığım namaz haqqı, bir bədən var onda, elə bil, balıqdı, əlini 
qoysan, sürüşəcək... Bir döşlər var onda, vallah, mən dünyanın heç bir hamamında o cürə şamamalar 
görməmişəm. Bir baldırlar var onda, bir bel var onda! Deyir, gəl, götür məni də, səndən başqa bir 
umacağı ki, yoxdur! Sonra da hara istəyirsən, çıx get də! Özü də çimir indi... Hə, gəl bəri, aparım 
səni çadıra, özün qurula onu məhrabayla, gəl, gəl bəri!.. 
M a h m u d (çılğın). Gedək, gedək burdan, Sofi, gedək!.. (Qaçıb səhnədən çıxır.) 
Qısır qarı.Get, köpək oğlu, get! Bir qara daş da dalınca!.. (Sofiyə) Sən niyə ağzının suyunu 
axıdırsan?.. Sənin üçün çimir o? 
 
Səhnə qaralır və işıq yalnız Ceyranın üzərinə düşür.  
 
Ceyran.  
 
Ta nəyaba morad xiş beçuş,  
Ta nəsazət zamana ba to, beso... 
 
 325
D a n ı ş a n. Bu iki misra şair Məsudinin idi: Nə qədər ki, öz muradına çatmamısan, çalış ki, 
zəmanə sənə saz olmasa da, sən zəmanəyə saz ol... Ceyran nə üçün bu iki misranı xatırladı... Bu 
sualın cavabını bəlkə heç o özü də bilmirdi... Birdən-birə Ceyranı neçə-neçə illərin yorğunluğu 
bürüdü, neçə-neçə illərin əzab-əziyyəti, var-dövlət hərisliyi, eyş-işrət həvəsi, neçə-neçə illərin dəli 
sevdası, elə bil, cındır bir əsgi kimi, onun ayaqlarının altına atıldı... Hər şey mənasız idi, indiyədək 
yaşanmış həyat da, bundan sonra yaşanacaq həyat da... Elə həmin gecə Ceyran Qısır qarını da, bütün 
karvanı, nökərləri də çölün ortasında qoyub Mehtər Cəfərə qoşuldu və bir atın belində Mehtər 
Cəfərin on iki il bundan əvvəl qoyub getdiyi kəndə tərəf çapdılar... Qoy, Ceyranın bundan sonrakı 
mənasız həyatı mənasız Mehtər Cəfərin mülkiyyətinə çevrilsin... Ceyran belə Ceyran idi... Mahmud 
isə... Payıza daha bir şey qalmamışdı... 
 
 İ ş ı q  s ö n ü r. 
 
 
 
ON DOQQUZUNCU  ŞƏKİL 
 
D a n ı ş a n, M a h m u d, S o f i, Q o c a. 
Günorta. Yol. 
 
D a n ı ş a n. Payıza daha bir şey qalmamışdı, gecələrin ayazı adamı üşüdürdü. Sofi nə qədər 
etsə də, beynini deşən fikirləri başından qova bilmirdi: bütün bu işlərin axırı nə olacaqdı?.. 
Mahmudun gözləri güllərə baxırdı, soruşurdu: Məryəmi gördünüzmü? Çöllərə baxırdı, soruşurdu: 
Məryəmi gördünüzmü? Mahmudun gözləri, Mahmudun baxışları, Mahmudun hərəkətləri qürbət 
ellərdə ah-zar edə-edə bir keşiş qızını arzulayırdı və hərdən bütün bunlar Sofiyə təsir edirdi... 
Allahın yağışı yağanda da, Sofiyə elə gəlirdi ki, elə bil yağış yağmır, Mahmudun dərdinə göylər 
ağlayır. Deyəsən Sofi də dəli olurdu... 
S o f i. Mahmud, o irəlilərdə elə lotular var ki, bizi kişmişin yerinə ciblərinə doldurub yeyərlər, 
biz orada baş çıxara bilmərik... 
M a h m u d. Mən yolçuyam, Sofi, yollar keçib gedirəm... 
  
Səhnəni dolaşa-dolaşa yol gedirlər. 
S o f i n i n  s ə s i. Yaxşı, sən yolçusan, yolçu ol, yollara düşmüsən, düş, öz aləmin var, öz 
məqsədin var, bəs mənim nə təqsirim var?.. Bəs mənim günahım nədir?.. Mənim günahım nədir ki, 
46 yaşına çatmışam, amma ömrümdə bir xoş gün yaşamamışam... həmişə əl buyruqçusu olmuşam, 
başqalarına xidmət etmişəm, bütün həyatımı başqalarına qurban vermişəm... Bəsdi, axmaq Sofi, 
bəsdi, nə tez başqaları oldu, yad oldu bu adamlar? Ziyad xanın bədəni torpağın altında hələ 
soyumayıb, düzdü Qəmərbanu, deyirlər, itkin düşüb, amma dünyanın işlərini bilmək olmaz, Sofi!.. 
S o f i (Mahmuda). Yorulmadın, övladım? Bəlkə dincələk bir az?  
M a h m u d (elə bil onu eşitmir). Bu təzadlar nədi belə dünyada, Sofi? Bir tərəfdə səfalət, o 
biri tərəfdə var-dövlət... Bir tərəfdə Firdovsinin zəkası, o biri tərəfdə onu aldadan Sultan Mahmudun 
nadanlığı... 
S o f i. Bəyəm, indi belədi, bəyəm min il bundan qabaq belə olmayıb? Bəyəm belə olmayacaq 
min il bundan sonra? Bəyəm Allah özü gündüz ilə bərabər gecə yaratmayıb, Mahmud?.. Bəyəm 
yaşadan da, öldürən də, o deyil?.. Dərədə, təpədə indi bunların dərdini çəkmək bizə qalıb? 
 
Qoca əlində bağlama yol keçir. 
 
M a h m u d (qocanın əlindəki bağlamaya işarə edir). Bu nədi belə? 
S o f i (təəccüblə o tərəf-bu tərəfə baxır). Sən kimlə danışırsan? 
 326
M a h m u d (Sofini eşitməyərək, Qocaya). Nədir bu? 
 
Sofi heyrətlə ətrafa baxır və heç nə görmür. Qoca yalnız Mahmudun gözlərinə görünür. 
 
Q o c a. Dörd kitabdı...  
M a h m u d. Sən kimsən? 
Q o c a. Musayam, Davudam, Isayam, Məhəmmədəm... 
M a h m u d. Allahsan? 
Q o c a. Yox, adamam, sənəm, oyam, mənəm, Məryəməm, Sofiyəm... 
M a h m u d. Bəs, dərd... dərd əlindən necə çatlamır sinən? 
Q o c a. Sən dərdi görürsən, dərd axtarırsan, hər şeydə, amma mən o dağları da görürəm, bu 
otları da, çiçəkləri də, görürəm, bu çayı da görürəm, səndə nə yaxşı var, onu da, görürəm... 
  
Qoca gedir. 
 
S o f i. Sən indi gərək yorğan-döşəkdə yatasan, bala... Bəsdi, qoymayacağam buradan 
tərpənəsən. Elə buradaca əylənək bir az, sonra görək başımıza nə gəlir... 
Uzaqdan Xanəndənin səsi gəlir. 
 
S o f i. Dünyanın nə çox şəhəri, gedib birində məskən salarıq, ev-eşik düzəldərik... Səni 
evləndirərəm, Mahmud, oğul-uşaq sahibi olarsan, ondan sonra hər şey düzələr... 
M a h m u d (əli ilə uzağı göstərir). Eşidirsən Sofi?  
S o f i. Nəyi? 
M a h m u d. Xanəndənin səsini... 
 
Sofi təəccüblə Mahmudun göstərdiyi səmtə  
tərəf baxır və heç nə eşitmir. 
 
S o f i n i n  s ə s i. Lap yaxşı oldu, sənə bu da azdı! Sən iztirab çəkirsən ki, bu yazıq 
soyuqlayıb, sayıqlıyır, amma o səni ələ salır, sənə bu da azdı! Nə istəyirsən ondan, səfərdən 
döndərib hara aparacaqsan onu, bəlkə Gəncəyə aparacaqsan ki, Bayandur bəy, kəs bunun başını? 
Üstəlik mənim də başım peşkəşdir, hə?.. Hansı başqa şəhərə aparacaqsan onu, avam kişi? Sən 
görmürsən ki, bu bədbəxt elə bir əlacsızlıq içindədir ki, heç bir işıq ucu yoxdu?.. Tutalım ki, getdik 
o məlun keşişi tapdıq, sonra nə olsun? Keşiş Mahmuda qız verəndi? Kimi var indi Mahmudun ki, 
qızı keşişdən alıb buna verə? Lap elə bil, tutalım ki, mən əlimi qurşağıma saldım, daş-qaş gücünə 
keşişi razı saldım, keşiş qızını Mahmuda verdi, sonra nə olacaq?.. Bu divanədi... Divanədi? Bəlkə o 
Hatifin səsini eşidir, amma sən o səsi eşidə bilmirsən, hə? Olsun! Elə olsun! O, helədi, mən 
beləyəm! Indi mən bu qədər daş-qaşı götürüb Mahmudla keşişə verməliyəm ki, alın, xərcləyin, mən 
də ölənə qədər sizin qulunuz olacağam!? Nə üçün? Niyə axı? Niyə? Mən həmişə qaşiyəkeş 
olmuşam, qoy, indi mənim də yəhərimin örtüyünü gəzdirsinlər!.. 
 
Sofi əli ilə belindəki qurşağı yoxlayır və yavaş-yavaş geri qalmağa başlayır. Mahmud yoluna davam edərək 
səhnədən çıxır.  
 
S o f i. Allah qafirüzzənbdir!.. Allah günahları bağışlayandır!.. 
Sofi geri çönüb sürətlə səhnədən çıxır. 
 
 İ ş ı q  s ö n ü r. 
 
İYİRMİNCI ŞƏKİL 
 
 327
D a n ı ş a n, I s r a i l, B a y a n d u r  I x t i y a r, Yaqub 
Ə b ü l f ə z, B i r i n c i   k i ş i,   I k i n c i   k i ş i, Ü ç ü n c ü  k i ş i, F ə r ə c u l l a h, A z ə r, Aysulu, Ş ö v k ə t  
I ş b i l ə n   və  
b a ş q a l a r ı. 
Dağın döşündə bir kənd. 
 
D a n ı ş a n. Həmin kənd dünyanın ən gözəl kəndlərindən biri idi. Bütün dünya susuzluqdan 
yanıb cadar-cadar çatlayanda, bu kəndin ətrafında hər addımbaşı pıqqıldayan bulaqlar adamın 
ürəyinə sərinlik gətirirdi, bütün dünya yeməyə çörək tapmayanda, bu kəndin sapsarı buğdası 
dəyirmanda üyüdülürdü, çuvallar çuval üstə yığılırdı, kəndin camaatı hündürboylu, qolu güclü, 
arvadlarının döşü südlü camaat idi, işləyən camaat idi, əkirdi, becərirdi, halallıqla da yeyirdi. Bu 
yerlərdən gəlib-keçən Gözəl Xasiyyətli təxəllüslü ərəb şairi və səyyahı Yəmənli Əbülqasım Talıb əl-
Həsən Cəmaləddin Qiyas ibn Ziyad Məhəmməd Kəmaləddin Həmidəxasil öz adından da uzun bir 
qəsidə yazıb bu kəndi bu dünyanın o dünyadakı cənnətdən da artıq bir cənnəti kimi dillər əzbəri 
etmişdi. O vaxtlar Azər təzə evlənmişdi və cavan arvadı Aysulu ilə bir yerdə Gözəl Xasiyyətlinin 
cənnətdən də artıq vəsf elədiyi həmin kənddə yaşayırdı. Azərin bütün gününün əkib-becərmək 
yorğunluğu Aysulunun təmiz və sağlam yatağında çıxırdı. Aysulunun balıq kimi sürüşən və hamar 
bədəninin istisi dünyada yaşamağın gözəlliyindən deyirdi. Azərlə Aysulunun birinci oğlu olanda, 
Azər ilkinə imam Əlinin adını qoydu, «– Adını mən verdim, yaşını Allah versin!» – dedi və həmin 
gün kəndin bütün camaatı ocaq qaladı, heyvan kəsdi, səhərə kimi çaldı, oxudu. Azərlə Aysulunun 
ikinci oğlu olanda, Azər bu ikinci oğluna da imam Həsənin adını qoydu, sonra Imam Hüseyn, 
Zeynalabdin, Məhəmməd Bağır, Cəfər Sadıq, Musayi Kazım oldu. Azər oğlanlarına bir-bir 
imamların adını qoyurdu. Oğlanlar da, beləcə sağlam, gözəl, ağıllı, mehriban böyüdükcə, yavaş-
yavaş kəndin camaatına elə gəlirdi ki, elə bil bu oğlanlar imamdırlar, təzədən dünyaya gəliblər, 
camaatın bu oğlanları sevməsində, oxşamasında bir möcüzə hissi də baş qaldırmağa başladı. Azərlə 
Aysulunun 8-ci oğlunun adı Imam Rza qoyuldu, sonrakı uşağa Məhəmməd Təqi adı verdilər... 
Başqa ad verə bilməzdilər, çünki camaat biri-birinə pıçıldayırdı ki, Məhəmməd Təqi də gəldi... 
Kəndin camaatı Azərin evinə axışdı. Kəndin camaatı heç vaxt Havalı Ibrahimin dediklərinə fikir 
vermirdi, amma iş elə gətirdi ki, günlərin bir günündə kənd Havalı Ibrahimə inandı... Elə bil bu 
kəndin camaatı bu xəbəri neçə vaxt idi ki, gözləyirdi. 
 
Camaat Azərin evinin qarşısına yığışır. 
 
Yaqub. Ay camaat, sübh tezdən Havalı Ibrahimin gözünün qabağında şimşək çaxıb və 
qeybdən eşitdiyi səs Havalı Ibrahimə deyib ki, Mehdi Sahibi-Əzzaman sizin kənddə Azərin evində 
zühur edəcək! 
Israil. Indiyədək heç zaman Havalı Ibrahimin gözünün qabağında şimşək çaxmazdı, indiyədək 
heç vaxt Havalı Ibrahim qeybdən gələn səsi bu cür gur, bu cür aydın eşitməmişdi.  
 
Havalı Ibrahim gəlir və hamı sual dolu nəzərlərlə ona baxır.  
 
Havalı Ibrahim (qışqırır). Hə!.. Hə!.. Hə!.. (Onu qıc vurur və yerə yıxılıb çapalayır). 
D a n ı ş a n. Kəndin bütün camaatı Azərin evinin qarşısına yığışırdı. Onlar Əlinin, Həsənin, 
Hüseynin, Zeynalabdinin, Məhəmməd Bağırın, Cəfər Sadığın, Musayi Kazımın, Rzanın, hələ qırx 
günü çıxmamış Məhəmməd Təqiqin əlindən, ətəyindən öpməyə başladı...  
 
Danışan bunları söylədikcə, biz də bütün bunları səhnədə görürük. 
 
Və həmin gündən də o kəndin camaatı Mehdi Sahibi-Əzzamanı gözləməyə başladı... 
 328
Bayandur Ixtiyar (camaatdan ayrılaraq əllərini göyə qaldırır). Tanrı, bizə qəzəbin tutmuş?.. 
(Həyəcanla) Sən ucalardan ucasan, Tanrı! Kimsə bilməz necəsən, görklü Tanrı! Sən anadan 
doğmadın, sən atadan doğmadın, kimsə rizqin yemədin, kimsəyə güc etmədin, qamu yerdə əhədsən! 
Allah, səmədsən! Adəmə Sən tac urdun, şeytana lənət qıldın! Qoru bizi! Qəzəbin tutmasın bizə! 
D a n ı ş a n. Yenə gün keçdi, ay dolandı, Azərin 10-cu oğlu oldu, ona da imam Əli Ənnəqinin 
adını qoydular. Bundan sonra kəndin bütün camaatı, işini-gücünü buraxıb, On Ikinci Imam Mehdi 
Sahibi-Əzzamanın yolunu gözləməyə başladı... 
Yaqub. Yaxşı yadıma düşdü, altı il bundan əvvəl inəyim meşədən qayıtmadı, yadınızdadır, 
gecə gedib gördük ki, canavar inəyi dağıdıb. Bu zülm deyildi, bəs nə idi? 
Israil. Inişil qırt toyuqlarımın çıxartdığı on səkkiz cücədən cəmi yeddisi salamat qaldı... Bu 
zülm deyil, bəs nədi?.. 
Əbülfəz. Ələkbərin oğlunun toyunda... 
Fərəcullah. Dayan, sənin yekə qızın mənim kiçik oğluma daş atmışdı... Uşağın başı yarılmışdı, 
nə var, nə var, mənim oğlum sənin bostanına daş atmışdı... (Camaata) Belə bir müsibətə dözmək 
olar?.. 
Birinci kiş i. Bu müsibət deyildi ki, Mərdan öz qızını Isgəndərə verməmişdi, amma Əlibala 
kimi qara pıspısanın birinə vermişdi?.. 
Ikinci ki ş i. Bəs buna necə dözmək olar ki, Əlövsətin qapısında dörd sağlam inək saxlanır, 
amma yeddi uşaq atası Kərimin həyətində cəmi bircə inək var!.. 
Üçüncü ki ş i  (bərkdən qışqırır). Mehdi Sahibi-Əzzaman gələndən sonra bütün bu haqsızlığa 
son qoyulacaq! 
 
Hamı bir-birinə qarışır və ağız deyəni qulaq eşitmir. 
 
Bayandur Ixtiyar. Camaat, dəli olmusunuz? Ağlınızı başınıza yığın! Özünüz özünüzü tilsimə 
salmayın, çıxın tilsimdən! 
 
Kəndin sakinləri onu daşa basır, böyük də, kiçik də,  
arvad da, uşaq da, daşqalaq edərək onu qovur. 
 
D a n ı ş a n. Azərlə Aysulunun on birinci uşağı oldu... Naəlac qalıb bu uşağa da on birinci 
imam Həsən Əsgərin adını qoyurlar... Daha başqa cür mümkün deyildi... Bundan sonra əkinlər 
əkilmədi, torpaq becərilmədi, o, bunun dalınca dedi, bu, onun dalınca danışdı, ortaya ədavət düşdü, 
onunla bu qanlı oldu, qonşu qonşunun xeyrinə yaramadı, dayıoğlu, bibioğluya fırıldaq gəldi, qız 
atanın üzünə ağ oldu, ana çörəyi oğlundan əsirgədi... Bir gecə hardasa yıxılıb ölmüş Havalı 
Ibrahimin qəbri pir oldu, hamı işini-gücünü bir tərəfə atıb Ibrahim pirindən təvəqqe umdu... Hamı 
Mehdi Sahibi-Əzzamanın yolunu gözlədi... Kəndə aclıq düşdü, çörək yox idi, camaat gicitkəni 
soyutma edib yeyirdi... Təkcə Azər işləyib balalarını yedirdirdi və Aysulu bişirdiyi xörəkdən kəndin 
də ac uşaqlarına verirdi. Kəndin atları, eşşəkləri ac qalıb meşələrdə baxımsız idilər, canavarlar 
camaatın əfəlləşdiyini görüb tövlələrə soxulurdu, qoyun-keçini tələf edirdi. Kəndin camaatı bir-biri 
ilə didişirdi. Bu ondan bir ovuc noxud oğurlayırdı, o biri armud üstündə vurub bu birisinin başını 
yarırdı... Camaat yeməyə şey tapmırdı, amma hər şeyə dözmək olardı, çünki Aysulu yenə boylu idi 
və Mehdi Sahibi-Əzzamanın zühuruna az qalmışdı!.. Sonra hər şey əla olacaqdı!.. 
Aysulu (qorxu içində). Qaçaq burdan, Azər, qaçaq...  
Azər (həyəcanla). Hara qaçaq? On bir uşağı götürüb hara qaçaq? On ikincini gözləyə-gözləyə 
hara qaçaq?.. Ev-eşiyi atıb, torpağı başsız qoyub hara qaçaq?.. Hara pənah aparaq?.. Axı, nə üçün 
qaçmalıyıq? Kimə pislik etmişik? Kimə nə boyun olmuşuq? 
Aysulu. Mən qorxuram... Qorxuram!.. Qorxuram!.. 
D a n ı ş a n. Həmin gün Azər çöldə işdə idi və birdən-birə o kənddə kiminsə qışqırtısı 
eşidildi... 
 329
Səs. Ay, camaat! Gözünüz aydın olsun! Aysulunun ağrısı başlayıb! Şövkət Işbilən getdi ki, 
uşağı tutsun. 
 
Kəndin sakinləri: 
– Allahımıza qurban olaq!..  
– Lailahəilləllah!..  
– Sahibi-Əzzaman gəlir!..  
– Mehdi gəlir!..  
– Allahımıza qurban olaq!..  
– Sahibi-Əzzaman gəlir!.. 
 
Kəndin sakinləri Azərgilin həyətinə yığılıb həyəcanla gözləyir. Azərin uşaqları da həyətdədir. Çağa səsi eşidilir. 
 
Kəndin sakinləri: 
– Gəldi!.. 
– Gəldi!.. 
– Gəldi!.. 
– Mehdi!.. 
– Mehdi!.. 
– Mehdi!.. 
 
Şövkət Işbilən qucağında uşaq içəridən çıxır.  
 
Kəndin sakinləri: 
– Mehdi!.. 
– Mehdi!.. 
– Mehdi!.. 
Ş ö v k ə t   Işbilən (dəhşət içində). Qızdır! (Uşağı yuxarı qaldırır.) Qızdır!.. 
 
 Pauza. 
 
Iblisdir! Şeytandır! (Uşağı bir ət parçası kimi camaatın üstünə atır!)  
 
Camaat heyvani bir vahimə içindədir. Azərin uşaqları qorxudan divara qısılıb. 
 
Bayandur Ixtiyarın səsi. Axmaq camaat, Havalı Ibrahimin sözünə inanan camaat! Ibrahim 
tənazülünə dolanan insanlar!.. Indi Havalı Ibrahim o dünyadan tamaşa edib gülür!..  
 
Qəhqəhə səsi, külək səsi, camaatın, körpənin qışqırığı,  
Azərin uşaqlarının fəryadı bir-birinə qarışır. 
 
Kəndin sakinləri (Azərin uşaqlarını bir-birinə göstərərək): 
– Iblisdirlər!..  
– Iblisdirlər!..  
– Iblisdirlər!.. 
 
Kənd sakinləri vəhşi bir uğultuyla körpənin və o biri uşaqların üstünə atılırlar, didib parçalamağa başlayırlar. 
Aysulu qana bulaşmış ağ gecə köynəyində eşiyə atılır, yerdən dəryazı götürüb ulaya-ulaya ayaqlarının arasından 
salıb sinəsinə qədər qaldırır, qan onu bürüyür...  
 
 Pauza. 
 330
Kənd sakinləri yerə sərilmiş Aysuluya baxa-baxa, elə bil, yuxudan oyanırlar. Azər onların arasından çıxıb 
səhnənin ortasına gəlir. Saçları ağappaq ağarıb.  
 
Bayandur Ixtiyarın  s ə s i. Qarşı yatan qara dağlar qarıyıbdı, köşək verməz... Qanlı-qanlı 
irmaqlar quruyubdu, suyu gəlməz... Şahbaz-şahbaz atlar qarıyıbdı, qulun verməz... Qızıl-qızıl 
dəvələr qarıyıbdı, köşək verməz... 
 
İ ş ı q  s ö n ü r. 
 
 
İYİRMİ BİRİNCİ ŞƏKİL 
 
M a h m u d,  D a n ı ş a n,  Q ı r m ı z ı t u m a n   k i ş i,  
A y a ğ ı y a l ı n  k i ş i,  B ı ğ l ı  k i ş i,   M u x t a r  
B ə d h e y b ə t,  H e y b ə  q a d ı n,   M ə l ə k  P ı r p ı z a q,  P a l a n  Ö m ə r, A x s a q  q a r ı, Q u l  M ə h ə 
m m ə d,  
S a r ı ş ı n  o ğ l a n  və  b a ş q a l a r ı.  
Çöl. Günorta. 
Bir dəstə səfil insan öz taleyinə doğru gedir. Mahmud da artıq səfil bir qiyafədə onların ardınca addımlayır. 
Qırmızıtuman kişi səfillərdən birinin əlindən çörək qapıb geri qaçır və Mahmudla üz-üzə gəlir. 
 
M a h m u d. Nə üçün çörəyi o kişinin əlindən aldın? Sən görmürsən ki, dərd onu nə günə 
salıb?.. Sən bilirsən dərd nədir? 
 
Qırmızıtuman kişi ona baxıb gülümsəyir və gedir. 
 
D a n ı ş a n. O baxışlar Mahmudu sarsıtdı... O baxışlar nə deyirdi? O baxışlarda ağrı vardı... O 
baxışlardakı gülüş başqa... tamam başqa idi... və əlbəttə, Mahmud o Qırmızıtuman kişinin həmin 
baxışlarının mənasını başa düşə bilməzdi, çünki Mahmudun, dağların qoynundakı o kənddən xəbəri 
yox idi... Mahmud nə biləydi ki, o kişinin həmin qırmızı tumanının rəngi arsızlığın rəngi deyildi, 
insan qanının rəngi idi...  
 
Pauza. 
 
O Qırmızıtuman kişi Azər idi... Həmin kənd də dünyanın ən gözəl kəndlərindən biri idi...  
 
Pauza.  
 
O bir dəstə səfil insan eləcə yol gedərək səhnədən çıxır. 
 
Mahmud hara getdiyini bilmirdi, bu çölləri, dağları, təpələri tək dolaşırdı, əslində, Mahmud 
heç kimi görmək istəmirdi, beləcə tək-tənha olmaq istəyir, amma bu istəkdən, bu hissdən qaçırdı, 
çünki sövq-təbii duyurdu ki, özünü həmin hissin ixtiyarına versə, onun üçün həyatda hər şey dəyişər, 
başqalaşar, Mahmud özü də, başqa bir adam olar və o zaman, əlbəttə, yer üzündə Məryəmin daha 
heç kimi olmaz... 
 
Pauza.  
 
Mahmud kolların dibində yeməli pencər axtarır. Iki nəfər o tərəf-bu tərəfə boylana-boylana ona yaxınlaşır. 
 
Ayağıyalın kişi. Bizimkilər hara getdi?.. 
M a h m u d. Yazıq Sofi... Öz həyatını mənim yolumda qurban verdi... Bu səfərin ağırlığına 
dözə bilmədi... Çaydamı boğuldu, qayadanmı atdı özünü, qurdlara, quşlaramı yem oldu?.. 
 331
Bığlı ki ş i. Bunun başı xarabdı!.. Özünün də bir şeyi yoxdu ki, götürək... Gedək. 
Ayağıyalın ki ş i. Yox, bu acından sayıqlıyır... (Mahmuda) Gəl, gəl, qoşul bizə... 
 
Bayaqkı səfil insanlar ordan-burdan səhnəyə  
doluşaraq onları dövrəyə alır. 
 
Qoşul bizə... Bizə... 
M u x t a r  B ə d h e y b ə t (diqqətlə Mahmuda baxır). Kimdi bu? (atdanıb-düşməyə 
başlayır.) Kimdi bu?.. Kimdi bu?.. Kimdi bu?..  
  
Səfillər də atılıb-düşməyə başlayır. 
 
S ə f i l l ə r: 
– Kimdi bu?..  
– Kimdi bu?..  
– Kimdi bu?.. 
M a h m u d. Gecə-gündüz oda yandım, alışdım, tutdu, yolum-yolum yoldu dərd məni!.. Fələk 
mənimlə də inad elədi, ağalar! 
S ə f i l l ə r (gülürlər): 
– Ağalar? 
– Bu bizə «ağalar» dedi? 
– Ağalar?  
M a h m u d (elə bil, onları eşitməyərək davam edir). Qəm ilə hicrandı töhvən, söylədi fələk, 
ağalar!.. Iti qılıncıyla bağrım teylədi, bölük-bölük etdi, böldü dərd məni, ağalar!.. 
S ə f i l l ə r (qəhqəhə içində onun ətrafında atılıb düşə-düşə): 
– Ağalar?.. 
– Hə, ağalar!.. 
– Ağalar!.. 
– Ağalar!.. 
 
Cırılmış-yamanmış əbaya bürünmüş Sarışın  
oğlan Mahmuda yaxınlaşır. 
 
S a r ı ş ı n  o ğ l a n (kəkələyə-kəkələyə yavaşdan). Bə... Bədbəxt in... insan, ə... əcəl dartıb 
çə... çəkdi səni bu... bura?  
M a h m u d. Gecə-gündüz kəsməz ürəyimin göz yaşı, ağalar!.. Sizin kimi, məni də çöldən-
çölə saldı dərd, ağalar!.. Məni də, sizin tək, yuvasındakı quş kimi tutdu, dəlik-dəlik etdi, dəldi dərd, 
ağalar!..  
Səfillər: 
– Dəlidi bu! 
– Dəlidi! 
– Dəlidi! 
M a h m u d. Aman fələk, kömək elə bu gündə! Qarı fələk, bəsdi daş yağdırdın bu insanların 
başına! Rəhmin gəlsin bu insanlara! Qadir mövla, bu insanların qışını yaz et! Dəli könülləri eşq 
oduna qala!.. 
M u x t a r  B ə d h e y b ə t. Ali-əbaya and olsun ki, dəlidi bu!..  
S ə f i l l ə r: 
– Dəlidi bu!..  
– Dəlidi bu!.. 
Axsaq qarı. Yox, a!.. Yox!.. (Diqqətlə Mahmuda baxır, axsaya-axsaya başına dolanır.) 
Ovçudu bu, gözlərindən qan tökülür!.. 
S ə f i l l ə r: 
 332
– Bundan qan iyi gəlir!.. 
– Div başı kəsib bu!..  
 
M a h m u d. Insanlar!.. Ağalar!.. 
Heybə qadın. Iki şahı verdik danışdırdıq, üç şahı veririk kəsməz! 
Mələk Pırpızaq. Yox!.. Yox!.. Ovçudu bu, maral gəzir!.. (Qışqıra-qışqıra) Günlərin bir günü, 
gün tutuldu, gündüz qaranlıq oldu. Məlik Cabbar padşahla, Məlik Səttar padşah əndamları yanmış 
arvadlarıynan dənizin qırağına çıxdılar ki, görsünlər bu necə işdi? Birdən dəryadan bir balıq çıxdı, 
bunların dördünü də uddu! Uşaqları qaldı yetim! Biri qız idi. Bilirsiz nə elədi? (Mahmuda) Sənin 
kimisinin birini gördü. Yapışdı burasından! (Qəfildən əlini atıb Mahmudun ayaqlarının arasından 
tutur.) Dedi, ovçu ovdan danışmasan, buraxmaram! Sıxacağam! 
S ə f i l l ə r: 
– Sıx!.. 
– Sıx!.. 
S a r ı ş ı n  o ğ l a n (yavaşdan). Bə... bədbəxt oğlu, bə... bədbəxt!.. 
– Danışsın!.. 
– Ovdan danışsın!..  
 
M a h m u d. Ova çıxdım bir gün, qabağımdan bir dovşan qaçdı, ayaqları yox idi!..  
S ə f i l l ə r: 
– Hə!.. 
– Hə!.. 
M a h m u d. Yay götürmüşdüm, ox götürməmişdim. Oxu atdım, dovşanı yerə sərdim! 
S ə f i l l ə r: 
– Hə!.. 
– Hə!.. 
M a h m u d. Tiyəsi yox bıçağım vardı, cibimdən çıxartdım, dovşanı soydum!..  
M u x t a r  B ə d h e y b ə t (az qalır gülməkdən qəşş etsin). Canım, ay dovşan!.. 
M a h m u d. Altı yox bir qazan tapdım, dovşanın ətini ora töküb qovurdum!.. Yeddi min yeddi 
yüz yetmiş yeddi ovçu dostum vardı, hamısını çağırdım, gəldilər! Hamımız yedik, hələ artıq da, 
qaldı!.. 
S ə f i l l ə r: 
– Yeddi min... 
– Yeddi yüz...  
– Yetmiş yeddi!..  
Axsaq qarı. Sonra nə oldu? 
M a h m u d. Artığını bağladıq qurşağımıza, bir xoruz əmələ gəldi! Bu xoruza mindik, yola 
düzəldik... 
S ə f i l l ə r: 
– Xoruza mindilər!..  
– Xoruza!..  
– Xoruza mindilər!.. 
Axsaq qarı (Mələk Pırpızağa). Sıx onu! Sıx, qoy dalını danışsın! Bəs sonra nə oldu? Sonra nə 
oldu?.. 
M a h m u d. Qabağımıza bir çay çıxdı. Çaydan tapdıq bir palan... 
Palan Ömər (vahimə içində iki əli ilə çiynində gəzdirdiyi palanı tutur) Yox!.. Yox!.. Yox!.. 
Q u l  M ə h ə m m ə d. Hə! Hə! Palan! Palan! 
Palan Ömər(vahimə içində). Yox! Yox! 
S ə f i l l ə r: 
– Palan!.. 
 333
– Palan!.. 
– Palan!.. 
Axsaq qarı (Mələk Pırpızağa). Sıx onu! Qoy, desin, palan nə oldu? 
Mələk Pırpızaq. Sıxıram! Bax, belə!.. 
M a h m u d (qışqıra-qışqıra). Palanı sökdük! Içindən... 
Palan Ömər. Yox, palanı sökməyin! Palanı sökməyin!.. Sökməyin!.. 
 
Qul Məhəmməd Palan Öməri boğub öldürür. 
Q u l  M ə h ə m m ə d. Inni dariballahu qatilün! 
S ə f i l l ə r (Mahmudu göstərərək): 
– Allah yox, bu!..  
– Bu!.. 
– Bu!.. 
 
Səfillər Mahmudun üstünə yeriyir. 
 
M a h m u d (qışqırır). Məryəm!.. Məryəm!.. Məryəm!.. 
S a r ı ş ı n  o ğ l a n (əbasının altından qılınc çıxarır). Çəkilin!.. 
 
Səfillər dayanır. 
 
Do... doğrayaram! Çə... çəkilin!.. 
Q u l  M ə h ə m m ə d (dəhşət içində). Süleyman paşa! 
M u x t a r  B ə d h e y b ə t (dəhşət içində). Dəli Süleyman paşa! 
 
Pauza.  
 
Səfillər qorxu içində geri çəkilir. 
 
(Mələk Pırpızağa) Bu... burax onu!.. 
 
Mələk Pırpızaq əlini Mahmudun ayaqlarının arasından çəkir. 
 
(Mahmuda) Ge... gedək mə... mənimlə!.. 
 
 
İ ş ı q  s ö n ü r. 
 
 
İYİRMİ İKİNCİ ŞƏKİL 
 
D a n ı ş a n, M a h m u d, S ü l e y m a n paşa, 
Ərzurum. Saray. Gecədir. 
Mahmud təkdir.  
 
D a n ı ş a n. Ərzurum hakimi Süleyman paşa cavan, sağlam, güclü və güclü olduğu qədər də 
qəddar bir adam idi. Xalq arasında ayaması «Dəli» idi, Dəli Süleyman paşa! Bu adam təğyiri-libas 
olub gəzməyi, həyatın dibindəki insanların arasında olmağı xoşlayırdı və buna görə də yerə-göyə 
sığışmayan Osmanlı imperatorluğunun içinə də, çölünə də ən bələd adamlardan biri idi.  
 
 Pauza. 
 
 334
Mahmud fikirləşirdi ki... 
 
Mahmudun səsi. Görəsən, Gəncədə nə var, nə yox?.. Mən heç bilməzdim, nə əzizmiş mənə 
Gəncə... Xan atam nə edir?.. Anam nə edir?.. Bəs Mirzə Salman?.. Nə amansız səfər oldu, bu səfər? 
Bəs... bəs, bu səfərin bir mənası vardı? 
  
Pauza. 
 
D a n ı ş a n. Mahmud fikirləşirdi ki, bu dünyanın içində ki, belə bir səfillər dünyası da var, 
onun, yəni Mahmudun, öz xoşbəxtliyi arxasına düşməyinin bir mənası vardımı?.. 
 
Sarışın oğlan  –  Süleyman paşa gəlir və yerə döşənmiş döşəkçələrin üstündə Mahmudla üzbəüz əyləşir.  
 
Sarışın oğlan. Nə fi... fikirləşirsən, dostum? Bi... birinci dəfə idi, gö... görürdün o in... 
insanları, hə? 
 
Mahmud başı ilə təsdiq edir. 
 
Dü... dünyanın yarısı bi... bizimdi, ancaq bu aclıq, bu sə... sə... səfalət də bi... bizimlədi... Mi... 
millət bu cür ə... ə... əzab içindədi... Bi... biz nə edirik? I... iki böyük türk dövləti bi... birləşmək 
əvəzinə, bir-birini məhv edir!.. Ba... başlarına on iki imam ça... çalması ba... bağlamaqdansa, 
özlərini qızılbaş a... adlandırmaqdansa, öz xa... xalqlarının qeyrə-ə-ətlərini çəksinlər. Zü... 
zülqədərlər bir tə... tərəfə ayrılıb, ə... ə... əfşarlar bir tərəfə ayrılıb, qa-a-acarlar ayrı, ru-u-umlar 
ayrı!.. Ustaclılar şa... şamlıları bə... bə... bəyənmir, şahsevənlər pa... padadarları! Bu a... aclığı, bu 
sə... səfaləti aradan ancaq o gö... götürər ki, bütün yer ü... üzünün tü... türkləri bir yu... yumruq kimi 
birləşsin!.. So-o-onra ge... gec olacaq!  
 
Pauza. 
 
Gö... görürəm, oxumuş a-a-adamsan... Xa... Xacə Nəsrəddin Tusi «Əxlaqi-Nəsirdə» ya... ya... 
yazır ki, birlik nə qədər yaxın olsa da o qə... qə... qədər kamildir! 
M a h m u d. Tusi bütün insanları birliyə çağırır, amma sən təkcə türklərin birliyini 
arzulayırsan... 
Sarışın oğlan. Mə... mənim üçün mi... mi... millətin fövqündə insanlıq yoxdur!.. Mənimçün 
türklər insa-a-anın fövqündədir! Bi... bildin? Bü... bütün heyvanlar eyni deyil, şirlərlə, pə... pə... 
pələnglərlə bərabər, soxulcanlar da var!.. Insanlar da e-e-elədir! Bü... bütün yer üzünün tü... tü... 
türkləri sifətlərinin quruluşundan, a... adətlərindən asılı olmayaraq birləşməlidi!.. Bəs biz nə edirik? 
U...uzun Həsən osmanlıların ə... ə... əleyhinə yunanlarla ittifaq bağladı! Qa... Qaraqoyunlu ilə 
Ağqoyunlu bir-birini qı... qı... qırdı! Indi Soltan Səlim nə edir?.. Taxta çıxan kimi tə... tə... 
təbəliyində olan qırx min qı... qızılbaşı asdırdı! Kimdi qı... qı... qızılbaşlar? Özümüzünkü! Şah 
Ismayıl nə edir?.. Şi... şi... şiyə qeyrəti çəkir... Türk qeyrəti çəkmək əvəzinə! 
M a h m u d. Nə qorxulu şeylər söyləyirsən!? 
 
Pauza. 
 
Bəs başqa xalqların acları, səfilləri? 
 335
Sarışın oğlan (əsəbi). Başqa xalqlar!.. Ba... başqa xalqlar bizə qu... qu... qul olmalıdır! Biz hələ 
öz də... dərdimizi çəkə bilmirik, sən başqalarından danışırsan? Mən.. Mən onları qu... qu... qul 
edəcəyəm! (Hirslə ayağa qalxır.) Çindən tu... tutmuş Aralıq də... dənizinəcən, Sibirdən tutmuş 
Yəmənəcən bir ərazi bi... bizimdir! Mən bü... bütün türkləri bi... birləşdirəcəyəm! Mə... mə... mənim 
ömrüm çatmasa, bunu mə... mənim oğlum etməlidi! Onun ömrü ça... çatmasa, onun oğlu etməlidi! 
Sonra o bi... birisi! Mü... mü... mütləq! Sonra ge... gec olacaq! Bi... bi... biz özümüz qul o... o... 
olacağıq! Məhv etmək la... la.... lazımdı millətin fövqündəki bə... bəşərilik fəlsəfəsini! Bütün ki... 
ki... kitabları yandırmaq lazımdı!.. Tusinin də ki... ki... kitablarını! (Hirslə otaqdan çıxır.) 
D a n ı ş a n. Mahmud tək qaldı... 
 
Mahmud ayağa qalxıb pəncərənin qabağına gəlir. 
 
Mahmud ulduzlara baxırdı, aya baxırdı. Bütün bu qışqırtılardan, qəhqəhələrdən, hiss-
həyəcanlardan sonra həmin qaranlıq gecəni ölü bir sakitlik bürümüşdü... 
  
Mahmud üzüqoylu yerə sərilir. 
 
İ ş ı q  s ö n ü r. 
 
 
İYİRMİ ÜÇÜNCÜ  ŞƏKİL 
 
D a n ı ş a n. Süleyman paşa Mahmudla Məryəmin toyunu sabaha təyin eləmişdi. Süleyman 
paşa dünyanın elə bir dəli adamı idi ki, nə ağlına gəlirdi onu da edirdi, ağına-bozuna baxmırdı, özü 
də tülkü kimi hiyləgər idi, ayıq adam idi, hətta başqasının fikirlərini üzündən oxuyurdu. Baba keşiş 
ömründə Müqəddəs Evi görməmişdi, amma o gümbəz qaraltısını görən kimi Müqəddəs Evi tanıdı 
və bu dəm birdən-birə bu kol-koslu, daşlı-çınqıllı dağ yolunda bir pasğa ətri hiss etdi... 
K e ş i ş. Az qalıb... lap az qalıb... Bax, Müqəddəs Evin gümbəzi göründü, Məryəm xilas 
olacaq, Məryəm qurtulacaq, az qalıb, lap az qalıb. Allahın Müqəddəs Evində mömin bəndələri üçün 
hər bir dərdə əlac var, Müqəddəs qoca öz məsləhətləri ilə mənə kömək edəcək, çünki Allah nəyə 
görəsə məndən üz döndərsə də, Məryəmdən üz döndərməz, Müqəddəs Ev, Məryəmi dinsizlər 
əlindən xilas edəcək... deməli birigün toydu, yox Məryəmi də götürüb Hələbə qaçaram. 
Səs Mən səndən ayrılmalıyam... mən səndən ayrılmalıyam. 
(Birdən arxadan bir qapı cırıldayaraq açıldı, oradan zəif işıq düşdü, qırmızı rəngdə və 
Müqəddəs Qoca göründü.) 
Müqəddəs Q o c a. Hə... 
K e ş i ş. Nə demək istəyirsən, qoca? 
Q o c a. Görürsən, o darvaza sənin üzünə açılır, amma gərək açılmayaydı.  
K e ş i ş. Nə üçün ata? 
Q o c a. Sən iki haqq işini bir-birindən ayırırsan... Elə bilirsən o açılan darvazalar kiməsə 
xoşbəxtlik gətirib? 
K e ş i ş. Mən xoşbəxtlik axtarıram ata, mən təmizlik istəyirəm... 
Q o c a. Təmizlik, paklık istəyirsən, axı, sən korsan, sən təmizliyi, paklığı necə görə bilərsən... 
K e ş i ş. Mən səni görürəm ata. 
Q o c a. Yazıq insan, miskin insan, ömrünü hədər keçirmiş axmaq bir qocanın simasında 
təmizlik görürsən. Bu meşələri və günəşi görmürsən... Zavallı insan... təbiət sənə iki göz verib, 
amma sən kor yaşayırsan və kor da öləcəksən... öləcəksən??? Sən bəyəm ölü deyilsən... ölüsən... 
ölüsən... ölüsən... Təmizlik axtaran axmaq kor insan, axmaq insan.. ölüsən.. ölüsən. (Qaçıb gedir). 
K e ş i ş. ...Bu nədi belə... Iblisdir bu, Müqəddəs Qocanın qiyafəsinə girib... Iblisdir... Iblisdir... 
(Baba keşiş evə daxil olur, sonra oradan bir əlində paltarla çıxır, işıqlar sönür.) 
 336
 
 
İYİRMİ DÖRDÜNCÜ ŞƏKİL 
 
D a n ı ş a n, M a h m u d, M ə r y ə m, Süleyman  Paşa. 
Saray. Günorta. 
Danışan söylədikcə, biz onun dediklərini səhnədə görürük. 
 
D a n ı ş a n. Süleyman paşanın sarayında toy idi... Mahmudla Məryəmin toyu... Bir tərəfdə 
Mahmud əyləşmişdi, o biri tərəfdə Məryəm. Keşiş qızı gözlərini yerə dikmişdi, bənizi solğun idi.  
 
Pauza. 
 
Süleyman paşa Mahmudun başına gələnləri öyrəndi və qət etdi ki, yerin dibində də olsa, keşişi 
və onun qızını tapacaq! Süleyman paşa dediyini edən idi və keşişi tapdırdı! Keşişi Müqəddəs Evin 
lap yaxınlığında ələ keçirdi. Keşiş Müqəddəs Evə gedə bilmədi. Nə idi keşişin təqsiri ki, onun Allahı 
belə buyurdu? Süleyman paşa bütün Ərzurum əyalətində türk qızlarının başqa millətə ərə getməyini 
qəti qadağan etmişdi, amma kişilərin başqa millətlə ailə qurmağına icazə verirdi, çünki türklərin 
sayını artırmaq lazım idi! 
 
Pauza. 
 
Gözəl bir musiqi çalınırdı, amma Süleyman paşa nəsə, narahat idi və gözlərini gəlinin  –  
Məryəmin əynindəki işıq altında işıldayan dona zilləmişdi. Yaxası dörd düyməli o donun işıltısında 
nəsə qəribə bir qeyri-təbiilik vardı və Süleyman paşa kinli bir qeyzlə keşişə baxdı.  
 
Pauza. 
 
Süleyman paşanın bütün kəniz-qulluqçuları, rəqqasələri erməni, ərəb, yəhudi qızları idi, çünki 
o belə hesab edirdi ki, özününkülər, yəni türk qızları oğul tərbiyə edib böyütməlidi, döşlərinin südü 
ilə balalarına qədim və şərəfli tarixlərinə hörmət və məhəbbət aşılanmalıdır. Çünki bunsuz sabah 
yoxdur. 
 
Süleyman paşa. Keşişi bura gətirin. 
(Zərb çalğısı altında ortaya ərəb rəqqasəsi çıxır və böyük həvəslə oynamağa başlayır, əvvəl 
Süleyman paşanın qarşısında, sonra Mahmudun, daha sonra Məryəmin qarşısında. Mahmudla 
Məryəmi yerlərindən qaldırıb arxadakı tülün arxasına keçirirlər. Rəqqasə oynayır.) 
(Arxa planda tülün arxasında Mahmudla Məryəm qucaqlaşıblar. Birdən Məryəm həyəcanla 
qışqırır.) 
M ə r y ə m. Mahmud, cır, cır bu paltarı, cır bu donu, qurtar məni, qurtar məni... 
(Kənardakı camaat bu səsi eşidib pıçıldaşırlar, gülüşürlər. Məryəm arxada qışqırır, zərb daha 
da, bərk çalır, rəqqasə daha da, şövqlə oynayır. Birdən Mahmudla Məryəmi alov bürüyür onlar 
qışqırırlar, kömək istəyirlər.) 
C a m a a t. Yanğın, yanğın, yanırlar, yanırlar. 
K e ş i ş. Belə lazım bilmisən, belə də eləmisən. (5-6 dəfə təkrar edir.) (Camaat onları xilas 
etməyə çalışır. Lakin alov daha da qızışır. Hamı bir-birinə qarışır, tüstü, külək insan səsləri, insan 
qışqırıqları. Sonra alov sakitləşir, Məryəmlə Mahmud yanıb qurtarırlar. Səhnənin işığı yavaş-yavaş 
zəifləyir, bir neçə yerdən tüstü qalxır). 
D a n ı ş a n. Hamı yanan odun içinə atıldı ki, onları söndürsün, lakin hamı bu odda yanıb kül 
oldu. Sonra hər şey bitdi. 
 337
 
 
 
EPİLOQ 
 
D a n ı ş a n. Axşam düşürdü, batan günəşin qıpqırmızı qızartdığı topa-topa buludlar yenə 
Şərqdən Qərbə axırdı. Təbiət həmən təbiət idi, dörd dəvəlik kiçik bir karvan, qarşıdakı təpənin 
arxasından çıxıb aramla yoluna davam edirdi. Yaxınlıqda əhənglə günbəzi ağardılmış köhnə bir 
məqbərə vardı... Mahmudla Məryəmin məqbərəsi. Karvan dayandı. Karvandan üzü rübəndlə 
örtülmüş bir qadın, gümbəzin yanında oturmuş, saç-saqqalı tamam ağarmış qocaya yanaşdı. 
Q a d ı n. Al bu qızılları.  
Q o c a. Istəmirəm... 
Q a d ı n. Bəs nə istəyirsən? 
Q o c a. Çörək ver. 
D a n ı ş a n. Qocanın gözləri qadına tanış gəldi, amma qadın onu tanımadı... Qoca da, bu 
qadını tanımadı... Karvan yola düzəldi, qoca həmişəki kimi yenə də, tək qaldı. 
O kəcavənin içindəki qadın Ceyran idi. Onun kəcavələri həmişə qara rəngdə olardı, o qoca 
mücavir isə Sofi idi... Sofi hər gün Allahdan ölüm istəyirdi, amma Sofi dünyadakı bütün insanlardan 
uzun ömür sürdü... Bir gün günün günorta çağı Mücavir dərəsində tufan qopdu, göy guruldadı, hər 
tərəfə qar yağdı, zəlzələ oldu. Yer iki yerə bölündü, sonra yenə birləşdi, Sofi yarğanın altında qaldı, 
sonra yenə gül-çiçək baş qaldırdı. Bu tərəflərin adamları danışırdı ki, guya hərdən bu qərib 
məqbərənin qabağında havadan bir saz peyda olub, öz-özünə çalır və guya haçansa Sazlı Abdulla 
adlı bir el aşığı varmış və bu saz da, həmin Sazlı Abdullanın sazıymış... 
Hicri 920-ci ilin camadiül-əvvəl ayının dördü, milad ilə min beş yüz on dördüncü ilin, iyun 
ayının iyirmi səkkizi idi.  
 
 1998. 
 
 
 
 
 
 338
A Ğ  D Ə V Ə 
 
 
(Proloq və iki hissədən, iyirmi 
 şəkildən ibarət xronika) 
 
 
 339
İ Ş T İ R A K   E D Ə N L Ə R 
 
M ü ə l l i f.  – yaşlı Ələkbər. 
A ğ a k ə r i m. 
S o n a  – onun arvadı. 
Ə l ə k b ə r  – onların oğlu. 
X a n ı m  a r v a d. 
C ə f ə r  – Xanım arvadın oğlu. 
A d i l  – Xanım arvadın oğlu. 
Ə b d ü l ə l i  – Xanım arvadın oğlu. 
Q o c a  – Xanım arvadın oğlu. 
C ə b r a y ı l  – Xanım arvadın oğlu. 
A ğ a r ə h i m  – Xanım arvadın oğlu. 
Ə l i a b b a s  k i ş i. 
H ə l i m ə  – onun arvadı. 
M ə m m ə d b a ğ ı r  – onların oğlu. 
Z i b a  x a l a. 
Q a v r i l – onun oğlu. 
Ə m i n ə  x a l a. 
I b a d u l l a  – onun oğlu. 
G ü l a ğ a. 
S u ğ r a  – onun arvadı. 
F a t m a  x a l a. 
Ə d i l ə – onun qızı. 
B a l a k ə r i m. 
M e y r a n q u l u. 
Ə z i z a ğ a  ə m i. 
A ğ a h ü s e y n  ə m i. 
H ə s ə n a ğ a  ə m i. 
M o l l a  Ə s ə d u l l a. 
S ə f u r ə  x a l a. 
M ə ş ə d i x a n ı m. 
F a t m a  x a l a. 
F i r u z ə  x a l a. 
Ş ö v k ə t. 
M u x t a r. 
Ş i n e l l i  k i ş i. 
M i l i s  n ə f ə r i. 
O r q a n   i ş ç i s i. 
Ə d i l ə n i n  r ə f i q ə s i. 
 
Məkan – Bakı şəhəri. 
Zaman – 1927-1944-cü illər. 
 
 
 
 
 
 
 340
 P R O L O Q 
 
M ü ə l l i f, C ə f ə r, A d i l, Ə b d ü l ə l i, Q o c a,  
C ə b r a y ı l, A ğ a r ə h i m. 
Qəbiristanlıq. Günorta. 
Uzaqdan tütək səsi eşidilir. Tütək səsi getdikcə yaxınlaşır və səhnə  
işıqlandıqca sol küncün ən uzaq yerində oturub tütək çalan   
Balakərimin  güclə sezilən silueti görünür. Sağ küncdə   
Müəllif dayanıb və  Balakərimə qulaq asır. 
 
Pauza. 
  
M ü ə l l i f. Mən iki ildən artıq bir müddət idi ki, həftədə, iki həftədə bir dəfə qəbiristanlığın 
bu cığırı ilə öz qəbrimə gedirdim. «Mənim qəbrim?». Belə demək olarmı?  Niyə olmur? Əgər biz, 
«mənim oğlum» «mənim anam» deyiriksə, nə üçün «mənim qəbrim» deyə bilmərik?.. Mən bu 
cığırla da geri qayıdırdım. Həmin çiskinli sentyabr günü mən onları birdən gördüm... Mən öz 
cığırımda dayanıb Cəfərə, Adilə, Əbdüləliyə, Qocaya, Cəbrayıla, Ağarəhimə baxırdım... 
 
Qəbir daşı ilə üzbəüz dayanmış altı nəfərin silueti görünür. 
 
Bir zamanlar o qara mərmər başdaşı olan qəbir yox idi... Mən o qara mərmər başdaşı olan 
qəbirə  –  Xanım xalanın qəbrinə baxırdım, o başdaşı ilə üzbəüz dayanmış o altı nəfərə baxırdım və 
elə bil, əlli il bundan əvvəlki kimi yenə də Balakərimlə üzbəüz oturmuşdum... Elə bil, mən o 
sentyabr günü birdən-birə qəbiristanlıqda dünyanın ən qəmli havasını eşitdim... Mən qocalmış 
Cəfərə, qocalmış Adilə, qocalmış Əbdüləliyə, Qocaya, Cəbrayıla, Ağarəhimə baxa-baxa əlli il 
bundan əvvəldən gələn o tütək səsinə qulaq asırdım... Bu dəm mən özüm də özümə çox uzaqlardan 
baxırdım. 
 
 
 
 
 BİRİNCİ  HİSSƏ 
 
 BİRİNCİ ŞƏKİL 
 
B a l a k ə r i m, Z i b a  x a l a, Q o c a, Ə d i l ə, Ə l ə k b ə r,  
G ü l a ğa , S o n a, M u x t a r, Ə z i z a ğ a  ə m i, A ğ a h ü s e y n   
ə m i, Ə l i a b b a s  k i ş i, H ə s ə n a ğ a  ə m i, M e y r a n q u l u   
ə m i, X a n ı m  a r v a d, S ə f u r ə  x a l a, M ə ş ə d i x a n ı m,  
F i r u z ə  x a l a, Ş ö v k ə t, Ə m i n ə  x a l a, I b a d u l l a,  
C ə f ə r, A d i l, Q o c a, C ə b r a y ı l, A ğ a r ə h i m. 
Məhəllə. Günorta. 
Dalan. Həyət. Evlərin qapısı həyətə açılır. Ikinci mərtəbəyə – Xanım arvadgilin evinə taxta pilləkən qalxır. 
Əminə xalanın evi onlarla üzbəüzdür. Muxtar da ikinci mərtəbədə yaşayır. 
Məhəllənin kişiləri sol küncdə oturub çay içir, nərd oynayır. Sağ küncdə arvadlar söhbət edirlər. Ziba xala 
dalanda tum satır. Məşədixanım dibçəkləri sulayır. Hansı mənzildəki radiodansa konsert sədaları eşidilir. Binanın 
birinci mərtəbəsində altı qapı, ikinci mərtəbəsində isə dörd qapı var. Zivədən paltarlar asılıb. Sağ tərəfdə 
çarhovuz, üstündə krant var. Divara nərdivan söykədilib. Ədilə krantdan vedrəyə su doldurur. Ikinci mərtəbədə 
Qoca əlində kitab, Ədiləyə baxır. Balakərim səkidə,  Ələkbər də onunla üzbəüz oturublar. Gülağa arvadı ilə 
evdən çıxıb harasa gedirlər. Sona əlində boğça, evdən çıxıb hamama gedir. 
 
 341
B a l a k ə r i m. Yolçu Ağ Dəvənin üstündə səhra ilə gedirdi... Səhra, bilirsən də, nə deməkdi, 
yəni ki, hər tərəf qum, hara baxırsan – qumdan savayı bir şey görmürsən. Ağ Dəvənin üstündə 
oturmuş yolçu, hər dəfə, dəvə addım atdıqca yüngülcə yırğalana-yırğalana, iri qara gözlərini 
qıpqırmızı qızarmış o dan yerinə zilləmişdi. Və fikirləşirdi ki... 
Ə l ə k b ə r. Kim fikirləşirdi? 
B a l a k ə r i m. Necə kim? O iri qara gözləri olan yolçu də!.. 
Ə l ə k b ə r. Onun gözləri Xanım xalanın gözləri kimi idi? 
B a l a k ə r i m. Hə... Yolçu fikirləşirdi ki, bu səhranın da, bu dəvə addımlarının da, o 
qıpqırmızı dan yerinin də indiki yeknəsəqliyi min il bundan əvvəl də belə olmuşdu və min il bundan 
sonra da belə olacaqdı... Yolçunun bütün fikrini, hisslərini bir təəssüf bürümüşdü və bu təəssüf, elə 
bil, yolçunu birdən-birə dayaqsız etdi, havadan asılı qoydu... Bilirsən, hər bir adam gərək hərdənbir 
göylə təkbətək dayansın, göyə baxsın... (Əlini göyə tərəf uzadır.) Bax, o ulduzlara baxsın... O aya 
baxsın... 
Ə l ə k b ə r (göyə baxaraq). Axı, indi gündüzdü... Indi ay, ulduz yoxdu... 
B a l a k ə r i m. O baxır adamına! Diqqətlə baxsa, günün günorta vaxtı da ayı, ulduzu 
görəcək!.. Onda özü də biləcək ki, nə qədər balacadır... O ayın, o ulduzların uzaqlığı yanında 
görəcək ki, nə qədər kiçikdi... O yolçunun bütün varlığı, fikri, hissləri bir möcüzə həsrətində idi. 
Amma yolçu yaxşı bilirdi ki, heç vaxt möcüzə olmayıb və heç vaxt da möcüzə olmayacaq. Əslində, 
Musa peyğəmbər də möcüzə görmək istəyirdi. Bəlkə özü bunu heç bilmirdi, amma elə buna görə 
Tur dağında Allaha çox yalvardı: «Özünü mənə göstər» – dedi. Amma Allahdan aldığı cavab bu 
oldu: «Sən məni heç zaman görməyəcəksən!». Dünya möcüzəsiz dünyadır, adidir. O zaman yolçu 
fikirləşdi ki, əslində elə bu adiliyin özü bir möcüzədi, amma bu möcüzədən heç kim baş açmır. 
Dədələrimiz də bilirsən nə deyib? 
Ə l ə k b ə r. Yox... 
B a l a k ə r i m. Deyib ki, «Gəlimli-gedimli dünya, son ucu ölümlü dünya». Bunu deyiblər, 
özləri də, neçə min ildi köçüb gediblər bu dünyadan. Allah onlara rəhmət eləsin... 
 
Maşın səsi gəlir. Sonra maşının qapısı çırpılır və  
Muxtar səhnədən keçib gedir. 
 
Ə z i z a ğ a  ə m i. Alə, buna bax e, nə salamı var, nə də kalamı! Nə olar ki, orda işləyəndə, 
alə? Dünən heç nədən Xanımın oğlunu, Əbdüləlini tutub basıb dama. Lap adam da öldürsəydi 
Əbdüləli, gərək Muxtarın onunla işi olmayaydı!.. Bir mələdə olurlar. Kişiyə yaraşan işdi, alə, bu? 
A ğ a h ü s e y n  ə m i. A kişi, Ətağanın cəddinə and olsun, mən də lap məəttəl qalmışam! 
Alə, belə də iş olar?.. Nə var, nə var, mənim maşınımı ötüb! Alə, bunun da üstündə, mələnin cayılını 
tutub türməyə basarlar?! Ətağa cəddi, dünyanın lap, day, axırıdı! Xanımın oğlunun, Əbdüləlinin, 
«polutorka»sı bunun «emadinini» keçib, təkərlərdən də su sıçrayıb bunun maşınına! Nə olsun? Alə, 
bizə sataşır o, bizə! 
H ə s ə n a ğ a  ə m i. Alə, biz ölmüşük bəyəm ki, belə iş görür bu oğraş?! Biz nəyik bəyəm, 
alə?! Kişi-zad döyülük ki, bu zaraza belə rəftar eləyir biznən?! 
Ə z i z a ğ a  ə m i (ah çəkir). Neyniyəsən? Zəmanə bunların zəmanəsidi də! Bu əclaf oğlu 
hardan köçüb gəldi bizim mələyə? Alə, hökumət bir adam tapmadı, gətirib bu alçağa bizim mələdə 
ev verdi?! 
 
Kişilər nərd oynayırlar. Indi də arvadlar danışırlar. 
 
S ə f u r ə  x a l a. Mağıl rahatca evimizdə oturub işimizlə-gücümüzlə məşğul olurduq. Bu 
köpəyoğlu Muxtar, mərəkə salacaq mələyə. Mən tanıyıram öz kişimi də!.. Bir də gördün, yortdu 
bıçağı Muxtarın qarnına!.. 
 342
F i r u z ə  x a l a. Ağəz, hansı daşı tökək başımıza? Öldürəcəklər gecə oğraş oğlu oğraş 
Muxtarı, balalarımızın gözü türmədə qalacaq... 
M ə ş ə d i x a n ı m. Ağəz, görmürsüz o köpəy oğlunun qulaqlarını? Ağəz, kişinin də elə 
balaca qulaqları olar? Vay sənin ciyərin yansın, şpion oğlu, şpion! 
 
Xanım arvad pilləkənlə həyətə düşür. Arvadlar özünü yığışdırır,  
bəzisi evə keçir.  
 
X a n ı m  a r v a d. Ay Səkinə, noxudum qurtarıb. Varındısa, bir az əlborcu noxud verginən.. 
F i r u z ə  x a l a. A-a-a... Bu nə sözdür, ay Xanım xala?! Əlborcu nə deməkdi, ayıb döyül? 
Əziyyət çəkmə, Ələkbərnən göndərərəm. Ələkbər, gəl, bala, gəl, noxudu verim, apar ver Xanım 
xalaya. 
Ə l ə k b ə r. Yaxçı. 
 
 Xanım arvad evə qayıdır. 
 
Z i b a  x a l a. Ələkbər, Ələkbər, sonra gəl bir stəkan tum al!.. 
Ə l ə k b ə r. Yaxçı. 
Ş ö v k ə t (Ziba xalaya). Üçünü ver mənə. (Üç balaca kağız bükməsi tumu alır.) Ələkbər, bura 
gəl. Gəl demirəm? 
 Ələkbər qalxıb Şövkətə yaxınlaşır. 
 
Al, Ələkbər, tök cibinə. Al, bunu da ona ver, Balakərimə. Apar ver. 
 
Ələkbər tumları götürüb Balakərimin yanına qayıdır. 
 
Z i b a  x a l a. Sağ ol, ay Şövkət, sən olmasan, mən neyniyərəm?! 
Ş ö v k ə t. Amerikadakı oğluva deyərsən, mənə yaxçı şeylər alar! 
Z i b a  x a l a. Nöş demirəm? Allah səni saxlasın! Peyğəmbər haqqı, tuma söz yoxdu. Amma, 
vallah, sən olmasan, mən acından ölərəm. 
Ə l ə k b ə r. Ziba xalanın oğlu doğrudan Amerikadadı? 
B a l a k ə r i m. Həri. 
Ə l ə k b ə r. Sən də gedə bilərsən Amerikaya? 
B a l a k ə r i m. Yox. 
Ə l ə k b ə r. Nöşün? 
B a l a k ə r i m. Çünki onlar Musa peyğəmbərin övladlarıdı... 
Ə l ə k b ə r. Bəs biz kimin övladlarıyıq? 
B a l a k ə r i m. Biz? Bizim peyğəmbərimiz Məhəmməddi. 
 
Arvadlar evə keçir, Ağakərim gəlir. Ələkbər atasının qabağına qaçır. 
 
A ğ a k ə r i m. Salam-əleyküm, salam-əleyküm... 
K i ş i l ə r: 
– Salam-əleyküm... 
– Əleyküm-salam... 
– Salam... 
Ə l i a b b a s  k i ş i. Ağakərim, yenə Rusetdən gəlirsən? 
A ğ a k ə r i m. Hə, dadaş. Pravadnik adamam, paravoz hara aparır, mən də ora gedirəm... 
Ə l i a b b a s  k i ş i. Rusetdə nə var, nə yox? 
A ğ a k ə r i m. Nə olacaq, dadaş, insan elə hər yerdə insandı də... 
 343
 
Sona əlində boğça evə qayıdır. 
S o n a (Ağakərimə). Xoş gəlmisən... (Evə keçir.) 
A ğ a k ə r i m. Xoş günün olsun... 
Ə l i a b b a s  k i ş i. Get, Ağakərim, yorulmusan yəqin. Bir-iki gün istirahət elə... 
A ğ a k ə r i m. Yox, dadaş, növbəmi dəyişiblər, axşam yenə gedirəm birhəftəlik. (Evinə tərəf 
gedir.) 
Ə l ə k b ə r. Mən Xanım xalaya noxud aparım, gəlirəm. (Gedir.)  
Ə l i a b b a s  k i ş i. Ağakərim, ancaq oğlun əntiqə oğlandı. Allah saxlasın! 
A ğ a k ə r i m (ayaq saxlayır). Alah sizin də hamınızdan razı olsun! (Evə girir.) 
Ə z i z a ğ a  ə m i. Allah haqqı, yaxçı adamdı bu Ağakərim! 
H ə s ə n a ğ a  ə m i. Həri! 
 
Ələkbər ikinci mərtəbəyə qalxıb, Xanım arvadgilə gedir.  
Ibadulla gəlir. Hiss olunur ki, keflidi. Heç kimlə görüşmədən  
krantdan su içir və ikinci mərtəbəyə qalxır.  
 
Ə z i z a ğ a  ə m i. Allah Həmdullaya rəhmət eləsin. Yaxçı ki, vaxtında getdi bu dünyadan, bu 
zayı, Ibadullanı belənçinə görmədi... 
 
Ikinci mərtəbədən  Əminə xalanın qışqırığı eşidilir. 
 
Ə m i n ə  x a l a n ı n  q ı ş q ı r ı ğ ı. Adə, gəldün yenə?! 
I b a d u l l a n ı n  q ı ş q ı r ı ğ ı. Ver mənim qızıllarımı! O qızıllar mənimdi! Ver! Harda 
gizlətmisən mənim qızıllarımı? 
Ə m i n ə  x a l a n ı n  q ı ş q ı r ı ğ ı. Bir qara daş düşəydi sənün başuva oğul olan yerdə! Nə 
istəyirsən məndən?! Mən acından günorta dururam, qızıl var məndə? Ay naxələf oğlu, naxələf?! 
Əlüvü nöş hər yerə vurursan? Ay natəmiz, mən namaz qılmıram bəyəm? Müsülman döyüləm bəyəm 
mən? Xarabonda arağı içib, donuz əti yeyib, gəlib, murdarlayırsan buraları... (Sınan şüşə səsi gəlir.) 
Ay naxələf! Çıx get burdan də! 
I b a d u l l a n ı n  q ı ş q ı r ı ğ ı. Ver mənim qızıllarımı! Mənimdi o qızıllar! Atam mənim 
üçün qoyub gedib o qızılları! Mənimdi o qızıllar! Ver, çıxım gedim! 
 
Xanım arvad oğulları ilə həyətin ortasına çıxır. Ələkbər də onların yanındadır.  
Ə m i n ə  x a l a n ı n  q ı ş q ı r ı ğ ı. Adə, ay haramzadə nadürüst, atovun ki, bu qədər qızılları 
vardı, onda nöş düşüb şəhərin küçələrində fayton sürürdü?! Adə, öldürmək istəyirsən məni?! 
 
Əminə xala evdən pilləkənə çıxır, Ibadulla da onun ardınca gəlir. 
 
Ə m i n ə  x a l a. Öldürmək istəyirsən məni?! Allah tez eləsin, tez aparsın məni ki, sənin 
üzündən qurtarsın canım! Tez aparsın Allah məni! Adə, nə istəyirsən məndən?! 
I b a d u l l a. Qızıllarımı istəyirəm! 
Ə m i n ə  x a l a. Yoxumdu! Heç nə yoxumdu! 
I b a d u l l a (camaata). Gizlədib, gizlədib məndən! Atam bir ətəy qızıl qoyub gedib 
mənimçün! Toçnu bilirəm! Gizlədib qızılları... Vermir... Tapa da bilmirəm. Yoxsa, qaldığım o əclaf 
evdə mənim nə itim azıb?.. Çıxıb gedərdim özümçün Voronejə! (Əminə xalaya) Ver mənim 
qızıllarımı! Ver! 
X a n ı m  a r v a d. Alə, Ibadulla! Ibadulla! 
I b a d u l l a. Nə var, ağəz? Nə Ibadulla, Ibadulla salmısan orda? Nə var? 
X a n ı m  a r v a d. Rədd ol burdan! 
 
 344
Kişilər ayağa qalxır. Ibadulla bir-bir Xanım arvadın oğlanlarına baxır, sonra aşağı düşür.  
 
I b a d u l l a. Məni adamsız görmüsüz? Qaz kimi bir-birivüzün dalına düzülüb üstümə 
gəlirsüz? Eybi yox, baxarsuz! Tökərəm üstüvüzə Varonejdəki keruxalarımı, onda baxarsuz! 
 
Cəfər aşağı düşmək istəyir,  Xanım arvad Cəfərə baxır.  
Cəfər dayanır.  Ibadulla həyətdən çıxır. 
 
Ə m i n ə  x a l a. Oğlumdu, özüməm!.. Özümüz bilərik, nəyivüzə qalıb? Sizə nə dəxli var, nöş 
qarışırsuz xalqın işinə? (Evə keçir.) 
 
Xanım arvad oğlanları ilə evə qayıdır. Ələkbər aşağı düşür. 
 
Ə l i a b b a s  k i ş i. Bu Ibadulla bədbəxt oğlu, uşaq vaxtı elə yaxçı oğlan idi ki... 
Ş ö v k ə t  (bir kənarda tum çırtlaya-çırtlaya). Sonaya nə var ki, bəxtəvər başına, soyuq 
olanda, istisi yanında, isti olanda, sərini yanında. Gözlərindən görürəm... (Gülür.) Əri səfərdən 
qayıdıb. Bu da onunçun hamama gedib... (Evə girir.) 
B a l a k ə r i m. Hər bir adam, gərək hərdənbir göylə təkbətək dayansın. Göyə baxsın gərək. 
Bax, o ulduzlara baxsın. Onda özü də bilər ki, nə qədər balacadır... 
 
Ələkbər Balakərimin yanında oturur. 
 
Ə l ə k b ə r. Balakərim, Ağ Dəvədən danış, yolçudan danış... 
B a l a k ə r i m. Hə, Allah rəhmət eləsin. Yolçu dədələrə rəhmət oxuya-oxuya hara baxdı? 
Səhranın qumluğuna... Yenə də iri, qara gözlərini qaldırıb qıpqırmızı qızarmış dan yerinə baxdı və 
bu dəfə dan yerin o qırmızısı dünyada tökülən qanlardan xəbər verdi. 
 
Balakərim tütəyini çalır. Şövkət əlində zənbil evdən çıxır. Balakərim onun ardınca baxır. Səhnənin o biri başında 
kətil təmir edən Meyranqulu da oğrun-oğrun Şövkətə tərəf baxır. Şövkət zənbildən konfet çıxarıb Balakərimə və 
Ələkbərə verir.  
 
 Ş ö v k ə t. Alun, yaxçı konfetdi... 
 
 Balakərim tez konfeti götürür. 
 
(Ələkbərə) Sən də götür də... 
 
Ələkbər utanır və konfeti götürmür. 
 
Bu hələ konfetin dadını bilmir... (Gülür.) 
 
Meyranqulu çəkici barmağına vurur. 
 
Ə z i z a ğ a  ə m i (bərkdən). Meyranqulu, yaman işləyirsən a!.. Özündən muğayat ol!.. 
M e y r a n q u l u. Əzizağa, mənim indi elə vaxtımdı ki, balı şüşədən yalayıram... Başqa şeyə 
gücüm çatmır. 
Ş ö v k ə t (Ələkbərə). Eşidirsən nə danışırlar? 
Ə l ə k b ə r. Hə... 
Ş ö v k ə t (gülür). Hə? A-a-a... Çoxbilmişsən e, sən!.. Allah haqqı, mənim də saatım xarab 
olub. Istəyirəm aparıb verim Gülağaya, düzəltsin, amma qorxuram o ciyəri yanmış arvadından! 
(Şaqqanaq çəkir.) 
 345
 
İ ş ı q  s ö n ü r. 
 
 
İKİNCİ  ŞƏKİL  
 
S o n a, A ğ a k ə r i m, Ə l ə k b ə r. 
Ələkbərgilin evi.  
 
Günorta. 
 
S o n a. Çox uzun çəkdi bu dəfə səfərün... Əldən saldı səni... 
A ğ a k ə r i m. Bilirsən... Səfərdə adamın fikri dağılır... Bu səfərlər olmasa, mənim ürəyim lap 
partlayar... 
S o n a. Ay Ağakərim, ay qurban olum sənə, ay başuva dönüm, dünyadı də... Sənnən çox 
gəzən yoxdu ki, dünyada, özün bilirsən bunu də, nöş üzürsən özüvü, nöş xiffət yeyir səni, ay başuva 
dönüm sənün?.. Ode, hara baxırsan, Fətulla Dadəminin şəkilləridir, o nöşün bəs ürəyini üzmür, özü 
də, kitab yazandı? Hansı şəklinə baxırsan, elə adamın üzünə hırıldayır... O da sənün kimi Irandan 
gəlib də... Onun da qohum-əqrəbası Iranda qalıb də... Onu da sovet hökuməti buraxmır də, Irana... 
Bilirəm e, istəyirsən atovu görəsən, anovu görəsən, məhləvi görəsən... Ancaq, ay Ağakərim, biz 
varıq axı... Ode, Fətulla Dadəmi, deyirlər, şairləri bir-bir satır, özünə ad qazanır... 
A ğ a k ə r i m. Kiri, ay qız! Bu nə sözlərdi danışırsan, bizi xataya salmaq istəyirsən?! 
S o n a. Xataya nöş salıram, Ağakərim, başuva dönüm, bunu bütün mələ danışır də. Iki gündə 
bir Muxtargilin evindədi. Bir dəfə də bizə gəlsin də, nöş gəlmir? Uşaqlıqda bir yerdə böyüməmisüz? 
Fətulla Dadəmi nə qədər yaxçı şairlər var, nə qədər alim adamlar var, hamısını bir-bir güdaza verir, 
özünə də hörmət qazanır! Onu görüm, tramvay altında qalsın! Bəyəm bizim mələdən o cür qəzəlxan 
Səttar Məsumu o güdaza vermədi? Day bunu dünyada bilməyən adam yoxdu ki, Ağakərim... Fətulla 
Dadəminin, Allah göstərməsin, indi ifşa elədiyi adama zaval yoxdu! Zəmanə adamıdı də! 
A ğ a k ə r i m. Yavaş danış, ay qız!.. 
S o n a. Burda kim var ki, ikimizik də... 
A ğ a k ə r i m (yavaşdan). Indi elə zəmanədi ki, divarların da qulağı var... (Daha da 
yavaşdan) Indi mən də gedim başlayım adam satmağa? 
S o n a (qorxur). A-a-a... Əstəğfürullah de, Ağakərim! Allah eləməsin... 
A ğ a k ə r i m. Sənin böyüklərlə nə işin var?.. Böyüklərin işinə qarışma. (Pıçıltı ilə) Bu 
bolşevik hökuməti cəlladdı, baba... Bir tikə çörək tapırıq, şükür!.. Balamız böyüsün...  
S o n a. Illah amin!.. (Qapıdan boylanıb çağırır.) Ələkbər, gəl!.. (Süfrəyə yemək gətirir, 
boşqab düzür.) 
 
 Ələkbər gəlir. 
 
Gəl, otur. Atonnan bir yerdə çörək yeyək. 
 
 Ələkbər mizin arxasında oturur. 
 
A ğ a k ə r i m (çörəyi götürür). Bismillah... 
Ə l ə k b ə r (yeyə-yeyə). Balakərimçün də xörək çəkərsən, verrəm ona. 
S o n a. Yaxçı. Aparıb verərsən. Ancaq, Ələkbər, sən çox qulaq asırsan e, Balakərimə... O 
yazıq axı, bir az başdan xarabdı... 
 
Ələkbər qaşığı yerə qoyur. 
 
 346
Yəni deyirəm ki, bir az havalıdı də... 
A ğ a k ə r i m (yavaşdan). Bu zəmanədə elə bir az havalı olmaq yaxşıdı... 
S o n a (Ələkbərə). Sən başqa yerdə belə söz danışma ha... Ye xöreyivü, Balakərim yazığa da 
yaxçı pay çəkəcəyəm. (Ağakərimə) Vallah, sən elə yaxşı yeyirsən ki, Ağakərim, adam elə səhərdən 
axşamacan sənün yanında oturub tamaşova baxmaq istəyir... Ancaq neyniyəsən?.. Evin kişisinin 
çörək yeməyini beş gündən bir görürük... 
A ğ a k ə r i m. Pis günümüz belə olsun!... 
S o n a. Illah amin! Allah səni bizə çox görməsin, Ağakərim! Allah həmişə sənin canıvı sağ 
eləsin!.. Sən ki, gecə-gündüz işləyib bu evi belənçinə dolandırırsan, Allah sənin başundan bir tük 
əskik eləməsin, həmişə üzün gülsün, könlün də şad olsun! 
Ə l ə k b ə r. Ibadulla yenə gəlib Əminə xalanı incidirdi. 
S o n a. Nankor övladdı da! Allah heç kimə qismət eləməsin! 
A ğ a k ə r i m. Yenə qızıl istəyirdi? 
S o n a. Həri. 
A ğ a k ə r i m. O yazıq arvadda qızıl nə gəzir, baba? Keçəl dərman bilsə, öz başına çəkər də.... 
Ə l ə k b ə r. Ana, Şövkət xala deyir ki, saatım xarab olub, vermək istəyirəm Gülağa 
düzəltsin... 
S o n a. Hə, nə olsun?.. 
Ə l ə k b ə r. Mən də deyirəm də, burda nə var ki? Ancaq Şövkət xala gülür. 
A ğ a k ə r i m. Sən ona fikir vermə. 
S o n a. Şövkətdi də!.. Utanmasan, oynamağa nə var?  
 
İ ş ı q  s ö n ü r. 
 
 
ÜÇÜNCÜ ŞƏKİL  
 
M o l l a  Ə s ə d u l l a, Ə l ə k b ə r, B a l a k ə r i m, Q o c a,  
X a n ı m  a r v a d, S ə f u r ə  x a l a, F i r u z ə  x a l a,  
M ə ş ə d i x a n ı m, S o n a  və  başqaları. 
Məhəllə. Günorta. 
Balakərim tütək çalır. Ələkbər topla oynayır, top birdən  
məhəllədən keçən Molla Əsədullaya dəyir. 
 
M o l l a  Ə s ə d u l l a. Ay tüllab! Gözün yoxdu sənün, mən boyda adamı görmürsən? 
(Həyətdəkilərə) Axşamıvuz xeyir... 
H ə y ə t d ə k i l ə r: 
– Axşamıvuz xeyir, Molla əmi... 
– Axşamun xeyir, Əsədulla... 
– Axşamun xeyir... 
M o l l a  Ə s ə d u l l a (gülə-gülə). Alə, buna bax e, nəlbəki boyda boyu var, məni vurur! 
(Gedir.) 
 
Ələkbər Balakərimə yanaşır. 
Ə l ə k b ə r. Balakərim, sən bilirsən tüllab nə deməkdir? 
B a l a k ə r i m. Nöş bilmirəm? 
Ə l ə k b ə r. Nədi? 
B a l a k ə r i m. Tüllab ərəb dilində «tələbə» deməkdi. 
Q o c a (onlara yaxınlaşaraq). Yəni ki, Ələkbər, məktəbi qurtarandan sonra, sən də mənim 
kimi tələbə olacaqsan! 
 347
Ə l ə k b ə r. Axı, mən şofer olmaq istəyirəm! «Polutorka» sürmək istəyirəm. Mənim də 
maşınım dalanımızın qabağında dayansın, Cəfərin maşını kimi, Əbdüləlinin, Adilin, Cəbrayılın, 
Ağarəhimin maşınları kimi... 
Q o c a. Yox, Ələkbər, mən bilirəm sən böyüyəndə kim olacaqsan... 
Ə l ə k b ə r. Kim? 
Q o c a. Sən yazıçı olacaqsan, kitab yazacaqsan. 
Ə l ə k b ə r. Mən? 
Q o c a. Hə. Qoy bizim mələdən də bir kitabyazan olsun də!.. 
 
Ədilə evdən çıxıb həyətdəki zivədən paltar yığır. Qoca ona baxır. Ələkbər də həm Qocaya, həm də Ədiləyə baxır. 
Balakərim tütək çalır. 
 
X a n ı m  x a l a n ı n  s ə s i. Ələkbər, gəl, iynəni sapla! Yenə bu şoğəribi saplaya bilmirəm! 
Q o c a. Ələkbər, axşam səni sirkə aparacağam. 
 
Xanım arvad pilləkənin artırmasına çıxır. Qoca ilə  Ədiləni görür.  Ədilə tez evə gedir. 
 
Q o c a. Sirkə getmək istəyirsən?.. Biz sənnən dostuq də, hə? 
Ə l ə k b ə r. Hə!  
 
Xanım arvad evə keçir. 
 
Q o c a. Dilimiz bir, sirrimiz bir! Hə? 
Ə l ə k b ə r. Hə! 
 
 Bayaqdan səhnənin bir kənarında oturub tum çırtlaya-çırtlaya  
söhbət edən arvadlar Ədilənin ardınca baxır. 
 
S ə f u r ə  x a l a. Allaha and olsun ki, mən Səfurə, bu çağacan Ədilə gözəlliyində, onu görüm 
yanmasın, qız xeylağı görməmişəm!.. Ağıl deyirsən, bunda! Həya deyirsən, bunda! Xanımın bu 
doxtur oğluynan da ki, Leyli-Məcnundular! 
F i r u z ə  x a l a. Ağəz, bilmirsüz bəyəm ki, Xanım arvadda dəvə kini var?! Qoyar bəyəm ki, 
oğlu gedib Fatmanın qızını gəlin gətirsin evə? Yaduvuzda döyül, rəhmətlik Abuzər, Xanımın 
qərdeşi, bir vaxtlar Ədilənin anası Fatmaya aşiq idi. Fatma da Abuzəri bəyənmədi! Papaqçı Əbülfətə 
ərə getdi. 
S ə f u r ə  x a l a. Qaragün Fatma, güya ki, bir ağ günə çıxıb, Abuzəri bəyənməyib, papaqçı 
Əbülfətə ərə gedib!  
F i r u z ə  x a l a. Əbülfət qaragün də neyləsin?! Gecə-gündüz papaq tikib o qaragün qızları 
dolandırır də... 
M ə ş ə d i x a n ı m. Dedilər ki, ay Məcnun, ay başuva dönək sənün, bu Leyli qapqara kifirin 
biridi, nə görmüsən bunda ki, aşıq olmusan buna? Məcnun bilirsüz nə cavab verdi, ağəz?! Məcnun 
dedi ki, siz Leyliyə mənim gözümnən baxun... Abuzər boylu-buxunluydu. Allah Qocanın canını 
salamat eləsin, elə Qoca kimi şəkil bir oğlan idi. Ancaq Fatma qaragünün gözü Əbülfəti seçdi, 
Abuzəri seçmədi də... Çünki, bu qaragün başıküllü Fatma Əbülfətə baxdı Məcnunun gözüynən... 
Olan oldu, keçən keçdi də, ağəz, Xanım nə istəyir day bu biçarə uşaqdan?! Bax, mən ölü, siz diri, 
görərsüz, Xanımın oğlanlarına kim gəlsə, vay halına! Ağəz, Xanımda cəllad ürəyi var... 
S ə f u r ə  x a l a. Vallah, Xanımdan ürəyi yumşaq adam yoxdu... Tanımırsuz siz onu... 
 
Səhnə qaranlıqlaşır. Işıq yalnız Ələkbərgilin evinə düşür.  
 
 348
Ə l ə k b ə r. Xanım xalanın evində, divardan şəkil asılıb e, o Qocanın şəkli deyil... 
S o n a. Hə, Qocanın şəkli deyil, dayısının, Abuzər nakamın şəklidir. 
Ə l ə k b ə r. Bəs, Abuzərə nə oldu? 
S o n a. Yazıq vərəmlədi öldü... Allah rəhmət eləsin... Torpağı sanı yaşasın, Qoca çox oxşayır 
ona... Ələkbər. 
Ə l ə k b ə r. Hə. 
S o n a. Ələkbər, mən istəyirəm ki, sən də Qoca kimi oxuyan olasan... Bizim mələdə oxuyan 
bir Qocadı... Istəyirəm, Ələkbər, sən də elənçinə olasan, Ələkbər... 
 
Səhnə qaranlıqlaşır və işıq yalnız Balakərimin üzərinə düşür. 
 
B a l a k ə r i m. Bu, Romeo-Culyet əhvalatıdır. Onları da ataları, anaları qoymadı ki, bir-
birinə qismət olsunlar, ikisi də öldü. Sonra ataları da, anaları da peşman oldu əməllərindən... Nöşün 
ki, çox böyük səhv etmişdilər, amma, Ələkbər, sonrakı peşmançılıq fayda verməz... 
 
İ ş ı q  s ö n ü r. 
 
 
DÖRDÜNCÜ ŞƏKİL 
 
Ə l ə k b ə r, B a l a k ə r i m, S o n a, Ə d i l ə, M ü ə l l i f,  
Q o c a, X a n ı m  a r v a d. 
Məhəllə. Küçə. Axşam. 
 
Ə l ə k b ə r. Balakərim, ağ dəvədən danış. 
B a l a k ə r i m. Harda qaldıq? 
Ə l ə k b ə r. Yolçu yola çıxmışdı... 
B a l a k ə r i m. Deyirlər, qarğa üç yüz il yaşayır və qara qarğanın gözlərindəki kədər də 
həmin o üç yüz ilin kədəri idi. Yolçu əgər ağ dəvənin belindən düşüb öz gözlərinə baxa bilsəydi, 
həmin qara gözlərdə də o qara qarğanın gözlərinin dibinə çökmüş o kədəri görərdi. Amma belə bir iş 
yolçunun ağlına gəlmirdi. Son vaxtlar yolçu uzaq yola tək çıxmağı xoşlayırdı. Yolçuya elə gəlirdi ki, 
indiyə qədər ömrünü  –  uzun ömrünü o özü üçün yox, başqaları üçün yaşayıb. Yolçu fikirləşdi ki, 
Adəm öz Tanrısını eşitmədi, yoldan azdı və buna görə də Adəmi cənnətdən qovdular, Sərəndibə 
gəldi və Adəmin ayağının izi indiyə qədər Sərəndibdə qalır. Sərəndib bir cənnət-məkan yerdi, amma 
Adəmi cənnətdən ora qovdular. Adəm ataya cəza veridilər, yəni ki, Sərəndib bizim üçün, biz adi 
bəndələr üçün cənnətdir, amma əsl cənnətin yanında ora bir cəza yeridi. Dünyada gözə görünən və 
görünməyən hər şey də belənçinədir. Bu vaxt Yolçunun beynindən bir misra keçdi: 
 
Məni həsrət yaratdı... 
 
Işıq yavaş-yavaş sönür və o bir misranın əks-sədası eşidilir.  
 
Məni həsrət yaratdı... 
 
Işıq tamam sönür və birdən qaranlıqda Ələkbərin qışqırığı eşidilir. 
 
Ə l ə k b ə r. Ağ Dəvə keçir mələmizdən!  
 
Işıq yanır. 
 
Ağ Dəvə! Ağ Dəvə!  
 
 349
Sona hövlnak evdən çıxıb Ələkbəri qucaqlayır.  
 
S o n a. Vallah, Balakərim bu uşağın başını xarab edəcək... 
 
Işıq yalnız Müəllifin üzərinə düşür. 
 
M ü ə l l i f. Qədim bir filosof dünyanın ən müdrik və ən qəmgin sözlərindən birini deyib: 
«Hər şey keçib gedir... Biz həmin axşam Qocayla sirkə getdik. Mən ömrümdə bu boyda binada, bu 
qədər adamların arasında olmamışdım. Mən burda olmağımla fəxr edirdim, mən Qocayla fəxr 
edirdim. Qoca bizim məhəlləmizdə birinci adam idi ki, institutda oxuyurdu, həkim olacaqdı. 
Analarımız bizə öyüd, nəsihət verəndə, Qocanı misal gətirirdilər. Hətta Muxtar da məhəllədə ancaq 
Qocaya salam verirdi. Sirkdə tamaşanın başlanmasına az qalmış, mən Ədiləni bir qızla gördüm. 
Oturmamışdan əvvəl, Ədilənin gözləri yuxarı sıraları axtardı və bizi gördü. Qocanı görən kimi 
gözlərini çəkdi və onlar yerlərində əyləşdilər. Tez Ədiləni Qocaya göstərmək istədim, amma ehtiyac 
yox idi, Qoca da Ədiləni görmüşdü. Mən birdən-birə pərt oldum və başa düşdüm ki, Qoca mənə 
görə yox, Ədiləyə görə sirkə gə lib. Bayaqkı sevincdən, fərəhdən heç nə qalmadı. Tamaşa başlandı. 
Sonra fasilə oldu. Qoca mənə bir üçkünc məktub verdi ki, Ədiləyə aparım. Mən məktubu Ədiləyə 
verdim. 
 
Səhnə işıqlanır.  
 
Ə d i l ə (çantasından kiçik bir bağlama çıxarır). Ala, Ələkbər, sənin üçündür bunlar, götür, 
Ələkbər. Qoy ağzın şirin olsun. Heç olmasa, sənin ürəyin şad olsun, Ələkbər. (Çantadan bir məktub 
çıxarıb ürkə-ürkə ona uzadır.) Bunu da ona ver, Ələkbər. (Məktubu ona verir.) 
 
Işıq yenə yalnız Müəllifin üzərinə düşür. 
 
M ü ə l l i f. Onda 1941-ci ilin yazı idi. Mən hələ payızda məktəbə gedəcəkdim. Amma özüm 
hərfləri çoxdan öyrənmişdim. Oxuya bilirdim. Qoca kağızın bir üzünü oxuyub, o biri üzünü çevirdi, 
mən də bütün diqqətimi toplayıb gözlərimin qabağında olan hissəni ürəyimdə höccələyə-höccələyə 
oxumağa başladım. «Sevimli məktub! Sənə göydə qanad çalan azad quşlardan da artıq bir 
xoşbəxtlik arzulayıram, əzizim. Bu arzudan sonra ürəyimin ən dərin guşəsində bəslədiyim, qızılgül 
ətirli salamımı sənə təqdim edirəm. 
 
 Məktub, səni ad eylərəm, 
 Poçta əmanət eylərəm. 
 Gedib Qocaya çatmasan, 
 Bil ki, qiyamət eylərəm...»  
 
Əlbəttə, mən çox istəyirdim ki, oradakı poçt sözünün əvəzində mənim adım olaydı. Çünki, 
Ədilə bu məktubu poçta yox, mənə əmanət eləmişdi. Bundan sonrasını oxumağa macal tapmadım, 
Qoca məktubu ehtiyatla qatlayıb döş cibinə qoydu. Sonra tamaşa qurtardı. 
 
 Işıq səhnənin sol tərəfini işıqlandırır. Qoca, Ələkbər, bir az kənarda  da Ədilə ilə rəfiqəsi dayanıb. 
 
Q o c a. Hə, necə idi? Xoşuna gəldi sirk? 
Ə l ə k b ə r. Hə. 
Q o c a. Səni tez-tez sirkə gətirəcəyəm. Biz səninlə dostuq, dilimiz bir, sirrimiz birdi də, hə? 
Ə l ə k b ə r (ruh yüksəkliyi ilə). Hə.  
 
Işıq səhnənin sağ küncündən sürətlə onlara tərəf gələn  
 350
Xanım arvadın üzərinə düşür.  
 
X a n ı m  a r v a d (qızların qarşısında dayanaraq Ədiləyə). Ay qız, indi də uşağı tovlayıb 
sirkə gətirirsən? Elə bilirsən, xəbər tutmayacaqdım mən?! Nə ifritəsən, ağəz, sən?! Hə də, əlbəttə, 
anası gəzən ağacları balası budaq-budaq gəzər də!.. Həyasız!..  
 
Ədilə ağlaya-ağlaya qaçıb səhnədən çıxır. 
 
X a n ı m  a r v a d (Qocaya). Gəl, gəl, düş qabağıma!  
 
Xanım arvadla başını aşağı sallamış Qoca irəlidə, Ələkbər də onların ardınca uzaqlaşırlar.  
 
Işıq yalnız Müəllifin üzərinə düşür.  
 
M ü ə l l i f. Həmin axşam, kimsəsiz, yad bir küçədə Qocayla Xanım xalanın ardınca 
addımlayırdım. Heç nə fikirləşmirdim. Elə bil, mənim üçün hər şey yox olmuşdu... Qoca özünü 
saxlaya bilməyib mənə tərəf baxdı. Mən isə ona baxmadım. Mən, əslində, Xanım xaladan yox, 
Qocadan incimişdim...  
 
Pauza. 
 
O ki, qaldı sirkə, Qoca ilə mən bir də heç vaxt sirkə getmədik...  
 
İ ş ı q  s ö n ü r. 
 
 
 BEŞİNCİ  ŞƏKİL 
 
M ü ə l l i f, S ə f u r ə  x a l a, M ə ş ə d i x a n ı m, F i r u z ə  x a l a, S o n a, X a n ı m  a r v a d, Ş ö v k ə t. 
Ələkbərgilin evi. Günorta.  
Işıq, əvvəlki şəkildə olduğu kimi, yalnız Müəllifin üzərinə düşüb.  
 
M ü ə l l i f. Müharibə başlamazdan əvvəl, məhəllənin arvadları, hərə öz ununu, yağını, başqa 
azuqəsini götürüb, tez-tez bizim evə yığışardı. Ona görə bizim evə yığışardılar ki, atam çox zaman 
səfərdə olardı, məhəllə arvadları da bizdə rahat əyləşib düşbərə, qutab, xüsusən Novruz bayramı 
qabağı şəkərbura, paxlava, qoğal bişirə-bişirə söhbət edərdilər. 
Səhnə işıqlanır. 
 
S ə f u r ə  x a l a. Eh, elə yerlər var dünyada ki, oralarda elə dağlar var ki, nə deyim... Eynulla 
deyir ki, o dağlarda buz kimi bulaqlar var, ağəz, bir parç götürüb içirsən, adamın bütün dərdini-
sərini aparır. 
M ə ş ə d i x a n ı m. Mənə lazımdı o bir parç su, çəkim başıma, bəlkə mən də, bir gün görüm. 
Var elə yerlər, əlbəttə var, nöşün yoxdu?.. 
F i r u z ə  x a l a. Hafiz deyir, Moskvada indi elə evlər tikirlər ki, day pilləkənləri piyada 
çıxmırsan. Minirsən maşına, qaldırır səni yuxarı, özü də, pulsuz e, ağəz... 
M ə ş ə d i x a n ı m. Eh, hər şey asılıdı onnan ki, harda səninçün yaxşı keçir. Harda yaxşı 
keçir səninçün, ora da yaxçı yerdi... 
S o n a. Eh... Ağakərim Rusetin şəhərlərinnən, kəndlərinnən elə şeylər danışır ki, vallah, mən 
lap məəttəl qalıram! Deyir ki... 
X a n ı m  a r v a d. Ayıb döyül sizə? Nöş naşükürlük edirsüz? Nöş şaddığıvuza şıllaq atursuz? 
Nöş deyinirsüz, ağəz? Bura nöş bələnçinə pis olub sizinçün? Böyütmürsüz uşaqlarıvuzu? Yeməyə 
çörək tapmursuz, ağəz? Day nöş pis oldu buralar? Hə?.. 
 351
 
Pauza. 
 
S ə f u r ə  x a l a. Allah yoldaş Stalinin canını sağ eləsin! Qurban olaq ona! Allah bizim 
ömrümüzdən kəsib, onun ömrünə calasun!.. 
 
Kiçik pauza. 
 
X a n ı m  a r v a d. Ağəz, mən Muxtaram səninçün?  
S ə f u r ə  x a l a. Allah eləməsin!.. 
X a n ı m  a r v a d. Onda bəs nöş belə sözlər deyirsən? Mən bəgəm bunu deyirəm? 
S ə f u r ə  x a l a. Allah eləməsin... 
X a n ı m  a r v a d. Bəs bu nə sözlərdi deyirsən? 
S ə f u r ə  x a l a (çiyinlərini çəkir). Mən nə bilim...  
M ə ş ə d i x a n ı m (hiss olunur ki, araya söz qatır). Vallah, Muxtar yaxçı adamdı, kim nə 
deyir, desin... Kubra qısırdı... Özü də o cürə xəstə, amma Muxtar atmır onu... Vallah Muxtarın 
yerinə kim olsa... Gedib özünə başqa bir arvad alar, oğul-uşaq sahibi olar... Nolar qulaqları balaca 
olanda?.. 
X a n ı m  a r v a d (çımxırır). Yaxçıdı, pisdi, özü bilər, bizə nə? Sizün Muxtarın qulaqlarında 
nə işivüz var, ağəz?  
 
Pauza. 
 
M ə ş ə d i x a n ı m. Elə ki, başa düşdün ki ya, boynunda uşaq var, gərək o saat gözüvü 
yumasan. Əgər oğlan istəyirsənsə, gərək gözləyəsən ay çıxsın, gözüvü açıb, birinci gərək aya 
baxasan, yox əgər ki, qız istəyirsən, onda gərək birinci günə baxasan. 
X a n ı m  a r v a d. Bəlkə, qışdı, bəlkə gün heç bir həftə çıxmıyıcek, onda bəs necə olsun? 
Yaya qədər gözünü açmasın? 
M ə ş ə d i x a n ı m. Həri! 
X a n ı m  a r v a d. Ağəz, vallah, sən get, ağluva dua yazdır. Yekə arvadsan, bu cür avam 
sözlər danışıb, nöş camaatın başını doldurursan?! 
F i r u z ə  x a l a. Ələkbər, bala, bir stəkan su gətir içim. 
 
Ələkbər çaydandan stəkana su tökmək istəyir. 
 
S o n a (hövlnak). Tökmə çaynikdən, tökmə isti suyu yerə! Tökülər cinin üstünə, xataya 
düşərik. 
X a n ı m  a r v a d. Ay aman, bunnar nöş bu günə düşüblər?.. Gör, necə sözlər danışır, uşağı 
da qorxudur... 
S o n a. Mən neyniyim, ay Xanım xala, camaat belə deyir də... 
X a n ı m  a r v a d. Camaat bəlkə başını divara vuracaq, sən də gərək vurasan başuvu divara?!  
 
Pauza. 
 
Yaxçı, mən getdim. (Ayağa qalxır.) Uşaqlar indi qeyidiceklər çörək yeməyə. (Evdən çıxır.) 
M ə ş ə d i x a n ı m. Of-f-f!.. Ağəz, bu arvad döyül e, bir at arabası qurğuşundu! Ağəz, belə də 
ağır adam olar? Vallah, bilmirsən, bunun yanında nə danışasan?.. 
 352
F i r u z ə  x a l a. Ağəz, sən bilmirsən ki, neçə gündü Muxtar Əbdüləlini tutdurub ki, nə var, 
nə var, nöş sənün maşunun mənim maşınımı keçdi. Hər gün də deyirlər ki, buraxaceyik Əbdüləlini, 
ancaq gör neçə gündü, buraxmırlar. Ağəz, bunun üstündə adam tutdurarlar? Yaxçı eləyib keçib 
sənün kimi oğraşın maşınını! 
M ə ş ə d i x a n ı m. Hə də... 
S ə f u r ə  x a l a (onu yamsılayır). «Hə də...» Bəs indicə Xanım arvadın yanında 
tərifləmürdün o oğraşı? 
M ə ş ə d i x a n ı m. A-a-a... Yadımdan çıxmışdı... Vallah, bu Xanım arvadın elə bir zəhmi var 
ki, onun yanında hər şey yadımdan çıxır... Mən də gərək bu Şövkət kimi, onun yanında ağzıma su 
alıb oturum. 
Ş ö v k ə t (yanında oturmuş Ələkbərə göz vurub diqqətlə onun saçlarına baxır). A-a-a... 
Bunun başında ağ tük var ki!.. Bəxtəvər, böyüyəndə xoşbəxt olacaq. 
S o n a. Allah ağzundan eşitsin. 
Ş ö v k ə t. A-a-a!.. Özü də üç dənədi ağ tük! Üç dəfə arvad alacaq e, bu!.. 
S ə f u r ə  x a l a. Bəsdi... Uşağın yanında gül ağzuvu açmaginə. 
Ş ö v k ə t (bərkdən gülür). Ağəz, ay Sona, bu day adamı gözüylə yeyir. Bunu day biziynən 
hamama aparma.  
S o n a. Xanım xala yoxdu, başladun yenə? 
Ş ö v k ə t. Mən neyniyim?.. Mən başıbatmış şapalaqnan üz qızardıram də. Gərək elə burnumu 
sallıyım? Öz günümə ağlayım səhərdən axşamacan? Onda yaxşı olaram sizünçün mən? Hə? 
Belənçinədi?  
 
Maşın səsi eşidilir. Ələkbər o saat yerindən atılıb evdən çıxır. 
 
Ə l ə k b ə r. «Poluturkalar» gəldi!.. 
 
İ ş ı q  s ö n ü r. 
 
 
ALTINCI ŞƏKİL 
 
X a n ı m  a r v a d, M u x t a r, Ə l i a b b a s  k i ş i, B a l a k ə r i m, M e y r a n q u l u, Ə z i z a ğ a  ə m i, A ğ a 
h ü s e y n  ə m i, A d i l, C ə b r a y ı l, Ə l ə k b ə r. 
Məhəllə. Günorta. 
Balakərim bir küncdə oturub köynəyinin yaxasından çıxartdığı tütəyin o tərəf-bu tərəfinə baxır. Xanım arvadla 
Muxtar pilləkənin yuxarısındakı artırmadadırlar. 
X a n ı m  a r v a d (Muxtarın yaxasından yapışıb dartır). Düş aşağı, düş, düş deyirəm sənə!  
M u x t a r. Ay arvad, əlini çək! Burax! (Böyründəki qoburdan tapança çıxardır.) Burax, 
arvad! 
X a n ı m  a r v a d. Arvad sənsən! 
M u x t a r. Əlini çək, dedim! 
 
Xanım arvad əlini çəkib onunla üzbəüz dayanır. Balakərim tütək çalmağa başlayır. 
 
Ə l i a b b a s  k i ş i. Balakərim! 
B a l a k ə r i m. Bəli, dayday. 
Əliabbas k i ş i. Necəsən, Balakərim? 
B a l a k ə r i m. Yaxşıyam, dayday. 
Ə l i a b b a s  k i ş i. Çalma, Balakərim, yeri döyül. 
B a l a k ə r i m. Oldu. (Tütəyi köynəyinin yaxasına soxur.) 
 353
 
Adillə Cəbrayıl artırmaya çıxırlar. Cəbrayıl irəli getmək istəyir. Adil onun əlindən tutub saxlayır. 
 
M u x t a r. Sən sovet hökumətinə əl qaldırırsan?! 
 
X a n ı m  a r v a d. Sənsən sovet hökuməti? Ala e!.. (Iki əli ilə Muxtarın başına kül ələyir.) 
Sən öləsən! 
M u x t a r (barmağı ilə hədələyir). Baxarsan! (Yuxarıdan aşağı) Siz də gördüz də! Bu arvad 
sovet hökumətinə əl qaldırdı! Gördüz ki? 
 
Pauza. 
 
Hə? 
Ə l i a b b a s  k i ş i. Muxtar naçalnik... Vallah... 
M u x t a r (qəzəblə). Nə vallah? Görmədiz? 
Ə l i a b b a s  k i ş i. Vallah, Muxtar naçalnik, biz indiyəcən elə bilirdik ki, sovet hökuməti 
əziz atamız, yoldaş Stalindi! Indi belə çıxır ki... Nə bilim, vallah... 
M u x t a r (dəhşətlə). Nə? 
Ə z i z a ğ a  ə m i. Hə də... 
M e y r a n q u l u. Ancaq indi belə çıxır ki... (Aşağıdan yuxarı baxır.) Vallah, adamın dili də 
gəlmir deməyə... Belə çıxır ki, bu deyir ki, mən yoldaş Stalindən böyüyəm? 
A ğ a h ü s e y n  ə m i. Həri də, belə çıxır... Pay atonan! (Əlini yuxarı qaldırıb Muxtarı 
göstərir.) Bu nə danışır, alə?! 
Ə z i z a ğ a  ə m i. Vallah, adam heç qulaqlarına inanmaq istəmir... 
M u x t a r (tamam şaşırmış). Siz... siz... provakasiya... 
X a n ı m  a r v a d. Sən də kişisən?! Tfu! 
 
Kiçik pauza. 
 
Sən öləsən, əgər bu gün uşağı buraxdurmasan a, gedib sənün böyüklərün var e, onları 
tapaceyəm. Gedib girəceyəm onların yanına. Sənün başuva bir turp əkdirəceyəm ki, anondan 
əmdiyün süd burnundan gəlsin. Yoxsa, elə bilirsən yalvaraciyəm sənə mən? Ay sən öləsən! 
M u x t a r (aşağı). Baxarsız! (Xanım arvada) Görərsən! 
X a n ı m  a r v a d. Sən də görərsən! (Oğlanlarına) Əgər süz də buna bir söz desöz, buna əl 
vursoz, kişi döyülsüz. Mən ölməmişəm hələ. Sən də çal, Balakərim!  
 
Səhnə qaranlıqlaşır və yalnız tütək çala-çala danışan Balakərim  
görünür. Onun yanında oturmuş Ələkbər də diqqətlə qulaq asır. 
 
B a l a k ə r i m. Məni həsrət yaratdı... Bu bir misra yolçunun yorulub əldən düşmüş beyninə 
kiçik bir yüngüllük gətirməyə başladı... Yolçu özü bilmirdi ki, yatır, ya oyaqdır. Yolçu gözlərini 
açanda, o ağ buludlar adda-budda göyün üzünə dağılmışdı. Yolçu dodaqaltı duasını pıçıldayıb 
salavat çevirdi. Və ayağa qalxdı. Ətrafa baxdı və yerində donub qaldı. Ağ Dəvə yox idi. Ağ Dəvəni 
oğurlamışdılar. Ağ Dəvə özü qalxıb getmişdi. Yolçu o anda bilirsən nə fikirləşdi, Ələkbər? 
Ə l ə k b ə r. Nə? 
B a l a k ə r i m. Yolçu fikirləşdi ki, kaş mən də o Ağ Dəvə ilə bir yerdə bu dünyadan 
itəydim... 
 
Işıq sönür. 
 
 354
 
 
 
YEDDİNCİ ŞƏKİL 
 
X a n ı m  a r v a d, M i l i s  n ə f ə r i, Ş i n e l l i  k i ş i. 
Bakı küçələrindən biri. Səhər tezdən. 
Böyük bir binanın qarşısında milis postu. Milis nəfəri soyuqdan üşüyə-üşüyə köşkün qarşısında gəzişir. Xanım 
arvad ora-bura baxa-baxa gəlib köşkün yanında dayanır.  
 
X a n ı m  a r v a d. Salam-əleyküm. 
M i l i s  n ə f ə r i. Əleykümə-salam. 
 
Kiçik pauza. 
 
Nə istəyirsən, bacı? 
X a n ı m  a r v a d. Böyüyüvüz lazımdı mənə. 
M i l i s  n ə f ə r i. Kim lazımdır? 
X a n ı m  a r v a d. Böyüyüvüz. 
M i l i s  n ə f ə r i. Sən bilirsən bura haradı? 
X a n ı m  a r v a d. Bilməsəm, gəlmərəm. 
M i l i s  n ə f ə r i. Burada hamı mənim üçün böyükdür də. Burada ən kiçik mənəm. Bildin? 
X a n ı m  a r v a d. Bildim. 
M i l i s  n ə f ə r i. Indi de görüm sənə nə lazımdır? 
X a n ı m  a r v a d. Bu binadakıların hamısının böyüyü. 
M i l i s  n ə f ə r i. Çağırıb səni? 
X a n ı m  a r v a d. Yox. 
M i l i s  n ə f ə r i. Qohumunuzdu? 
X a n ı m  a r v a d. Yox. 
M i l i s  n ə f ə r i. Tanıyır səni? 
X a n ı m  a r v a d. Yox. 
M i l i s  n ə f ə r i. Sən tanıyırsan onu? 
X a n ı m  a r v a d. Yox. 
M i l i s  n ə f ə r i. Onda bəs nə istəyirsən? 
X a n ı m  a r v a d. Başa düşmədün nə istəyirəm? Bu binadakıların böyüyünü istəyirəm! 
M i l i s  n ə f ə r i. Get, ay arvad, get. Bura sənin yerin deyil... Yazığın gəlsin özünə... 
Sətəlcəm olarsan... Get, işinlə məşğul ol! 
X a n ı m  a r v a d. Sənə dəxli yoxdu. Sən get öz işünlə məşğul ol. Onun-bunun qabağında 
qapı aç! 
M i l i s  n ə f ə r i. Nə pis arvadsan sən?! 
X a n ı m  a r v a d. Özüm bilərəm! Mən pisəm, sən yaxçı ol! 
 
Pauza.  
 
M i l i s  n ə f ə r i. Sən nə interesni arvadsan? 
X a n ı m  a r v a d. Buraxacaqsan məni içəri, ya yox? 
M i l i s  n ə f ə r i. Propuskun var? 
X a n ı m  a r v a d. Nə? 
M i l i s  n ə f ə r i. Kağızın var, deyirəm... icazən? 
X a n ı m  a r v a d. Yox. 
 355
M i l i s  n ə f ə r i. Bəs onda nə istəyirsən? 
X a n ı m  a r v a d. Buranın böyüyüynən işim var! 
M i l i s  n ə f ə r i. Şipyon tutmusan? 
X a n ı m  a r v a d. Nə? 
M i l i s  n ə f ə r i. Heç nə. Doğrudan işin var sənin? 
X a n ı m  a r v a d. Necə yəni doğrudan?! Oyun oynayıram burda səhərdən? 
M i l i s  n ə f ə r i. Lap vacib işdi? 
X a n ı m  a r v a d. Hə! 
M i l i s  n ə f ə r i. Qoy gedim bir dejurnuya zəng edim... 
X a n ı m  a r v a d. O kimdi elə? 
M i l i s  n ə f ə r i. Dejurnudu də... 
X a n ı m  a r v a d. Buranın böyüyüdü? 
M i l i s  n ə f ə r i. Yox, ay bacı... Buranın böyüyünə mən zəng eləyə bilərəm? Dejurnu, 
dejurnudu də... 
X a n ı m  a r v a d. Mənə buranın böyüyü lazımdı, ay kişi, başa düşmədin sən?  
 
Maşın səsi gəlir, sonra qapı açılıb-örtülür, sonra qaranlıq içindən şinelli bir kişi çıxıb onlara tərəf gəlir. Milis 
nəfəri dik dayanır. Şinelli kişi Xanım arvada baxıb binanın qapısına tərəf gedir və bir də geri çevrilib diqqətlə 
Xanım arvada baxır.  
 
İ ş ı q  s ö n ü r. 
 
 
SƏKKİZİNCİ ŞƏKİL 
 
Ə l i a b b a s  k i ş i, H ə l i m ə, M ə m m ə d b a ğ ı r,  X a n ı m  a r v a d, Ş i n e l l i  k i ş i,  o r q a n  i ş ç i l ə r 
i. 
On üç il əvvəl. Əliabbas kişinin mənzili. Gecə. Eşikdə yağış yağır. 
Həlimə yorğan-döşəkdə uzanıb. Əliabbas kişi əsnəyə-əsnəyə stulda oturub. Məmmədbağır nöyüt lampasının 
işığında qəzet oxuyur. Xanım arvad  Həlimənin yatağının kənarında əyləşib. 
 
X a n ı m  a r v a d (ayağa qalxır). Yaxçı day, mən gedim. 
H ə l i m ə. Çox sağ ol, ay Xanım. Allah sənnən razı olsun. Qonşuluqdan əskik olmaginən! 
Mənim çox əziyyətimi çəkirsən sən. 
X a n ı m  a r v a d. Əziyyət yoxdu, ancaq sən də xəstələnmə. 
Həlimə. Allah sənün oğlanlaruvun altısını da xoşbəxt eləsin! 
Ə l i a b b a s  k i ş i. Illah amin! 
X a n ı m  a r v a d. Siz də yatun.  
H ə l i m ə. Çox sağ ol. 
Ə l i a b b a s  k i ş i  (oğluna). Dur, bala, dur, get, sən də yat... 
M ə m m ə d b a ğ ı r. Qəzeti oxuyub, yatıram. (Pəncərəyə tərəf baxır.) 
Ə l i a b b a s  k i ş i. Kor eliyirsən gözlərüvü, söndür işığı, get, yat. Çox oxudun, oldun Səttar 
Məsum, sonrası nə olsun?  
X a n ı m  a r v a d. Elə demə, Əliabbas. Oxumayanda bəs kim olacaq? 
Ə l i a b b a s  k i ş i. Sözdü, deyirəm də... Adamı yandırır axı... Görmədün, yazıq Mirzə 
Səttarın qəzəllərindəki güldə, bülbüldə şipyon axtarıb tapdılar? Alə, belə də müsibət olar, ay başuva 
dönüm? 
 
Məmmədbağır pəncərəyə tərəf boylanır.  
 
Sən nə tez-tez pəncərəyə boylanırsan? 
 356
M ə m m ə d b a ğ ı r. Heç... 
X a n ı m  a r v a d. Sağ olun. (Getmək istəyir.) 
 
Qapı bərkdən döyülür. 
 
Ə l i a b b a s  k i ş i  (həyəcanla). Gecə vaxtı bu kimdi belə? 
H ə l i m ə (həyəcanla). Xeyir olsun!..  
Ə l i a b b a s  kişi. Kimdi? 
Səs.Aç, hökumət adamlarıdı. 
Ə l i a b b a s  k i ş i. Hökumət adamları? 
H ə l i m ə. Ay Allah, sənə qurban olum!.. 
Ə l i a b b a s  k i ş i. Bu saat, bir dəqiqə... Gözlə... (Həliməyə) Dur, dur geyin!.. Cəld ol, 
geyin... 
H ə l i m ə (ayağa qalxıb yorğana bürünür). Tez aç! Sındıracaqlar qapını.  
 
Əliabbas kişi qapını açır. Şinelli kişi ilə iki orqan işçisi içəri girir.  
 
Ş i n e l l i  k i ş i. Deməli, qapını hökumətin üzünə bağlayırsan? 
Ə l i a b b a s  k i ş i. Niyə bağlayıram? Bağlamıram... Mənim hökumətdən gizli işim yoxdu... 
Ş i n e l l i  k i ş i. A kişi, indi üzümüzə duracaqsan? Bağlı deyildi qapı? 
Ə l i a b b a s  k i ş i. Gecə qapını bağlayarlar də... 
Ş i n e l l i  k i ş i. Bəs niyə açmırdın? 
Ə l i a b b a s  kişi. Gecənin yarısı... Arvad-uşaq yorğan-döşəkdə... 
Ş i n e l l i  k i ş i. Deməli, arvad-uşağın qaydına qalırsan, amma hökumət adamlarını yağışın 
altında saxlayırsan, hə?! (Orqan işçilərinə) Bunun nəfəsi də düşmən nəfəsidir! Belələrini az 
görməmişik! (Xanım arvada baxır.) Bəs bu kimdi belə? 
Ə l i a b b a s  k i ş i. Qonşumuzdu... 
H ə l i m ə. Xəstəyəm, məni yoluxmağa gəlib... 
Ş i n e l l i  k i ş i  (Xanım arvada). Dayan burda! (Əliabbas kişiyə) Qızılları gətir! 
Ə l i a b b a s  k i ş i. Nəyi gətirim? 
Ş i n e l l i  k i ş i. Qızılları! 
Ə l i a b b a s  k i ş i. Hansı qızılları? 
Ş i n e l l i  k i ş i. Nikolay qızıllarını! Kasıbları, yoxsulları soyub yığdığın qızılları!.. 
Ə l i a b b a s  k i ş i. Mən hamamçıyam... Soyğunçu deyiləm... 
Ş i n e l l i  k i ş i. Deməli, soymurdun kasıbları?! 
Ə l i a b b a s  k i ş i. Özüm-özümü soymayacağam ki! Kasıb elə mən özüməm də... 
Ş i n e l l i  k i ş i  (orqan işçilərinə). Belələri o qədər acgözdü ki, qızılları özbaşına gətirib 
hökumətə verməz! Belələri qızılı özlərindən də çox istəyirlər! Proletariat əziyyət çəkir, belələri isə 
qızılın üstündə oturub onların əməyindən bəhrələnir! (Əliabbas kişiyə) Sən öz xoşunla verməyəndə, 
elə bilirsən, tapa bilməyəcəyik? (Orqan işçilərinə) Axtarın! 
 
Orqan işçiləri evi axtarırlar.  
 
Ş i n e l l i  k i ş i. Qızıl hardadır? Yorğan-döşəyi axtarın! 
Ə l i a b b a s  k i ş i. Azərbaycanlı döyülsən sən? 
Ş i n e l l i  k i ş i. Sənin kimi azərbaycanlı olub, ölkənin bu çətin vaxtında, yetim-yesirdən 
qızıl gizlətməkdənsə, qaraçı olmaq yaxşıdır! (Yorğan-döşəyə tərəf baxır.) 
H ə l i m ə. Gəlün... Gəlün... Başuvuza dönüm... Gəlün axtarın... Noolar?... Hərə öz işini görür 
də... Gəlün... Gəlün... Axtarun... Ancaq ciyəriyanmışlar kimdirsə, aldadıb sizi! Bizdə qızıl yoxdu! 
Ş i n e l l i  k i ş i. Yorğanı yoxlayın! 
 357
 
Orqan işçiləri yorğanı Həlimənin əynindən dartırlar. Əliabbas kişi onların üstünə yerimək istəyir. Həlimə onun 
qabağını kəsir. 
 
H ə l i m ə. Nolar, yoxluyun... Işivüzdü də... Ancaq Allah haqqı, alladıblar sizi, bu yorğanda 
da heç nə yoxdu... 
Ş i n e l l i  k i ş i. Biz Allaha-zada inanmırıq, arvad! 
H ə l i m ə. Nəyə inanırsız, ona and içim... Bu yorğanda da, bizim evdə də qızıl yoxdu, ay 
qərdeş... Yalan deyiblər sizə!.. 
 
Orqan işçiləri yorğanın üzünü çırır. 
 
Ş i n e l l i  k i ş i  (Məmmədbağıra). Hardadı bəs qızıllar? Səninləyəm! Hanı bəs? 
 
Pauza. 
 
Məmmədbağır gedib evin bir küncündə palazı kənara çəkir və döşəmədəki xəlvətxananın qapısını açır, əli ilə 
oranın içini göstərir. 
M ə m m ə d b a ğ ı r. Bude, burdadı... 
Ş i n e l l i  k i ş i  (Əliabbas kişiyə). Hə, qızıl yoxdu də, deyirdin?! (Barmağı ilə onu 
hədələyir.) Ay düşmən element! Sənin yerin Sibirdi, Sibir! Ora da göndərəcəyik səni. (Həliməyə) 
Səni də! (Xanım arvada) Səni də yoxlayacağıq, görək, kimsən, gecə vaxtı bu düşmənlərin evində 
neyləyirsən? (Orqan işçilərinə) Çıxardın qızılları ordan! 
 
Orqan işçisinin biri əyilib xəlvətxanadan bir boğça çıxarırlar. Şinelli kişi cəld boğçanı alıb açır. Boğçanın içindən 
kitab çıxır. 
 
Bu nədi belə? 
H ə l i m ə. Qurandı də, qurban olum sənə.  
Ş i n e l l i  k i ş i  (əsəbi). Quran? (Məmmədbağıra) Sənin verdiyin siqnalların hamısı belə zay 
çıxır! Bizi xalqın yanında biabır edirsən! Yaşadığın evdən də xəbərin yoxdur! Hanı bəs, deyirdin 
atam qızıl gizlədib? Hanı? 
M ə m m ə d b a ğ ı r (pərt və həyəcanlı). Elə bilirdim, orada qızıl var... 
Ş i n e l l i  k i ş i. Axmaq oğlu, axmaq! (Onu yamsılayır.) «Elə bilirdim... Elə bilirdim...» 
Qələt eləyirdin, yaramaz oğlu, yaramaz! (Əliabbas kişiyə) Oğlun idiotdu də!.. (Əlindəki Qurana 
baxır və onu xəlvətxanaya tərəf tullayır.) Qurandan da əl çəkmək lazımdı! Yoxsa, doğrudan da 
göndərərik sizi Sibirə! (Orqan işçilərinə) Gedək. (Yanından keçərkən barmağı ilə Məmmədbağırı 
hədələyir.) Səninlə söhbətimiz qalsın sonraya! (Evdən çıxır.) 
 
Orqan işçiləri onun ardınca gedirlar. Onlardan biri Əliabbas kişinin yanında bir anlıq ayaq saxlayır. 
 
Orqan işçisi(pıçıltı ilə). Zəmanədi də, kişi, Allah bizi bağışlasın... (Evdən çıxır.) 
 
Pauza. 
 
Ə l i a b b a s  k i ş i  (əllərini göyə qaldırır). Ya Allah! Ya Allah! Əgər varsansa, əgər 
görürsənsə, bunu... (Barmağı ilə Məmmədbağırı göstərir.) bax, bunu cəzasına yetir! Yetir cəzasına! 
Yetir! 
H ə l i m ə (qorxu içində qışqırır). Əliabbas!.. Əliabbas!.. 
Xanım arvad Həliməni qucaqlayır. 
 
 358
Ə l i a b b a s  k i ş i. Yetir! Yetir cəzasına!  
H ə l i m ə. Əliabbas! Tək balamızdı!.. 
Ə l i a b b a s  k i ş i. Yetir cəzasına! (Daha da bərkdən bağırır.) Cəza ver ona!.. Cəza!.. 
H ə l i m ə. Əliabbas!.. Əliabbas!..  
 
İ ş ı q  s ö n ü r. 
 
 
 
İKİNCİ HİSSƏ 
 
DOQQUZUNCU ŞƏKİL 
 
B a l a k ə r i m, X a n ı m  a r v a d, M i l i s  n ə f ə r i. 
Küçə. Axşam. 
Işıq yalnız Balakərimin üzərinə düşüb. 
 
B a l a k ə r i m. Yolçu elə bil, yüz illərin susuzluq yanğısı ilə fikirləşirdi ki, min cür bəlalar 
çəkdim, amma bu da varmış yolumda...  
 
 Bayquş mənəm, bayquş mən,  
 Hamı quşdan sayquş mən...  
 Nə bəlalı quş oldum,  
 Allah,  
 Sızıldaram yay-qış mən...  
 
Səhnə işıqlanır. Şinelli kişi əvvəlki şəkilin davamı olaraq zəndlə Xanım arvada baxır və binanın qapısından içəri 
girir. 
 
M i l i s  n ə f ə r i. Ay arvad, vallah, sən məni xataya salacaqsan. Bir söz deyən kimi də, dava 
eləyirsən. Borcum var sənə? Get, get, evinə, xoş gəldin. 
X a n ı m  a r v a d. Sən öz işinlə məşğul ol. 
M i l i s  n ə f ə r i. Burada durmaqdan nə çıxacaq? Niyə getmirsən? 
X a n ı m  a r v a d. Sənin işin deyil! 
M i l i s  n ə f ə r i. Gör səninlə bir evdə yaşayanlar nə çəkirlər də!.. Ay arvad, get evinə, bir 
savadlı adam tap, səninçün ərizə yazsın, göndər bura. Baxarlar ərizənə, çağırarlar səni. 
X a n ı m  a r v a d. Sənə borcu qalmayıb. 
 
Pauza. 
 
M i l i s  n ə f ə r i. Ay tərs müsəlman, bir stəkan çay gətirim? 
X a n ı m  a r v a d. Yox. 
M i l i s  n ə f ə r i. Burada dayanmaq olmaz! Quran haqqı, sənin üstündə məni işdən 
çıxaracaqlar. Bir dənə də vıqovor! 
X a n ı m  a r v a d. Çox böyük vəzifən var. Heyf! 
M i l i s  n ə f ə r i. Nə təhər adamsan sən? Belə də arvad olar? Dilin zəhrimardı vallah. Rəis 
olmayacaq bu gün. 
X a n ı m  a r v a d. Dünən də, srağagün də məni aldatdın. 
M i l i s  n ə f ə r i. Get, ay arvad. Vallah, bunun xatası mənim başımda çatlayacaq. Ay arvad, 
get, rəis iki gün iclasda olacaq. Sən mənim sözümə inanmırsan? 
X a n ı m  a r v a d. Birdən gəldi? 
 359
M i l i s  n ə f ə r i. Birdən hər şey ola bilər. Birdən mən burada yıxılıb ölə bilərəm, nə olsun? 
Al, bir tikə çörək ye, ay tərs arvad, səhərdən acsan. 
X a n ı m  a r v a d. Çox sağ ol! Özün ye! Get çörəyini ye, nuş olsun! Səndən çox razıyam. 
Yaxçı adamsan sən. 
 
İ ş ı q  s ö n ü r. 
 
 
ONUNCU ŞƏKİL 
 
M ü ə l l i f,  X a n ı m  a r v a d, Sinelli kişi, M i l i s  n ə f ə r i. 
Küçə. Səhər. 
Işıq yalnız Müəllifin üzərinə düşüb. 
 
M ü ə l l i f. Arvadlar ya həyətdə bir yerə yığışanda, ya bizim evdə söhbət edəndə tez-tez 
məhəlləmizin keçmişindən söz salırdılar və mən bilirdim ki, Xanım xalanın Abuzər adlı bir qardaşı 
olub və həmin Abuzər Fatma xalaya aşiq olub. Amma Fatma xala, Ədilənin anası, Abuzəri 
bəyənməyib, papaqçı Əbülfətə, yəni, Ədilənin atasına ərə gedib. Əbülfət əminin Ədilədən başqa, 
dörd qızı var idi. Ədilə isə ən kiçiyi idi. Xanım xala özü arvadların yanında olanda, arvadlar 
doyunca qeybət eləyə bilmirdilər və qeybət vaxtı hərdənbir qapıya baxırdılar ki, birdən Xanım xala 
içəri girər. Mən məhəlləmizdəki arvadların hamısının gülməyini də çox görmüşdüm, ağlamağını da. 
Amma Xanım xalanın ürəkdən gülməyini də xatırlamıram, haçansa ağlamağını da. Təkcə bir dəfə 
onun gözündə yaş gördüm. Mən Xanım xalanın qardaşının, Abuzərin yalnız şəklini görmüşdüm. Və 
əvvəlcə elə bilmişdim ki, Qocanın şəklidir. Xanım xaladan soruşmuşdum: «Qocadır?» və Xanım 
xalanın gözlərindən süzülən o iki gilə göz yaşını onda gördüm.  
 
Pauza. 
 
Bütün məhəllə Əbdüləlinin yolunu gözləyirdi. Xanım arvad dördüncü gün yenə də həmin idarənin qabağına 
getdi.  
Bütün səhnə işıqlanır. Xanım arvad binanın qarşısında gəzişir.  
Milis nəfəri köşkün içində termosdan özünə çay tökür. 
 
M i l i s  n ə f ə r i. Gəl sən də bir stəkan isti çay iç, qızış bir az. 
X a n ı m  a r v a d. Çox sağ ol, sən özün içginən. 
M i l i s  n ə f ə r i. Mən necə içim? Boğazımdan keçmir axı. Görürəm ki, sən orda səhərdən 
axşamacan soyuqda ayaq üstə dayanmısan. Necə içim? 
X a n ı m  a r v a d. Iç, qardaş, iç. Nuş olsun. Mənə baxma. Ancaq bircə dənə xahişim var 
sənnən. Buranın böyüyünü göstər mənə. 
M i l i s  n ə f ə r i. Görürəm ki, yaman arvadsan, əl çəkən deyilsən. O şinelli kişi var a, 
maşından düşüb işə gəlir, buranın böyüyü odur. Iki aydı rəis qoyublar. Yaman adamdı! Sən 
Ətağanın cəddi, arvad, ancaq xatanı məndən uzaq elə. Mən sənə heç nə deməmişəm. Hə? 
X a n ı m  a r v a d. Sən nə dedin ki, məndən soruşursan?  
 
Maşın səsi gəlir. Qapı açılıb örtülür. Şinelli kişi gəlir. Milis nəfəri tələsik köşkdən çıxıb mil dayanır. Xanım arvad 
tələsik ona yaxınlaşır. 
 
Dayan bir!..  
Ş i n e l l i  k i ş i.  (təəccüblə). Nədir? Nə istəyirsən, ay arvad? 
 
Milis nəfəri həyəcanla Xanım arvada qaş-göz eləyir, yəni ki, sus. 
 360
 
X a n ı m  a r v a d. Sənə sözüm var. 
Ş i n e l l i  k i ş i. Nə söz? 
X a n ı m  a r v a d. Şikayətim var. 
Ş i n e l l i  k i ş i. Kimdəndir şikayətin? (Milis nəfərinə) Bu nə biabırçılıqdır belə? 
X a n ı m  a r v a d. O neynəsin? Mən ondan icazə-zad alıram bəgəm? Səndəndür şikayətim.  
Ş i n e l l i  k i ş i. Nə? 
X a n ı m  a r v a d. Səndəndür şikayətim! Bir də sənün işçiləründən. 
Ş i n e l l i  k i ş i. Nə danışırsan, arvad? Özün bilirsən, nə danışırsan? 
X a n ı m  a r v a d. Lap yaxçı bilirəm! Dedim ki, səndəndür şikayətim! Adam döyülsən sən 
bəgəm? Insan döyülsən? Dünyanın ucunu elə o maşınınla tutub gedəcəksən? Bir qulaq as, gör, nə 
deyirlər sənə də! 
 
Kiçik pauza. 
 
Ş i n e l l i  k i ş i  (milis nəfərinə). Deyəsən, dünən də bu arvad burda durmuşdu. 
 
Milis nəfəri çiyinlərini çəkir. 
 
Burax bunu içəri! 
M i l i s  n ə f ə r i. Oldu! 
 
İ ş ı q  s ö n ü r. 
 
 
ON  BİRİNCİ  ŞƏKİL 
 
M u x t a r, X a n ı m  a r v a d, Ə l ə k b ə r, həmişəki məhəllə əhli. 
Məhəllə. Səhər. 
Məhəllə əhli hərə öz işi ilə məşğuldu. Kişilər nərd oynayırlar. Meyranqulu nəsə düzəldir. Əliabbas kişi kətildə 
oturub təsbeh çevirir. Arvadlar zivədən paltar asırlar, həyətdəki krandan su götürürlər.  
Maşın səsi gəlir. Sonra tələsik səhnəyə gələn Muxtar barmağının işarəsilə Ələkbəri çağırır.  
M u x t a r. Sən burada olursan də? 
Ə l ə k b ə r. Həri. 
M u x t a r. Həri yox, bəli. 
Ə l ə k b ə r. Bəli. 
M u x t a r. Get, o arvadı çağır bura. 
Ə l ə k b ə r. Hansı arvadı? 
M u x t a r. Necə hansı arvad? O arvadı də! 
 
Məhəllə əhlinin bütün diqqəti Muxtardadır. Xanım arvad əlində bir boğça, evdən çıxıb pilləkənlə aşağı düşür. 
 
X a n ı m  arvad. Nə istəyirsən? 
M u x t a r. Mənə əmr eləyiblər ki, səndən üzr istəyim. 
X a n ı m  arvad. Indi mən neyniyim? 
M u x t a r. Mən üzr istəməliyəm. 
X a n ı m  a r v a d. Istə də. 
M u x t a r. Üzr istəyirəm. 
X a n ı m  a r v a d. Xoş gəldün! 
 
Muxtar gedir.  
 361
 
(Boğçadan iki qutab çıxarır.) Ələkbər, al bu qutabları özün ye. Bunları da Əbdüləliynən apar. 
Maşını qıraqda saxlayacaq, sənə göstərəcək ki, bunları kimə vermək lazımdır. Paydır!  
 
İ ş ı q  s ö n ü r.  
 
 
ON İKİNCİ  ŞƏKİL 
 
M ü ə l l i f, Ə l ə k b ə r, M i l i s  n ə f ə r i, S o n a, A ğ a k ə r i m. 
Küçə. Sonra Ələkbərgilin evi. Səhər. 
 
M ü ə l l i f. Əbdüləlini buraxmışdılar və Əbdüləli yenə öz «polutorka»sını sürürdü. Həmin 
gün mən, əlimdə Xanım xalanın verdiyi boğça, Əbdüləlinin o gözəl «polutorka»sına minib getdim. 
Əbdüləli maşını böyük bir binanın yanında saxladı və o binanın qabağında gəzişən bir milis nəfərini 
mənə nişan verdi. Mən, Xanım xalanın boğçası da qucağımda, həmin milis nəfərinə yanaşdım. 
Ə l ə k b ə r (boğçanı ona uzadır). Alın, paydır, Xanım xala göndərib. 
M i l i s  n ə f ə r i. Xanım xala kimdi, a bala? 
Ə l ə k b ə r (təəccüblə). Xanım xalanı tanımırsan? Xanım xaladır də... 
 
Kiçik pauza. 
 
M i l i s  n ə f ə r i. Mənə bax, həmin arvaddı? Hə, yüz faiz odu! O arvad başqa arvaddı! Mən o 
cürə heç kişi görməmişəm!.. 
 
Işıq yenə yalnız Müəllifin üzərinə düşür. 
 
M ü ə l l i f. Həmin gün məhəlləyə belə bir xəbər də yayıldı ki, Muxtarın vəzifəsini aşağı 
salıblar. Çünki evə maşınsız gəldi. Amma, günlərin bir günü, qara «emaddin» yenə məhəllədə 
göründü və bu dəfə də xəbər yayıldı ki, güya Muxtar yaxşı işçidir, buna görə də vəzifəsini təzədən 
böyüdüblər. Sonra da, günlərin bir günü... 
 
Işıq Ələkbərgilin evində yanır. Sona mizin arxasında ağlaya-ağlaya düyü arıtlayır. Ələkbər qaça-qaça içəri girir. 
 
Ə l ə k b ə r. Atam gəldi! Atam gəldi! 
A ğ a k ə r i m (içəri girir). Salam-əleyküm!.. 
S o n a (tez ayağa qalxır). Xoş gəldün! Xoş gəldün! 
A ğ a k ə r i m (diqqətlə ona baxır). Nə olub? 
S o n a. Heç... Gəl soyun... 
A ğ a k ə r i m. Hə? 
S o n a. Yazıq Kübra, Muxtarın arvadı, dünən rəhmətə getdi... 
 
Kiçik pauza. 
 
A ğ a k ə r i m. Bivəfa dünyadı də... Süleymana qalmayan dünya, kimə qalacaq? Allah rəhmət 
eləsin... 
 
İ ş ı q  s ö n ü r.  
 
 
ON  ÜÇÜNCÜ  ŞƏKİL 
 362
 
B a l a k ə r i m, Ə l ə k b ə r, G ü l a ğ a, S u ğ r a, X a n ı m   
a r v a d, S o n a, Ə l i a b b a s  k i ş i, Q o c a, M e y r a n q u l u. 
Məhəllə. Günorta. 
Balakərimlə Ələkbər həyətin bir küncündə oturub. Meyranqulu taxta mizi təmir edir. Qoca ona kömək edir. 
Gülağa ilə Suğra əl-ələ tutub bir-biri ilə nəsə danışa-danışa səhnədən keçirlər.  
 
B a l a k ə r i m. Lap qədim vaxtlarda, Süleyman peyğəmbər var idi, Ələkbər. Bu Süleyman 
peyğəmbərin bir arvadı var idi. Adı Bilqeyis idi. Çox da sədaqətli arvad idi. Bir də bir dəvəquşusu 
var idi. 
Ə l ə k b ə r. Onun adı nə idi? 
B a l a k ə r i m. O quşun adı Bubbu idi. 
Ə l ə k b ə r. Bubbu? 
B a l a k ə r i m. Həri, Bubbu. Bu Bubbu quşu Süleyman peyğəmbərlə Bilqeyisin sirlərini bir-
birlərinə çatdırırdı. Bizim bu Gülağa ki, var a, Ələkbər, bax, həmin Süleymandır. Suğra da 
Bilqeyisdir. O ki, qaldı Bubbu quşuna, o da, elə Gülağa ilə Suğranın özüdür... Bilirsən, nöşün? 
Çünki onların bir-birindən sirri yoxdu... 
X a n ı m  a r v a d (pəncərədən boylanır). Ələkbər, bir dəyqə qalx yuxarı... 
 
Ələkbər Balakərimin yanından durub pilləkənlə yuxarı qalxır.  
Xanım arvad əlində kiçik bir qazan eşiyə çıxır. 
 
X a n ı m  a r v a d. Ələkbər, başuva dönüm, bunu apar ver Əliabbas kişiyə... Soruş, görək 
necədi?... 
 
Ələkbər qazançanı alıb aşağı düşür. Əliabbas kişinin evi işıqlanır. Ələkbər içəri girir. Qazançanı mizin üstünə 
qoyur. Ələkbər kişi çarpayının üstündə oturub. 
 
Ə l ə k b ə r. Bunu Xanım xala göndərib. Özü də soruşur ki, necəsən? 
Ə l i a b b a s  k i ş i  (öskürə-öskürə). Balam, Iranda adama salam-zad vermirlər? 
Ə l ə k b ə r. Bilmirəm. 
Ə l i a b b a s  k i ş i. Niyə, balam? Sən iranlı deyilsən? 
Ə l ə k b ə r. Yox. 
Ə l i a b b a s  k i ş i. Bəs haralısan? 
Ə l ə k b ə r. Bizim mələli... 
Ə l i a b b a s  k i ş i. Onda, ay bizim mələli, onda əvvəlcə bir Allahın salamını ver, sonra 
sözüvü de də... 
Ə l ə k b ə r. Salam-əleyküm. 
Ə l i a b b a s  k i ş i. Ay baban rəhmətlik! Allah atava da can sağlığı versin. Iranlı olanda nə 
olar, yaxçı kişidir. Əleykümə salam, kişi qırığı! (Öskürür.) Necəyəm? Hər işim qaydasındadı. Bircə 
Bəzmi-Süleymanım çatışmır. Bilirsən də, Ələkbər, sənin adaşın Mirzə Ələkbər əhli-qələm olub. 
Sabir! Eşitmisən? 
Ə l ə k b ə r. Yox. 
 363
Ə l i a b b a s  k i ş i. Məktəbə gedəndə biləcəksən. O kişi deyib ki, qoca-müstəğniyi-sərvət də 
olsa, qolunda bir cocuqca qüvvət olmaz! Başa düşdün? Allah Mirzə Ələkbərə rəhmət eləsün, bilib 
ki, nə deyir! Allah Mirzə Səttara da rəhmət eləsün, Sabirin dəlisi idi, şerləri dilindən düşmürdü... 
Çünki elə özü də, Sabir kimi, xalqını sevən adam idi... Ələkbər, indi ki, gəlmisən, qoy sənə bir sirr 
açım. Bilirsən də, indi XX əsrin birinci yarısıdı. Əsr bilirsən nə deməkdi? O bədbəxt oğlu, bədbəxt 
Balakərim başa salmayıb sənə, əsr nə deməkdi? Əsr, yəni yüz il deməkdi. Sən XXI əsrdə 
yaşayacaqsan, onda indiki məndən cavan olacaqsan. Bir də gördün ki, Ələkbər, onda Dəccəl zühur 
elədi, dedi ki, mən Mehdiyəm. Onda, sən, Ələkbər, bil ki, yalan deyir. O köpəyoğlu Dəccəl Mehdi 
döyül. Mehdi Sahibi-Əzzaman sonra zühur eliyəcək. Yaxçı, Ələkbər? Allah qoysa, XXI əsrdə 
mənim bu sözlərimi yaduva salarsan. Onda bəlkə məni də yaduva saldun. Yaxçı, Ələkbər?  
Ə l ə k b ə r. Yaxçı. (Evdən çıxır.) 
X a n ı m  a r v a d (pəncərədən boylanır). Nə oldu, Ələkbər, necədi kişi? 
Ə l ə k b ə r (həyətdən). Yaxçıdı, ancaq öskürür. 
X a n ı m  a r v a d. Qoca, ay Qoca, gəl bir az keçi piyi götür, get, kişinin belinə sürt, qoy 
soyuqdəyməsini çəkib canından çıxartsın.  
 
Qoca pilləkənlə yuxarı qalxır. 
 
X a n ı m  a r v a d (deyinir). Yazıq Həlimə öləndən sonra bu qaragün kişinin işi Allaha qalıb!..  
 
Işıq yalnız Ələkbərgilin evinə düşür. 
 
Ə l ə k b ə r. Ana, Məmmədbağır kim olub? 
S o n a. Heç kim, yat! 
Ə l ə k b ə r. Bilirəm, Əlabbas kişinin oğlu olub. 
S o n a. Uşaqsan, uşaq işinnən məşğul olginən də... Demirəm sənə ki, yatginən. 
  
Işıq sönür.  
 
 
 
ON  DÖRDÜNCÜ  ŞƏKİL 
 
M ü ə l l i f, Ə l ə k b ə r, Ə l i a b b a s  k i ş i, B a l a k ə r i m,  
I b a d u l l a, S o n a, Ə d i l ə, M e y r a n q u l u, M o l l a  Ə s ə d u l l a. 
Məhəllə. Səhər. Yağış yağır.  
Işıq Müəllifin üzərinə düşüb. 
 
M ü ə l l i f. O gecə axtarışından sonra, Məmmədbağır bir də heç vaxt evlərində qalmadı. Qısa 
ömründə, bir də heç vaxt Əliabbas kişinin gözlərinə görünmədi. Həmin o yağışlı payız gecəsi baş 
götürüb evdən gedən oldu. Xəbər gəldi ki, nəşəxorlara, qumarbazlara qoşulub, pul uduzub, vermir, 
qaçıb haralardasa gizlənir və o axtarışdan iki il sonra, 1929-cu ilin bir qış səhərində məhəllə 
adamları tut ağacının dibində Məmmədbağırın meyitini tapdılar. Hardasa içib, döyülüb, gecə bu tut 
ağacının altına gəlmişdi və burada ölmüşdü... Mən, əlbəttə, o gecə axtarışını da görməmişdim, 1929-
cu ilin o qış səhərini də görməmişdim. Amma qəribədi, mənə elə gəlirdi, elə bil, bütün bunların, yəni 
eşitdiyim bu hadisələrin hamısını öz gözlərimlə görmüşəm... 
 
Səhnə işıqlanır. Məhəllə camaatı Məmmədbağırın meyitinin ətrafına yığışıb. Əliabbas kişi yaxınlaşır. Hamı 
aralanır. Əliabbas kişi oğlunun meyitinə baxa-baxa bir müddət susur. 
 
 Pauza.  
 364
Ə l i a b b a s  k i ş i  (əllərini yuxarı qaldırır). Ilahi, şükür kərəminə!.. Şükür kərəminə! Iki il 
idi bu günü gözləyirdim!.. Şükür!  
 
Işıq yenə yalnız Müəllifin üzərinə düşür. 
 
M ü ə l l i f. Məmmədbağırı məhəllə adamları basdırdı. Əliabbas kişi təziyə saxlamadı və heç 
kimdən başsağlığı qəbul eləmədi. Həlimə xala elə günə düşmüşdü ki, söz də deyə bilmirdi, 
sinəsindən ancaq boğuq bir xırıltı çıxırdı... Illər keçdi... Məmmədbağırın dərdi Həlimə xalanı apardı. 
Əliabbas kişi tək qaldı. Müharibə başlayandan sonra da, günlərin bir günü, Əliabbas kişinin 
Maştağada yaşayan qızı Nisə xala əri ilə gəlib onu kəndə, öz evlərinə apardılar. Ondan sonra, biz bir 
daha Əliabbas kişini görmədik.  
 
Baxın prelüdləri eşidilir. 
 
Baxın prelüdləri həmişəlikdi. Həmişə insanlarla olacaq. O prelüdləri yüz il bundan əvvəl də 
çalıblar, yüz il bundan sonra da çalacaqlar. Amma Balakərimin tütəkdə çaldığı havaları bir də heç 
kim eşitməyəcək. Bax nəhəng idi. Amma Balakərim heç kim idi. Heç kimlərin mahnısı əbədi susur. 
Bu çox ağırdı... 
 
Pauza. 
 
Mən heç cürə yadıma sala bilmirəm ki, müharibənin başlanmağını birinci dəfə nə vaxt 
eşitdim? Bunu eşidəndə mən nə edirdim? Bəzən mənə elə gəlir ki, bu xəbəri, birinci dəfə, anamdan 
eşitdim. Bəzən də, mənə elə gəlir ki, Balakərimdən eşitdim və o zaman Balakərimin həmişə yol 
çəkən gözlərinə dərin bir kədər çökmüşdü. Balakərim danışırdı və o danışdıqca da mən Ağ Dəvənin 
yanında olurdum. Mən yenə də onunla birgə Ağ Dəvənin yanında, o sehrli Ağ Dəvə aləmində idim. 
 
Işıq səhnənin bir küncündə oturmuş Balakərimi işıqlandırır.  
Ələkbər onun yanında oturub. 
 
B a l a k ə r i m. Yolçu fikirləşdi ki, bir vaxtlar ki, hələ Məhəmməd Rəsulüllaha inanmayan 
adamlar var idi və o adamları da Allah xəlq etmişdi, bəs nə üçün o adamlar Məhəmmədi daşa basıb 
dişini sındırdı, dodağını parçaladı? O adamlar Məhəmmədə inanmırdı, amma Allah ki, Məhəmmədi 
tanıyırdı, Allahın ki, elçisi idi Məhəmməd və bir halda ki, belə idi, nə üçün o adamlar əllərini 
qaldırıb Məhəmmədə daş atırdı? Niyə əlləri qurumurdu? Və ümumiyyətlə, necə olurdu ki, belə bir 
bəd əməl onların ağlına gəlirdi?  
 
Işıq Molla Əsədullanın üzərinə düşür. 
 
M o l l a  Ə s ə d u l l a. Alə, Allaha and olsun, bu Balakərim küfr şeylər danışır!.. Alə, buna 
qulaq asmaq olmaz e!.. Bu köpəyoğlu, deyəsən, əstəğfürullah, Allahı danır... (Gedir.) 
B a l a k ə r i m. Nə üçün o saat peyğəmbərə inanmırdılar, axı, Allah peyğəmbərin taleyini 
əvvəlcədən təyin etmişdi və bəyəm Şeyx Ibrahim Əlimuxtar Qəzvini  –  Allah ona rəhmət eləsin  –  
demir ki, dünyanın ən böyük və ən müdrik kəlamı budur: «Allah bilən məsləhətdi?..». 
 
Işıq  Ibadullanın üzərinə düşür. 
 
 365
I b a d u l l a. Alə, Balakərim, bu nə nağıldı danışırsan uşağa, alə? Sən dəvə ətinin qutabından 
danış e, dəvə ətinin qutabından! Tavada cız-cıznan qızara o üz-bu üz, üstünə də sumax töküb ağzın 
yana-yana yiyəsən dəvə ətinin qutabını. Özü də sənün Ağ Dəvəvün ətindən! Yanında da yüz qram 
ceyran südü. Sonra bir dənə də yüz. 
Ə l ə k b ə r (ayağa durub qaçaraq Ibadullanın üstünə tüpürür). Sən əclafsan! 
I b a d u l l a. Alə, nə dedün mənə?  
 
Ələkbər evə qaçır. Işıq yenə yalnız Müəllifin üzərinə düşür. 
 
M ü ə l l i f. Neçə aydı ki, müharibə başlamışdı. Oğullar bir-bir məhəlləmizdən gedirdilər. 
Məhəlləmiz də, həyətimiz də boşalırdı. Cəfər, Adil, Əbdüləli, Qoca, Cəbrayıl, Ağarəhim də getdi. 
Sonra Suğranın əri Gülağa da, o biri cavanlar da, sonra mənim atam da getdi və qayıtmadı. 
Məhəlləmizin birinci qaragünlüsü Meyranqulu əmigil oldu. Meyranqulu əmi ağlayıb təkcə bunu 
deyirdi: « – Mənim şair oğlum!» Meyranqulu əminin oğlu Ibrahim haçansa şair kimi iki misra 
yazmışdı və mən bu iki misranı gülə-gülə arvadlara deyən Şövkətdən eşitmişdim. Mənasını başa 
düşməsəm də, o iki misra bizim məhəlləyə oxşamayan hansısa başqa bir aləmdən xəbər verirdi və 
ilişib həmişəlik mənim hafizəmdə qalmışdı: 
 
Göy yaxasın açanda, ay göründü... 
Sən yaxanı açanda, günəş göründü... 
 
Səhnə işıqlaşır. Məhəllədə yasdır. Bir tərəfdə kişilər oturub. O biri tərəfdə arvadlar ağlaya-ağlaya 
Meyranqulugilin evinə girib-çıxırlar.  
 
M e y r a n q u l u. Mənim şair oğlum!.. Şair oğlum!.. 
M o l l a  Ə s ə d u l l a. Kəfənsiz gedən növcavan!.. 
K i ş i l ə r: 
– Allah rəhmət eləsin!.. 
– Allah sənə səbr versin, Meyranqulu!.. 
– Allah rəhmət eləsin!.. 
M o l l a  Ə s ə d u l l a. Allah sizin də ölənlərinizə rəhmət eləsin. Allah baisin cəzasını versin! 
Allah sizin cavanlarınızın hamısını hifz eliyib güllədən saxlasın! Allah heç bir evi kişisiz qoymasın! 
Uşaqlar yetim qalmasın! Allah Hitler oğraşın divanını eləsin! Qənimi Əzrayıl olsun! Qəbri od tutub 
yansın və dili ağzında kömürə dönsün! Allah əziz atamız Stalinin də ömrünü uzun eləsin! 
K i ş i l ə r: 
– Illah-amin!.. 
– Elə də olacaq!.. 
– Əl-əlbət!.. 
M o l l a  Ə s ə d u l l a. Meyranqulu oğlu Ibrahim çox yaxçı oğlan idi. Bu cəhətdən Ibrahim 
peyğəmbərə də bənzəyişi var idi. Babilin padşahı Nəmrud Ibrahimi oda atdırdı, amma od Ibrahim 
Xəlili götürmədi. Nöşün? Çünki o qədər təmiz idi! Və o yerdə ki, od yanırdı, həmin od qalağı çiçəkli 
bir bağa döndü. 
 
Işıq yenə Müəllifin üzərinə düşür. 
 
M ü ə l l i f. Məhəlləyə ikinci dəfə qara xəbər Firuzə xalagilə gəldi və bu dəfə çadır onların 
evinin qabağında quruldu. Sonra o çadır tez-tez qurulmağa başladı. Bu çadır çöndü oldu Ağ Dəvə, 
qapıların ağzında qurulub dünyanın dərdli işlərindən xəbər verdi. Həmin çadır bizim məhəllədə 
ancaq bircə dəfə qurulmadı. Suğranın əri saatsaz Gülağanın qara xəbəri gələndə. Suğra qoymadı. 
Suğra inanmadı Gülağanın ölməyinə. Mən bir dəfə Balakərimdən soruşdum. 
 366
 
Işıq Balakərimlə Ələkbərin üzərinə düşür. 
 
Ə l ə k b ə r. Balakərim, o Ağ Dəvə niyə Hitlerin qapısında yatmır? 
B a l a k ə r i m. Yatacaq, Ələkbər, yatacaq! Farslar bilirsən də, nə deyib, Ələkbər? Farslar 
deyib ki: «Hər suxən caiz, hər nöqtə məqam darəd». 
 
Işıq yenə yalnız Müəllifi göstərir. 
 
M ü ə l l i f. Günlərin bir günü də, xəbər çıxdı ki, Amerikadan bir nəfər Ziba xalagilə gəlib. 
Özü də o bir nəfər Ziba xalanın oğludur, Amerikada yaşayır. Arvadlar deyirdi ki, Qavril – Ziba 
xalanın həmin oğlu – gəlib ki, Ziba xalanı Amerikaya aparsın. Deyirdilər ki, Qavrilin Amerikada on 
otağı var, özü də 21-ci mərtəbədə.  
 
İ ş ı q  s ö n ü r. 
 
 
ON BEŞİNCİ  ŞƏKİL 
 
S o n a, Z i b a  x a l a, S ə f u r ə  x a l a, F i r u z ə  x a l a,  
M ə ş ə d i x a n ı m, Q a v r i l, Ə l ə k b ə r. 
Məhəllə. Günorta. 
Arvadlar həyətdədirlər, kimi zivəyə paltar sərir, kimi krantda qab-qacaq yuyur, kimi yorğan sırıyır.  
 
S ə f u r ə  x a l a. Vay, yazıq Ziba, o mərtəbələri necə qalxacaq elə? 
F i r u z ə  x a l a. Ağəz, pilləkənlə qalxmırlar ki, maşın qaldırır adamları yuxarı də... Yazıq 
Ziba, o maşına necə minəcək hər gün, ağəz? Yazıq Ziba çox əziyyət çəkib, səhərdən axşamadək tum 
satmaqdan beli donqarıb. Qoy, getsin oğluynan, mağıl, heç olmasa, ömrünün axırında oğul-uşaq 
görsün. 
M ə ş ə d i x a n ı m. Bu ki, belənçinə yaxçı oğul idi, nöş indiyənəcən görünmürdü? Nöş 
demirdi ki, mənim də anam var, hə? Ağəz, vallah, mən ölü, siz diri, görərsüz, bunu arvadı göndərib 
bura. Deyib ki, get anovu götür gəl, uşaqlara baxsın. 
S o n a. Sizi bilmirəm, vallah, mən darıxacağam Ziba xalayçun. 
 
 Ziba ilə oğlu gəlir. Ələkbər onların qabağına qaçıb, maraqla Qavrilə baxır. 
 
Ə l ə k b ə r. Salam! 
Q a v r i l. Salam. Salam.  
Z i b a. Elə yaxçı oğlansan sən, Ələkbər!.. Allah səni həmişə salamat eləsin!.. (Arvadlara) 
Peyğəmbər haqqı, heç hara getməzdim. Sizi qoyub hara gedirdim? Kimdi məni adam yerinə qoyan, 
sizdən başqa? Amma nəvələrim var da o xarabada, görmək istəyirəm onları. Nə edim, bəs haçan 
görəcəyəm? Nəvələrim də, deyir, ingiliscə danışırlar, bəs mən onları necə başa düşəcəyəm? Ay 
arvadlar, mən sizi qoyub hara gedəcəyəm, başıma haranın daşını salacağam? Allah sizi həmişə 
salamat eləsin! O xarabada mən nə edəcəyəm? Məni yaddan çıxartmayın... Qayıdıb gələcəyəm 
mən... Qoy gedib bir o nəvələri görüm... 
Q a v r i l. Allahın köməyilə. 
Ə l ə k b ə r (yavaşdan Sonaya). Ana, azərbaycanca danışır e... 
Z i b a  x a l a. Hamınıza məktub yazacağam... Siz də, qurban olum, tək qoymayın məni orda, 
məktub yazın, Allah sizi həmişə salamat eləsin!  
 
Qavril doldurma qələmlə ünvan yazır. Ələkbər qələmə baxır. Ziba qələmi  Qavrildən alıb Ələkbərə verir. 
 367
 
Z i b a  x a l a. Al, Ələkbər, qoy yadigar qalsın səndə!  
Q a v r i l. Bəs mənim... qələmim?.. 
Z i b a  x a l a. Ələkbər ağıllı oğlandı! Qoy, onda qalsın! 
Q a v r i l. Bəs... 
Z i b a  x a l a (onun sözünü kəsir). Alun, bu da mənim adresim! Özüm də yazacayam sizə! 
Q a v r i l. Allah qoysa... Allah qoysa...  
 
Işıq Müəllifin üzərinə düşür.  
 
M ü ə l l i f. Ziba xalanın mənə bağışladığı o avtomat qələm mənim bütün içimə bir ruh 
yüksəkliyi, bir coşğunluq doldurmuşdu. O avtomat qələm bizim evə də bir sevinc gətirmişdi. Anam 
o avtomat qələmi fəxrlə bizə gələn arvadlara göstərirdi. O qələm bizim evdə bir nikbinlik əmələ 
gətirmişdi. Mən də gələcəkdə Qavril kimi sürətlə yazacaqdım və mən o qələmi səfərdən qayıdan 
atama göstərəndə, atam qələmin o tərəfinə-bu tərəfinə baxıb dedi: «Böyüyəndə, bilirsən, nədən 
yazarsan bu qələmlə?» Mən: «Nədən?» – soruşdum. Atam: «Bax, bizim bu məhəllənin 
adamlarından!» – dedi... Az sonra atamı da cəbhəyə apardılar... 
 
İ ş ı q  s ö n ü r. 
 
 
ON ALTINCI  ŞƏKİL 
 
M ü ə l l i f, Ə l ə k b ə r, S o n a, S ə f u r ə  x a l a, Ə d i l ə. 
Məhəllə. Günorta. Sonra axşam. 
 
Ədilə ilə Ələkbər üz-üzə gəlir. 
 
Ə d i l ə. Ələkbər, necəsən?.. 
 Işıq  Müəllifin üzərinə düşür. 
 
M ü ə l l i f. Ədilə bu sualı elə verdi, elə bil, əslində, başqa şey deyirdi. Deyirdi ki, mənim 
halım çox pisdi, Ələkbər, mənim ürəyim gülmür, Ələkbər. Mən dünyanın ən bədbəxt adamıyam, 
Ələkbər, mən yazığam, kimsəsizəm Ələkbər!.. Sonra Ədilə birdən-birə mənə dünyanın ən təsirli 
sözlərini dedi. 
Ə d i l ə. O sirkin biletlərini yadigar saxlamışam, Ələkbər... 
M ü ə l l i f. Və Ədilənin də, mənim də gözlərim doldu. Bundan sonra mən Ədiləni, bir də heç 
vaxt görmədim.  
 
Pauza. 
 
Kübra xalanın vəfatından bir il keçəndən sonra birdən-birə məhəlləyə belə bir xəbər yayıldı ki, 
Muxtar özü üçün papaqçı Əbülfətgilə elçi gedib və Ədilənin hərisini alıb, Ədiləni Muxtara ərə 
verirlər... 
 Işıq Ələkbərgilin evinə düşür. Ələkbər nöyüt lampasının  
yanında oturub. Səfurə xala ilə Sona mizin arxasında əyləşiblər.  
 
 368
S ə f u r ə  x a l a. Muxtar olanda nə olar, balam, kişi döyül bəyəm? Özü də işi elədi ki, fronta 
getməyəcək! Bir az yaşı çoxdu Fatmanın qızınnan, nolar balam, kişinin yaşı çox olar da, kişi kişidi 
də, başuva dönüm sənün, nolar qulaqları balaca olanda? Adam öləcək, vallah, insafən Kübraya çox 
yaxşı baxırdı... Evcanlı kişidi... Düzdü e, Ədilə çox xanım-xatındı, amma gedəcəkdi, misalçün, 
Xanımın oğluna, nolacaqdı? Qoca hələ gərək frontdan, Allah qoysa, salamat qayıtsın... Sonra yenə 
hələ oxusun gərək... Ikisi də cavan... Ağəz, evə pul gətirmək hər kişinin işidi bəgəm?.. Bir tərəfdən 
də Xanım kimi əzazil! 
S o n a. Əzazil niyə olur Xanım xala, ay Səfurə bacı? 
S ə f u r ə  x a l a. Indi Xanımı sən mənə tanıdacaqsan?.. Muxtar ayağını bərk basıb yerə. 
Qoca, Allah eləsin ki, sağ-salamat qayıtsın frontdan, ağıllı uşaqdı, tərbiyəlidi, söz yox. Elə, adamın 
Allahı var, Xanımın oğlanlarının hamısı tərbiyəlidi, amma, ay başuva dönüm sənün, tək tərbiyə ilə 
arvad saxlamaq olmaz... Zəmanə pis zəmanədi. Ode, o yazıq Gülağanın axırı nə oldu? Toyuq başı 
kəsməyə ürəyi gəlmirdi, bir gülləyə qismət oldu cavan canı. Allah bir gün də Hitler köpəyoğluna 
qismət eləsin o gülləni! Suğra yazığın da ki, sənnən uzaq olsun, düşdüyü günü, Allah heç düşmənə 
də qismət eləməsin. Cavan yaşında o cürə havalanıb başı... 
S o n a. Axı, könülsevən göyçək olar də, ay Səfurə bacı. 
S ə f u r ə  x a l a. Bəsdir, ağəz, uşaq sözü danışma!.. Qızı qoyarsan öz xoşuna, ya halvaçıya 
gedər, ya zurnaçıya! 
S o n a. Axı, bunu da deyiblər ki, ay Səfurə bacı, qızı otaqlıya yox, papaqlıya verginən də... 
S ə f u r ə  x a l a.  Nə olub, ağəz Muxtarın papağına? Sənün Fatmadan çox ürəyün yanacaq o 
qıza? Vallah, gül kimi söz deyir Fatma öz qızına! Deyir ki, bizə bax, ağıllı ol, həmişə kasıb 
olmuşuq, deyir, bir qarnı ac, bir qarnı tox yaşamışıq, bax, bacılaruva deyir, Allah atovun papaq tikən 
əllərini salamat eləsin, deyir, yoxsa ki, hamısının uşağı acından ölər. Düz deyir də, Fatma özü, əgər 
papaqçı Əbülfətə getməsəydi, Xanımın qardaşı o rəhmətlik Abuzərə getsəydi, indi nə olacaqdı? 
Yetim qalacaqdı bütün uşaqları də... 
S o n a. Allah bilən yaxşıdı, kimin alnına nə yazılıb, odu...  
S ə f u r ə  x a l a (ayağa qalxır). Yaxçı, mən getdim... 
S o n a. Sağ ol... 
 
Səfurə gedir.  
 
(Ələkbərə) Dur, biz də yataq... 
Ə l ə k b ə r. Amma işığı keçirmə... 
 
Sona qəzet parçası götürüb lampanı silmək istəyir.  
 
Sona(qəzetdəki şəkili göstərir). Bax, Fətulla Dadəminin şəkli... Dünyanın işləri niyə belənçinə 
insafsızdı, ay Allah? Bu dünyanın bütün dərd-səri nöşün elə bizə qalıb? Camaatın oğlu qayıtmır, əri 
itkin düşür, ancaq qəzetlər yenə Fətulla Dadəmin şəklini çap edir. Fətulla Dadəmi cəbhədəki 
əsgərlərə məktub yazıb! Fətulla Dadəmi faşist köpəyüşağının əleyhinə çıxış edib! Elə hazır 
çıxışdansa, məktubdansa, xalqın əri kimi, oğlu kimi gedib özü vuruşsun də faşistlərlə, nöş getmir? 
Nöş mənim ərim gedib, heç bilmirəm, Allah eləməmiş, başına nə gələcək, mən də başıma haranın 
külünü tökəcəyəm, ancaq sən nöş burda oturub məktub yazırsan, ay oğraş? Tufu! (Qəzet parçasına 
tüpürür.)  
 
İ ş ı q  s ö n ü r. 
 
 
ON YEDDİNCİ ŞƏKİL 
 
 369
B a l a k ə r i m, Ə l ə k b ə r, I b a d u l l a, F a t m a  x a l a,  
X a n ı m  a r v a d, başqa məhəllə adamları. 
 
Məhəllə. Günorta. 
 
Ibadulla  keflidir. Əlində balta var. Balakərim tütək çalır. Ələkbər, həmişəki kimi, onun yanında oturub. Xanım 
arvad həyətdən keçir.  
I b a d u l l a (onun ardınca). Hə, nə bilmisən sən nemesləri? O əclaf nemeslər mən ölüm, sən 
öləsən bilmirlər e... Bir-bir çaxacaqlar gülləni o yaxbala oğlanlarıvun başına! 
Ə l ə k b ə r (onun qabağına qaçaraq). Yalan deyirsən, köpəyoğlu! 
I b a d u l l a. Köpəyoğlu sənin o həmşəri atondu! Onun da başına bir dənə güllə çaxacaqlar! 
Ə l ə k b ə r. Yalan deyirsən! Yalan deyirsən!  
 
Ibadulla səhnədən çıxır. Səhnə arxasından balta səsi gəlir, Arvadlar bir-bir evdən çıxırlar.  
 
Ə l ə k b ə r. O neyniyir, Balakərim? 
B a l a k ə r i m. Tut ağacını kəsir...  
 
Ibadulla gəlir.  
 
Pauza. 
 
I b a d u l l a. Nə baxırsuz mənə, dəvə nalbəndə baxan kimi! Onu babam əkib, mən də kəsirəm, 
sizə nə var?  
 
 Pauza. 
 
Nə qalır ki, adama, bu tut ağacı da qalaydı. Ode, faşistlər oturublar Voronejdə, kef eliyirlər 
özləriyçün zarazalar! Çünki bu dünya zaraza dünyadı! Adama qalan kəfəndi, o da məlum döyül, 
qismət olacaq, ya yox?! 
Ə l ə k b ə r (qışqırır). Sənə qismət olacaq! 
 
Pauza. 
 
I b a d u l l a. Elə bilirsüz mən əclafam, hə? (Ələkbərə) Bilirəm, otuz ildən sonra böyük kişi 
olacaqsan. Onda da, yaduva düşəcək mənim bu ağacı kəsməyim, goruma söyəcəksən mənim. Bir 
dənə zaraza vardı, deyəcəksən, Ibadullaydı o zarazanın adı, mələmizin tut ağacını kəsdi. Söy! 
Sümüklərim çürümüş olacaq onda mənim!.. Ancaq bilməyəcəksüz ki, Ibadulla anası ölmüş, bu ağacı 
kəsdi ki, odun eliyib aparıb satsın, balalarını dolandırsın... Bilməyəcəksüz ki, zaraza Ibadulla 
döyüldü, dünyaydı zaraza... (Ağlayır.) Niyə bu zaraza dünyada adamlar adam oldu? Niyə pişiklər 
adam olmadı?.. 
 
Səhnə qaranlıqlaşır. Ancaq Balakəriml ə  Ələkbər görünürlər. 
 
Ə l ə k b ə r. Balakərim, şairləri satmaq olar? 
B a l a k ə r i m. Olar!  
 
Birdən küt bir səs və qaranlıq içində qışqırıq eşidilir.  
 
F a t m a  x a l a n ı n  s ə s i. Vay, evim yıxıldı!.. 
 
Səhnə işıqlaşır. Camaat həyəcan içində səhnənin arxasına qaçır.  
 370
Səs-küy qopur. 
 
– Ədilə özünü damdan atdı!.. 
– Ədilə özünü öldürdü!.. 
– Vaxsey!.. 
– Vay!.. 
F a t m a  x a l a (qışqıra-qışqıra səhnəyə daxil olur). Məni öldürəydin, cavan canına 
qıymayaydın!.. Məni öldürəydin! Məni!.. Məni!..  
 
Arvadlar ağlayır. Sona Ələkbəri qucaqlayır. 
 
S o n a. Qorxma... Qorxma, Ələkbər... Qorxma... 
S ə s l ə r: 
– Həkim!.. 
– Nəfəs alır!.. 
– Maşın!.. 
– Maşın!.. 
 
Işıq Müəllifin üzərinə düşür. 
 
M ü ə l l i f. Anam mənim başımı döşünə sıxmışdı. Sonra özü ağlaya-ağlaya mənim üzümü 
yudu, mənə su içirtdi. Ədilə hələ sağ idi, amma tamam əzilmişdi və onu maşına qoyub xəstəxanaya 
apardılar. Dörd gündən sonra Ədilə öldü. Ədilə mənim üçün birinci doğma adam idi ki, ölürdü...  
 
Kiçik pauza. 
O dörd misra indiyə qədər mənim yaddaşımdadı:  
 
Məktub, səni ad eylərəm, 
Poçta əmanət eylərəm... 
Gedib Qocaya çatmasan, 
Bil ki, qiyamət eylərəm...  
 
Səhnə işıqlanır. Həyətdən Ədilənin cənazəsini qaldırırlar. Arvadlar ağlaşır. Molla Əsədulla Quran oxuyur. 
Balakərim bir kənarda dayanıb onlara baxır.  
 
F a t m a  x a l a (Xanım arvada). Çağıracaq sənün oğlunu öz yanına, çağıracaq! Sənün oğluvu 
da aparacaq qara torpağa! Aparacaq öz yanına!.. 
 
Işıq yalnız Balakərimlə Ələkbərin üzərinə düşür. 
 
B a l a k ə r i m (həyəcan içində). Bir həqiqəti deyən var idi...  
 
Pauza. 
 
Həqiqəti deyən... Həqiqəti deyən heç vaxt əyninə paltar geyməzdi... Saçını-saqqalını 
qırxdırmazdı... Dırnaqlarını tutmazdı... Həqiqəti deyənin fikrinə görə, insan gərək olduğu kimi 
görünəydi... Həqiqəti deyən də insan idi, Ələkbər? 
Ə l ə k b ə r (həyəcanlı). Bilmirəm... 
B a l a k ə r i m. Həqiqəti deyən Ağ Dəvənin belində oturmuşdu... Ancaq, Ələkbər, həqiqəti 
deyəni heç kim görməmişdi, amma hamı onu tanıyırdı! 
 
 371
İ ş ı q  s ö n ü r. 
 
 
ON  SƏKKİZİNCİ  ŞƏKİL 
 
M ü ə l l i f, B a l a k ə r i m, Ə l ə k b ə r, I b a d u l l a,  
Ə m i n ə   x a l a, S u ğ r a, G ü l a ğ a. 
Məhəllə. Günorta. 
 
M ü ə l l i f. «Hər şey keçib gedir...» O gecə mən, o yazıq tut ağacı barədə fikirləşirdim. 
Çünki, Ibadullanın dediyi o 30 il sözü mənə, bəlkə də, hər şeydən artıq təsir etmişdi. Otuz ildən 
sonra mənim 39 yaşım olacaqdı və mən bunu heç cür ağlıma sığışdıra bilmirdim.  
 
Pauza. 
 
1943-cü il yanvarın axırları idi. Ibadulla gəlib məhəllənin ortasında dayandı, boğazının damarları şişə-şişə var 
gücü ilə qışqırdı. 
Səhnə işıqlaşır. 
 
I b a d u l l a. Ura-a-a!.. Ura-a-a!.. Ura-a-a!.. Faşistləri qovduq Voronejdən!.. Ura-a-a!.. Faşist 
oğraşları çıxartdıq Voronejdən!.. 
 
Arvadlar evdən çıxırlar.  
 
I b a d u l l a. Gördüz?! Gördüz necə qovduq oğraş faşistləri Voronejdən? Gördüz?  
Ə m i n ə  x a l a. Sağ ol! Sağ ol, oğlum! (Arvadlara) Mənim balamdı e, mənim balam! 
Ibadulla, Allah səni mənim başımın üstündən əskik eləməsin!.. 
M ü ə l l i f. Əminə xala həmin anda fəxarətlə, qürurla məhəllə arvadlarına baxırdı. Elə bil, 
Ibadulla təkbaşına, öz qolunun gücünə gedib Voroneji faşistlərdən azad etmişdi...  
 
Pauza. 
 
Suğranın, saatsaz Gülağanın arvadı Suğranın qəmli bir gözəlliyi var idi. Gülağanın qara xəbəri 
gələndən bir müddət sonra, Suğra Gülağanın şəklini albomdan götürdü, fotoqraf Əlinin yanına getdi. 
Şəkili Təkqol Fotoqraf Əliyə verdi. «Böyüt bu şəkli» – dedi. «Nə boyda böyüdüm?» – Təkqol 
Fotoqraf  Əli soruşdu. «Gülağa nə boydaydı, o boyda.» Şəklin arxasında göy mürəkkəblə 
yazılmışdı: «Mənim gülüm Suğra, baxanda xatırlama, xatırlayanda bax. Gülağa, Bakı, 13 may 1941-
ci il.» Təkqol Fotoqraf Əli heç nə demədi, fikirləşdi ki, bu yazıq gəlin doğrudan da dəli olub... Ağlı 
başında olan adam, adam boyda şəkli neyləyir? Ancaq Təkqol Fotoqraf Əlinin Gülağaya hörməti var 
idi. Gülağayla qabaqlar çox oturub-durmuşdu, yeyib-içmişdi və Gülağanın ölüm xəbəri Təkqol 
Fotoqraf Əliyə də çox təsir etmişdi. Və Təkqol Fotoqraf Əli Suğranın sifarişini qəbul etdi, 
müharibənin o ağır vaxtında xeyli xərc çəkdi və iki gündən sonra böyütdüyü o şəkli özü gətirib 
Suğraya verdi, bir köpük də pul almadı.  
 
Işıq Suğragilin evinə düşür. 
 
 372
S u ğ r a (şəkillə üzbəüz). Yadına gəlir, sən bu şəkili çəkdirəndə, biz hələ evlənməmişdik. Mən 
Şuşada, hə də, bizim uşaq evində məktəbi təzəcə bitirib Bakıya gəlmişdim... Tikiş fabrikində 
işləyirdim də, onda... Sonra... Sonra nə oldu? (Gülür.) Sən məni bu otağa gəlin gətirdin... Onda, bax, 
bu çarpayıda, o qış gecəsində, hə, bütün bədənimlə... bütün içimlə... səni qucaqlamışdım... Mən 
bilirdim ki, haçansa sənə rast gələcəyəm... Haçansa sən gəlib çıxacaqsan... Onda mən sənin heç 
adını da bilmirdim, səni sifətdən də tanımırdım... Amma bilirdim ki, rastlaşacağıq...  
G ü l a ğ a (elə bil şəkildən səhnəyə daxil olur). Hə... 
S u ğ r a. Hə, mən səni tanımırdım, amma istiyirsən, sənin də uşaqlığından danışım? 
G ü l a ğ a. Birdən sən cadugər-zad olarsan a-a-a?.. 
S u ğ r a. Hə! Bəs sən bilmirsən? 
G ü l a ğ a. Nəyi? 
S u ğ r a (gülür). Mən səni çox istəyirəm də... Ona görə də hər şeyi bilirəm...  
G ü l a ğ a (onu qucaqlayır). Ay şeytan... 
S u ğ r a (onu öpə-öpə). Yalançı bir məktub gəlmişdi mənə... 
G ü l a ğ a. Yalançı deyildi o məktub... 
S u ğ r a (qorxu ilə). Nə? 
G ü l a ğ a. Məni doğrudan da vurmuşdular də... 
S u ğ r a (dəhşətlə). Sən də belə deyirsən? 
Gülağa. Hə, mən ölmüşdüm...  
S u ğ r a (qışqırır). Yox!.. 
G ü l a ğ a (onu daha da bərk qucaqlayır). Məni sən təzədən diriltdin də...  
S u ğ r a. Hə... 
G ü l a ğ a (gülümsəyir). Sənin nəfəsin məni çəkib şəkildən çıxartdı... (Saatı götürüb divara 
vurmaq istəyir.) 
S u ğ r a. Neynirsən? 
G ü l a ğ a. Istəyirəm bu saatı divara vurum. 
S u ğ r a. O biri evimizdə vurarsan. Onsuz da burdan köçəcəyik... 
G ü l a ğ a. Niyə? 
S u ğ r a (gülür). A-a-a... Kim inanar ki, sən şəkildən gəlmisən? Hə? Düz demirəm? 
 
 Gülağa cavab vermir. 
 
Düz demirəm? De də!.. 
 
 Gülağa yox olur. 
 
Gülağa!.. Gülağa!.. Gülağa!.. (Evdən çıxıb həyətə qaçır.) Yox!.. Yox!.. Yox!.. Yalandı bu!.. 
Yalandı!.. Yalandı!..  
 
Arvadlar evdən çıxırlar. 
 
(Qışqırır.) Qurmayın!.. Çadır qurmayın!.. O qara xəbər yalandı!..  
 
Ş ö v k ə t   Suğranı qucaqlayır. 
 
Ş ö v k ə t. Gedək bizə. Gedək. 
S u ğ r a. Yox, yas saxlamayın!.. O xəbər yalandı!.. Gülağa ölməyib!.. 
Ş ö v k ə t. Yaxçı! Sakit ol. Gedək bizə... 
S u ğ r a. Başa düşürsən, Gülağa ölə bilməz!.. Bu dünyada onun bir günahı vardı? Hə? 
S ə f u r ə  x a l a (ağlaya-ağlaya). Yox... 
 373
S u ğ r a. Ona güllə dəyə bilməz! Nə üçün durduğu yerdə ölməlidi? Yox!.. Axı, mən 
burdayam!.. Mən sağam!.. Gülağa orda necə ölə bilər? Yalandır! Güllə Gülağanı necə tuta bilər? 
Yalandır! Yalandır! Özü də düz demir! Güllə dəyməyib ona! Özü də düz demir, ölməyib o!.. 
Balakərim tütək çalır. Ələkbər anasına qısılıb baxır.  
 
S u ğ r a. Sağdı Gülağa! (Pıçıltıyla Şövkətə) Gecələr o mənim yanıma gəlir... (Bərkdən) O 
sağdır! Siz onu görmürsüz, amma o mənim yanıma gəlir!.. 
 
Pauza. 
 
Elə bilirsiz mən dəli olmuşam? Bax, qar yağır... Hər tərəf qardı... Bax, o, sarı hamamdı. Ora 
Meyranqulu kişinin evidir. O Sonagilin evidi... Ode, o da Ələkbərdi... Əyər mən dəli olmuşamsa, 
bunları necə yadımda saxlaya bilərəm? 
Ş ö v k ə t. Gedək bizə!.. Gedək... 
 
 
İ ş ı q  s ö n ü r. 
 
 
ON DOQQUZUNCU ŞƏKİL 
  
S o n a,  Ə l ə k b ə r,  X a n ı m  a r v a d,  M ü ə l l i f. 
Məhəllə. Günorta. 
Ələkbərgilin evi. Sona mizin arxasında oturmuş  Xanım arvadın  
qarşısına çay qoyur. 
 
X a n ı m  a r v a d. Mənə deyirlər ki... 
 
Kiçik pauza. 
 
Deyirlər ki... Beşmərtəbənin yanındakı məktəbdə süpürgəçi yeri var...  
S o n a. Neyniyəsən?.. Mən də gedib qospitalda qab yuyuram də... Ay Xanım xala, heç 
olmasa, bir az ağla, bir az ürəyini boşalt. Yoxsa ki, axır vaxtlar heç dinib danışmırsan, adamın ürəyi 
dözər buna? Hitlerin ölüb-ölənlərinin goru pis günə qalsın! Köpəyoğlunun taxtı tabut olsun, yəhəri 
qannan dolsun oğraşın!.. Oyun açdı başımıza... 
 
Işıq  Müəllifin üzərinə düşür. 
 
M ü ə l l i f. Və bir gün mən Xanım xalanın gözlərində ikinci dəfə yaş gördüm... 
 
Işıq Xanım xala ilə Ələkbərin üzərinə düşür. 
 
X a n ı m  a r v a d. Ələkbər, sən heç nigaran qalma... Qayıdıb gələcək altısı da, Ələkbər. Mən 
axı tanıyıram onları... Gələcəklər altısı da. Heç nə olmayacaq onlara, Ələkbər... Sən nigaran qalma... 
Səni hələ maşınla gəzdirəcəklər onlar, Ələkbər... Cəfər də gəzdirəcək maşında səni, Ələkbər, Adil də 
gəzdirəcək, Əbdüləli, Cəbrayıl da, Ələkbər! Ağarəhim də... Sən xəstələnmə, Ələkbər, ancaq 
xəstələnsən, Qoca sağaldacaq səni, Ələkbər... sıxma ürəyivi! Heç birinə heç nə olmayacaq! Altısı da, 
qayıdıb gələcək!.. Mən tanıyıram axı, onları, Ələkbər... 
M ü ə l l i f. Xanım xala mənimlə danışırdı, amma əslində, bu sözləri özünə deyirdi...  
 
Pauza. 
 374
 
Bir dəfə də dəhşətli bir hadisə oldu... Hamı Xanım xalanın səsinə çölə çıxdı. Xanım xala ikinci 
mərtəbədəki evlərinin qabağında dayanıb öz-özünə qışqırırdı. 
X a n ı m  a r v a d. Fatma! Fatma! Fatma! Ədiləyə denən, çıxıb üzümə tüpürsün! Tüpürsün!.. 
Tüpürsün!.. Haqqı var!.. Haqqı var!.. Haqqı var!.. 
 
İ ş ı q  s ö n ü r. 
 
 
 
İYİRMİNCİ ŞƏKİL 
  
M ü ə l l i f, Ə m i n ə  x a l a, I b a d u l l a, Ş ö v k ə t,  
B a l a k ə r i m, S o n a, Ə l ə k b ə r. 
Məhəllə. Günorta. 
 
M ü ə l l i f. Müharibə qurtarmaq bilmirdi. Ibadulla axır vaxtlar, demək olar ki, hər gün 
məhəlləyə gəlirdi. Hər gün də, Əminə xalanın çığırtısı həyət-bacaya yayılırdı. Dalanımızın arvadları, 
qızları daha əvvəlki kimi həyətdə yığışmırdılar, çünki, hərənin öz dərdi özünə bəs idi. Qara xəbərlər 
gələn evlərdə qopan vay-şivənin yanında, Əminə xalanın çığırtısı da daha təsir etmirdi.  
 
Pauza. 
 
Və günlərin bir günü mən həyətdə oturmuşdum. Atam neçə vaxt idi ki, müharibədə idi, 
anamın da öz-özüylə danışmağa başladığı günlər idi... 
Ə m i n ə  x a l a n ı n  s ə s i. Get, köpəyoğlu!.. Çıx get day!.. Canım qurtardı sənnən! Get, 
köpəyoğlu! Get, bir qara daş da dalunca!.. 
 
Səhnə işıqlanır. Ibadulla qoltuğunda sıxdığı bağlamayla səhnəyə daxil olur. Arvadlardan kimi pəncərədən 
boylanır, kimi həyətə çıxır. 
 
I b a d u l l a. Hə, gördüz?! Axırı verdi qızıllarımı, gördüz?! Inanmurduz mənə!.. Getdim mən 
day!.. Axtarun, taparsuz məni Voronejdə, ay tapduz a!.. 
Ə m i n ə  x a l a (səhnəyə daxil olaraq). Get, köpəyoğlu!.. Səni görüm qan qusasan!.. 
I b a d u l l a. Gördüz?! Aldım axır qızıllarımı bunnan! Mənnən gizlədirdi!.. Bilirdim axı! 
Bilirdim!.. Gördüz?!. Siz də inanmurduz!.. 
Ə m i n ə  x a l a. Səni görüm tramvay altında qalasan, köpəyoğlu! Saxladuğun o qəhbəynən 
bir yerdə!.. 
M ü ə l l i f. O zaman mənə elə gəldi ki, bizim o qəmgin məhəlləmizə nəsə çirkab bir su 
töküldü. Məndə heç vaxt belə bir hissiyyat olmamışdı. Mənə elə gəldi ki, Əminə xalanın özü də 
başdan-başa o çirkabın içindədir. Ibadullanı isə o vaxtdan sonra mən bir də heç vaxt görmədim... 
 
Pauza. 
 
Balakərim gündüzlər məhəllənin kişisiz evlərinə kömək edirdi. Su daşıyırdı, odun yarırdı, 
mismar tapıb, daş tapıb sökülən, dağılan yerləri özü bildiyi kimi düzəldirdi. Hərdən də Ağ Dəvənin 
əhvalatlarından danışırdı... Əvvəllər  –  yəni o gözəl günlərdə ki, hələ müharibə başlamamışdı. 
Balakərim o tut ağacının altında oturub nəsə danışanda, Şövkət də bir az aralıda öz qapılarının 
ağzındakı skamyada oturub Ziba xaladan aldığı iri tumları cırtlayanda, Balakərim hərdən oğrun-
oğrun ona baxırdı, bir-iki dəfə udqunurdu, hərdən elə bil, hər şeyi, məni də, Ağ Dəvəni də yaddan 
çıxarırdı və həmin anda Şövkət şaqqanaq çəkib gülürdü... 
 375
 
Işıq Şövkətin və bir küncdə oturub ona baxan Balakərimin üstünə düşür. 
 
Ş ö v k ə t (Balakərimə baxır). Az aşın duzu döyülsən a, sən!.. 
M ü ə l l i f. Balakərim özünü tamam itirirdi, bilmirdi nə eləsin, sözləri çaş-baş salırdı və mən 
Balakərimin beləcə çaşmasının, beləcə udqunmasının, Şövkətin beləcə şaqqanaq çəkib gülməsinin 
səbəbini bilməsəm də, hiss edirdim ki, Balakərimin ürəyi necə şiddətlə vurur, az qalır yerindən 
çıxsın. Müharibə başlayandan sonra isə Şövkət daha o cürə şaqqanaq çəkib gülmürdü və bir dəfə 
eləcə udquna-udquna ona baxan Balakərimə dedi. 
Ş ö v k ə t. Neyləyəsən, ay yazıq? Sən də adamsan də... Sən də kişisən də... 
M ü ə l l i f. Mən birinci dəfə idi ki, Şövkətin səsində eləcə açıq-aşkar bir kədər hiss edirdim... 
 
Pauza. 
 
Günlərin bir günü isə... 
 
Səhnə tam işıqlanır. 
 
S o n a (qapıdan başını uzadıb çağırır). Ələkbər, ay Ələkbər, bu arvad nöş görünmür?  
Ə l ə k b ə r. Kim? 
S o n a. Xanım arvad də... Nöş görünmür? Get, Ələkbər, get, gör neyniyir arvad?  
 
Ələkbər pilləkənlə qalxıb  Xanım arvadgilin evinə girir.  
 
Ə l ə k b ə r i n  səsi. Xanım xala yatıb... 
S o n a. A-a-a!.. Bu qədər də yatmaq olar bəgəm? 
Ə l ə k b ə r (pilləkənləri düşə-düşə). Yatıb də... 
S o n a. Bunnan çıxmayan iş... (Evdən çıxıb pilləkənlərlə yuxarı qalxır və Xanım arvadın evinə 
girir.) 
 
 Kiçik pauza. 
 
(Qışqırığı eşidilir.) Vaxsey!.. Ölüb arvad!.. Xanım xala keçinib!.. 
B a l a k ə r i m. Onda təqsir yoxdur. Ağ Dəvə yatmışdı qapısında... Ağ Dəvə... 
M ü ə l l i f. Xanım xala öldü. Səhəri günü Molla Əsədulla qabağa düşdü və məhləmizdə 
demək olar ki, kişi qalmadığı üçün, arvadlardan ibarət izdiham Xanım xalanı qəbiristanlığa apardı. 
Həmin dəqiqələrdə mənə elə gəlirdi ki, boş qalmış küçəmiz, dalanımız, məhəlləmiz, qapılar, 
divarlar, küçəyə döşənmiş qəmbərlər də lal sükut içində ağlayır. Fatma xala da qəbiristanlıqda idi. 
Mənə elə gəlirdi ki, Ədilə də hardansa baxır və lal bir sükut içində Xanım xalanın ölməyinə ağlayır.  
 
Pauza. 
 
1944-cü ilin dekabrında cəbhədən atamın ölüm xəbəri gəldi, dayım evimizi satdı, anamı da, 
məni də götürüb öz yanına  –  Bakının tamam başqa bir səmtinə apardı. Biz məhəlləmizdən köçdük. 
Sonralar, kimsə təsadüfən anama xəbər vermişdi ki, Şövkət Balakərimə ərə gedib, onu öz evinə 
gətirib və daha icazə vermir ki, Balakərim tütək çalsın... 
 
Pauza. 
 
O vaxtdan, mənim o uşaqlıq çağlarımdan çox illər keçib... 
 
 376
Pauza.  
 
Onlar  –  Xanım xalanın oğlanları altı nəfər idi və onların altısı da müharibədən sağ-salamat 
qayıtmışdı. Indi altısı da, lal bir sükut içində o mərmər başdaşına baxırdılar. Qırx ildən sonra, mən 
birinci dəfə idi onları beləcə bir yerdə görürdüm... Qırx il bundan əvvəlki kimi... Çox uzaqlarda, 
əlçatmaz, ünyetməz, əbədi bir uzaqlıqda qalmış Bakı məhəllələrinin birində biz bir yerdə 
yaşayırdıq...  
 
Kiçik pauza. 
 
Həmin sentyabr günü gecə yağış yağırdı. Və mən heç cürə yata bilmirdim, yumşaq kürsüdə 
oturub... bilmirəm... mürgüləyirdim... ya məni qara basırdı... bilmirəm... Mən karvan gördüm... O 
karvan ağ dəvələrdən ibarət idi. Karvanda altı ağ dəvə var idi. Hər dəvənin öz sarvanı var idi. O 
sarvanlar Cəfərə, Adilə, Əbdüləliyə, Qocaya, Cəbrayıla, Ağarəhimə oxşayırdı... Onlar idi... Mən 
özümü  –  balaca Ələkbəri də gördüm... Mən hansısa sarvandan yox, bütün karvandan soruşdum: « – 
Hara?» Karvan cavab verdi: « – Gələcəyə gedirik...» O uşaq  –  balaca Ələkbər sevinirdi, çünki o 
uşaq karvanı yola salmırdı, yox, o uşaq həmin Gələcəkdə idi... Gələcəkdə dayanıb uzaqdan görünən 
karvanı qarşılayırdı... Yola salan isə qalın qaşların altından baxan iri, qara gözlər idi... Xanım 
arvadın dəvə gözlərinə oxşayan iri, qara gözləri... 
 
İ ş ı q  s ö n ü r. 
 
2002. 
 
 
 
 377
MÜNDƏRİCAT 
 
KİÇİK PYESLƏR  
Qızıl ………………………………………………………………………... 4 
Ordenli yazıçı ilə görüş ……………………………………………………. 19 
Mehmanxana nömrəsində görüş …………………………………………... 28 
Hövsan soğanı ……………………………………………………………... 36 
Xüsusi sifariş ………………………………………………………………. 43 
Teatr ……………………………………………………………………….. 52 
«O da aşiq olub yaza dünyada...» ………………………………………….. 61 
Qisas………………………………………………………………………... 69 
Su ………………………………………………………………………….. 76 
  
PYESLƏR  
Poçt şöbəsində xəyal……………………………………………………….. 83 
Ah, Paris, Paris!.............................................................................................. 124 
Mən sənin dayınam. ……………………………………………………….. 167 
Dəlixanadan dəli qaçıb  və yaxud mənim sevimli dəlim…………………... 216 
Mənim ərim dəlidir………………………………………………………… 250 
Mahmud və Məryəm……………………………………………………….. 303 
Ağ Dəvə……………………………………………………………………. 338 
 
  
 378
ELÇİN 
(ƏFƏNDİYEV ELÇİN İLYAS oğlu) 
 
SEÇİLMİŞ ƏSƏRLƏRİ 
(10 cilddə)  
3-cü cild 
 
 
 
 
 
NƏŞRİYYAT REDAKTORU  
Akif Dənzizadə, 
RƏSSAMI  
Ilqar Tofiqoğlu, 
BƏDİİ REDAKTORU  
Ilham Niftəliyev, 
TEXNİKİ REDAKTORU       
 Denis Izuf, 
KORREKTORLAR            
Rəfiqə Qəmbərqızı, 
 Fəridə Ələsgərli, 
Gülarə Qədirova, 
OPERATORLAR  
Aygün Əmirli, 
 Elnurə Abuşeva, 
Ramilə Əliyeva, 
ÇAPA MƏSUL 
Sərraf Mürsəlov, 
 Anar Abdullayev, 
Azər Yunusov. 
   
 
 
 
Çapa imzalanmış 27.09.2005,  
formatı 60x90 1/16,  
 37 ç.v.  
ofset kağızı ¹1, tayms qarnituru,  
sifariş 01/03, 
sayı 1000.  
 
 
Kitab  
«ÇINAR-ÇAP»  
nəşriyyatında nəşrə hazırlanmış  
və  
ofset üsulu ilə çap olunmuşdur. 
Tel.: 4989555, 4937255, 4902757    
 
 
