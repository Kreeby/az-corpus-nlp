 
 
Mehman SÜLEYMANOV 
 
 
 
 
 
 
 
 
 
 
 
 
 
       Nuru paşa 
və 
silahdaşları 
 
 
 
 
 
 
 
 
 
 
 
 
BAKI  2014 
 
 
 
 
 
 
       MÜNDƏRİCAT 
 
 
GİRİŞ 
BİRİNCİ HİSSƏ. NURU PAŞA 
İlk addımlar 
Trablusqərb cəbhəsi 
Qafqaz İslam Ordusunun təşkil edilməsi ərəfəsində Azərbaycanda hərbi-siyasi şərait 
Hərbi yardım üçün Osmanlı Türkiyəsinə müraciət edilməsi 
Qarşılıqlı əsgər yardım tarixindən 
Nuru paşanın Azərbaycana göndərilməsi qərarı 
Nuru paşanın və türk qoşunlarının Azərbaycana gəlişi və qarşılanması 
Nuru paşa və Azərbaycan Ordusu 
İlk addımlar 
Göyçay ətrafında başlanan qalibiyyət yolu 
Ağsu və Kürdəmir ətrafındakı döyüşlərdə hərbi dönüşün möhkəmləndirilməsi 
Şamaxının bolşevik-daşnak qüvvələrindən azad edilməsi 
Bakı üzərinə həlledici hücum üçün hazırlıq 
Bakının azad edilməsi 
Qafqaz İslam Ordusunun Qarabağ hərəkatı 
Qafqaz İslam Ordusunun ləğvi 
Sarmaşıqlı məzarlar 
Nuru paşanın ingilis həbsindən azad edilməsi 
Nuru paşanın yenidən Azərbaycana dönüşü 
Nuru paşanın sonrakı taleyi 
Nuru paşanın ailə həyatı 
Nuru paşanın həlak olması 
 
İKİNCİ HİSSƏ. NURU PAŞANIN SİLAHDAŞLARI 
Nuru paşanın silahdaşları 
Ənvər paşa  
Əliağa Şıxlinski 
Mürsəl paşa 
Cəmil Cahid bəy 
Süleyman İzzət bəy 
Həbib bəy Səlimov 
Xəlil Kut paşa 
 
 
 
 
 
 
 
 
 
 
 
 
 
 
 
  
GİRİŞ 
 
XX əsrin əvvəllərində Azərbaycanın öz müstəqilliyini qazanmasından, həmin tarixi 
şəraitdən, bolşevik-daşnak zülmünə qarşı qardaş Türkiyənin Azərbaycan xalqına 
göstərdiyi köməkdən söz açılarkən böyük minnətdarlıqla xatırlanan şəxsiyyətlərdən biri 
də heç şübhəsiz ki, Nuru paşadır. Bu da təsadüfi deyil, çünki Nuru paşanın 
komandanlığı altında olan Qafqaz İslam Ordusunun Azərbaycandakı bir neçə aylıq 
fəaliyyəti minlərlə insanı sürətlə genişlənməkdə olan bolşevik-daşnak qırğınlarından 
qurtarmaqla bərabər, Azərbaycanın müstəqil dövlətçiliyi üzərində mövcud olan real 
təhlükəni də aradan qaldırmışdı. Azərbaycan tarixinin ən dəyərli səhifələrindən biri 
olan və bütünlükdə Şərqdə demokratik dövlət quruculuğunun əsasını qoyan Azərbaycan 
Xalq Cümhuriyyətinin mövcudluğunda Azərbaycan və Türkiyə hərbi əməkdaşlığının da 
mühüm rolu vardır. Həmin əməkdaşlığın həyata keçirilməsində isə Nuri paşanın 
xidmətləri danılmazdır.  
Qafqaz İslam Ordusunun yaradılması və bu Ordunun Azərbaycanda fəaliyyəti çox 
mürəkkəb hərbi-siyasi şəraitdə gedirdi. Bolşevik-daşnak qüvvələrinin Azərbaycan 
xalqına qarşı təcavüzkarlığının ifrat həddə çatması, Azərbaycanın daxili siyasi və 
iqtisadi dağınıqlığı əslində xalqın mövcydluğunu təhlükə altına qoymuşdu. 
Azərbaycanın hərb işindən kənarda saxlanması, bu istiqamətdə geniş təcrübənin 
olmaması Qafqaz İslam Ordusunun və onun rəhbərliyinin fəaliyyətinə də öz təsirsiz 
ötüşmürdü. Ona görə qarşıya qoyulan ümumxalq səviyyəli vəzifələrin həllində sözsüz 
ki, çətinliklər də ortaya çıxır və bəzən arzu olunmayan hallar da özünü göstərirdi. 
Bununla belə, Azərbaycan xalqının taleyüklü məsələlərinin həllində, Azərbaycanın 
müstəqilliyinin qorunub saxlanmasında Qafqaz İslam Ordusunun da öz tarixi yeri vardır 
və bu xidmətlərin obyektiv araşdırılmasına da maraq böyükdür. 
Azərbaycan milli azadlıq hərəkatının fəalları və liderləri Nuru paşanın şəxsiyyətini 
və onun rəhbərliyi altında Qafqaz İslam Ordusunun Azərbaycanın müstəqiliyinin 
qorunması istiqamətindəki taixi fəaliyyətini yüksək qiymətləndirmişdilər. Bunu onların 
əsərlərində və dövrün mətbuat səhifələrində də görmək mümkündür. Əslində, onların 
Nuru paşa haqqında söylədikləri və yazdıqları bu insana olan ümumxalq ehtiramının bir 
təcəssümü idi. Çox mürəkkəb tarixi şəraitdə Türkiyənin Azərbaycana etdiyi hərbi 
yardım Nuri paşanın komandanlıq etdiyi Qafqaz İslam Ordusunun timsalında həyata 
keçirilirdi. Buna görə də Nuru paşanın şəxsində bir tərəfdən göstərilən qardaş köməyinə 
görə Azərbaycan xalqının bütün Türkiyəyə olan minnətdarlıq duyğuları öz əksini 
tapmışdısa da, digər tərəfdən bu insanın özünə qarşı olan şəxsi hörmət və ehtiram 
duyğuları cəmləşmişdi. Nuru paşa Azərbaycan xalqı üçün türk xalqının ağır günlərdə 
Azərbaycan xalqına göstərdiyi qardaşlıq yardımının timsalıdır. Yəni Türkiyənin 
yardımı deyiləndə sadə xalq kütlələri tərəfindən ilk növbədə Nuru paşanın  obrazı, onun 
komandanlığı, şəxsi keyfiyyətləri və bu keyfiyyətlərlə möhkəm çulğalaşan türklüyü göz 
önünə gəlirdi. Əslində, Nuru paşaya bəslədiyi hörmət və ehtiramı ilə xalq eyni zamanda 
onun dərdini öz dərdi bilən bütün türk xalqına öz minnətdarlığını və hüsn rəğbətini 
ifadə edirdi. Tapşırılmış vəzifənin icrası zamanı göstərdiyi bacarıq, igidlik, şücaət və s. 
keyfıyyətlər isə xalqın Nuru paşaya – bu gənc sərkərdəyə olan ehtiramını, etibarını 
xeyli artırmışdı. Xalq Nuru paşanı həmişə ağır günlərində köməyinə yetişmiş  qardaş 
xalqın mübariz bir təmsilçisi kimi daim yadında saxladı, onun xatirəsini elə canlı, elə 
diri mühafizə edə bildi ki, aradan xeyli vaxt keçməsinə baxmayaraq elə indi də Nuri 
paşa böyük hörmət və minnətdarlıqla xatırlanmaqdadır. 
Qeyd etmək lazımdır ki, Nuru paşa da Azərbaycan xalqının ona bəslədiyi münasibəti 
çox yüksək qiymətləndirirdi. Mudros müqaviləsindən (30 oktyabr 1918) sonra Antanta 
dövlətlərinin tələbinə görə Qafqaz İslam Ordusu Azərbaycanı tərk edərkən Nuru paşa 
bir çox silahdaşlarıyla birlikdə Azərbaycanın müstəqilliyinin qorunması işində axıradək 
iştirak etmək üçün Azərbaycan ordusuna qoşulduqlarını bildirdilər. Bakıya daxil olmuş 
ingilis hərbi qüvvələrinin komandanlığı bununla razı olmadı və onda Nuru paşa 
Türkiyəyə qayıtmaq məcburiyyətində qaldı. Amma o sonradan bir də Azərbaycana 
qayıtdı və  Azərbaycana istiqamətlənmiş xarici təcavüzə qarşı öz mübarizəsini davam 
etdirdi. Azərbaycandakı fəaliyyəti Nuru paşanın bir türk zabiti kimi xidməti həyatının 
heç şübhəsiz ki, ən yaddaqalan səhifəsi idi. Nuru paşa sonrakı həyatı boyu həmişə 
Azərbaycanda keçirdiyi həyatını xoş duyğularla xatırlayırdı və bu xatirələrini öz dostları 
ilə də bölüşürdü. Nuru paşa Azərbaycandakı xidmət illərinə görə fəxri paşalıq rütbəsinə 
layiq görülmüşdü. Türkiyəyə geri qayıtdıqdan sonra o, rəsmi olaraq paşalıq rütbəsindən 
geri çağırılmışdı və 1929-cu ildə hərbi pensiyaya çıxarkən ona yarbay rütbəsi ilə 
pensiya təyin edilmişdi. Yəni, Nuru paşanın "paşalığı" yalnız Azərbaycanla bağlı idi və 
Türkiyə ərazisində o rəsmən paşa deyildi. Buna baxmayaraq Nuru paşa uzun ömrü boyu 
həmişə "paşa" deyə çağırılmışdı. Bu məqam da onun Azərbaycanla olan bağlılığının 
başqa bir nümunəsidir. 
  Nuru paşanın zabitlik həyatı demək olar ki, elə Azərbaycanda da başa çatdı. 
Doğrudur, Qarabağda iştirak etdiyi antisovet üsyanları yatırıldıqdan sonra Nuru paşa 
onunla Türkiyə ərazisinə keçmiş Azərbaycan milli süvari alayı ilə İstiqlal 
mübarizəsində iştirak etdi. Amma onun bu mübarizədəki iştirakı mövcud tarixi şəraitə 
görə elə də uzun çəkmədi. 
 Məlumdur ki, Qafqaz İslam Ordusunun fəaliyyəti Azərbaycanda çox davam etmədi. 
Kifayət qədər vaxtın olmaması, mövcud olan tarixi çətinliklər, kəsişən subyektiv 
mövqelər Qafqaz İslam Ordusunun mövcudluğu dövründə Azərbaycanın milli qoşun 
hissələrinin formalaşması prosesində də özünü göstərdi. Ortaya çıxan problemlər 
Cümhuriyyətin və Milli Ordunun fəallarında yaratdığı nigərançılıqlar obyektiv reallıqlar 
olsa da, nəzərə alınmalıdır ki, Qafqaz İslam Ordusunun tarixi Azərbaycan Xalq 
Cümhuriyyətinin şərəfli tarixinin bir parçasıdır və onun da ətraflı öyrənilməsi elmi və 
ictimai əhəmiyyət kəsb edir. 
Qafqaz İslam Ordsunun komandanı kimi Nuru paşanın həyatının öyrənilməsi də 
Azərbaycanda kifayət qədər ictimai maraq doğurur.  Bu, bir tərəfdən təbiidir. Çünki 
Nuru paşanın Azərbaycandakı fəaliyyətinin az-çox işıqlandırılması üçün lazım olan 
mənbələr və tarixi məlumatlar respublikada demək olar ki, yox dərəcəsindədir. Nuru 
paşanın şəxsiyyətinə və Azərbaycandakı fəaliyyətinə artmaqda olan maraq isə bu 
mövzunun öyrənilməsinə təbii olaraq güclü bir meyl yaratmışdır.  
Oxucuların diqqətinə təqdim olunan bu kitab təkmilləşdirilmiş təkrar nəşrdir. Nuru 
paşa haqqında ilk kitab nəşr olunandan sonra İstər Azərbaycanda, istər də Türkiyədə 
Qafqaz İslam Ordusunun tarixinin öyrənilməsi ilə bağlı xeyli araşdırmalar aparılmış və 
çoxlu sayda kitablar işıq üzü görmüşdür. Həmin araşdırmalar da imkan vermişdir ki, 
Nuru paşanın həyatı və fəaliyyəti daha geniş şəkildə öyrənilsin. 
Bununla belə, qeyd etmək lazımdır ki, Nuru paşanın və bütünlükdə Qafqaz İslam 
Ordusunun tarixinin daha kamil öyrənilməsi üçün Azərbaycanda və Türkiyədə mövcud 
olan mənbələrin və tarixi ədəbiyyatın, habelə tarixi müəlliflərin mənbə və əsərlərinin bir 
küll şəklində öyrənilməsinə, onların üzvü şəkildə əlaqələndirilməsinə ehtiyac vardır. 
Qafqaz İslam Ordusunun Azərbaycan hərəkatının bilavasitə şahidi olan adamlar, 
xüsusən Nuru paşanı şəxsən tanıyanlar,onun silahdaşları öz dünyasını dəyişdiyindən və 
Nuru paşa ilə bağlı xatirələri toplamaq imkanı olmadığından mövzunun açılması üçün  
əlimizdə olan əsas mənbə Azərbaycan milli mücadilə fəallarının, Azərbaycan 
ziyalılarının yazılarında olan alayarımçıq və çox kasad məlumatlardır. Müəllifin 
bəhrələndiyi əsas bilgilər isə Türkiyənin  hərbi arxivlərində saxlanılan Qafqaz İslam 
Ordusuna məxsus sənədlərdir. Türkiyə Silahlı Qüvvələri Baş Qərargahı Əsgəri Tarix və 
Strateji Etüd (ATASE) başqanlığının arxivində Nuru paşanın özünün də xatirəsi 
saxlanılmaqdadır. Ancaq bu xatirə yaşanılan mənalı bir həyat, böyük mübarizələrin 
mərkəzində dayanmış tarixi bir şəxsiyyətin nəhəng obrazının qarşısında həcmcə kiçik 
görünür və çox ümumiləşdirilmiş şəkildə yazılmaqla daha çox hesabat xarakteri daşıyır. 
Bununla belə, əlbəttə bir çox hadisələrə dair Nuru paşanın öz münasibətini öyrənmək 
heç şübhəsiz ki, həm oxucular, həm də tarixçilər üçün qiymətlidir. Nuru paşanın Qafqaz 
İslam Ordusu komandanı kimi fəaliyyətinin işıqlandırılması üçün Azərbaycana 
göndərilmiş 5-ci Qafqaz fırqəsinin qərargah rəisi Rüştü bəyin müfəssəl xatirələri də 
böyük əhəmiyyətə malikdir. Ancaq qeyd etməliyik ki, bu xatirələr və arxiv sənədləri 
Nuri paşanı daha çox bir hərbçi və komandan kimi əks etdirir. Onu oxucularımıza 
ətraflı tanıtmaq, onun maraqları və dünyagörüşü haqqında geniş təsəvvür yaratmaq 
üçün əlimizdə kifayət qədər məlumat yoxdur. Nuru paşanın Azərbaycanda sovet 
hakimiyyəti qurulandan sonrakı fəaliyyəti, Azərbaycanda antisovet üsyanlarının 
hazırlanması və təşkilindəki rolu barədə mövcud olan məlumat qıtlığı da müəllifi həmin 
məqamlara ötəri toxunmağa məcbur etmişdir. 
Kitabla maraqlanan oxucu nəzərə almalıdır  ki, müəllif qarşısına heç də Nuru 
paşanın şəxsiyyətini ideallaşdırmağı məqsəd qoymamışdır. Cümhuriyyət dövrünün 
tarixindən məlumdur ki, Nuru paşanın Azərbaycana gəlişinin ilkin dövründə onun 
verdiyi bəzi qərarların aydınlaşdırılmasına ehtiyacı olan məqamları, tarixi şəraitə heç 
də tamamilə uyğun atılmayan addımları olmuşdusa da bunun da müəyyən səbəbləri var 
idi. Nəzərə alınmalıdır ki, Qafqaz İslam Ordusunun komandanı kimi Azərbaycana 
gələndə Nuru paşanın cəmi 29 yaşı var idi və o, Afrika cəbhəsindən çağırılaraq 
Azərbaycana göndərilmişdi. Nuru paşa tamamilə fərqli olan, yəni zəngin olmaqla 
bərabər həm də dolaşıq, ziddiyətli siyasi hadisələrin cərəyan etdiyi bir şəraitə 
düşmüşdü və burada gedən proseslərə bütünlüklə bələd olmaq üçün müəyyən vaxt 
lazım idi. Digər tərəfdən, Nuru paşa Azərbaycana gələndə Azərbaycanın qurtuluşunu 
Türkiyəyə birləşməkdə görənlər də burada kifayət qədər ciddi bir siyasi qüvvəni təşkil 
edirdilər və onların da Nuru paşaya və ətrafındakılara müəyyən təsiri var idi. Ancaq 
heç şübhəsiz ki, Nuru paşanın şəxsiyyətinə qiymət təkcə onun atdığı ilk addımlara görə 
deyil, bütünlükdə onun fəaliyyətindən miras qalan nəticələrə görə verilməlidir. Bu 
nəticələr isə Azərbaycan xalqının ümidində olduğu yardımların göstərilməsindən, 
bolşevik-daşnak zülmünə qarşı mübarizədən və s.-dən ibarət idi. Nuri paşanın 
Azərbaycandakı fəaliyyətinin izlənilməsi göstərir ki, ölkəni tanıdiqca, burada gedən 
mürəkkəb proseslərə bələd olduqca onun dünyagörüşündə kifayət qədər ciddi 
dəyişikliklər baş vermişdir. Nəticə etibarilə Nuru paşa Azərbaycanın müstəqil bir 
dövlət kimi mövcudluğuna hər vasitə ilə çalışmış və bunun üçün həm siyasi, həm 
diplomatik, həm də silahlı mübarizə yollarına əl atmışdı. Kitabda bu dəyişikliyin real 
mənzərəsinin yaradılmasına ciddi çalışılmışdır.  
Hazırkı nəşrdə Nuru paşanın Azərbaycandakı hərbi fəaliyyətinə, Azərbaycanın 
müstəqilliyinə son qoyulandan sonra Qarabağda antisovet üsyanında iştirak etməsinə, 
Nuru paşanın Türkiyədəki fəaliyyəinə, həyatının faciəli sonluğuna dair yeni 
məlumatlar əlavə edilmişdir. Türkiyədə son zamanlar işıq üzü görmüş araşdırmalar 
göstərir ki, İkinci Dünya müharibəsi illərində Nuru paşa sovet hakimiyyəti altında olan 
türk xalqlarının, o cümlədən də Azərbaycanın yenidən öz müstəqilliyinə qovuşması 
üçün fəal türkçülük fəaliyyəti aparmışdır. Bu məsələ Nuru paşanın həyatının maraqlı 
tərəflərindən biridir və onun da gələcəkdə ayrıca araşdırılmasına ehtiyac vardır. 
Kitabda eyni zamanda Nuru paşanın silahdaşları haqqında oçerklər vardır. Bu 
oçerklər o şəxsiyyətlər haqqındadır ki, onların Azərbaycandakı və ya Azərbaycanla 
bağlı fəaliyyətləri Nuru paşanın fəaliyyətini tamamlayır və Qafqaz İslam Ordusunun 
qarşısında dayanan vəzifələrin uğurlu icrasına xidmət edirdi. 
Müəllif kitabın hazırlanmasında və işıq üzü görməsində özünün hər cür yardımları və 
dəyərli məsləhətləri ilə köməklik göstərmiş şəxslərə səmimi minnətdarlığını bildirməyi 
özünə borc bilir.  
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
BİRİNİCİ  HİSSƏ 
 
 
 
 
 
 
 
 
 
NURU PAŞA 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
İlk addımlar 
 
Tarixi ədəbiyyatda Nuru paşanın doğum tarixi haqqında ikili tarix mövcuddur. Bəzi 
tarixi ədəbiyyatda onun 1889-cu ildə, bəzi tarixi ədəbiyyatda isə 1890-cı ildə anadan 
olduğu bildirilir. Bəzi rəsmi sənədlərdə də onun anadan olma tarixi 1890-cı il 
göstərilmişdir. Dəqiq deyilərsə, Nuru paşa 1890-cı il may ayının 5-də Manastırda 
anadan olmuşdur. Rəsmi sənədlərdə onunadı isə Mustafa Nuru kimi qeyd olunmuşdur.  
1934-cü ildə Türkiyədə soy adları haqqında qanun qəbul edildikdən sonra Nuru paşa və 
onun yaxın qohumları özlərinə vaxtilə ulu babalarının daşıdığı Killigil və ya Killioğlu 
soyadını gotürmüşdülər. Bu ad onun əcdadlarının doğulduğu Killi adlı yaşayış 
məntəqəsi ilə bağlı idi. Killi və ya Kili - Dunay çayının üstündə  qərar tutan bir 
məntəqədir. Lap əvvəllərə, ulu keçmişlərə baş vurduqca isə Nuru paşanın ulu 
əcdadlarının Kırım türklərindən olduğu söylənilir. Onun ulu əcdadının hətta xristian 
olan qaqauz türklərindən olması haqqında da məlumat vardır. Sonralar nəslin 
davamçıları indiki Türkiyə ərazisinə köçmüş və burada özləri üçün yurd-yuva 
qurmuşdular.Türk tarixçisi yazıçı Şövkət Sürəyya Aydəmir özünün "Makedoniyadan 
Orta Asiyaya Ənvər paşa" adlı üç cildli sanballı kitabında Ənvər və Nuru paşaların 
nəsil şəcərəsini (Nuru paşanın ailə şəcərəsi) vermişdir. Həmin şəcərədən Nuru paşanın 
əcdadlarının və yaxın qohumlarının ailə bağlılığını izləmək mümkündür. Bu şəcərəyə 
əsasən Nuru paşanın atası Hacı Əhəməd bəy, onun atası Hafiz Kamil bəy, onun da atası 
Hacı Mustafa Kaptan olmuşdur. Bu nəslin əcdadlarının qaqauz türklərindən olması 
haqqında Xəlil paşanın xatirələrində də maraqlı məqam vardır. O yazırdı: 
Bir gecə dədəm Mustafa Kaptanın Unqapanıdakı evində babam Kamil bəy, 
Həsən amcam, İbrahim amcam yemək yerlərkən biz onları dinliyorduq. 
Atalarımıza aid konuşuluyordu. Həsən amcamın bu sözləri hələ qulağımdadır: 
-Cəddimiz Krımdan gəlmişdir. Krım xanlarının sarayına ötəbəri və bilxassə qadın 
əşyası satan bir yeməniçiymiş. Bu yakışıqlı dəliqanlı xristian olduğu üçün hərəm 
dairəsində kimsə ondan qaçmazmış. Bu sırada Krım xanının yaxınlarından bir qız 
ona könül vermiş. Nəhayət evlənmələrinə qərar verilmiş. Yemençi dəliqanlı 
müsəlmanlığı qəbul etmiş. Evlənmişlər. Bu halda rum və ya ulah olmayan, türkcə 
konuşan bir xristian Romaniyada yaşayan və dini xristian olan qaqauzlardandı. 
Bu evlənmədən sonra ruslar Krımı istila etmişlər. İşğal üzərinə cəddimiz qarısı 
ilə bərabər Tuna ağzına Kilya şəhərinə köçmüşlər. 
Nuru paşanın özü kimi atası da çox uşaqlı ailədən idi. Hacı Əhməd bəyin atası Hafiz 
Kamil bəyin altı uşağı var idi: Hacı Əhməd bəy, Xəlil bəy (paşa), Füzuli bəy, Həlim 
bəy, Mələk xanım və Şükrüyyə xanım.  
Nuru paşanın atası Hacı Əhməd bəy Aişə xanım adlı bir xanımla ailə həyatı qurmuş və 
onların da 6 övladı olmuşdu: Ənvər (paşa), Nuru, Kamil, Ərtoğrul, Həsənə və Mediha. 
Bəzi ədəbiyyatda Nuru paşanın atası Hacı Əhməd də hərbçi kimi təqdim edilir. Lakin 
bu doğru deyil. Nuru paşanın atası tarixi ədəbiyyatda daha çox Hacı Əhməd paşa kimi 
xatırlanır. Görünür bəzilər paşa sözünə görə onu hərbçi hesab edirlər. O, dövlət məmuru 
idi və elə də böyük gəlirlərə malik deyildi. Buna görə çoxuşaqlı ailəni dolandırmaq da 
onun üçün çətin idi. Mövcud məlumatlara görə, Ənvər paşa Türkiyənin müdafiə naziri 
və sultan ailəsi ilə qohum olduqdan sonra bir sıra yaxınlarına, o cümlədən də atası Hacı 
Əhmədə paşalıq dərəcəsi qazandırmışdı. 
Nuru paşanın ailəsini hərbçilər ailəsi saymaq olar. Onun qardaşı Ənvər, əmisi Xəlil də 
həyatlarını hərbi xidmətlə bağlamış və hər ikisi general rütbəsinədək yüksəlmişdilər.   
Nuru paşa ilk təslini Manastırda almağa başlamış və çox güman ki, qardaşının təsiri ilə 
sonradan təhsilini Əsgəri litseydə davam etdirmişdi. O, 1903-1906-cı illər ərzində 
Küleli Əsgəri litseyində təhsil almış və 1906-1909-cu illərdə də Hərbi məktəbdə 
oxumuşdur. Nuru paşa Hərbi məktəbdə kifayət qədər yaxşı oxumuşdur. Tədqiqatçı 
Nejdet Karaköse Nuru paşa haqqında yazdığı sanballı kitabında Nuru paşanın Hərbi 
məktəbdə təhsil alarkən 1908-ci ildə aldığı son qiymətlərin siyahısını vermişdir. Həmin 
qiymət siyahısı belədir: 
1. Əqaidi-diniyyə   36 
2. Xidməti səfəriyyə nəzəriyyəsi 37 
3. Əsləhəye xəfifiyyə və muhtiri nəqliyyə 37 
4. İnşaati əsgəriyyə   45 
5. Fən və fürusiyət   43 
6. Fransız dili    44 
7. Təlim nəzəriyyəsi   42 
8. Məlumati tərbiyeyi əsgəriyyə 45 
9. Elmi əxlaq    43 
10. Alman dili    45 
11. Yem təlimi    20 
12. Topoqrafiya əməliyyatı  15 
13. Xəritə, rəsm və plan  18 
14. Xidməti səfəriyyə əməliyyatı 18 
15. Təlim əməliyyatı   18 
 
1909-cu ildə Hərbi məktəbi bitirdikdən sonra Nuru ordu sıralarında zabit kimi 
xidmətə başladı. Mövcud olan məlumata görə Nuru paşa 1911-ci ildə Hərbi 
Akademiyada da təhsilini başa çatdırdı. Bundan sonra o, bir sıra hərbi vəzifələrdə 
qulluq etdi. 
Nuru paşa aşağıdakı hərbi rütbələri almışdı: 
 
Teğmən (leytenant)  - 1909 
Üst teğmən (baş leytenant) - 1912 (19 noyabr) 
Yüzbaşı     - 1913 (6 oktyabr) 
Minbaşı     - 1916 (24 sentyabr) 
Qayməqam (yarbay)  - 1918 (mart) 
Fəxri feriq (paşa)   - 1918 (mart) 
 
Qafqaz İslam Ordusunun komandanı vəzifəsinə təyin edilənədək Nuru paşa aşağıdakı 
vəzifələri icra etmişdi: 
- 3-cü Ordu qərargahı (1909); 
- 3-cü Ordunun 71-ci alayının 3-cü taborunun 3-cü bölüyü (1910); 
- Osmanlı sultanının Məiyyət bölüyü (1910); 
- 1-ci qolordunun (korpusun) 6-cı alayının 11-ci taborunun 3-cü bölüyü (1912); 
- Romada Əsgəri attaşe müavini (1913); 
- Vyanada əsgəri attaşe müavini (1914); 
- Həbi Nazirliyin məqam yavəri (1914); 
- Afrika qrupları komandanı (1914); 
Nuru paşa Afrika qrupları komandanı vəzifəsində 1918-ci ilin əvvəlinə kimi, yəni 
Qafqaz İslam Ordusunun Kimandanı vəzifəsinə təyin edildiyi vaxta kimi qaldı. Həmin 
vəzifənin icraçısı kimi Nuru paşa Birincü Dünya müharibəsi illərində Afrikanın 
şimalında olan ingilis və İtaliya hərbi qüvvələrinə qarşı cəbhə tutdu. 1915-16-cı illərdə 
o, Misirdə ingilis qüvvələri ilə, 1916-17-ci illərdə isə Tunis ərazisində İtaliya hərbi 
qüvvələri ilə üzbəüz oldu. 
Afrikanın şimal bölgəsində xidmətdə olması Nuru paşanın hərbi təcrübəsini artırdı, 
onun döyüş vərdişlərini təkmilləşdirdi. Bu bölgədə Nuru paşanın çətin anlar yaşadığı 
günlər də olmuşdu. Bununla belə, döyüş bölgəsində olması onun döyüş təcrübəsinin 
formalaşmasına zəmin yaratdı ki, bu döyüş təcrübəsi də Azərbaycanda vəzifə icra 
edərkən onun işinə yaradı. 
Ənvər paşa da Nuru paşanın Afrika cəbhəsindəki xidmətindən razı qaldı və buna görə 
də onun Qafqaz İslam Ordusu komandanlığına təyin edilməsinə təşəbbüs qaldırdı. Nuru 
paşanın kifayət qədər uğurlu xidmət yolu keçməsini onun qazandığı orden və medallar 
da sübut edir. Bütünlükdə, Nuru paşa aşağıdakı orden və medallarla təltif olunmuşdu: 
- Almaniyanın Birinci dərəcəli Dəmir xaç medalı ( iyul 1916); 
- Altun ləyaqət medalı ( noyabr 1916); 
- Altun imtiyaz medalı ( sentyabr 1917); 
- 3-cü dərəcəli qılınclı Osmanı nişanı ( fevral 1918); 
- Qılınclı birinci Məcidi nişanı ( avqust 1918); 
- İstiqlal medalı ( fevral 1929); 
Diqqət yetirmək lazımdır ki, Qılınclı birinci Məcidi nişanı ilə Nuru paşa Qafqaz İslam 
Ordusunun komandanı kimi layiq görülmüşdü. 
Nuru paşa Afrikanın şimalında olarkən Trablusqərb cəbhəsində italyan qoşunlarına 
qarşı döyüşlərdə xüsusi qabiliyyət və şücaət nümayiş etdirə bilmişdi. Məhz bunun 
nəticəsidir ki, Nuru paşa tarixi ədəbiyyatda həm də Trablusqərb qəhrəmanı kimi 
anılmaqdadır. Bir sözlə, Azərbaycana göndərilmək ərəfəsində Nuru bəy çox ciddi 
döyüş məktəbi keçmişdi və burada aldığı təcrübə ona daha böyük hərbi birliklərə 
rəhbərlik edə bilmək imkanı verirdi. Qafqaz İslam Ordusunun komandanı vəzifəsinə 
Nuru bəy qardaşı Ənvər paşa tərəfındən təklif və təyin olunmuşdu. Həmin vaxt hərbi 
nazir vəzifəsində olan Ənvər paşa bu yüksək və məsuliyyətli vəzifəyə Nurunu təkcə 
qardaşı olduğu üçün irəli çəkməmişdi. Ənvər paşa, heç şübhəsiz ki, Nuru bəyin Afrika 
cəbhəsində göstərdiyi qabiliyyət və bacarığı, onun daha məsuliyyətli vəzifələrin 
ağırlığını öz üzərinə götürə bilmək imkanlarını nəzərə almışdı. 
 
Trablusqərb cəbhəsi 
 
Məlum olduğu kimi, Nuru paşanın Qafqaz İslam Ordusu haqqında xatirələri mövcuddur 
və həmin xatirələr Qafqaz İslam Ordusunun tarixinin öyrənilməsi üçün dəyərli 
mənbədir. Bu xatirələr Nuru paşanın öz dilindən qələmə alınmışdır. Araşdırmalar 
göstərir ki, Nuru paşanın həm də Trablusqərb cəbhəsindəki fəaliyyəti haqqında da 
xatirələri mövcuddur. Amma Qafqaz İslam Ordusu haqqında olan xatirələrdən fərqli 
olaraq Trablusqərb cəbhəsin haqqındakı xatirələr Nuru paşanın dilindən deyil, Nuru 
paşadan bu xatirələri toplayan müəlifin dilindən qələmə alınmışdır. "General Nuri 
Killigil: "Trablusqarb xatirələrim" adı altında hazırlanan bu əsəri qələmə alan müəllif 
özünü "albay C.C.S." kimi təqdim etmişdir. Xatirələrin toplanması və nəşrə 
hazırlanması 1941-ci ildə başa çatmışdır. 2012-ci ildə bu xatirələr dosent-doktor Serpil 
Sürməlinin təqdimatı ilə Atatürk Universitetinin Atatürk ölkələri və inqilab tarixi 
institunun Atatürk dərgisinin 1-ci nömrəsində (səh.137-170) çap olunmuşdur. 
Nuru paşanın Trablusqərb cəbhəsindəki fəaliyyəti haqqında xatirələri həmin 
hadisələrdən 30 il sonra qələmə alınsa da, bu xatirələrdə kifayət qədər maraqlı 
məlumatlar vardır. Həmin məlumatlar da Nuru paşanın bir hərbçi kimi formalaşması, 
Trablusqərb cəbhəsində zəngin təcrübə toplaması haqqında ətraflı təsəvvür əldə etməyə 
imkan verir. 
Nuru paşa Trablusqərb cəbhəsində həm 1911-12-ci illərdə, həm də Birinci dünya 
müharibəsi illərində olmuşdur. Haqqında danışılan xatirələr isə Nuru paşanın 1911-12-
ci illərdə Trablusqərbdə olması haqqındadır. Bu illər Trablusqərb ətrafında Osmanlı 
qoşunları ilə İtaliya qoşunları arasında müharibənin cərəyan etdiyi dövrə təsadüf edi. 
Məlumdur ki, Afrikanın şimal hissəsi bir vaxtlar Osmanlı imperiyasının tərkibinə daxil 
idi. XIX əsrin sonralı və XX əsrin əvvəllərində Osmanlı dövləti zəiflədikcə, 
güclənməkdə olan Avropa dövlətlərinin təzyiqi ilə həmin bölgədən çəkilmək 
məcburiyyətində qaldı. Yeni tarixi şəraitdə özünə yeni ərazi payı əldə etmək niyyətinə 
düşən İtaliya da Birinci dünya müharibəsi ərəfəsində Afrikanın şimalına qoşun çıxardı 
və Trablusqərb ətrafında Osmanlı qoşunları ilə üzbəüz gəlməli oldu. 
Qərb dövlətlərinin Afrikaya yol açması və oradan yerli müsəlman əhali tərəfindən daha 
geniş şəkildə dəstəklənən Osmanlı nüfuzunun sıxışdırılmasına başlanması Türkiyənin 
ictimai-siyasi və hərbi dairələri tərəfindən heç də birmənalı qarşılanmırdı. Nuru paşa da 
belələrindən biri idi və gənc yaşlarında olmasına baxmayaraq o da öz həmfikirləri kimi 
Afrikanın şimalına yollanmaq və orada Osmanlı qoşunları sıralarına qoşulmaq qərarına 
gəldi. Bu zaman onun cəmi 21 yaşı var idi və Osmanlı sultanının Məiyyət bölüyündə 
xidmət edirdi. 
İtalya qoşunlarının Trablusqərb ətrafına çıxarılmasından bir müddət öncə gənc Nuru 
xidmət etdiyi Məiyyət bölüyündən icazə alaraq Berlində hərbi attaşe olan qardaşı 
Ənvərin yanına getmişdi. İtalya qoşunlarının Trablusqərb ətrafında döyüşlərin 
başlaması xəbərini də o burada almışdı. 
Nuru opaşa nəql edirdi ki, bir gün Berlinin Unter den Linden küçəsindəki bir muzeyə 
baxmaq üçün şəhərə çıxmışdı. Bu zaman küçədə qəzet satanlar tərəfindən 
Trablusqərbin və Yunanıstanın Preveze şəhərinin bombalanması haqqında məlumatlar 
yayılmasının şahidi oldu. Xüsusilə Trablusqərbin də bombalanması xəbəri Nuru bəyin 
ciddi narahatçılığına səbəb oldu və muzeyə getmək fikrindən daşınaraq dərhal Osmanlı 
səfirliyinə geri qayıtdı. O, eşitdiyi xəbər barəsində daha ətraflı məlumat alaraq geri 
qayıtmağı planlaşdırırdı. Osmanlı səfirliyində o, qardaşı Ənvərdən eşitdiyi xəbərin 
doğru olduğunu öyrəndi. Ənvər bəy özü də bu xəbərdən ciddi narahatçılıq keçirirdi və 
buna görə də dərhal İstanbula qayıtmağı qərar almışdı. Nuru bəyə isə məsləhət bildi ki, 
hələlik bir neçə gün Berlində qalsın. 
Ənvər bəyin məsləhəti ilə Nuru bəy Berlində qalsa da, tezliklə o da İstanbula qayıtmaq 
qərarını verdi. İstanbula qayıtmaqda məqsədi isə Trablusqərb cəbhəsinə yollanmaq 
üçün müvafiq icazənin alınması idi. Nuru paşanın xatirələrinin qələmə alan müəllif 
yazırdı: "Nuru kimi gənc, canlı və həmiyyətli bir terk zabiti məmləkətindən uzaq və ya 
yaxın qısmındə hərb olurkən, İstanbulda Məiyyəti-Səniyə bölüyündə vaxt keçirməzdi". 
Doğrudan da belə oldu. Nuru bəy qardaşı Ənvər bəyin və əmisi Xəlil bəyin ardınca 
Trablusqərb cəbhəsinə yollandı. Trablusqərb ətrafında müharibə başlayanda Ənvər bəy 
kimi, Xəlil bəy də könüllü şəkildə cəbhəyə yollanmağı qərara aldı və sözsüz ki, onların 
bu qərarı Nuru bəy üçün də bir örnək oldu. 
Amma Nuru bəy Osmanlı sarayının Məiyyət bölüyündə xidmət etdiyi üçün onun  
saraydan ayrılmasına sultanın özünün razılığı olmalı idi. Bununla bağlı Nuru bəy 
sarayın baş yavəri Xurşid paşaya müraciət etdi və Xurşid paşa da onun cəbhəyə 
yollanmaq arzusunu Osmanlı sultanına çatdırdı. Nuru bəyin xatirələrindən görünür ki, 
sultan onu yaxından tanıyırmış və onun təəssübkeşlik və vətənpərvərlik hissləri sultan 
tərəfindən rəğbətlə qarşılanmışdı. Bunu onların görüşündən də aydın hiss etmək 
mümkündür. 
Həmin günlərin birində Nuru bəy sarayda sultanla ayaqüstü görüşmək imkanı əldə edir. 
Sultan onun Trablusqərbə getmək arzusuna cavab olaraq Nurudan soruşur ki, sənin ki, 
kor bağırsaq problemin var və bu probleminlə cəbhəyə necə gedəcəksən? Bununla belə, 
Nuru ondan bir daha cəbhəyə getməsinə izn verilməsini xahiş edir və sultan da onun bu 
xahişini qəbul edir. Sonra sultan Nuru yaxınlaşaraq əlini onun çiyninə qoyur və ona 
deyir ki, salamlarını cəbhədə olan komandirlərə və döyüşçülərə çatdırsın. Sultanın 
göstərişi ilə Nuru bəyə 30 altun da bağışlandı. 
Nuru bəyin xatirələrindən o da görünür ki, sultan da Trablusqərb ətrafında cərəyan edən 
döyüşləri yaxından izləyirmiş və cəbhədəki döyüşçülərə yardım çatdırılmasını diqqət 
mərkəzində saxalyırmış. Bu yardımların çatdırılması isə ancaq gəmilər vasitəsilə 
mümkün idi. Yüklə doldurulmuş gəmilərin dənizə çıxarılması müəyyən təhlükələrlə 
müşayiət olunurdu. Onların hətta düşmən qüvvələr tərəfindən ələ keçmək ehtimalları da 
böyük idi. Ona görə saray əyanları gəmilərlə Trablusqərbə hərbi yüklərin 
göndərilməsinin əleyhinə idilər. Bununla belə, sultanın göstərişi ilə silah və sursat dolu 
bir gəmi Trabkusqərbə göndərilir. Həmin gəmi ilə 12500 tüfəng, 600 sandıq güllə və 
mərmi və ərzaq cəbhəyə göndərilir. Nuru bəylə görüşündə sultan bu barədə ona da 
xatırladır. 
Nuru bəy cəbhəyə yollanmaq icazəsini aldıqdan sonra sultanın əllərini öpür və onun 
hüzurundan zabitlərin cəbhəyə yollanması ilə məşğul olan quruma yollanır. Burada onu 
qeydiyyata alırlar və bu barədə ona bir sənəd də verirlər. Nuru bəy sözlərinə görə həmin 
sənədin üzərində 76, ya da 86 rəqəmi yazılmışdı. Bu o demək idi ki, Nuru bəy könüllü 
olaraq cəbhəyə yollanmaq üçün qeydiyyata alınmış 76-cı və ya 86-cı zabit idi. 
Qeyd etmək lazımdır ki, ərəb qrafikası ilə 7 və 8 rəqəmləri bir-birinə çox oxşardır. Ola 
bilsin ki, ona görə 30 ildən sonra Nuru paşa onun dəqiqliklə xatırlaya bilmirdi. Ona 
verilən qeydiyyat sənədi ilə Nuru bəy həm passport, həm də müəyyən yol xərcləri əldə 
edir. Yol xərci kimi ona təxminən 90 lirəyə yaxın pul verilir. O zaman üçün bu vəsait 
kifayət qədər böyük maliyyə vəsaiti imiş. Trablusqərbə gizli yolla yollanarkən həmin 
vəsaitin başqalarının əlinə keçməməsi üçün Nuru bəy özünə xüsusi bir kəmər sifariş 
etdirir və pulları da kəmərin arxasına düzdürür. Nəzərdə tutulmuşdu ki, Nuru bəy Parisə 
yollansın və Fransa sahillərindən gəmilərlə Afrikanın şimalına hərəkət etsin. 
1911-ci il noyabr ayının 15-də Nuru bəy bir qrup könüllü ilə birlikdə qatarla Parisə yola 
düşdü. Elə həmin ayın 18-də də onlar Parisə yetişərək "Cəzayir otel"də yerləşdi. Nuru 
bəy və onun yanındakılar qərara aldılar ki, Osmanlı dövlətinin Parisdəki səfirliyinə baş 
vuraraq orada hərbi attaşe ilə görüşsünlər. Amma məlum oldu ki, Osmanlı dövlətinin 
Parisdəki hərbi attaşesi Fəthi bəy də Trablusqərbə yollanıbmış. Trablusqərbə yollanmaq 
üçün Parisdə başqa zabitlər də toplanıbmış. Həmin zabitlərlə birlikdə Nuru bəy bir neçə 
gün Parisdə qaldı, şəhərin görməli yerləri ilə tanış oldu. Amma Nuru bəy necə olursa-
olsun tezliklə Afrikanın şimalına çıxmağı düşünürdü. Məqsədinə çatmaq üçün o, 
noyabrın 23-də Marselə və oradan da gəmi ilə Tunisə yola düşdü. Trablusqərbə gedən 
dəniz yolları İtaliya qüvvələrinin nəzarəti altında olduğu üçün Nuru bəy Tunisə getməli 
və oradan da Trablusqərbə doğru irəliləməli idi. 
Nuru bəyin yazdıqlarından belə bir qənaətə gəlmək olar ki, Fransa ərazisindən Tunisə 
yollananlar da italıyalıların nəzarəti altında idi. Ona görə Nuru bəy ətrafındakılara 
Tunisə yox, Əlcəzayirə getmək niyyətində olduğunu bildirmişdi. Limana gələndən 
sonra isə o, gizlicə Əlcəzayirə gedən gəmiyə yox, Tunisə gedən gəmiyə minmişdi. 
Noyabbr ayının 25-də Nuru bəy Tunisin Bizertə limanına yetişdi. Bizerte limanı 
Tunisin əsas limanı idi və buraya gələndən sonra Nuru bəy Trablusqərbə yollanmaq 
barəsində fikirləşməli idi. Bizertlə ilk tanışlıq Nuru bəydə ağır təəssürat yaratdı. 
Xüsusilə, yerli əhalinin səfalət içində olması, orada məskunlaşmış xaricilərin isə əksinə, 
zəngin yaşayışı Nuru bəyə xeyli təsir etdi. Onun nəzərində, Bizertdə belə bir vəziyyətin 
yaranması Avropa dövlətlərinin məzlum xalqlara qarşı həyata keçirdikləri siyasətin 
nəticəsi idi. Nuru bəy iki gün Bizertenin Qrand otelində qaldı və noyabr ayının 27-də 
Tunis şəhərinə gələrək Hotel de Parisdə yer aldı. Bizerteyə nisbətən Tunis daha qarışıq 
şəhər olmaqla, xarixi dövlətlərin xüsusi xidmət nümayəndələrinin də daha çox fəallıq 
nümayiş etdirdiyi bir şəhər idid. Ona görə də yerli və xarici xüsusi xidmət 
nümayəndələrinin təqiblərindən uzaq qalmaq üçün Nuru bəy hotelin qeydiyyat 
vərəqində milləyətini macar, adını isə Paulas kimi göstərdi. Amma onun qeydiyyat 
vərəqindəki qeydləri ilə pasportunda olan məlumatlat bir-birinin üstünə düşmürdü. Ona 
görə də bu məqam otelin xüsusi xidmət nümayəndələrinin diqqətini cəlb etdi və onlar 
Nuru bəyin şəxsiyyətinin araşdırılması üçün polis orqanına müraciət etdilər. Polis 
nəfərləri onu yoxlayarkən Nuru bəy Tunisə gəlməkdə məqsədinin İsgəndəriyyə şəhərinə 
getmək olduğunu dedi və bununla polislərin diqqətini yayındırmağa çalışdı. Polislər 
onu azad buraxdılar. Lakin onun qarşısında şərt qoydular ki, növbəti cümə günü gəmiyə 
minərək Marselə qayıtsın. 
Nuru bəy belə bir vəziyyətə düşməsini təəssüflə qarşıladı. Onun fikrincə, Trablus 
ətrafında döyüşlərin cərəyan etdiyi bir vaxtda ora yollanmaq istəyən könüllülərin 
Tunisdə qarşılanmasının və yola salınmasının təşkil edilməsi yaxşı olardı. Çünki 
Tunislə tanışlığı olmayan cavan türk zabitləri bura gələndən sonra nə etməli olduqlarını 
bilmirdilər və onun üçün də müəyyən çətinliklərlə rastlaşırdılar. Polislərlər tərəfindən 
çıxarılmış qərar Nuru bəyin qarşısına qoyulmuş ilkin vəzifələrin həllinə qeyri-mümkün 
edə bilərdi. İlkin tapşırıqlar isə belə idi ki, Nuru bəy Tunis Trablus yolunun 
müşahidəsini aparmalı, müşahidələri haqqında məlumatları Parisə ötürməli və sonra da 
Trablusqərbə getməyə çalışmalı idi. Bu tapşırığın icrasına nail olmaq üçün Nuru bəy 
gizli yollar da aramağa başladı. Tunisdə görüşməli olduğu bəzi adamlardan Trablus 
yolu ilə hərəkət etməyin mümkünlüyü barəsində məlumatlar aradı. Amma məlum oldu 
ki, Tunis-Trablusqərb yolu bütünlüklə italiyalıların nəzarəti altındadır və onlar bu yolla 
hərəkət edən bir xarici vətəndaş görüncə dərhal polisə xəbər verirdilər. Ona görə Nuru 
bəyin gilzli yolla Trablusqərbə getmək niyyəti də baş tutmadı. 
Yerli polislər isə Nuru bəyi nəzarətdən kənar buraxmırdılar. Noyabr ayının 30-da onlar 
yenidən Nuru bəyin yanına gəldilər və ondan nə vaxt Marselə dönəcəyini soruşdular. 
Nuru bəy isə əlacsız qalıb elə sabah Tunisi tərk edəcəyini bildirdi. 
Başqa bir çarəsi qalmayan Nuru bəy polisin tələbini yerinə yetirmək məcburiyətində 
qaldı. O, 1911-ci il dekabr ayının 2-də Marselə, ertəsi gün isə oradan Parisə gəldi. 
Parisdə Nuru bəy xəbər tutdu ki, onunla birlikdə Parisə gəlmiş türk zabitlərinin heç də 
hamısı Trablusqərbə getməyə müvəffəq ola bilməmişdilər. Onun əmisi Xəlil bəy (Xəlil 
paşa) da Trablusqərbə getmək üçün Parisə gəlmişdi. O, xeyli vaxt burada qaldıqdan 
sonra Tunisdə ona kömək edə biləcək ərəblər tapmış və Tunisə yollanmışdı. Həmin 
yerli ərəblər nəzarətdən kənar olan yolarla Xəlil bəyi Trablusqərbə çatdıra bilmişdilər. 
İlk cəhdi uğusuz alınsa da, Nuru paşa inadından əl çəkmədi. Bir neçə gündən sonra o, 
Osmanlı Məclisinin üzvü Rəhmi bəyin katibi adı altında yenidən Tunisə yola düşdü. 
Nuur bəyin Parisdən yola düşməsi dekabr ayının 15-nə təsadüf edir. Həmin günə qədər 
isə Nuru bəy Parisin məşhur muzeylərini gəzdi və bu muzeylərdə saxlanılan əsərlərlə 
tanış oldu. Nuru bəyin yaxşı rəssamlıq qabiliyyəti var idi. Ona görə də muzeylərdə 
saxlanılan incəsənət əsərlərinə qarşı onda böyük maraq var idi. 
Dekabr ayının 18-də Nuru bəy Rəhmi bəylə birlikdə Tunisə yetişdilər və vaxt itirmədən 
Trablusa doğru hərəkətə başladılar. Bu dəfə Nuru bəy Tunisdə polis və təhlükəsizlik 
orqanlarının təqibi ilə qarşılaşmadı. Nuru bəy Trablus istiqamətində yolun yarısını 
qatarla qət elədi. Sonra isə o yoluna avtomobil ilə davam etdi. Yol boyu Nuru bəy yerli 
əhali ilə, rastlaşdıqları insanlarla ünsiyyət yaradır və Trablusqərb ətrafında cərəyan edən 
döyüşlər haqqında məlumatlar toplayırdı. 
Dekabr ayının 25-də Nuru bəy Dehibat adlı bir məntəqəyə yetişdi. Dehibatdan sonra 
artıq şosse yolu da yox idi. Ona görə Nuru bəy məcburiyyət qarşıısnda qalıb yolun 
sonrakı hissəsini dəvələrlə irəliləməli oldu. O, ilk dəfə idi ki, dəvə belində yol getməli 
olurdu. Ona görə bu yolçuluq onda müəyyən narahatçılıqlar yaratdı. Bununla belə 
Trablusqərbə yetişmək qətiyyəti bu çətinliyə qarşı dözümü daha da artırdı. 
Bu çətin yolçuluq zamanı Nuru bəyin yadında qalan bir maraqlı hadisə olmuşdu. Bu da 
səhradakı bədəvi çadırlarından birində kifayət qədər yaraşıqlı və cazibəli bir ərəb 
xanımının onları sərin ayrana qonaq etməsi idi. Nuru paşa sonralar da bildirirdi ki, 
həmin qadının qonaq etdiyi ayranın dadı heç də onun yadından çıxmamışdır. Nuru paşa 
hətta onu da qeyd edirdi ki, susuzluğun və yorğunluğun üzüntülərinin şiddətli olduğu 
bir vaxtda çöl qızının əlindən içilən bu ayranın xatirəsi bir ömür sürəcək üədər dadlı idi. 
Nuru bəy ayranın əvəzində həmin xanıma pul təklif etsə də, cazibədar bədəvi xanımı 
onu qəbul etmir. Onda yolçular xəlvəti olaraq pulu çadırın ətəyinə qoyurlar və sonra da 
yollarına davam edirlər. 
Nuru bəyin və Rəhmi bəyin sonrakı dayanacaqlarından biri Trablusqərbdən təxminən 
250 kilometr cənub-qərbdə olan Nalut adlı qəza mərkəzində oldu. Burada olarkən 
yolçular Trablus ətrafındakı döyüşlər haqqında, mövcud hərbi şərait haqqında daha 
ətraflı məlumat topladılar. Nuru bəy eyni zamanda öyrəndi ki, əmisi Xəlil bəy Xüms 
bölgə komandanı təyin edilibdir. Əldə edilən məlumatlara görə, bölgədə olan Osmanlı 
bölmələrinin ərzaq çətinlikləri vardır. Bu ərzaq çətinliklərini aradan qaldırmaq, 
müəyyən amliyyə vəsaitləri tapmaq üçün Rəhmi bəy Nalutdan Tunisə qayıtmalı oldu. 
Bununla onun Nuru bəylə yolları da ayrıldı. 
Nuru bəy bir neçə gün Nalutda qaldı, orada qısa müddətli istirahət etdi. Burada olduğu 
günlərdə Nuru bəy də Osmanlı bölmələri üçün maliyyə vəsaitinin toplanmasında iştirak 
etdi, ixtiyarında olan maliyyə vəsaitinin bir hissəsini bu məqsədə ayırdı. 
Yanvar ayının 10-da Nuru bəy Əziziyyə məntəqəsinə yetişdi. Trablus italiyalılar 
tərəfindən işğal edildikdən sonra Osmanlı qoşunlarının müqavimət mərkəzi bu 
məntəqəyə köçürülmüşdü. Osmanlı diviziyasının qərargahı da bu məntəqəyə gəlməli 
olmuşdu. Nuru bəy diviziya komandiri və qərargah rəisi ilə görüşdü, bölgəyə gəlməsi 
haqqında onlara məruzə etdi. Amma Nuru bəy burada dayanmalı deyildi. O, əmisi Xəlil 
bəyin tabeliyinə təyin edilmişdi və ona görə də səhərisi gün Nuru bəy Əziziyyəni tərk 
edərək Xəlil bəyin qərargahına doğru hərəkətə başladı. Qeyd edildiyi kimi, Xəlil bəy 
Xüms cəbhəsinin komandanı idi və onun qərargahı da Mərqabda yerləşirdi. Nuru bəy 
bu məntəqəyə 1912-ci il yanvar ayının 15-də yetişə bildi. Bu zaman Xüms qəsəbəsi də 
italıyalıların işğalı altına düşmüşdü və Xəlil paşanın qərargahını cəbhə xəttindən 3-4 
kilometrlik bir məsafə ayırırdı. Mərqab həm də dənizə yaxın bir ərazidə yerləşirdi. Ona 
görə dənizdə olan düşmən gəmiləri ətrafda olan döyüş mövqelərini, o cümlədən də 
məntəqənin özünü top atəşlərinə tuturdu. 
Nuru bəy qərargaha yetişən kimi əmisi Xəlil bəylə görüşdü və döyüş vəzifəsinin icrası 
üçün bu cəbhəyə gəlməsini ona məruzə etdi. Yanvar ayının 16-da Nuru bəy Xəlil bəylə 
birlikdə ön xəttə gedərək hərbi vəziyyətlə daha yaxından tanış oldu. Bu tanışlıqdan 
sonra aydın oldu ki, Xüms cəbhəsində olan Osmanlı bölmələrinin şəxsi heyətinin sayı 
cəmi 1000 nəfərdir. Bu sayda qüvvə isə bölgənin italıya qüvvələrinin işğalından 
qorumaq üçün yetərincə deyildi. 
Osmanlı ərazisindən əlavə hərbi qüvvələrin gətirilməsi isə mümkün deyildi. Mövcud 
qüvvələr isə nəinki düşmən üzərinə qətiyyətli hücum təşkil etməyi çətinləşdirirdi, eyni 
zamanda bu qüvvələrlə etibarlı müdafiəni də təmin etmək mümkün deyildi. Zərurət 
yarananda Osmanlı zabitləri kömək üçün yerli əhaliyə müraciət edirdilər. Bu əhali isə 
lazımi hərbi təlim görməmişdi və günlərini daha çox öz əkin-biçin işlərinə sərf 
edirdilər. Bununla belə zərurət yarananda yaxın və uzaq qəbilələrdən kömək istənilirdi. 
Yerli əhali də bu kömək çağırışına bir qayda olaraq biganə qalmırdı. 
Məsələn, yanvar ayının 21-də düşmən qüvvələrin Mərqab üzərinə hücum edəcəyi 
xəbəri alınanda yenidən yaxın və uzaq qəbilələrdən kömək istənildi. Ərəblər də qısa 
müddət əırzində toplandılar və yanvar ayının 22-də döyüş bölgəsinə gəldilər. Amma 
həmin gün düşmən hücumu baş vermədiyindən onlar dağılışmalı oldular. 
Nuru paşanın xatirələrində Xəlil bəyin qərargahındakı xidmət ayları dəyərli bir təcrübə 
məktəbi kimi qiymətləndirilmişdir. Nuru bəy çöl şəraitində həm xidmətin çətinliklərin 
sirlərinə bələd olur, həm də burada yeni-yeni insanlarla tanış olurdu. Döyüş xəttinə 
yaxın olması isə Nuru bəyi döyüşgən bir zabit kimi formalaşdırırdı. Onun fikrincə, 
Xüms cəbhəsindəki hər saatı canlı və maraqlı keçirdi. İmkan yarananda isə Nuru bəy 
rəssamlıq vərdişlərini təkmilləşdirirdi. Nuru pa.a xatırlayırdı ki, Xüms cəbhəsində 
şəklini çəkdiyi şəxslərdən biri Saqqallı Mehmet əfəndi idi. Mehmet əfəndi Osmanlı 
qüvvələrinin ərzaqla təmin edilməsinə vəzifələndirilmişdi. Səhra şəraitində bu vəzifəni 
icra etmək elə də asan deyildi. Amma mövcud çətinliyi aradan qaldırmaq üçün 
müəyyən çıxış yolları da tapılırdı. Bu çıxış yollarından biri zımnıta adlı qida 
məhsulunun hazırlanması və onun döyüşçülərə paylanması idi. Bu qida məhsulu bədəvi 
ərəblərin əsas qida məhsulu idi və ona görə Osmanlı döyüşçüləri də yerli şəraitdə əldə 
edilməsi mümkün olan bu qida ilə təmin edilirdi. Zımnıta düzəltmək üçün arpa unu 
qovrulur və sonra da ona yağ və şəkər əlavə olunurdu. Sonra bu məsul saxlanmaq üçün 
hazırlanırdı. Onu uzun müddət çantalarda saxlamaq mümkün idi. Döyüşçülər lazım 
olanda bu məhsulu bir az isladır və sonra da qəbul edirdilər. Mehmet əfəndi bu qida 
məhsulunu hazırlanmasında və döyüşçülərə çatdırılmasına xüsusi zəhmət sərf etdiyi 
üçün zımnata katibi kimi də tanınmışdı. 
Nuru bəy Xüms cəbhəsində lazımi fəallıq nümayiş etdirməyə çalışırdı. Görünür elə 
bunun nəticəsi idi ki, yanvar ayının 24-də o, Xəlil bəy tərəfindən sahil bölgə komandiri 
təyin edildi. Onun bu vəzifəyə təyin edilməsi sahil bölgəsində məskunlaşmış ərəb 
qəbilələrinin üzvləri tərəfindən də rəğbətlə qarşılanmışdı və yerli ərəb şeyxləri onun 
qərargahına gələrək öz ehtiramlarını bildirmişdilər. Xüsusən, Nuru bəyin gənc olması 
yerli ərəblərin marağına səbəb olmuşdu. Ona görə onun yanlına gələnlərin, onunla 
maraqlananların sayı xeyli çox idi. 
Nuru bəy bəzən sahil döyüş mövqelərinə elə ərəblərlə birlikdə baş çəkərdi və 
mövqelərlə tanışlığını artırardı. O, bəzən yerli ərəblərlə güllə atışında öz məharətini də 
göstərirdi. Nuru paşanın xatırələrindən aydın olur ki, onun kifayət qədər sərrast atıcılığı 
var idi. Onun bu qabiliyyəti ərəblərin də diqqətini cəlb etmişdi. Bir dəfə tanış olduğu 
Mehdi adlı bir ərəb onu güllə atışına çağırdı. Nuru bəy də əlinə düşən boş vaxtdan 
istifadə edərək onunla güllə atmağa razı oldu. Mehdi adlı ərəb müəyyənləşdirilmiş 
hədəfi əlindəki tüfənglə vura bildisə, Nuru bəy bunu tapançası ilə etdi. Mehdi isə nə 
qədər çalışdısa, onun bu nəticəsini təkrar edə bilmədi. Nuru paşa bildirirdi ki, ərəblər 
ümumiyyətlə sərrast atıcı deyildilər. Buna görə onlar mənasız yerə çoxlu güllə itkisinə 
səbəb olurdular. Nuru bəy isə güllənin qıt olduğu bir vaxtda ərəblərin belə israfçılığını 
qəbul etmirdi. 
Nurunun sərrast atıcılığı italiyalı hərbçilərə qarşı atışmalarında da onun dadına çatardı. 
Çünki Osmanlı qüvvələrinin ixtiyarında top yox idi ki, uzaq məsafədən onlara hər hansı 
bir itki yetirmək mümkün olsun. Ona görə də, düşmənlə mübarizədə sərrat atıcılığın 
əhəmiyyəti böyük idi. 
Nuru paşşa xatırlayırdı ki, Xümsün şərq hissəsində bir su quyusu var idi. İtaliyalılar 
atlarını və heyvanlarını burada sulayardılar. Bu zaman Nuru bəy də əlverişli mövqe 
süçərək italiyalıları atəşə tuturdu. Nuru bəyin yerləşdiyi mövqe ilə su quyusu arasında 
1200 metrlik bir məsafə olmasına baxmayaraq, Nuru bəy italiyalı döyüşçüləri sərast 
şəkildə hədəf alırdı. Nuru bəy bir neçə dəfə su quyusu ətrafına gələn italiyalıları beləcə 
hədəfə aldı. İtaliyalı döyüşçülər bildilər ki, onlara qarşı sərrast bir atıcı mövqe 
tutmuşdur. Ona görə onlar da lazımi addımlar atdılar və növbəti dəfə su quyusu ətrafına 
gələndə iki ədəd top da gətirdilər. Nuru bəy yenə italiyalıları tüfəng atəşinə tutanda, 
italilayı hərbçilər də ona top atəşləri ilə cavab verdilər. Nuru bəy top atəşlərini eşidincə 
özünü dərhal yaxınlıqdakı xaraba tikilinin divarə arxasına atdı. İtaliyalılar bir-birinin 
ardınca 10-15 mərmi atdılar. Nuru cəldliyi sayəsində düşmən toplarından mühafizə 
oluna bilsə də, anladı ki, yalnız tüfənglə daha onların qarşısına çıxa bilməz. 
Bir dəfə Xəlifə Fakrun adlı bir yerli ərəb Nuru bəyə müraciət edir ki, onun polisliyə 
qəbul olunmasına yardım etsin. Ətrafdakı adamlar Xəlifə Fakrunun ciddi bir şəxs 
olmadığını və polis olarsa vəzifəsindən istifadə edərək insanları soymaqla məşğul 
olacağını bildirdilər. Nuru bəy anladı ki, belə bir adamı polisə qəbul etmək olmaz. 
Amma bu qərarının birbaşa ona açıqlamağa da ehtiyat etdi. Ona görə Xəlifə Fakruna 
təklif etdi ki, güllə atmaqda yarış keçirək və əgər qalib gələrsənsə sənin polis olmağına 
kömək edək. Nuru bəy əmin idi ki, güllə atmaqda daha sərrastdır və ona görə də belə 
bir təklifi irəli sürdü. Nəticədə Xəlifə Fakrun bu yarışı uduzdu və ona görə o daha polis 
olmaq təklifini irəli sürmədi. 
Elə o günlərdə baş verən hadisələr Nuru bəyi əmin etdi ki, Xəlifə Fakrunu polisə işə 
düzəltməməkdə doğru iş görübmüş. Çünki ona çatan xəbərlərə görə, Xəlifə Fakrun 
əlacsız qocaların var-yoxunu əllərindən alır və yaxınlıqdan keçən karvanları soyurdu. 
Buna görə yerli əhali arasında da ona qarşı ciddi bir narazılıq yaranmışdı. 
Nuru paşa xatirələrində bildirirdi ki, Trablusqərb ətrafında türklər də yaşayırdılar və 
Quloğlu tayfası bu türklərin əsasını təşkil edirdi. Bu tayfanın üzvləri Osmanlı 
qüvvələrinə yardım edirdilər və onlar arasından Nuru bəyin yanında xidmət edənlər də 
var idi. Quloğluların əksəriyyəti ata-babadan qalmış qılınclarla silahlanmışdılar. Bir 
dəfə Nuru bəy Quloğlu mücahidlərinin birinin qılıncını maraq üçün qınından çıxarır və 
onun nəzərdən keçirir. Həmin qılıncın üstündə aşağıdakı beyt yazılıbmış: 
  Bir can üçün min cana minnət əyləməm 
  Minnət-i dünya üçün sultana minnət eyləməm 
Nuru paşa xatırlayırdı ki, bu beyti heyrətlə qarşılamışdı və onun çox xoşuna gəlmişdi. 
Sahil mühafizə komandiri olduqdan sonra Nuru bəy qarşısındakı düşməni gücdən 
salmaq üçün müəyyən üsullara əl atdı. Onun tapşırığı əsasında xurma ağacından iki 
ədəd taxta top düzəldildi. Bu toplar döyüş toplarına çox oxşayırdı və Nuru bəyin əmri 
əsasında həmin toplar döyüş mövqeyində yerləşdirildi. Nuru bəyin məqsədi o idi ki, 
düşmən qüvvələr onun doğrudan da döyüş topu olduğunu hesab etsinlər və onun məhvi 
üçün öz mərmilərini istifadə etsinlər. Bununla düşmənin mərmi ehtiyatının azalmasına 
səbəb olmaq mümkün idi. 
Qeyd edildiyi kimi, Trablusqərb xatirələrini Nuru paşa 30 ildən sonra qələmə 
aldırmışdı. Amma o, 30 il əvvəl baş vermiş bir çox hadisələri, əlaqədə olduğu insanları 
təfərrüatı ilə xatırlayırdı. Nuru bəy həmin insanların nə işlərlə məğul olduqlarını, 
onların Trablusqərbin müdafiəsi üçün nə işlər gördüklərini, hətta ictimai vəziyyətlərini 
də dəqiqliklə təsvir edirdi. Bölgədə məskunlaşmış qəbilələr arasında baş verən 
toqquşmalar da Nuru bəyin xatirələrində öz əksini tapmışdı. Nuru bəy bu qəbilələrlə 
işləmək məcburiyyətində idi. Çünki bölgədə olan 1000 nəfərlik Osmanlı qüvvəsi Xəlil 
bəyin tabeçiliyinə verilmişdi. Nuru bəyin tabeliyində isə Osmanlı döyüşçüləri yox idi. 
Ona görə Nuru bəy ona tapşırılmış sahil mühafizə işlərini ətrafına topladığı könüllülər 
vasitəsilə həll etməli idi. Hər halda Nuru bəy ətrafına müəyyən sayda könüllü toplaya 
bilmişdi. Onların sayı 300-500 nəfər arasında dəyişirdi. Düşmənlə atımşa baş verdiyi 
hallarda isə Nuru bəyin ətrafına toplanan yerli könüllülərin sayı bir qədər artırdı. Nuru 
bəy bu insanlardan daha çox gecə vaxtlarında istifadə etməyə çalışırdı. Havanın 
qaranlığında italiyalı qüvvələrə qarşı müəyyən təxribat işləri həyata keçirilirdi. 
Könünnülər yerli şəraitə yaxşı tanış olduqları üçün gecə ikən düşmənin  yerləşdiyi 
mövqelərə doğru yaxınlaşır, düşmənin telefon xətlərini kəsir, hərbi təchizatını ələ 
keçirib geri qayıdırdılar. Müəyyən vaxtlarda bu könüllülər italiyalı hərbçiləri məhv də 
edirdilər və onlardan ələ keçirdikləri hərbi təyinatlı əşyaları az pul qarşılığında Osmanlı 
hərbçilərinə satırdılar. 
Vaxt ötdükcə könüllülərin italiyalılara qarşı həyata keçirdikləri təxribatların miqyası 
daha da artdı. Bunun nəticəsində onlar daha çox sayda hərbi təyinatlı əşyaları ələ 
keçirərək Osmanlı hərbçilərinə gitirirdilər. Nuru paşanın xatırladığına görə, Osmanlı 
hərbçiləri ehtiyac duyduqları tüfəng güllərinin bir hissəsini də məhz bu yolla təmin edə 
bilirdilər. Bu sahədə könüllülərin vərdişləri o dərəcədə artmışdı ki, onlar italıyalıların 
mövqeləri ətrafında olan tikanlı məftilləri keçərək onların mətbəxlərinə qədər irəliləyər 
və əllərinə keçənləri toplayıb geri qayıdardılar. 
Doğrudur, yerli könüllülər italiyalıların mövqelərinə basqınları çox halda şəxsi qazanc 
əldə etmək üçün edirdilər. Amma bu basqınlar eyni zamanda italyanlıların döyüş 
qabiliyyətini aşağı salırdı. Ona görə belə basqınlar Nuru bəy tərəfindən müsbət 
qarşılanırdı. 
Yerli könünllərin italiyalıların mövqeləri üzərinə basqınlarının artması bu könüllülərdə 
daha geniş miqyaslı hücum təşkil etmək istəyi yaratdı. Onlar qərara aldılar ki, 
qüvvələrini birləşdirməklə italiyalılar üzərinə qəfil hücum etsinlər və onlara daha böyük 
itkilər yetirsinlər. 1912-ci il fevral ayının 1-də könüllülər italıyalılar üzərinə hücuma 
keçdilər. Hücum hava qaralandan sonra başladı. Amma italiyalılar hələ yatmadıqları 
üçün tezliklə toparlana və silaha sarıla bildilər. Bununla da könüllülərin hücumunun 
qarşısını almaq mümkün oldu. Tərəflər arasında iki saatlıq bir atışma oldu. Nuru paşa 
xatırlayırdı ki, könüllülərin italiyalılar üzərinə olan bu hücumu arzu edilən 
müvəffəqiyyətlə nəticələnməsə də, belə hücumlar italiyalıları daim qorxu içərisində 
saxlamaq baxımından əhəmiyyət kəsb edirdi. 
Fevral ayının 2-də Nuru bəyə bir qədər silah və sursat ehtiyatı göndərildi. Bu ehtiyata 1 
ədəd kiçik çaplı Mauzer tüfəngi və həmin tüfənglər üçün 2400 ədəd güllə daxil idi. Bu 
tüfəngləri Nuru bəyə Qərb Trablus qüvvələri qərargah rəisi  minbaşı Fəthi tərəfindən 
göndərilmişdi. Fəthi bəy Nurunun tüfəngdən sərrast atmağından xəbəri var idi və ona 
görə də bu tüfəngləri ona göndərmişdi ki, həm Nuru bəyin silah ehtiyatı olsun, həm də 
öz atıcılıq vərdişlərini daha da təkmilləşdirmək imkanı əldə etsin. Nuru paşa xatırlayırdı 
ki, ona tapşırılan vəzifənin icrası üçün silaha çox böyük ehtiyacı var idi. Fəthi bəydən 
bir ədəd Mauzer tüfəngi alandan sonra, bir ədəd də o özü pul qarşılığında əldə etmişdi. 
Sonradan Nuru bəyin cəbbəxana ehtiyatı bir qədər də artdı. Osmanlı qüvvələri italiyalı 
qüvvələrin hücumu qarşısında Trablusqərbi çox tez bir zamanda tərk etməli olmuş və 
bununla bağlı Osmanlı qüvvələrinin sursat anbarları tərk edilmişdi. Bu anbarlarda 
saxlanılan güllələrin bir hissəsi yerli ərəblərin əlinə keçmişdi. Onlar da bu güllələri 
toplayaraq sonradan Nuru bəyə satmışdılar. Bu yolla Nuru bəy də güllə ehtiyatını 
artırmağa müvəffəq olmuşdu. 
Nuru bəy ümumiyyətlə kiçik çaplı Mauzer tüfənglərinə üstünlük verirdi və bunu 
xatirələrində də anırdı. Böyük çaplı Mauzer tüfəngləri 9 mm-lik tüfənglər idi. Onların 
lüləsi bir qədər uzun və vurma radiusu da yüksək idi. Bununla belə, Nuru bəy kiçik 
çaplı tüfənglərdənnistifadə edirdi və bildirirdi ki, bu tüfənglərin sərrastlığı daha 
yaxşıdır. 
Ümumiyyətlə, qeyd edildiyi kimi, Nuru bəy silah və sursat sarıdan korluq çəkir və 
bunun bir səbəbini də elə Osmanlı qüvvələrinin qətiyyətsizliyində görürdü. O bildirirdi 
ki, Trablus təslim edildikdən sonra Osmanlı qüvvələri orada olan silah anbarlarını da 
buraxmış və onların xilas edilməsi üçün heç bir iş görməmişdilər. Nəticədə, on minlərlə 
tüfəng və onlar üçün güllələr düşmən əlinə keçmişdi. Nuru paşanın xatirələrində 20 min 
ədəd topun da düşmənə verildiyini qeyd edirdi. Bu rəqəm bir qədər qeyri-real səslənir. 
Amma hər halda Osmanlı qüvvələri Trablusdan geri çəkilərkən ixtiyarlarında olan 
topları da düşmənə təhvil verməli olmuşdular. Ona görə də, Nuru bəy əlinə keçən hər 
bir silahı qənimət sayır və köhnə silahlardan istifadə etmək məcburiyyətində qaldığını 
da təəssüflə xatırlayırdı. 
Nuru bəy istifadə etmək məcburiyətində qaldığı çaxmaqlı tüfəngləri Nuh Nəbidən 
qalma tüfənglər adlandırırdı. Əslində, Nuru bəy belə tüfənglərdən necə istifadə etmək 
vərdişinə də malik deyildi. Lakin düşdüyü şərait onu məcbur edirdi ki, çaxmaqlı 
tüfənglərdən də istifadə etməyi öyrənsin. 
Nuru bəy xatirələrində çaxmaqlı tüfəngdən necə istifadə edilməsini də təsvir etmişdi. 
Bu təsvir xeyli uzun və təfərrüatlıdır. Onun qeydlərinə görə, ərəblər çaxmaqlı tüfəngdən 
bardaş qurub oturduqları yerdən atırdılar. Bu zaman tüfəngin təzyiqi ərəbi beli üstə yerə 
sərilməyə məcbur edirdi. Ərəblər buna görə heç də narahat olmudurlar. Əksinə, beli 
üstə yerə sərilməklə ərəblər çaşmaqlı tüfəngi doldurmaq üçün çıxış vəziyyəti almış 
olurdular. Yəni, onlar yerə uzanılı şəkildə tüfəngin qundağını ayaqları arasında sıxar və 
yuxarə uzanmış lüləyə əvvəlcə barıt tökür, barıtı əski parçası ilə bərkidirdi, sonra güllə 
və ya qırma tökür və onları da parça ilə presləyirdi. Bununla çaxmaqlı tüfəngin döyüş 
vəziyyətinə gətirilmsi üçün xeyli vaxt itirilməli olurdu ku, bu vaxt ərzində düşmən 
tərəfindən ciddi zərbə almaq mümkün idi. 
Yerli ərəb könüllülərinin gecə basqınlarının sayı artdıqca italiyalılar da bu basqınlardan 
daha etibarlı şəkildə qorunmaq üzərində düşünməyə başladılar. Bunun üçün tikanlı 
məftillərin əhatə dairəsi genişləndirildi və bir çox yerlərdə lağımlar atıldı ki, onları 
adlamaq ərəblər üçün daha da çətinləşsin. İtaliyalılar tərəfindən bəzi başqa tədbirlər də 
həyata keçirilmişdi. Nuru paşa xatırlayırdı ki, görülən bu tədbirlər ərəblər arasında 
itkilərin sayını artırsa da, onların bu maneələri dəf etmək üçün təcrübələri də artmışdı. 
Bununla belə, italiyalı qüvvələr yalnız müdafiə olunmurdular. Onlar eyni zamanda 
bölgədə öz mövqelərini möhkəmləndirmək üçün yeni-yeni planlara əl atırdılar. Bu 
planlardan biri fevralın 26-da Mərqab təpəsinin ələ keçirilməsi idi. Mərqab təpəsi 
Xümsdən 3-3.5 km cənubda yerləşməklə döyüş bölgəsində əlvəerişli bir mövqedə idi. 
Nuru bəyin əmisi Xəlil bəyin qərargahı və müşahidə nöqtəsi də bu mövqedə yerləşirdi. 
Oranın əldən verilməsi Osmanlı qüvvələrinin vəziyyətinin daha da zəifləməsi demək 
idi.  
Mərqab təpəsi üzərinə italiyalıların hücumu başlayanda Nuru bəy Müsəlləta 
məntəqəsindəki səhra qospitalında idi. Hücumun başlanması xəbərini alan kimi Nuru 
bəy bir başa qospitaldan qaça-qaça Mərqaba qədər irəlilədi. Nuru paşa xatırlayırdı ki, o, 
döyüş xəttinə yorğun və üzgün halda çatdı. Təpədən geri çəkilməli olmuş Osmnalı 
döyüşçüləri düşməndən 500-600 metrlik bir məsafədə mövqe tutmuşdular. Osmanlı 
döyüşçülərinin çoxunun isə artıq güllələri bitmişdi. Nuru bəyin güllələri isə yetərincə 
idi. Ona görə o, atəş açmaq üçün bir qaya parçasının arxasında özünə yer etdi və atəşə 
başladı. İtaliyalılar bunu müşahidə etdilər və dərhal da Nuru bəyin sığındığı qaya 
parçası pulemyotlardan atəşə tutuldu. Bundan başqa italiyalılar Nuru paşanın sığındığı 
qaya parçasını sol tərəfdən mühasirəyə almağa çalışırdılar. Mühasirə olunmaq 
təhlükəsinin olduğuna görə Osmanlı döyüşçüləri və ərəb könüllüləri bir qədər də geri 
çəkildilər. Nuru bəyin yanında yalnız bir ərəb könüllüsü qalmışdı. Bu ərəb Nuru bəydən 
bir qədər arxada idi və italiyalıların hərəkəti barədə əl-qolu ilə Nuruya məlumat 
ötürməyə çalışırdı. Vəziyyətin mürəkkkəbləşdiyini görən Nuru bəy həmin ərəbin 
köğməyi ilə bir qədər geriyə, daha təhlükəsiz yerə çəkildi. 
Bununla belə, Nuru bəy hələdə təhlükədən xilas ola bilməmişdi. Nuru paşa xatırlayırdı 
ki, onların başı üstünü alan real təhlükədən qurtarmaq üçün fürsət arxada olan 
zeytunluğa tərəf çəkilmək idi. Amma susuzluq onu elə bir hala salmışdı ki, Nuru bəyin 
hərəkət etməyə taqəti belə qalmamışdı. Hərəkətsiz qalmaq isə onun məhvinə gətirib 
çıxara bilərdi. 
Nuru bəy bütün gücünü toplayıb ona ən yaxın olan zeytun ağacının yanına qaçdı, bu 
ağac ətrafındakı çuxura qısılıb bir qədər istirahət etdi. Sonra italiyalıların atəşləri altında 
digər bir zeytun ağacının çıxırına tərəf qaçdı. Beləcə, bir ağacdan o birinin yanına 
qaçmaqla bir qədər təhlükəsiz yerə çəkilə bildi. Nuru paşa xatırlayırdı ki, yetişdiyi 
məkanda bir qoca qadınla qarşılaşdı və həmin qadının ona verdiyi suyu içdikdən sonra 
bir qədər özünə gəldi. 
Ətrafdakılar Nuru bəyin şəhid olduğunu güman edirdilər. Çünki onun belə bir ağır 
vəziyyətdən sağ çıxa biləcəyinə heç kim inanmırdı. Xəlil bəyə də bu barədə xəbər 
verilmişdi. Xəlil dəy də Nuru bəyi axtarıb tapana mükafat vəd etmişdi. Yerli ərəblər 
mükafatı ədə etmək üçün Nurunu axtarmağa başladılar və onun sağ-salamat tapıb Xəlil 
bəyin qərargahına gətirdilər. Nur bəy burada bir qədər istirahət etdi, yeyib-içərək özünə 
gəldi. Sonra isə ərəb könüllüləri ilə birlikdə yenidən döyüş xəttinə tərəf hərəkət etdi. 
Tərəflər arasında döyüş axşama qədər davam etdi və Osmanlı qüvvələri yaralılardan 
başqa bu döyüşdə 30 nəfər şəhid verdilər. 
Fevralın 27-də döyüşlər yenidən davam etdi.. İtaliyalılar Xəlil bəyin qərargahını top 
atəşinə tutdular. Bu atəşləırin qarşısını almaq Osmanlı qüvvələri üçün elə də asan 
deyildi. Ona görə Xəlil bəy qərargahı ilə 4-5 kilometr geriyə çəkilməli oldu. 
Bütünlükdə, Osmanlı qüvvələri italiyalıların bu hücumunun qarşısını ala bilmədilər və 
bununla da Mərqab təpəsi ətrafındakı döyüş italiyalıların uğuru ilə başa ğatdı. 
Nuru paşanın xatirələrində Mərqab təpəsi ətrafında və bütünlükdə Trablusqərb 
ətrafındakı uğursuzluq haqqında müəyyən qeydlər də vardır. İtaliyalılar bu bölgədə 
aparılan döyüşlərdə öz məqsədlərinə çatmaq üçün kifayət qədər böyük qüvvə üstünlüyü 
yarada bilmişdilər. Onun bildirdiyinə görə, Xəlil bəyin rəhbərliyi altında bölgədəki 
bütün Osmanlı qüvvələrinin sayı 1500 olduğu halda, italiyalıların sayı daha çox idi. 
Onların şəxsi heyətinin sayı 10 min nəfərdən çox idi və ixtiyarlarında isə iki səhra 
batareyası, bir dağ batareyası və bir ağır batareya var idi. İtaliyalıların ixtiyarında əlavə 
olaraq təyyarə də var idi və onun vasitəsilə Osmanlı qüvvələrinin mövqelərinin 
kəşfiyyatı aparılırdı. Bundan başqa dənizdə olan hərbi gəmilər də top atəşləri ilə 
italiyalı qüvvələri dəstəkləyirdi. 
Mərqab təpəsi ətrafındakı döyüşün təsvirini verməklə Nuru paşanın Trablusqərb savaşı 
haqqındakı xatirələri başa çatır. Amma məlumdur ki, Trablusqərb ətrafında gedən 
döyüşlər bütünlükdə Osmanlı qüvvələri üçün uğursuzluqla başa çatdı. 1912-ci il 
oktyabr ayının 18-də Osmanlı dövləti ilə İtaliya arasında anlaşma imzalandı və bu 
anlaşmaya əsasən Trablusqərb vilayəti İtaliyanın nəzarəti altına düşdü. 
 
 
 
 
 
 
 
 
 
 
Nuru bəy bir hərbçi kimi Şimali Afrika cəbhəsində rastlaşdığı sınaqlardan uğurla çıxsa 
da, daha böyük uğurunu Azərbaycanda əldə etdi. Məlumdur ki, Birinci Dünya 
müharibəsi illərində, xüsusilə də Rusiya imperiyasının çökməsindən sonra Azərbaycan 
xalqı bölşevik-daşnak təhlükəsi qarşısında qalmışdı. Bu təhlükənin sovuşdurulması 
üçün Azərbaycan xalqının iradəsini və istəyini ifadə edən Milli Mücadilə rəhbərləri 
Türkiyə rəhbərliyinə hərbi yardım göstərilməsi üçün müraciət etdilər və bu müraciət 
əsasında Azərbaycana göndərilən türk qüvvələrinin tərkib hissəsi olduğu Qafqaz İslam 
Ordusunu komandanlığı da Nuru paşaya tapşırıldı. Azərbaycanda  qazandığı uğurlarla 
Nuru paşa təkcə Osmanlı hərbinin deyil, Azərbaycan hərbinin, eləcə də ümumən 
Türkiyə və Azərbaycan əsgəri qardaşlığının tarixinə parlaq səhifələr həkk etdi. Nuru 
paşa və onun böyük qardaşı Ənvər paşa Azərbaycanın bolşevik-daşnak zülmündən 
qurtarmasına var qüvvələrilə çalışırdılar. Bu insanlar yaxşı anlayırdılar ki, 
Azərbaycandakı hər hansı uğursuzluq təkcə türk qoşun hissələrinə deyil, bütünlükdə 
türk xalqlarına vurulan bir zərbə olacaqdır. 
 
 
Qafqaz İslam Ordusunun təşkil edilməsi ərəfəsində Azərbaycanda hərbi-siyasi şərait  
 
1918-ci ilin mayında öz müstəqilliyini əldə etməsi ərəfəsində Azərbaycanda kifayət 
qədər mürəkkəb hərbi-siyasi bir şərait mövcud idi. Bir tərəfdən özlərini bolşevik 
adlandıran və proletar diktaturasını bərqərar edilməsi adı altında cəmləşən antimilli 
qüvvələr, onların tör-töküntüləri və tərəfdarları, digər tərəfdən də erməni daşnak 
təcavüzkarlığı Azərbaycanda milli hakimiyyətin qurulmasının qarşısının alınması və 
Azərbaycanın nəzarət altına alınması üçün son dərəcə geniş bir fəaliyyətə rəvac 
vermişdilər. 
Cənubi Qafqazda bolşevizmin daha güclü olduğu Bakıda cəmləşən qüvvələr bütün 
imkanlarını sərf edərək burada möhkəmlənmək və hakimiyyətə yiyələnmək üçün hər 
cür vasitədən istifadə etməyə çalışırdılar. Mütləq əksəriyyəti qeyri millətlərdən və 
xüsusilə də türkçülüyə qənim kəsilmiş ermənilərdən ibarət olan bolşeviklər xalqın 
adından bəyanatlar versələr də, Azərbaycan xalqının milli maraqlarına düşmən 
kəsilmişdilər və Azərbaycan xalqının milli maraqlarını ifadə edən milli qüvvələrin 
məhv edilməsi üçün yollar axtarırdılar. S.Şaumyanın rəhbərliyi altında olan Bakı Soveti 
Azərbaycanın gələcəyini müstəqil olmaqda deyil, erməni daşnakçılığına dəstək olan 
Rusiya bolşevizminin işğalı altında olmaqda görürdü. S.Şaumyan müstəqil erməni 
dövlətinin yaradılması barədə Leninin və Stalinin imzaladığı 13 yanvar 1918-ci il tarixli 
dekreti alqışladığı və onun həyata keçirilməsi üçün göstəriş aldığı halda, Rusiya 
müsəlmanlarının, o cümlədən də Azərbaycan xalqının öz müqəddəratını 
müəyyənləşdirmək istəyini inqilabi Rusiyaya qarşı xəyanət kimi qəbul edirdi. Halbuki, 
Azərbaycan xalqının milli müqəddəratının milli mənafelərə uyğun olaraq həll 
edilməsinə müəyyən bir ümid də elə Lenin və Stalinin 1917-ci il noyabr ayının 17-də 
Şərqin və Rusiyanın müsəlman zəhmətkeşlərinə müraciətindən sonra yaranmışdı. 
S.Şaumyan və onun əqidə tərəfdaşları olan daşnaklar Azərbaycanın milli qüvvələrinin 
güclənməkdə olmasını və bu qüvvələrin xalqın milli müqəddəratının milli maraqlara 
uyğun olaraq həll edilməsinə çalışmasını bolşevizmin ifrat təmayülü ilə birləşən 
daşnakçılığın mövcudluğuna təhlükə qiymətləndirirdilər. Ona görə də Azərbaycan 
xalqının milli müqəddəratının milli maraqlar zəminində həll olunmasına yol 
verilməməsi Bakıda kök salmış bolşevik və daşnak qüvvələrinin qarşısında dayanan 
oxşar vəzifələr idi. 1918-ci ilin yanvarında S.Şaumyan yazırdı:  
Müsəlman burjuaziyasının və mülkədarlarının öz müqəddəratını həll etməsi 
müsəlman xalqının öz müqəddəratını həll etməsi demək deyil.. Rus demokratiyası 
buna yol verə bilməz.  
Amma S.Şaumyana və onun ətrafında birləşərək özlərini bolşevik adlandıran qüvvələrə 
yaxşı aydın idi ki, Azərbaycanı müstəqilliyə doğru aparan milli qüvvələrin qarşısının 
alınması üçün yalnız bolşevizm ideyası kifayət deyil və günü-gündən möhkəmlənməkdə 
olan milli qüvvələrin qarşısını almaq və bu qüvvələri bir dəfəlik məhv etmək üçün ən 
"səmərəli" vasitə zorakı üsuldur. Bununla bağlı Bakıda cəmləşən bolşeviklərin 
qarşısında dayanan vəzifələrdən biri də Azərbaycan xalqının milli maraqlarına əks olan 
silahlı dəstələrin formalaşdırılması idi.  
Bu istiqamətdə görülən işlərdən biri 1917-ci ilin oktyabrında Peterburqda həyata 
keçirilən çevrilişdən sonra dağılmaqda olan Cənubi Qafqazdakı rus qoşun hissələrinin 
qorunub saxlanması və onların bolşevik nəzarəti altına alınması oldu.  Bu qüvvələri öz 
nəzarəti altına almaqla bolşeviklər Azərbaycanın milli qüvvələrini məhv etməyi və 
bununla da Azərbaycanda antimilli bir rejimin qurulmasını planlaşdırırdılar. S.Şaumyan 
tələb edirdi ki, bütün hərbi qüvvələr artıq onların nəzarəti altına keçməlidir. Onun 
fikrincə, bolşeviklərin razılığı olmadan Bakıdakı rus qoşun hissələrinin yerdəyişməsinə 
icazə verilməməli idi və buna tam nail olunması üçün o, hərbi hissələrdə komissar 
vəzifələrinin təsis edilməsini zəruri sayırdı. 
Bundan əlavə, Bakı bolşevikləri Osmanlı cəbhəsindən geri qayıdan rus qoşun 
bölmələrini və ayrı-ayrı rus hərbçilərini öz sıralarında birləşdirməyə və ən azı onların 
silahlarının Bakı Soveti qüvvələrinə təhvil verilməsinə çalışırdı. 
Azərbaycan milli qüvvələrinin  formalaşdırmağa çalışdığı milli qoşun dəstələrinin məhv 
edilməsi üçün bolşeviklər Bakı əhalisi arasından da hərbi dəstələr yaratmağa başladılar. 
Qarşılarına qoyduqları vəzifələrin mahiyyətinin gizlədilməsi üçün Bakı bolşevikləri 
yerli əhalidən təşkil etdikləri silahlı dəstələri beynəlmiləl dəstələr elan etdilər. Lakin bu 
beynəlmiləl dəstələr əsasən ruslardan və ermənilərdən təşkil edilirdi və 
azərbaycanlıların həmin dəstələrin tərkibinə yazılmasına hər vasitə ilə maneçilik 
göstərilirdi. Dəstəyə əsasən bolşeviklərin, eserlərin və daşnakların təsiri altında olan 
qeyri-azərbaycanlı əhali qəbul edilirdi. Beynəlmiləl dəstəyə çağırış və səfərbərlik 
işlərinə də Avakyan rəhbərlik edirdi. Qeyd etmək lazımdır ki, bolşeviklərin silahlı 
dəstələrinin birləşdiyi Qırmızı qvardiyanın mərkəzi qərargahına da erməni 
A.Baqdasarov rəhbərlik edirdi.  
S.Şaumyanın yazdığına görə, 1918-ci ilin martında Bakıda təşkil edilmiş bolşevik 
qüvvələrinin sayı 6 min nəfər idi. Bu qüvvələrin ixtiyarında 2 ədəd zirehli qatar və bir 
ədəd zirehli avtomobil var idi. Zirehli qatarlara 4 top və 8-9 pulemyot quraşdırılmışdı. 
Sovet Rusiyası ilə əlaqələri kəsilmiş olan Bakı bolşeviklərinin silahlı hərbi dəstələr 
yaratmaq istiqamətindəki fəallığı V.Leninin də diqqətindən qaçmır və o öz razılığını 
S.Şaumyana göndərdiyi teleqramda belə ifadə edirdi:  
Əziz yoldaş Şaumyan! Sizin möhkəm və qəti siyasətiniz bizi çox sevindirir. 
Bacarıb həmin siyasəti indiki çox çətin vəziyyətin şübhəsiz tələb etdiyi çox 
ehtiyatlı bir diplomatiya ilə birləşdirin, onda biz qalib gələrik. 
Az sonra Şaumyanın rəhbərliyi altında Bakı bolşeviklərinin yeritdiyi siyasətin daha da 
gücləndirilməsi və Bakının bolşevik işğalı altına gətirilməsi üçün onun sərəncamına 
Moskvadan əlavə hərbi qüvvə göndərilməsi qərara alındı.  Bu qərara görə Moskva hərbi 
dairəsi Bakıya bir dəstə döyüşçü, 2 təyyarə, 2 zirehli avtomobil, 5 min tüfəng v. s. 
göndərməli idi. 
Azərbaycanın milli qüvvələrinə qarşı mübarizədə Bakı Sovetinin ən etibarlı dayağı 
Rusiya bolşevik hökuməti idi. Bu hökumətin mövcudluğu üçün Bakı neftinin həlledici 
əhəmiyyət kəsb etdiyini bilən Rusiya bolşevik rəhbərliyi Bakının sovetləşdirilməsi üçün 
xüsusi canfəşanlıq göstərirdilər. V.Lenin Bakıda fəaliyyət göstərən silahdaşlarına 
göndərdiyi tövsiyələrində belə yazırdı: "Bakı bizim üçün hər şeydir və onu müdafiə edib 
saxlamaq lazımdır".  Başqa sözlə V.Lenin qətiyyətlə tələb edirdi ki, Azərbaycanda milli 
hakimiyyətin yaradılmasına və Bakının bolşeviklərin əlindən çıxmasına yol vermək 
olmaz. 
1918-ci ilin mart hadisələri ərəfəsində Stalin S.Şaumyana göndərdiyi məktubunda da 
yazırdı ki, Bakını hərbi və maliyyə cəhətdən möhkəmləndirmək lazımdır. Bu şəxslərin 
birbaşa göstərişi ilə Bakı Soveti üçün silah, sursat, hərbi texnika və böyük maliyyə 
vəsaiti ayrılması isə Azərbaycanın milli qüvvələrinin məhvinə istiqamətlənmiş praktik 
addımlar idi. 
Bakı bolşeviklərinin rəhbərlərindən biri olmaqla daşnak xislətinin təcəssümü olan 
erməni A.Mikoyan bildirirdi ki, Bakıda milli şuraların olması, qanuni orqan olan şəhər 
bələdiyyəsinin mövcudluğu Bakı Sovetinə möhkəmlənmək imkanı vermirdi. Zorakı 
yolla hakimiyyətin ələ keçirilməsi, Bakının milli qüvvələrdən təmizlənməsi üçün zəruri 
olan silahlı dəstələrin formalaşdırılmasına isə müəyyən qədər vaxt lazım idi. Ona görə 
Bakı Sovetinin üzvü olan A.Caparidze bildirirdi ki, bizim bütün siyasətimiz vaxt 
qazanmağa yönəldilmişdi. S.Şaumyan isə fəxrlə bəyan edirdi ki, Qafqaz Ordusu Hərbi 
İnqilab Komitəsi qazanılmış olan 2-3 aylıq vaxt ərzində yorulmaz bir fəaliyyət göstərdi 
və Bakıda real silahlı qüvvələr yaratdı.  
Müstəqilliyin elan edilməsi ərəfəsində Azərbaycanda hərbi-siyasi şəraitin 
mürəkkəbləşməsinə ciddi təsir göstərən qüvvələrdən biri də Daşnaksütyun partiyası 
tərəfindən təşkil edilən erməni terror qrupları və erməni silahlı dəstələri idi. Bu silahlı 
dəstələrin formalaşdırılması Qırmızı qvardiya dəstələrindən fərqli şəkildə aparılsa da 
məqsəd oxşarlığı onları bir-birinə yaxınlaşdırırdı və Azərbaycanın milli qüvvələrinin 
məhvi işində onlar müttəfiq kimi çıxış edirdilər. Özü də qeyd etmək lazımdır ki, erməni 
daşnakları bolşeviklərdən fərqli olaraq yalnız Bakıda deyil, Azərbaycanın daha geniş 
ərazilərində silahlı dəstələrin yaradılmasına başlamışdılar. Məsələn, Qarabağda, 
Zəngəzurda, Naxçıvanda, Gəncə ətrafında erməni-daşnak silahlı dəstələrinin geniş 
şəbəkəsi qurulmuşdu və bunun nəticəsi olaraq həmin məntəqələrdə də erməni 
təcavüzkarlığı çox geniş miqyas almışdı. 
1917-ci ilin fevralında Rusiyada baş verən inqilab və onun yerlərdəki nəticələri vətən 
axtarışı üçün  ifrat yollara üstünlük verən erməni millətçi dairələrinin fəaliyyəti üçün 
tamamilə yeni bir səhifə açdı. Mərkəzi hakimiyyətin  devrilməsi, onun yerlərdəki 
orqanlarının süqutu nəticəsində meydana çıxan xaos və özbaşınalıqlar erməni millətçi 
qüvvələrinin sərbəstliyinə münasib zəmin yaratdı. Cənubi Qafqaz ərazisində bu 
qüvvələrin təcavüzkarlığını cilovlamağa az-çox qanuni və əməli imkanı olan Rusiya 
hakimiyyət orqanları idi ki, baş verən inqilab da həmin hakimiyyətin mövcudluğuna son 
qoydu. Nəticədə bölgədə erməni millətçi-təcavüzkar qüvvələrinin fəaliyyəti üçün heç 
erməni millətçilərinin gözləmədiyi bir vəziyyət meydana gəldi. Bundan da ermənilər 
məharətlə istifadə etdilər və bununla da onlar nəinki Qarabağı, Zəngəzuru və Naxçıvanı, 
hətta  Azərbaycanın digər ərazilərini qanlı toqquşmalar meydanına çevirdilər. 
I Dünya müharibəsi illərində Erməni millətçi-daşnak qüvvələri Osmanlı cəbhəsində 
döyüşmək üçün Rusiya qoşunlarının himayəsi altında formalaşdırdıqları çoxsaylı hərbi 
qüvvələri nəinki buraxmadılar və Rusiya anbarlarından alınan silahları təhvil 
vermədilər, əksinə dağılmaqda olan Rusiya qoşun hissələri hesabına erməni hissə və 
bölmələrinin təchizatını daha da təkmilləşdirdilər. Rusiya qoşunlarının tərkibindən 
ayrıldıqdan sonra  isə həmin erməni milli hərbi qurumları öz fəaliyyətini bütünlüklə 
Qarabağ, Naxçıvan və Zəngəzura tərəf istiqamətləndirdilər. Osmanlı Türkiyəsi 
ərazisində vətən yaradılmasına nail olmayan bu millətçi qüvvələr Cənubi Qafqaz 
ərazisində öz niyyətlərini silah gücünə həyata keçirmək üçün tarixi şans əldə etdilər. 
Onlar yaxşı bilirdilər ki, azərbaycanlı milli qüvvələr ermənilərin təşəkkül tapmış hərbi 
potensialına müqavimət göstərmək imkanına malik deyildir və ona görə də onlar 
tezliklə Azərbaycanın milli qüvvələrinin tamamilə məhv edilməsi şansını əldən vermək 
istəmirdilər. 
Başqa sözlə deyilsə, 1917-ci ilin sonu və 1918-ci ilin əvvəllərində bütün Azərbaycan 
əraziləri erməni-daşnak hərbi qüvvələrinin və onlar tərəfindən dəstəklənən bolşevik 
qüvvələrinin mühasirəsi və təhlükəsi altında idi. Bunun nəticəsi idi ki, Rusiya 
imperiyasının dağılmasından dərhal sonra ermənilərin azərbaycanlılara qənim kəsilən 
millətçi-təcavüzkar maşını bütün gücü ilə hərəkətə gəldi.  Bakı ilə bərabər əyalətlərdə 
də vəziyyət daha da mürəkkəbləşdi, bölgədə azərbaycanlıların etnik təmizlənməsi və 
siyasi hakimiyyətin ələ keçirilməsi üçün əməli planlar və təxribatlar quruldu. 
Nuru paşa da yazırdı ki, Güney Qafqazda ermənilərlə türklər arasında əvvəldən bəri 
davam edən düşmənçilik vardı. Rusların getməsindən sonra müdafiəsiz qalan Göyçə 
gölünün qərbindəki İrəvan müsəlmanları ermənilər tərəfindən qətliama məruz qalırdılar. 
Qarabağ bölgəsində vəziyyəti araşdıran Azərbaycan Xalq Cümhuriyyəti Fövqəladə 
İstintaq Komissiyasının üzvü qeyd edirdi ki, Rusiya Qafqaz cəbhəsindəki hərbi 
əməliyyatları dayandırmazdan əvvəl erməni əsgərlər kütləvi şəkildə fərarilik edib malik 
olduqları tüfənglər, pulemyotlar və digər silah və sursatla bölgəyə qayıtdılar. Yerlərdə 
fəaliyyət göstərən erməni kənd icmaları erməni əsgərlərinin öz silahları ilə birlikdə 
fərarilik etməsini təşviq edirdilər. Rusiya hakimiyyət və polis orqanlarının kəsərsizliyi 
isə bu fərariliyin getdikcə artmasına yol açırdı. İstintaq Komissiyasının üzvü 
Mixaylovun yazdığına görə, bölgənin müsəlman əhalisi tarixən qonşuluqda yaşadıqları 
ermənilərə inanaraq onların silahlanmalarının acı nəticələri ilə qarşılaşacağını güman 
etmirdilər. Ona görə də azərbaycanlılar ermənilərin silahlanmasına və bölgəyə silah 
daşımalarına qarşı heç bir maneəçilik də yaratmırdılar. Fevral inqilabından sonra 
Azərbaycan ərazilərinə ermənilər tərəfindən silah daşınması kütləvi xarakter aldı və 
silahlar çoxaldıqca ermənilərin azərbaycanlı əhaliyə qarşı düşmənçiliyi də güclənməyə 
başladı . 
Ermənilərin silahı artdıqca, erməni silahlı qurumlarının fəallığı gücləndikcə erməni 
millətçi dairələrində bölgəyə siyasi nəzarəti ələ keçirmək niyyətləri də güclənməyə 
başladı. Yerlərdəki əvvəlki hakimiyyət orqanlarının süqut etməsi milli müsəlman 
ictimai-siyasi qurumlarının lazımi hərbi qüvvəyə malik olmaması isə ermənilərin bu 
niyyətlərinin reallaşmasına əlverişli zəmini gücləndirirdi. 
Bir tərəfdən Bakıda və onun ətrafında olan ermənilərin səfərbər edilməsi, bir tərəfdən 
də cəbhədən tərxis olunan erməni əsgərlərinin cəlb olunması nəticəsində 1918-ci ilin 
mart hadisələri ərəfəsində Bakıda xeyli sayda erməni-daşnak qüvvəsi cəmləşmişdi. 
Qeyd edildiyi kimi, S.Şaumyanın məlumatına görə, onların sayı 3-4 min idi. Bu 
məlumat qeyri-dəqiq də ola bilərdi. Erməni-daşnak qüvvələrinin törətdikləri qırğın və 
faciələrin miqyasının pərdələnməsi üçün S.Şaumyan tərəfindən onların sayının xeyli 
azaldılması şübhə doğurmamalıdır. Hər halda Bakıda planlaşdırılan qırğının arzu olunan 
nəticələrlə başa çatdırılması üçün belə qüvvələrin toplanması və təchiz edilməsi 
sahəsində fəal iş aparılırdı. Hadisələrin şahidi Suren Şaumyanın etiraflarından da aydın 
olur ki, Bakıda silahlı dəstələrin yaradılması sahəsində Erməni Milli Şurasının fəaliyyəti 
Müsəlman Milli Şurasının fəaliyyətini xeyli üstələyirdi. Türkiyə ilə Rusiya arasında 
müharibənin nizamlanmadığı bir vaxtda silahlı dəstələrin yaradılmasını türkpərəstlik 
kimi qiymətləndiriləcəyindən ehtiyat edən müsəlman ictimai təşkilatlarının fəalları 
süstlük göstərdikləri halda, Erməni Milli Şurası bütün imkanları daxilində daşnak 
qüvvələrini yaratmaqda davam edirdilər. Rus ordusunda xidmət edən erməni 
əsgərlərindən istifadə edilməsinə çalışılması onların səylərinin nəticələrini daha da 
artırırdı. Erməni Milli Şurası 1918-ci ilin martında cəbhədən qayıdan erməni əsgərlərinə 
müraciət göndərərək onları Bakıda erməni-daşnak qüvvələrinin sıralarında birləşməyə, 
silahını kimsəyə təhvil verməyərək özündə saxlamağa və yeri gələndə millətin 
"mənafeyi" naminə onun təcavüzkara qarşı işlədilməsinə hazır olmağa çağırırdı. 
Doğrudur, sovet tarixşünaslığında erməni-daşnak qüvvələrinin Bakı qırğınının 
təşkilindəki rolunu danmağa, bolşeviklərə nisbətən onların milli müsavatçılarla 
bağlılığının daha sıx olmasına, hətta onların Müsavat partiyası ilə ilkin sövdələşmələri 
barədə mülahizələr yürütməyə çalışmışlar. Ancaq gizli deyil ki, Bakı Sovetinin, onun 
yaratdığı qurumların erməni rəhbərləri ilə Erməni Milli Şurasının, daşnak fəallarının 
arasındakı yaxınlıq təkcə etnik bağlılıq deyildi. Qafqaz türklərinin, Azərbaycan xalqının 
fiziki məhvinə çalışmaq, Bakıda ermənipərəst diktaturanın yaradılmasına nail olmaq bu 
qüvvələri cütlük şəklində birləşdirən strateji platforma idi. Daşnaksütyun partiyasının 
liderləri də gizlətmirdilər ki, erməni inqilabçı Daşnaksütyun partiyası Bakıda 
azərbaycanlıların hakimiyyətindən qorxaraq yerli bolşeviklərlə çox sıx əlaqəyə malik 
idilər və hətta onlara kömək edirdilər. Şübhəsiz ki, burada yerli bolşeviklər deyiləndə 
daha çox bolşevik pərdəsi altında maskalanan Bakı Sovetinin erməni fəalları nəzərdə 
tutulurdu. Həmin qüvvələr birləşərək Bakını azərbaycanlılardan təmizləmək üçün ən 
ifrat vasitələrə əl atırdılar. Bu məqsədlə daşnak qüvvələrinin yaratmış olduğu silahlı 
dəstələr bolşeviklərin tam sərəncamına verilmişdi. Bunu S.Şaumyan özü də təsdiq 
edirdi.  
 1917-ci ilin sonlarında Zaqafqaziya Komissarlığının qəbul etdiyi qərara əsasən   
Cənubi Qafqazda mövcud olan erməni tərkibli nizami hissələr erməni milli korpusu 
tərkibində birləşdirildi. Müstəqil nizami erməni milli hissələri yalnız İrəvan quberniyası 
ərazisində deyil, Azərbaycan ərazisində də təşkil edilirdi. Bununla, Azərbaycan milli 
korpusunun təşkili ən aşağı səviyyədə olduğu vaxtlarda Azərbaycan ərazisindəki hərbi 
şərait daha da mürəkkəbləşdirildi. Məsələn, Qafqaz cəbhəsi komandanı vəzifəsini icra 
edən general-mayor Lebedinckinin 10 yanvar 1918-ci il tarixli əmrində bildirilirdi ki, 
millətlərarası şuranın və cəbhə komissarının razılığına əsasən erməni korpusu 
komandirinin əmri ilə aşağıdakı hissələrin təşkilinə icazə verilmişdir. Bundan sonra 
təşkil ediləcək hissələrin adı və yerləşdikləri məntəqələr göstərilir. Qəribə də olsa bu 
məntəqələrin demək olar ki, hamısı Azərbaycan ərazisində idi. Həmin əmrə əsasən 
aşağıdakı hissələr yaradılmalı idi: 
  -Erməni atıcı alayı. Təşkil ediləcək yer – Şuşa şəhəri 
-Alay ştatına yaxınlaşdırılmış əlahiddə erməni atıcı taboru. Təşkil olunacaq yer – 
Nuxa qəzası, Vartaşen kəndi 
 -Erməni ehtiyat piyada taboru. Təşkil olunacaq yer – Naxçıvan şəhəri 
-Mövcud erməni ehtiyat taboru bazasında əlahiddə erməni ehtiyat taboru. Təşkil 
olunacaq yer – Yelizavetpol  şəhəri . 
Ermənilərin nizami hərbi hissələr yaratmaq istədikləri məntəqələr arasında Bakının adı 
yoxdur. Heç şübhəsiz ki, bu Bakıdakı hərbi hissələr arasında bolşeviklərin təsirinin daha 
güclü olması ilə bağlı idi. Ona görə də, ermənilər Bakıda yeni könüllü hərbi dəstələr 
formalaşdırmalı olurdular.   
Buna görə mart qırğınları dövründə, S.Şaumyanın tabeliyi altında olmayan erməni-
daşnak silahlılarının mövcudluğunu da istisna etmək olmaz. Bu isə o deməkdir ki, 
Erməni Milli Şurasının topladığı və silahlandırdığı ermənilərin sayı S.Şaumyanın 
göstərdiyi saydan çox ola bilərdi. Elə erməni mənbələrinin verdiyi məlumatlar da bunu 
deməyə əsas verir. Məsələn, Gürcüstandakı erməni missiyası yanında informasiya 
bürosunun bülletenində 1918-ci ilin avqustunda çap olunmuş məlumata görə, Bakının 
Qırmızı qvardiya və erməni daşnak hərbi qüvvələrindən təşkil olunmuş qarnizonun 
tərkibi aşağıdakı kimi idi: 
1.Beynəlxalq alay – 2000 nəfər 
2. 2-ci erməni alayı – 2000 nəfər 
3.Hamazaspın dəstəsi – 1000 nəfər 
4.Şamaxı erməni qvardiyası – 1000 nəfər 
5.Müxtəlif vaxtlarda cəbhədən dönmüş erməni əsgərləri – 10000 nəfər 
6.Daşnak hərbi hissələri – 5000 nəfər 
7.Keçmiş Qafqaz alayının 2 bölüyü – 500 nəfər 
8.Milis, menşeviklər dəstəsi və mühafizə dəstəsi – 1500 nəfər 
9.Biçeraxovun dəstəsi – 2500 nəfər 
10. Rusiyadan gəlmiş bolşevik dəstəsi – 1500 nəfər 
Cəmi: 27000 nəfər (108). 
Bu siyahıda göstərilən rəqəmlər də onu göstərir ki, Bakıda erməni-daşnak hərbi 
qüvvələrinin sayı xeyli çox idi və S.Şaumyanın istinad etdiyi rəqəm heç də reallığı əks 
etdirmir. 
Bakıda toplanan erməni daşnak hərbi qüvvələrinin silahlandırılması da kifayət qədər 
uğurla həll edilirdi. Bunun üçün Erməni Milli Şurasının ixtiyarında xeyli maliyyə 
vəsaiti vardı və həmin maliyyə vəsaitinin toplanması uzun illər idi ki, aparılırdı.  Silahlı 
dəstələrin əsasını Rusiya qoşun hissələrindən tərxis olunanlar təşkil edirdi. Bu 
kontingent, xüsusən də erməni əsgərləri arasında aparılan təbliğat işindən sonra onlar öz 
silahlarını Erməni Milli Şurasına təhvil verirdi. Suren Şaumyanın yazdığına görə, köhnə 
orduda mövcud olan erməni partizan drujinalarından çoxlu sayda silah alınırdı. Müəllif 
çox güman ki, erməni partizan drujinaları deyəndə, Birinci dünya müharibəsi illərində 
Türkiyə ərazisində vuruşmaq üçün çar Rusiyası ordusu tərkibində yaradılmış erməni 
drujinalarını nəzərdə tuturdu. Müvafiq pul müqabilində tərxis olunan rus əsgərlərindən 
də silah alınırdı. Bütün bunlardan sonra Suren Şaumyan da təsdiq edirdi ki, mart 
qırğınları ərəfəsində Erməni Milli Şurasının kifayət qədər ciddi hərbi qüvvələri var idi. 
Bu məsələyə Nuru paşa da sonradan yazdığı xatirələrində müxtəsər şəkildə 
toxunmuşdu. O yazırdı: 
Bu zaman Azərbaycanda vəziyyət belə idi: Güney Qafqaz millətləri gürcü, 
erməni və müsəlmanlar tərəfindən yaradılan Güney Qafqaz Konfederasiyasının 
paytaxtı Tiflis idi. Federasiya məclisi olan Seym sadəcə gürcü və ermənilərin 
mənfəətini qoruyan bir təşkilat idi. Müsəlmanlara əhəmiyyət verilmirdi. Seymdə 
əhəmiyyətli komissarlıqlara gürcü və ermənilər təyin edilmiş və sadəcə Sosial 
Yardım Komissarlığı azərbaycanlılara verilmişdi. Türk cəbhəsindən geri çəkilən 
rus hərbi birləşmələri öz silah və ləvazimatlarını sadəcə erməni və gürcülərə 
verirdilər...Bu zaman Avropa cəbhəsindən geri dönən rus hərbi birləşmələri 
tərkibindəki erməni əsgərləri də öz yurdlarına qayıtmaq üçün Bakıda 
toplaşmışdılar. O dövrdə Bakıda hakim olan bolşevik partiyası lideri Şaumyan 
adlı bir erməni idi. O, adıçəkilən hərbi birləşmələrdən istifadə edərək 
Azərbaycanı işğal etmək barədə qərar vermiş və müxtəlif bəhanələrlə 
müsəlmanların əleyhinə zorakılığa başlamışdı. 
1917-ci ilin sonu və 1918-ci ilin əvvəllərində erməni millətçiləri və daşnakları 
Qarabağda da vəziyyəti xeyli mürəkkəbləşdirdilər. Dövrün şahidləri qeyd edirdilər ki, 
erməni millətçi dairələri Şuşadakı Müsavat və digər milli qurumlara nisbətən daha fəal 
və güclü idilər. Bu güc nisbəti  Qarabağda idarəçilik  orqanlarının formalaşdırılmasında 
da özünü göstərdi. 1917-ci il sentyabr ayının 18-də Şuşada Levon Vartanyan adlı 
birisinin mənzilində şəhərdə mövcud olan müxtəlif erməni partiyalarının 
nümayəndələrini iclası təşkil edildi. İclasın məqsədi bütün Qarabağı təmsil edəcək yeni 
idarəetmə orqanının yaradılması idi. Heç bir azərbaycanlının iştirak etmədiyi bu 
toplantıda ermənilərin birtərəfli qaydada Dağlıq Qarabağın Müvəqqəti Hökuməti adlı 
bir qurumun yaradılmasını elan etdilər. Bu Müvəqqəti hökumətin  tərkibinə 14 nəfər 
daxil idi.. Müvəqqəti sədri vəzifəsinə Ayrapet Musaelyan, katibi vəzifəsinə Nikolay 
İsaxanyan seçildilər (5). 
Bölgənin azərbaycanlı əhalisinin xəbəri və iştirakı olmadan birtərəfli şəkildə elan edilən 
bu müvəqqəti erməni qurumunun iradəsinin azərbaycanlılar tərəfindən qəbul 
olunmayacağının ermənilərin özləri də yaxşı başa düşürdülər. Belə olan təqdirdə isə 
onlar öz iradələrini azərbaycanlılara yalnız zor gücünə qəbul etdirə bilərdilər. Ona görə 
də, ermənilər müvəqqəti hökumətin nəzdində Hərbi Şura da yaratdılar. Arutyun 
Tumyan tərəfindən rəhbərlik edilən həmin Şuraya daha üç nəfər də daxil idi ki, onlardan 
da ikisi keçmiş hərbçilər idi.  Çox qısa zamandan sonra bu Şura tərəfindən Qarabağda 
mövcud olan erməni silahlılarının hərbi strukturlarda birləşdirilməsinə başlandı (6). 
1917-ci ilin sonlarından etibarən də erməni silahlılarının Qarabağda azərbaycanlılar 
yaşayan kəndlərə açıq təcavüzü başladı. Azərbaycanlılara qarşı təcavüzkarlığı 
genişləndirmək üçün hətta 14-15 və 16-18 yaşlı ermənilər də hərbi strukturlara cəlb 
edilir və silahlandırılırdı. Azərbaycanlı əhaliyə qarşı davamlı təcavüzün həyata 
keçirildiyi illərdə Qarabağda 17 min erməni hərbi strukturlara cəlb edilmişdi. Qarabağ 
ermənilərinin hətta atlı dəstəsi də təşkil edilmişdi. Digər dəstə və bölmələr də mövcud 
idi. Erməni qadınlarından ibarət tabor da təşkil edilmişdi. Erməni qadınlarından ibarət 
sanitar dəstələr də yaradılmışdı. Ermənilərin ixtiyarında 15 min tüfəng, revolver, 
pistolet, 6 ədəd “Maksim” pulemyotu və toplar var idi. Bölgədə mövcud olan bütün 
erməni silah ustaları, mexaniklər, bənnalar və dülgərlər də hərbi işə cəlb edilmişdilər. 
Hərbi qurumların silah ehtiyacını aradan qaldırmaq üçün Şuşada sex yaradıldı. Həmin 
sexdə güllə tökülür və patron istehsal olunurdu. Erməni zərgərləri qurğuşundan tökülən 
güllənin üzərinə nazik mis qatı çəkirdilər, qadınlar isə xüsusi maşınlarda patronların 
doldurulması ilə məşğul olurdular. Ermənilər tərəfindən tüstüsüz barıtın istehsalı 
texnologiyası da mənimsənilmişdi. Şuşada eyni zamanda əl qumbaraları istehsal edən 
emalatxana və silahların təmirini aparan emalatxana da yaradıldı. 
 Bölgədə kifayət qədər böyük sayda erməni hərbi strukturlarının toplanması 
Azərbaycanın milli qüvvələri üçün təhlükə yaradırdı. Bunu yenicə formalaşmaqda olan 
milli ictimai-siyasi qurumların liderləri də anlayırdılar. Azərbaycanın az qala bütün 
ərazisi erməni və rus hərbi hissələri ilə doldurulduğu halda yerli əhalini erməni və rus-
bolşevik təcavüzündən qoruyacaq milli qüvvələr mövcud deyildi. Doğrudur, 1917-ci 
ilin dekabrında Müsəlman Korpusunun yaradılması haqqında Cənubi Qafqaz 
hakimiyyət orqanlarının müvafiq dekreti imzalandı. Lakin bu qərar kifayət qədər 
gecikmiş bir qərar idi. Çünki, müsəlman alayının təşkili mübahisə və münaqişə halında 
ikən gürcü və erməni alaylarının təşkili tamam olub bitmişdi . 
Müsəlman korpusunun əsasını təşkil edən rus korpusunun təşkilati-strukturu qorunub 
saxlanılsa da, bu strukturun formalaşdırılması üçün ermənilərdən fərqli olaraq milli 
zabit və sıravi heyət son dərəcə az idi. Azərbaycanlıların hərbi xidmətə cəlb edilməsi 
şəbəkəsi mövcud deyildi, yeni hərbi hissələrin təchizat və təminatını aparacaq 
mexanizm yox idi. Az-çox silah əldə edilməsi üçün Azərbaycan ərazisindəki rus hərbi 
strukturlarına qarşı güc tətbiq edilməsi zərurəti yaranırdı ki, bu da ehtiyacları ödəmirdi. 
Erməni millətçiləri də bundan vaxtında bəhrələnməyə çalışırdılar. Azərbaycan milli 
qüvvələrinin formalaşmasına imkan vermədən erməni millətçiləri öz fəaliyyətlərini 
xüsusi olaraq iki istiqamətdə genişləndirməyə çalışırdılar. Birincisi, müxtəlif şüarlar 
altında pərdələnməklə Bakı şəhərini, ikincisi isə Qarabağ və ona ətraf məntəqələri  tam 
nəzarət altına almaq istiqamətində erməni təcavüzü geniş miqyas almaqda idi. Daha 
geniş planda isə bu iki məntəqədə formalaşan erməni gücü sonradan birləşməklə 
Azərbaycanın bütün ərazisini erməni-bolşevik bayrağı altına almalı idi. Bunu erməni 
terrorçuluğunun, millətçiliyinin  klassik təmsilçisi olan quldur Andronikin sonradan 
Bakı Xalq Komissarları Sovetinin sədri S.Şaumyana göndərdiyi məşhur teleqramı da 
təsdiq edir. S.Şaumyanın rəhbərliyi altında olan bolşevik-daşnak qüvvələri Bakını ələ 
keçirib Gəncəyə doğru irəliləyəndə quldur Andronikin rəhbərliyi altında olan daşnak 
qüvvələri Zəngəzur və Qarabağdan keçərək Yevlaxda bolşevik-daşnak qüvvələri ilə 
birləşmək və sonra da bu qüvvələr birlikdə Azərbaycanın milli qüvvələrinin mərkəzi 
olan Gəncə üzərinə hücum etməli idilər. Başqa sözlə, Andronik Zəngəzur və Qarabağın 
işğalını başa çatdırmalı və sonra da Yevlaxa qədər olan Azərbaycan yaşayış 
məntəqələrini viran qoymalı idi. O, Şaumyana göndərdiyi teleqramında onun şəxsində 
sovet hakimiyyətinə tabe olduğunu, yenicə nəzarət altına aldığı Naxçıvanı Rusiyanın 
tərkib hissəsi elan etdiyini, Qafqazın yeni komissarı kimi S.Şaumyanın əmrlərini yerinə 
yetirməyə hazır olduğunu bildirdi . 
Azərbaycanın milli qüvvələrinin və milli qoşun dəstələrinin məhv edilməsi niyyəti 
1918-ci ilin mart hadisələrinin törədilməsi səbəblərinin və həm də bu qırğınların 
başlanması üçün ortaya atılan bəhanənin mərkəzində dayanır. Bakıda şəriksiz 
hakimiyyətə malik olmaq üçün ilk növbədə burada milli hərəkatın dayağı olacaq milli 
qoşun hissələrinin formalaşıb möhkəmlənməsinə yol verməmək lazım idi. S.Şaumyan 
belə bir fikirlə heç cürə razılaşa bilmirdi ki, müsəlman millətçiləri Bakını Azərbaycanın 
paytaxtına çevirməyi arzulayırlar. O, Bakıda milli qüvvələrin möhkəmlənəcəyi təqdirdə 
bu şəhərin və bütünlükdə Cənubi Qafqazın Rusiya üçün (eyni zamanda "Böyük 
Ermənistan" üçün) birdəfəlik itirilə biləcəyindən çox qorxurdu. Ona görə də S.Şaumyan 
Bakıda müsəlman qoşun bölmələrinin hələ kifayət qədər möhkəmlənməməsindən 
istifadə edərək qəti hərəkət etməyi lazım bilirdi. 1918-ci ilin mart ayının sonlarında 
Azərbaycanda və Bakı ətrafında yaranmış olan obyektiv və subyektiv şərait də 
bolşevikləri buna vadar edirdi. Çünki Bakı Soveti bir tərəfdən şimal ilə əlaqələrini 
itirmişdi, Rusiyadan kömək almaq imkanlarından məhrum olmuşdu. O biri tərəfdən isə 
taxıl bazası kimi baxılan Muğan da bolşeviklərin nəzarəti altından çıxarılmışdı. 
Bu iki strateji dayaq olmadan Bakı Sovetinin uzun müddət davam gətirəcəyi mümkün 
deyildi. Və nəhayət mili tərkibli qoşun bölmələri Şamaxı və Hacıqabula qədər 
irəliləyərək qərbə doğru uzanan yolları da Bakı Sovetinin üzərinə bağlamışdı. Onların 
Bakıya doğru hərəkət etməsi isə Bakıda şəriksiz hakimiyyətə can atan və buradan öz 
təsirini bütün Cənubi Qafqaza yaymaq istəyən S.Şaumyan və onun tərəfdarlarının 
təcavüzkar niyyətlərinə son qoya bilərdi. İfrat bolşevik və daşnak elementləri 
anlayırdılar ki, Bakını əllərində saxlamaq, onu bolşevikləşdirmək və erməniləşdirmək 
üçün yeganə yolları Azərbaycanın milli qüvvələrini məhv etmək, Azərbaycan xalqına 
ağır zərbə vurmaqdır. Onları iflas olmaqdan yalnız kütləvi zorakılıq əməlləri xilas edə 
bilərdi və ona görə də mart ayının sonunda kütləvi milli qırğınlara əl atıldı. 
İdeoloji baxımdan Rusiya bolşevik hökuməti tərəfindən ilhamlandırılan Bakıdakı ifrat 
bolşevik qüvvələrinin və azərbaycanlılara qarşı münasibətdə onların əqidə cütlüyü olan 
daşnak tör-töküntülərinin Bakıda törətdikləri kütləvi soyqırım həqiqətdə onların siyasi 
ömrünü bir neçə ay uzatdı. Azərbaycanın milli mücahidlərinin təşkil etdiyi Müsavat 
partiyasının Cənubi Qafqazda ən güclü siyasi rəqibə çevrildiyini böyük bir qorxu ilə 
ifadə edən S.Şaumyan və onun ətrafındakılar azərbaycanlılara qarşı həyata keçirdikləri 
soyqırımdan sonra Bakının siyasi hakimiyyətini bir neçə ay öz əllərində cəmləşdirə 
bildilər.  
Bakıdan sonra bolşevik-daşnak cütlüyü Şamaxı və Qubada da azərbaycanlılara qarşı 
kütləvi milli qırğınlar həyata keçirdi, sonsuz işgəncələrə rəvac verildi. Bununla da  silah 
gücünə və sonsuz faciələr hesabına Bakı bolşevikləri Bakıda və quberniyanın bir-sıra 
məntəqələrində sovet hakimiyyətini qurmağa müvəffəq oldular.  
Nuru paşanın xatirələrindən: 
Lənkərandan Bakıya gələn iyirmi Azərbaycan əsgərinin silahını almaq bəhanəsilə 
ermənilər Bakıdakı müsəlmanlara hücum etmiş və iki gün içində Bakı 
türklərindən minlərlə müsəlman kişi-qadın öldürülmüşdü. Bu hadisədən ilham 
alan Azərbaycanın digər məntəqələrində yaşayan ermənilər üsyan edərək 
müsəlmanlara hücum etməyə başladılar. Bakıdan göndərilən birləşmələrlə 
qüvvətlənən Şamaxı erməniləri buradakı müsəlmanlara qarşı qətliam törətdilər. 
Nuxa, Zaqatala və Gəncədən müsəlmanlara yardım üçün gələn qeyri-nizami 
birləşmələr bir iş görə bilməyərək məğlub oldular. 
Lakin onlar bununla heç də kifayətlənmək fikrində deyildilər. Milli qoşun hissələrinin 
xeyli zəif olmasından və Zaqafqaziya seymindəki fikir ixtilafından istifadə edərək qərbə 
doğru irəliləmək niyyətini bolşeviklər heç də gizlətmirdilər. Onların fikrincə, bir qədər 
qətiyyətlilik nümayiş etdirsəydilər 1918-ci ilin yazınadək daha böyük əraziləri öz təsir 
dairəsi altına ala bilərdilər. Şaumyan sonralar V.Leninə göndərdiyi məktubda belə 
yazırdı: " Biz Bakıdakı vətəndaş müharibəsindən sonra az bir qüvvə ilə ora (Gəncəyə- 
M.S.) yerimiş olsaydıq daha yaxşı olardı. O zaman vəziyyət xeyli əlverişli idi " . 
Bakı bolşevikləri liderlərinin fikrincə, hələ 1918-ci ilin yanvarında Azərbaycanın milli 
qüvvələrinin cəmləşmiş olduğu Gəncəyə hücum etmək üçün yaxşı imkan var idi. Çünki 
o zaman Azərbaycanın milli qüvvələri çox zəif və qeyri-mütəşəkkil idi. Onların Türkiyə 
ilə elə bir əlaqəsi yox idi. Cəbhədən qayıdıb Bakıda toplaşmış olan rus qüvvələri isə 
Gəncəni almağa kömək edə bilərdi . 
Bakı bolşevikləri münasib saydıqları imkanları əldən buraxmağa təəssüflənsələr də 
nəinki Gəncəni, hətta Tiflisi tutmaq və bütün Zaqafqaziyada sovet hakimiyyəti elan 
etmək niyyətindən əl çəkməmişdilər. Xüsusən, 1918-ci il aprel ayının 22-də 
Zaqafqaziyanın müstəqil Demokratik Federativ Respublika elan edilməsindən sonra bu 
istiqamətdə görüləcək işlərin sürətləndirilməsinə başlandı. Qarşıya qoyulan planın 
reallaşdırılması üçün Qırmızı ordunun gücləndirilməsinə xüsusi fikir verilirdi və bu 
məsələ 1918-ci il aprel ayının 25-də yaradılmış Bakı Xalq Komissarları Sovetinin 
qarşıya qoyduğu başlıca vəzifələrdən biri idi. Özünün 1 may 1918-ci il tarixli 
bəyanatında Bakı Xalq Komissarları Soveti elan edirdi ki, sovet hakimiyyətinin son 
təntənəsi və bu hakimiyyətin bütün Zaqafqaziyaya yayılması üçün qalibiyyətlə 
başlanmış vətəndaş müharibəsi davam etdirilməlidir. Bunun üçün isə hər şeydən əvvəl 
güclü Qırmızı orduya malik olmaq lazımdır . 
Məlumdur ki, bolşevik ideologiyasının xidmətində dayanan silahlı dəstələrin 
yaradılmasına hələ xeyli əvvəldən başlanmışdı. Bir sıra hissələr komplektləşdirilmiş və 
onlar lazımi sayda silah və texnika ilə təchiz edilmişdi. Aprel ayında isə Qafqaz Ordusu 
Hərbi İnqilab Komitəsi nizami Qafqaz Qırmızı ordusunun formalaşdırılmasına girişdi. 
Bu sahədə təşkilati işlərin gücləndirilməsi üçün Hərbi İnqilab Komitəsinin sədri 
Q.Korqanov hərbi-dəniz işləri komissarı kimi Bakı Xalq Komissarları Sovetinə daxil 
edildi . 
Qırmızı bolşevizmin gücləndirilməsi istiqamətində atılan addımlardan biri bolşevik 
qüvvələri ilə daşnak qüvvələrinin rəsmi şəkildə birləşdirilməsinin elan edilməsi oldu. 
Bu birləşmənin daşnak millətçi planlarının reallaşdırılması üçün daha münasib vasitə 
olduğunu anlayan Erməni Milli Şurasının liderləri dərhal bolşeviklərin tələbləri ilə 
razılaşdılar. Aprel ayının 26-da Bakı bolşeviklərinin təsis etdiyi İnqilabi Müdafiə 
Komitəsi ilə Erməni Milli Şurasının birgə iclası oldu və bu iclas aşağıdakıları qəbul 
etdilər:  
1. 2-ci erməni ehtiyat piyada alayı ləğv olunur. Onun bir hissəsi Amazaspın taboruna 
daxil olur, başqa bir hissəsi isə yaradılmaqda olan Qırmızı sovet taborlarına birləşdirilir. 
2. Amazaspın taboru yenidən qurulur, tam şəkildə sovet hakimiyyətinə tabe etdirilir və 
Qırmızı ordunun 16 və 17-ci taborları adı altında Qırmızı orduya daxil olur. 
 Bolşevik məlumatlarına görə, əsasını ruslar və ermənilər təşkil edən silahlı dəstələrin 
birləşdirilməsi nəticəsində 1918-ci ilin may ayının ortalarında Bakıda 18 min əsgər və 
zabitdən ibarət 19 atıcı tabor var idi. Bu hərbi hissələr 4 atıcı briqadada birləşdirilmişdi 
ki, onlar da birlikdə Qırmızı ordunun Birinci Qafqaz  korpusunu təşkil edirdilər. 
Korpusa komandanlıq erməni daşnak elementlərinin əlində idi. Onun komandiri 
Qazarov, qərargah rəisi isə Avetisov idi. 
Bakıda Qırmızı ordunun bir neçə topçu batareyası, üç zirehli qatarı, 3 pulemyot 
komandası, 10-dan artıq təyyarəsi var idi. 
Artilleriya batareyalarının sərəncamında 12 səhra, 3 dağ topu və 4 mortir topu var idi. 
Mərmilər sayca az olsa da güllə ehtiyatı təxminən 9 milyon ədədə çatırdı. Qoşunların 
fəaliyyətinə rəhbərlik etmək üçün may ayının 24-də Ali Hərbi Şura yaradıldı. Bu qurum 
texniki ixtisaslar üzrə kadrların səfərbər edilməsinə, təlimatçı məktəbində və topçu 
kursunda zabitlərin hazırlanmasına diqqəti artırdı. 
 Bütün bunların nəticəsində Qırmızı ordu 1918-ci il may ayında həm say, həm də 
təchizat baxımından milli qoşunlardan üstün idi və mövcud imkanlar Qırmızı ordunun 
qarşısını kəsməyə yetərli deyildi. Aprel ayında tərəflər arasında baş verən döyüşlərdə 
Müsəlman Korpusunun bölmələrinə həm maddi, həm də ciddi mənəvi zərbə 
vurulmuşdu. Bu itkilərin bərpa olunması üçün isə müəyyən vaxt lazım idi. Ona görə də, 
Müsəlman Korpusunun komandiri general-leytenant Əliağa Şıxlinski etiraf edirdi ki, 
Azərbaycanın müstəqilliyinin elan edildiyi vaxt mənim təşkil etdiyim hissələr yarımçıq 
halda idi. Belə qüvvələrlə Azərbaycanın yenicə elan edilmiş müstəqlliyini qoruyub 
saxlamaq asan deyildi.  
Azərbaycanda həyata keçirilən milli qırğınların qarşısının alınması üçün milli silahlı 
dəstələrlə Cənubi Qafqaz hökumətinin tabeliyində olan qoşun dəstələrinin birləşmiş 
qüvvələri bolşevik-daşnak qüvvələrinə qarşı göndərildi. Cənubi Qafqaz hökumətinin 
qüvvələrinə gürcü korpusunun bölmələri daxil idilər. Nuru paşa da yazırdı ki: 
Bolşevik təhlükəsinin yaxınlaşdığını görən gürcülər rus ordusunda zabit olmuş 
knyaz Maqalov adlı bir şəxsin rəhbərliyi ilə iki yüzə qədər gürcü əsgərini 
müsəlmanlara kömək üçün göndərdilər.  
 1918-ci ilin aprel ayında  Hacıqabul ətrafındakı döyüşdə geri çəkilmək 
məcburiyyətində qalan müsəlman və gürcü korpuslarının birləşmiş dəstəsinin bölmələri 
1918-ci il may ayının 21-də yenə burada mövqe tutmuş bolşevik qüvvələri ilə döyüşə 
girdilər. Ancaq bolşeviklərin burada yerləşdirdikləri qüvvələr birləşmiş qoşun 
bölmələrinin bu hücumunun  qarşısını da aldılar. Əsasən, süvarilərdən ibarət olan milli 
qoşun bölmələri Hacıqabulda Qırmızı ordunun piyada hissəsinin və artilleriyasının 
müqavimətini qıra bilməyərək əvvəlki mövqelərinə çəkildilər. Bakı Sovetinin hərbi-
dəniz işləri üzrə komissarı Q.Korqanov Xalq Komissarları Sovetində bu barədə etdiyi 
məruzəsində Bakı ətrafında, o cümlədən Hacıqabulda milli qoşun hissələrinin növbəti 
hücumunun qarşısının alınmasına sevindiyini bildirsə də, bütünlükdə passiv müdafiədə 
dayanmağın qarşıya qoyulmuş məqsədlərə çatmaq üçün düzgün olmadığını 
vurğulayırdı. Onun sözlərinə görə, Ermənistanda və Gürcüstanda xalq kütlələri intizarla 
Qırmızı ordunun yolunu gözləyirlər və əgər bu barədə qəti addım atılmasa türk 
qoşunları Azərbaycan ərazisində möhkəmlənərək Bakıya doğru hərəkətə başlayacaqlar . 
Bakı Xalq Komisarları Sovetinin sədri S.Şaumyan da bu mövqedə dayanmaqla bərabər, 
belə bir planın həyata keçirilməsinin ilhamçısı və təşkilatçısı idi. V.Lenin tərəfindən 
Cənubi Qafqazın fövqəladə komissarı təyin edilmiş S.Şaumyan Cənubi Qafqaza 
hakimliyin tezliklə ələ keçirilməsi üçün sürətlə irəli hərəkət etməyin zəruriliyini 
bildirirdi. Qarşıya qoyulan planların mahiyyətini inqilabi-bolşevik şüarlarla 
pərdələməyə çalışan S.Şaumyan milli hisslərindən güc alan niyyətlərinin 
reallaşdıırlmasında ilk növbədə erməni-daşnak ünsürlərinə arxalanırdı. Ətrafına 
topladığı daşnak qoşun dəstələrinə dayaqlanmaqla bərabər, S.Şaumyan Yelizavetpolda, 
bu quberniyanın digər qəzalarında və Gürcüstanda yaşayan ermənilərin onunla həmfikir 
olacağına da şübhə etmirdi. O, Rusiya Xalq Komissarları Sovetinə göndərdiyi 
məktubunda gizlətmirdi ki, Yelizavetpola doğru irəliləməklə burada və sonra isə digər 
məntəqələrdə ermənilərin üsyanını qaldırmaq və bununla da Zaqafqaziya hökumətinin 
devrilməsinə nail olmaq lazımdır. 
Həmin məqsədinə nail olmaq üçün S.Şaumyan və Q.Korqanov konkret plan 
hazırlamışdılar. Bu plana görə onlar İran ərazisində olan rus qoşunlarında xidmət edən 
rus zabiti L.Biçeraxovun tabeliyində olan dəstəni Azərbaycana dəvət etməklə  iki 
istiqamətdən: Kürdəmir-Yevlax-Gəncə və Şamaxı-Göyçay-Kaxetiya-Tiflis istiqaməti ilə 
hücuma keçməli idilər . 
Gəncəyə və oradan da Tiflisə doğru hücumunda S.Şaumyan eyni zamanda qaniçən 
cəllad Andranikin  yardımlarına da bel bağlayırdı. Qeyri-insani əməllərinə görə 
Türkiyədən qovulduqdan sonra Naxçıvan, Zəngəzur və başqa qəzalarda silahsız 
azərbaycanlıların qırğınına rəvac verən bu cəllad Bakıdakı sovet hakimiyyətini 
tanımaqla Qafqazın yeni fövqəladə komissarının əmrini yerinə yetirməyə hazır 
olduğunu bildirirdi. Onun Zəngəzurdan Qarabağa, oradan da Yevlaxa doğru yürüşü isə 
S.Şaumyanın planlarının icrasına əlverişli zəmin yaratmalı idi. 
Nuru paşa yazırdı: 
Gəncənin cənubundakı dağlıq bölgələrində məskunlaşan ermənilər Bakıdan 
gələnlərə yardım üçün hazır vəziyyətdə və müsəlmanlarla daim münaqişədə 
idilər. Hətta Gəncənin yarısına yaxın bir hissəsini təşkil edən Ermənikənd 
məhəlləsi ilə türk məhəlləsi arasında gecə-gündüz silah səsləri eşidilirdi. Giriş-
çıxış çətinləşmişdi. Zəngəzur erməniləri də Qarabağın mərkəzi olan Şuşa 
qəzasına tərəf irəliləyirdilər. Şuşa-Ağdam-Yevlax yolu üzərindəki Əsgəran keçidi 
ermənilər tərəfindən ələ keçirilmişdi 
S.Şaumyanın silahdaşı və məsləkdaşı A.Əmiryan da bütün diqqətin tezliklə 
Yelizavetpol üzərinə hücuma istiqamətləndirilməsinə çalışırdı. O yazırdı:  
Qafqazın Versalına hücum etmək əvəzinə, əksinqilabçıların bütün başçılarını tutub 
dustaq etmək əvəzinə biz onlara toplaşmağa, möhkəmlənməyə və əksinqilabi 
xarici düşmənlərimizlə ittifaqa girərək inqilab əleyhinə hücuma keçməsinə imkan 
verdik... indi biz doğru yol tutmuşuq. Müdafiə deyil, necə olursa-olsun hücuma 
keçmək, yenə və yenə təkrar edirəm ki, hücuma keçmək lazımdır. Bizim başqa 
çıxış yolumuz yoxdur. 
Bolşevik qüvvələrinin Yelizavetpola doğru irəliləməsi planı Rusiyanın liderləri 
tərəfindən də hərtərəfli şəkildə dəstəklənirdi. Milli qoşun  bölmələrinin may ayının 21-
də Hacıqabula hücum etməsindən xəbər tutan Stalin S.Şaumyana göndərdiyi 
teleqramında bu məntəqənin nəyin bahasına olursa-olsun  qorunub saxlanmasına 
çağırırdı. Çünki bu məntəqənin itirilməsi bolşevizmin Cənubi Qafqaza yayılması işinə 
ciddi bir zərbə ola bilərdi. 
Bolşevik-daşnak təcavüzünün fəallaşması Azərbaycanda təkcə hərbi vəziyyətin 
kəskinləşməsi ilə deyil, həm də ictimai həyatda anarxiyanın, qanunsuzluqların və 
cinayətkarlıqların genişlənməsi ilə müşayiət olunurdu. Dərinləşən ictimai, siyasi, hərbi 
böhranın qarşısının alınması üçün Cənubi Qafqaz hökumətinin təsirli imkanlara malik 
olmaması əhalidə, ictimaiyyətdə və milli qüvvələrin fəallarında xaricin köməyindən, 
konkret olaraq Türkiyənin kömək və yardımlarından bəhrələnmək meylini daha da 
artırdı. Xüsusilə, 1918-ci ilin aprel ayında Hacıqabul ətrafındakı döyüşdə baş verən 
uğursuzluq milli qüvvələrdə belə bir əminlik yaratdı ki, Azərbaycanı bolşevik-daşnak 
zülmündən yalnız Türkiyənin hərbi yardımı xilas edə bilər . 
 
 
  Hərbi yardım üçün Osmanlı Türkiyəsinə müraciət edilməsi 
 
Ермяни-болшевик гцввяляринин Azərbaycan xalqına qarşı тяъавцзкар siyasətlərinin 
иърасы эенишляндикъя Азярбайъанын милли гцввяляри bu  fəlakətlərdən necə qurtarmağın 
yollarını da axtarmağa başladılar. Artıq məlum idi ki, mövcud daxili imkanlarla 
genişlənməkdə olan болшевик-дашнак təcavüzkarlığının qarşısını almaq mümkün deyil. 
Ona görə də istər Azərbaycanın милли mübarizə fəalları, istərsə də geniş xalq kütlələri öz 
ümidlərini daha çox Türkiyəyə bağlayırdılar. Çoxları da şübhə etmirdilər ki, əsrin 
əvvəllərindən vüsət alan mənəvi birliyin və yaxınlığın məntiqi nəticəsi olaraq 
Azərbaycan xalqı güclü düşmən qarşısında tək qalmayacaqdır və Osmanlı Türkiyəsi 
onun dadına yetəcəkdir. 
1918-ci ilin əvvəlində Müsəlman Milli Komitəsi Gəncədə təşkil etdiyi yığıncağında 
Osmanlı Türkiyəsindən hərbi yardım almaq məsələsini geniş müzakirə etdi. 
Azərbaycanın digər məntəqələrindən də nümayəndələr iştirak edən bu yığıncaqda Nəsib 
bəy Yusifbəyli mövcud olan vəziyyətin bütün xalq üçün təhlükəsini toplananların 
nəzərinə çatdıraraq aşağıdakıları söylədi: 
Xalqın qüvvəsi ilə görülən işlər xalqın gözünün önündə cərəyan etmişdir. Bütün 
hərəkətimiz zəfərlə nəticələnmişdir. Ancaq bu qəhrəmanca hərəkətlər nəticəni 
əldə etməkdən çox uzaqdır. Bir kərə Azərbaycan mərkəzi düşməndən 
təmizlənməlidir. Çünki başsız bədən olmaz və yaşamaz. Bizim xalq, 
qüvvələrimiz bunun üçün kifayət deyildirlər. Böyük bir yardıma ehtiyac vardır və 
bu yardımı da bizə bircə Osmanlı imperatorluğu edə bilər. İndi qərar qəbul edib 
Osmanlı imperatorluğuna səlahiyyətli bir heyət göndərək, Türkiyədən yardım 
istəyək. 
Yığıncaqda iştirak edənlər N.Yusifbəylinin dediklərinə tamamilə şərik çıxdılar və irəli 
sürülən təklifin həyata keçirilməsi üçün Milli Komitəyə lazımi səlahiyyət verdilər. Bu 
qərara uyğun olaraq Osmanlı dövləti rəhbərlərinin qəbuluna Milli Komitənin 
nümayəndəsinin göndərilməsi və onun vasitəsilə Azərbaycan xalqının istəyinin Türkiyə 
rəhbərlərinə çatdırılması lazım bilindi. Milli Komitə adından N.Yusifbəyli bu vəzifəni 
milli-azadlıq hərəkatının fəallarından biri olan Nağı Şeyxzamanlıya həvalə etdi. 
Sonradan yazdığı xatirələrində N.Şeyxzamanlı Türkiyəyə yola düşməzdən əvvəl 
N.Yusifbəyli ilə olan görüşünü və onun Türkiyə ilə qurulacaq əlaqələrin mahiyyətinə 
münasibətini belə açıqlayırdı. N.Yusifbəyli: 
Nağı, sən İstiqlal komitəsinin üzvüsən. Bütün vəziyyəti Osmanlı dövlətinə anlat, 
de ki, xalqımız müstəqil yaşamağa əzm etmişdir, bu yolda hər cür fədakarlıq 
göstərmişdir. Azərbaycanın dörddə üçü bu gün rusların hakimiyyətindən 
qurtarmış vəziyyətdədir. Onlar bizin ehtiyacımız olan hərbi qüvvələriylə kömək 
etsinlər. Ancaq bizi özlərinə ilhaq etmək istərlərsə, onda gəlməsinlər. Biz öz 
yağımızda qovrulub başımıza  çarə taparıq.  
Nağı Şeyxzamanlı ilə bərabər Gəncədən İstanbula yollanan türk zabiti Hüsaməddin 
Tuğac da sonradan yazdığı xatirələrində N.Yusiflinin Türkiyə yardımına münasibətdə 
məhz belə bir mövqedə dayandığını qeyd edirdi. Həmin qeydlərdən aydın olur ki, Nəsib 
bəy nəinki Azərbaycanın ilhaq edilməsinin əleyhinə idi, həm də Osmanlı idarəçiliyinin 
artıq dövrün tələblərinə cavab vermədiyini və buna görə də Azərbaycanın İstanbuldan 
idarə edilə bilməsi ehtimalı ilə heç cürə razı deyildi. Nağı Şeyxzamanlının yazdığına 
görə, N.Yusifbəyli bu məsələ ilə bağlı öz fikirlərini belə ifadə etmişdi: 
Azərbaycana türk ordusunun gəlməsi ola bilsin ki, lazımdır, ancaq qorxduğumuz 
bir şey var ki, türklər bizi İstanbuldan idarə etməyə başlamasınlar. Bizim 
federalizm əsasında qurulmuş proqramımız vardır, ona uyğunlaşmaq lazımdır. 
Nəsib bəyin bu sözləri mənə bir az qəribə gəldi, soruşdum: 
Siz bu federalizm prinsipini rus idarəsinə qarşı irəli sürmüş olursunuz. Türklərə 
gəlincə onların ruslardan bir fərqi olmayacaqmı? Bu halda federalizmə nə lüzum 
var? 
Nəsib bəy gülər üzlə mənə cavab verdi: 
Azərbaycanın sosial quruluşu bambaşqadır. Bakı sənaye və fəhlə mərkəzidir. 
Sultan rejimi buradakı əhvala uyğun gəlməz. Biz xalqın hər sinif və təbəqəsinin 
bərabərliyi üzərində dayanan bir hökumət qurmaq istəyirik. Halbuki, Osmanlı 
dövlətinin rejimi çarlıq idarəsindən heç nə ilə fərqlənmir. Əlbətdə ki, Osmanlı 
türkləri azəri türklərinin böyük qardaşıdır. Ancaq Bakı İstanbuldan idarə oluna 
bilməz, bunun üçün Müsavat partiyasının federalizm prinsipi daima Osmanlı 
idarəsinə qarşı qoyulmalıdır. 
N.Şeyxzamanlının yazdığına görə o, 1918-ci ilin yanvarında Gəncədən hərəkət etməli 
oldu. Bu səfərdən kimsənin xəbəri olmasın deyə o gizli şəkildə hərəkət edirdi. 
Təhlükəsizlik tədbirlərinə əməl etmək məcburiyyətində qaldığı üçün  onun səfəri də 
xeyli uzun çəkdi və ay yarımdan sonra, 1918-ci ilin martında İstanbula çatdı.  
Müharibə şəraitində Azərbaycan nümayəndə heyətinin Türkiyəyə maneəsiz getməsi 
asan deyildi. Nümayəndə heyətinin üzvü olan türk zabiti Hüsaməddin Tuğacın 
yazdığına görə, onlar bitərəf sülhsevər nümayəndə heyəti kimi hərəkət etməli oldular. 
Zaqafqaziya Seyminin üzvü Xosrov bəy Sultanovun hazırladığı sənədlərə görə, Nağı 
bəy Şeyxzamanlı və Hüsaməddin Tuğac Trabzon bölgəsində türklərlə rumlar arasında 
baş verən ixtilafların aradan qaldırılması üçün Azərbaycandan göndərilən vasitəçi 
heyətin üzvlər idilər. N.Şeyxzamanlı ilə H.Tuğac Trabzonda doğrudan da vasitəçilik 
məqsədilə tərəflər arasında bir neşə görüş də keçirdilər. Ancaq onlarln əsas məqsədi 3-
cü Ordu komandanı Vehib paşa ilə görüşmək və Azərbaycanda və bütünlükdə Cənubi 
Qafqazda yaranmış vəziyyət haqqında ona məlumat vermək idi. 3-cü Qafqaz Ordusu 
komandanı Vehib paşa Qafqazdakı vəziyyətlə çox ciddi şəkildə maraqlandı. Eşitdiyi 
şifahi məlumatdan əlavə o, Hüsaməddin bəyə yazılı məlumat təqdim etməyi tapşırdı. 
Hüsaməddin bəy də hazırladığı yazılı raportunda oktyabr çevrilişindən sonra Qafqaz 
cəbhəsində olan rus qoşunlarını bürümüş böhran, Azərbaycan ərazisindən keçib gedən 
rus hərbi eşelonlarının tərksilah edilməsi, rusların və Tiflisdəki ingilis və fransız hərbi 
missiyalarının yardımı ilə erməni və gürcü korpuslarının yaradılması, Azərbaycan milli 
hissələrinin təchiz və təmin edilməi üçün Zaqafqaziya hökumətinin yardım 
göstərməməsi, Azərbaycandakı ümumi siyasi vəziyyət, Bakıda qurulan bolşevik 
hökuməti, habelə Bakıda törədilmiş milli qırğınlar, Gəncə Milli Komitəsinin  
Türkiyədən kömək istəməsi barəsindəki qərarı və s. haqqında məlumat verdi. H.Tuğac 
raportunun sonunda öz qənaətlərini belə bölüşdü: 
1.Ordumuzun vaxt itirmədən irəli hərəkət etmək lüzumu. Bu iş nə qədər gec 
qalırsa ermənilərin girişdikləri qətliam o qədər geniş olacağı və ruslardan qalan 
hərbə lazımlı maddələrin bəlkə də hamısının məhv olması ehtimalı;  
2. Bakı və Gəncədə tanıdığım önəmli kişilərin haqqımızdakı fikirləri və bizə 
faydalı ola bilmə dərəcəsi haqqındakı düşüncələr . 
Əldə olunmuş məlumatlar Vehib paşa tərəfindən Ənvər paşaya məruzə ediləndən sonra 
Gəncədən gələn heyət dərhal İstanbula çağırıldı. Hüsaməddin bəy  heyətdən ayrıldığı 
üçün Nağı Şeyxzamanlı ilə Ömər Faiq Nemanzadə Türkiyənin hökumət rəhbərliyi ilə 
görüşə yollandı. 
Jurnalist Ömər Faiq Nemanzadənin müşayiəti ilə N. Şeyxzamanlı əvvəlcə baş nazir 
Tələt paşa ilə görüşdü. Həmin görüşdə baş nazir Tələt paşadan başqa hərbi nazir Ənvər 
paşa və ədliyyə naziri Xəlil bəy də iştirak edirdilər. Nağı Şeyxzamanlı onu İstanbula 
göndərmiş olan Milli Komitənin və bütünlükdə Azərbaycan xalqının arzu və istəklərini 
Osmanlı hökuməti rəhbərlərinə belə çatdırdı: 
Əziz paşalarım, Azərbaycan xalqı yüz ildən çoxdur ki, rus idarəsinin zülmü 
altında əziyyət çəkir. Qafqaz ruslar tərəfindən işğal olunarkən səkkiz xanlığın 
xalqı olan azərilər ki, dini bir, adət və ənənələri bir olan millətimiz türk millətidir, 
rus idarəsinə qarşı gecəli, gündüzlü, hər fədakarlığı gözə alaraq vuruşurdular. Bu 
vuruşmaların rus çarlığının devrilməsində böyük rolu olmuşdur. Qafqazda başsız 
qalan rus ordusu qarmaqarışıq vəziyyətindədir. Xalqımızın silahlı qüvvələrinin 
hücumunun təzyiqinə dözə bilmədilər. Qısa vaxt ərzində silahlarını ataraq 
çəkildilər. Azərbaycanın hər tərəfində xalqı idarə edə biləcək milli komitələr 
quruldu. Tezliklə anarxiyadan əsər-əlamət qalmadı. Ancaq bu gün üçün əlverişli 
olan vəziyyət sabah təhlükəlidir. İqtisadiyyatımız, cəmiyyətimiz, imanımız, 
mədəniyyətimiz hər sahədə rus millətindən qat-qat üstün olduğu halda azəri 
türklərinin gələcəyi qaranlıq görünür. Müstəqil yaşamağa əzm etmiş millətmizin 
böyük bir nöqsanı vardır. Xalqımızım vaxtilə hərbi təlim və tərbiyədən məhrum 
olunması və rus çarı Birinci Pyotrun gösrətişinə əsasən İran və Türkiyənin rus 
himayəsi altına düşməyincə Qafqazdan əsgər alınmaması bu çatışmazlığı 
yaratmışdı. Azərbaycan xalqı sizdən kömək gözləyir. Millətimiz müstəqil olmaq 
niyyətindədir. Siz qardaş əlini bizə uzadın, bizə yardım edin, müstəqil olaq. Siz 
bizi çəkib öz tərəfinizə yıxmayın, ayaqda qalarıq. Bizə böyük hərbi qüvvə 
göndərməyin. Bizə hərbi təlimçilər və serjant korpusu göndərin. Bizdə qısa vaxt 
ərzində hərbi qüvvə yaratmağın imkanı vardır. Türk olduğumuz üçün lazım olan 
qüvvə qanımızda mövcuddur. Xalqımızım milli qüvvəsinə güvənərək qısa bir 
müddət ərzində rusları torpağımızdan təmizləyib ata bilərik. 
 
Söhbət əsnasında məlum oldu ki, belə bir qəbuldan bir gün əvvəl Tələt paşa 
kabinəsindəAzərbaycana yardım edilməsi məsələsi müzakirə olunmuş və ədliyyə naziri 
Xəlil bəy Qafqazda bir müsəlman dövlətinin yaradılması zəruriliyini qeyd etmişdi. 
Ancaq lazımi yardımın göstərilməsi üçün Azərbaycana hərbi qüvvə göndərilməsi 
məsələsini ilk vaxtlar Tələt, Ənvər və Camal paşalardan başqa digər bir çox siyasətçilər 
və hərbçilər müdafiə etmirdilər. Onlar bunu müxtəlif səbəblərlə əlaqələndirirdilər. 
Məsələn, 3-cü Türk ordusu komandanı olan Vehib paşa da Qafqaza qoşun çıxarılması 
planına çox ehtiyatla yanaşırdı. 1918-ci ilin mart ayında bağlanmış Brest-Litovsk 
müqaviləsinə görə, Türkiyənin nəzarəti altına keçməli olan Qars, Ərdəhan və Batumun 
yad qoşunlardan təmizlənməsi barədə Ənvər paşanın Qafqaz və Orta Asiya 
müsəlmanlarını çar Rusiyası əsarətindən qurtarmaq planlarına çox ehtiyatla yanaşırdı. 
Vehib paşanın fikrincə, vaxtilə bu əraziləri böyük qanlar hesabına ələ keçirmiş olan 
Rusiya asanlıqla buradakı hakimiyyətindən əl çəkməyəcəkdir. Rusiyanın zəifləməsi heç 
də onun bu ərazilərdən üz döndərməsi demək deyildi. Ona görə də bu bölgələr üzərində 
Rusiya ilə Türkiyə arasında irimiqyaslı əməliyyatlar başlana bilərdi. Bu əməliyyatlar 
yerli əhalinin məhvinə, şəhər və kəndlərin viran qalmasına səbəb ola bilərdi. Nəticədə, 
yardım gözləyən əhali əzab və işgəncələrlə üzbəüz qalardı. Digər tərəfdən Qafqazın 
müsəlman əhalisinin yaşadığı yerlər bolşevik-daşnak qoşunlarından təmizlənsə belə 
həmin ərazilərdə sabitliyin qorunması üçün böyük sayda qoşun hissələri lazım idi ki, 
buna da Türkiyənin imkanı çatmaya bilərdi. Vehib paşaya görə, Qafqaza göndəriləcək 
qoşunların təminat və təchizatında da çətinlik yaranacaqdı. Ordunun yerli əhali 
tərəfindən lazımi səviyyədə iaşə ilə təmin ediləcəyinə də Vehib paşa inanmırdı. Ona 
görə də Qafqaza qoşun çıxarılmasını o, nəhayətdə Osmanlı dövlətinin mövcudluğuna 
bir təhlükə yarada biləcəyi kimi qiymətləndirirdi. 
Ancaq Ənvər paşa heç də bu fikirdə deyildi. O, Batumu Qafqaza açılan bir qapı kimi 
görürdü. Bu liman şəhəri hərbi strateji baxımdan da əhəmiyyətli olub Türkiyə ilə 
Qafqaz arasında möhkəm nəqliyyat əlaqəsinin yaradılması üçün bir bazaya çevrilə 
bilərdi. Lakin 1918-ci il martın 14-də Trabzonda Cənubi Qafqaz Seyminin 
nümayəndələri ilə Osmanlı Türkiyəsi arasında başlanan sülh danışıqlarında erməni və 
gürcü tərəfi Qars, Ərdəhan və Batumu boşaltmağa razı olmadıqda Ənvər paşa bu 
məsələni hərbi yolla həll etmək üçün 3-cü Ordu komandanı Vehib paşaya qəti əmr 
verdi. Türk qoşunları qısa müddət ərzində adları çəkilən məntəqələri öz nəzarəti altına 
aldı. Trabzona yollanan nümayəndə heyətinin tərkibində M.Ə.Rəsulzadə, 
X.Xasməmmədov, M.Hacınski, Ə.Şeyxülislamov və digərləri də var idi. Onlardan 
başqa Trabzona həm Azərbaycandan, həm də Dağıstandan qeyri-rəsmi nümayəndələr 
gəlmişdilər. Konfransın başlaması ərəfəsində Türkiyəni təmsil edən nümayəndə 
heyətinin üzvü, Dəniz qoşunları ərkani-hərbiyyə rəisi, albay Hüseym Rauf Orbay həm 
Azərbaycandan, həm də Dağıstandan gəlmiş şəxslərlə görüşdü və onlardan bölgədəki 
vəziyyət barədə geniş məlumat aldı. Müxtəlif siyasi mövqelərdə dayanan həmin 
şəxslərin hamısı bir fikirdə yekdil idilər ki, azərbaycanlıların və Dağıstan 
müsəlmanlarının başı üzərini kəsdirmiş olan təhlükənin qarşısını Türkiyənin yardımı 
olmadan almaq mümkün deyildir. Həmin görüşlər zamanı o da vurğulandı ki, 
ermənilərlə ingilislər, gürcülərlə almanlar arasında gizli əlaqələr gücləndikcə 
azərbaycanlılar bölgədə təklənirlər. Təklənən azərbaycanlılar isə Türkiyəni özünə təbii 
müttəfiq sayırlar və  ondan kömək gözləyirdilər. Bu görüşlər zamanı belə bir məqam da 
vurğulandı ki, türk qoşunlarının Qafqaza gəlməsi Qafqaz müsəlmanları arasında 
mövcud olan ixtilaflara da son qoyacaq və onlar ümumi düşmənə qarşı bir cəbhədə 
birləşəcəklər. Trabzon konfransının başlamasından az sonra, yəni 1918-ci il mart ayının 
sonlarında Bakıda bolşevik-daşnak qoşunları azərbaycanlıların kütləvi qırğınlarına 
rəvac verdilər. Milli qüvvələrin məhvinə istiqamətlənmiş olan bu qırğınlar sürətlə ətraf 
yaşayış məntəqələrini də bürüdü. Güclü müqavimətlə rastlaşmayan bolşevik-daşnak 
qoşunları Qubada, Şamaxıda, cənub bölgəsində neçə minlərlə azərbaycanlını qətlə 
yetirdilər və yaşayış məntəqələrini viran etdilər. Belə kütləvi qırğınlar ermənilər 
tərəfindən İrəvanda, Qarsda və digər yerlərdə də törədildi. Din, dil və etnik birliyə malik 
olan azərbaycanlılara belə divan tuutlması Türkiyənin rəhbərliyi tərəfindən bölgəyə 
yardım göndərilməsini daha da sürətləndirdi. Çox güman ki, elə bur qırğınlardan sonra 
Qafqaza türk qoşunlarının yeridilməsinə ehtiyatla yanaşan Vehib paşa da Azərbaycana 
hərbi yardım göstərilməsinin zəruriliyinə tərəfdar çıxdı. Aprel ayında o bildirirdi: 
 Mən belə hesab edirəm ki, Bakını tutmaq və müsəlmanları xilas etmək üçün
 türk ordusunun göndərilməsi zəruridir 
Türkiyənin Azərbaycana hərbi yardım göndərmək əzminin reallaşması İngiltərəni və 
Birinci dünya müharibəsində Türkiyənin müttəfiqi olmuş Almaniyanı ciddi narahat 
edirdi və Bakı neftinə susayan bu dövlətlərin hər ikisi türk qoşunlarının Qafqaza doğru 
irəliləməsinin qarşısını almağa çalışırdılar. Bir tərəfədən ingilis komandanlığı cənub 
cəbhəsindən Bakıya qoşun bölmələri yeritməyə və bununla da Bakını əldə saxlamağa 
çalışırdılar. Digər tərəfdən isə Almaniya rəhbərliyi isə Türkiyənin Qafqaz planlarının 
həyata keçməsi ərəfəsində, yəni 1918-ci ilun aprelində Ukraynanı işğal edərək Qara 
dənizin şimal sərhədlərini nəzarət altında saxlamaq istəyirdilər. Bu məqsədlə aprel 
ayının 20-də Xarkov şəhəri, az sonra isə Sevastopol və Rostov şəhərləri nəzarət altına 
alındı.   
Məqsədlərinə çatmaq üçün almanlar bölgədəki diplomatik fəaliyyətlərini də xeyli 
gücləndirdilər. Bu istiqamətdə onların Gürcüstanla əlaqələri qabarıq xarakter aldı. Hələ 
Batumi sülh konfransı açılmamışdan əvvəl gürcülər öz nümayəndələrini Berlinə 
göndərərək almanların köməyinə möhtac olduqlarını bildirdilər. Əslində, belə bir 
əməkdaşlığın baş tutmasına almanlar daha çox cəhd göstərirdilər. Gürcüstan ərazisində 
möhkəmlənmək və buradan keçən nəqliyyat qovşaqlarına nəzarət etməklə almanlar həm 
türklərin Azərbaycana doğru hərəkətinin qarşısını almaq, həm də Bakıya doğru 
irəliləmək üçün yaxşı imkan əldə etmək istəyirdilər. Alman rəhbərliyi gürcü tərəfinə 
anlatmışdı ki, qarşılıqlı əməkdaşlığın güclənəcəyi təqdirdə onlar Batumun türklərdən 
geri alınmasına və bu şəhərin yenidən Gürcüstana verilməsinə kömək edəcəklər. 
Batumun yenidən nəzarət altına alınması üçün bu yolun daha doğru yol olduğuna 
inanan gürcü tərəfi də almanlarla əlaqələrin güclənməsinə çalışırdılar. 
 Gürcüstanda Türkiyənin mövqelərinin daha da zəiflədilməsi üçün gürcü-alman 
cəbhəsinin formalaşdırılması üçün alman polkovniki Kress fon Kressenşteyn xüsusilə 
canfəşanlıq göstərirdi. Bir vaxtlar türkiyə qoşunları ilə bir cəbhədə vuruşan bu 
polkovnik Şərq cəbhələrində düçar olduğu uğursuzluqdan sonra oradan uzaqlaşdı və 
Tiflisə gələrək burada türklərə qarşı yeni bir cəbhə yaratmaqla məşğul oldu. 
K.Kressenşteynin məqsədi o idi ki, edilən diplomatik cəhdləri bir nəticə verməsə hərbi 
yolla türklərin azərbaycanlı qardaşlarına göstərəcəyi yardımların qarşısını alsın.  Amma 
bunun üçün almanların Gürcüstanda kifayət qədər hərbi qüvvəsi yox idi. 
K.Kressenşteyn Gürcüstanda və o cümlədən də Azərbaycanda, Gəncə ətrafında yaşayan 
alman əhalisindən, habelə buralarda mövcud olan alman əsirlərdən hərbi bölmələr 
yaratmaq istəyirdi. O, gürcü qoşun bölmələrini də alman zabitlərinin komandanlığı 
altına almaq istəyirdi və belə güman edirdi ki, gürcü və alman hərbi bölmələrinin alman 
komandanlığı altında birləşdirilməsi türkləri qorxudar və onların Qafqaz siyasətindəki 
fəallıqlarının qarşısını ala bilər. 
 Almanlar azərbaycanlılara göstəriləcək yardımların qarşısını almaq üçün hər cürə 
vasitələrə əl atırdılar. Onlar iddia edirdilər ki, azərbaycanlılar türk deyil, tatardırlar. 
Yəni, onların türklərə etnik bağlılığı elə də möhkəm deyil və buna görə də türklərin 
azərbaycanlılara hərbi yardım göstərmək üçün heç bir mənəvi haqqları yoxdur. 
 1918-ci il may ayının 11-də Batumda açılan sülh konfransında bir alman nümayəndə 
heyəti də iştirak edirdi. Almaniyanın Türkiyədəki hərbi attaşesi general Otto fon 
Lossovun başçılıq etdiyi bu nümayəndə heyətinin məqsədi türklərin Qafqazda artan 
nüfuzunun qarşısını almaq idi. Ancaq onların səyləri bir nəticə vermədi. Alman 
heyətinin Cənubi Qafqaz Seyminin nümayəndəliyi ilə Osmanlı dövləti arasında 
vasitəçilik etmək təklifi Azərbaycan və Osmanlı heyətləri tərəfindən rədd edildi. Belə 
olduqda alman nümayəndələri Batumu tərk etmək məcburiyyətində qaldılar. 
 Alman nümayəndə heyətinin üzvləri yaxşıca anlayırdılar ki, Türkiyənin Qafqaza doğru 
irəliləməsi təkcə Türkiyənin arzu və istəyi deyildi. Bunu Qafqazın müsəlman əhalisi də 
böyük bir intizarla gözləyirdi. Çünki bölgədə hərbi-siyasi şərait günü-gündən 
kəskinləşir və müsəlman əhalinin təpədən dırnağadək silahlanmış bolşeviklərin və 
daşnakların qarşısını almaq üçün heç bir imkanı yox idi. Kütləvi qırğınlar kütləvi 
anarxiya ilə müşayiət olunurdu. Hələ Batum konfransının açılması ərəfəsində keçirilən 
yığıncaqların birində N.Yusifbəyli mövcud şəraiti belə qiymətləndirirdi: 
Biz ölkənin daxili və xarici vəziyyətini dərindən öyrənib öz nümayəndələrimizə 
direktivlər verməliyik. Alınan yeni məlumatlar Cənubi Qafqazın hər yerində 
dəhşətli anarxiyanın hökm sürdüyünü göstərir. Kənd, kənd üstünə gedir, vətəndaş 
müharibəsinin dəhşətli dövrü başlanır, hər gün adamlar soyulur və öldürülür. 
Günün günorta çağı Gəncədə heç nədən çəkinmədən qudurmuş soyğunçular 
müsəlman qadının çadrasını cırır və qiymətli zinət şeylərini soyurlar. İndi təkcə 
Azərbaycan türklərini deyil, bütün Cənubi Qafqazı bürüyən anarxiyanı öz 
qüvvəmizlə dəf edə bilmərik.  
Belə bir anarxiyaya və cinayətkarlıqlara son qoyulmasının etibarlı yolunu da xalq 
kütlələri türk qoşun hissələrinin Azərbaycana dəvət olunmasnda görürdülər. Buna görə 
də may ayının 13-də Gəncə quberniyasının qəzalarından toplanıb gəlmiş xalq 
nümayəndələrinin və Cənubi Qafqaz Seyminin Azərbaycan fraksiyasının birgə iclası 
keçirildi. Burada mövcud vəziyyətdən çıxış yolları müzakirə edildi. Xalq nümayəndələri 
Batuma yollanıb orada vəziyyətin mürəkkəbləşdiyini türk nümayəndə heyətinə 
çatdırılmasını təkid edirdilərsə də Seymin üzvləri buna ehtiyac görmür və vəziyyətin 
azərbaycanlı heyət üzvləri tərəfindən türk nümayəndələrinə çatdırılacağı bidirilirdi. 
Bununla belə, xalq nümayəndələrinin təkidli tələblərindən sonra qərar alındı ki, 
M.Y.Cəfərov, N.Yusifbəyli və X.Xasməmmədov Batuma və İstanbula ezam olunsunlar 
və onlar türk qoşun hissələrinin Azərbaycana gəlməsini sürətləndirsinlər. Ancaq xalqın 
daha geniş kütlələrinin bu ümidlərinin daha çox Türkiyə ilə bağlamaları alman 
nümayəndələri tərəfindən müəyyən narahatçılıqla qarşılanırdı və bunun nəticəsi idi ki, 
fon Lossov təəsüüflə qeyd edirdi: 
Batumun və Qarsın alınmasından sonra savadsız müsəlman kütlələri içərisində 
Türkiyənin nüfuzu gündən-günə yüksəlirdi. 
Seymin azərbaycanlı fraksiyasının üzvləri ilə Gəncə quberniyasından olan xalq 
nümayəndələri arasındakı görüş zamanı kütləvi şəkildə Batuma yollanmağın 
lüzumsuzluğu razılaşdırılsa da Azərbaycanın müxtəlif ictimai-siyasi qüvvələrinin, 
quruumların, ayrı-ayrı zümrələrin və yaşayış məntəqələrinin nümayəndələri Batuma 
yollandılar. Onlar türk nümayəndə heyəti ilə görüşməyə və Türkiyənin Azərbaycana 
hərbi yardımının sürətləndirilməsi barədə öz mövqelərini onlara çatdırmağa çalışdılar. 
Konfrans günlərində azərbaycanlıların Batuma gəlməsi və burada onların keçirdikləri 
yaşantıları hadisələrin şahidlərindən biri belə təsvir edirdi: 
Yarım ay ərzində Batumun həyatında xeyli dəyişikliklər olmuş, küçələrdə 
adamlar çoxalmış, otellər osmanlı rəsmi işçiləri və Qafqaz nümayəndərləi ilə 
dolu. Küçələrdə, bulvarda, parkda, teatrda Qafqazın ən uzaq nöqtələrindən gələn  
osmanlılarla birləşmək istəyən nümayəndələrə təsadüf edilir. Bu nümayəndələr 
bulvarın kazinosunda masaların arxasında sərt və atəşli sözlərlə bir-birinə xitab 
edirlər. Onlar osmanlılarla müzakirələrdə iştirak etmək üçün Batuma gələn 
gəncəli, bakılı, tiflisli, qarabağlı müsəlmanlardır. Hamısının da simasında əzab və 
narahatlıq əlamətləri görünür. Hamısının da illərdən bəri öz pəncəsi altında əzən 
dövrün müvəqqəti böhranından istifadə etmək, onun yırtıcı dişlərinə qarşı ən 
mətin zirehlərlə təchiz olunmuş görüşmək arzusu var. Məqsədləri “Qafqazın 
istiqlalı” deyil, osmanlılarla qəti surətdə birləşmək, ilhaq... Papaq qoymaqla dini 
hisslərinin yox olmayacağına inanan bu zümrə millət məhəbbətinin hər cür 
əlaqədən, hər cür qüvvədən üstün tutur. Batum-Qafqaz sülh müzakirələrinin 
mərkəzi. Gah Gəncədən Şeyxülislam gəlir, gah əhali nümayəndələri Tiflisə 
göndərilir. Müzakirələr, nitqlər, teleqraflar bir-birinin ardınca gəlir. Qafqaz 
rusların hakimiyyətindən qurtarmaq arzusunu bütün fəaliyyəti ilə göstərir. 
Onların nəzərində ruslar ana vətəni işğal edən qiyamçılara bənzəyirlər. İndi  
bütün ümidlər türklərə yönəlibdir 
Göründüyü kimi, Batuma toplaşan azərbaycanlılarda Türkiyəyə ilhaq meyli güclü idi. 
Onların Batumda sayı o qədər idi ki, milli mücadilə liderlərinin buradakı fəaliyyətinin 
səmərəliliyinə də mənfi təsir göstərirdi. Buna görə də Nəsib bəy Yusifbəyli Batumda 
bildirirdi ki, anarxiya vaxtı xalqdan şəkmədiyim əzabı burada ilhaqçılardan çəkirəm. 
Osmanlı dövlətinin rəhbərləri ilə görüşdən sonra geri qayıdarkən Batumda olan Nağı 
bəy Şeyxzamanlı da ilhaqçılıq tərəfdarlarının sayının çox olduğunu və onları öz 
fikirlərindən çəkindirməyin az qala qeyri-mümkün olduğunu yazırdı: 
İlhaqçılar ilə mübarizə etmək mənə çox çətin olmuşdu. Ruslar ilə mücadiləmizdə 
bu qədər əziyyət çəkməmişdim... Onların arasında vəkil, həkim, şeyxülislam, 
tacir, əsnaf, mülk sahibləri, ziyalı müəllimlər, rəsmi xadimlər var idi. 
İlhaqçıların Türkiyə tərəfinə göstərə biləcək təsirləri aradan qaldırmaq üçün 
N.Şeyxzamanlı Batum konfransındakı Türkiyə nümayəndə heyətinin rəhbəri, ədliyyə və 
xariciyyə naziri Xəlil bəylə görüşmək qərarına gəldi. O istəyirdi ki, Xəlil bəyi inandırsın 
ki, Azərbaycana göndərilə biləcək hərbi yardımın əsas məqsədi Azərbaycanı Türkiyəyə 
ilhaq etmək deyil, Azərbaycanın müstəqilliyinin qazanılmasına və onun qorunub 
saxlanmasına kömək etmək olmalıdır. Xəlil bəy baş tutan görüş zamanı 
N.Şeyxzamanlının söylədiklərini lazımınca başa düşdüyünü qeyd etdi və onun xahişi ilə 
ilhaqçılıq tərəfdarlarının bir qrupunu qəbul etməyə, Azərbaycanın müstəqil qalmasının 
əhəmiyyətini onlara da anlatmağa söz verdi. Ertəsi gün Xəlil bəy, N.Şeyxzamanlının 
müşayiəti ilə ilhaqçıların nümayəndələrindən 10 nəfəri qəbul etdi və onlarla söhbət etdi. 
N.Şeyxzamanlı öz xatirələrində həmin görüşü və bu görüş zamanı Xəlil bəyin 
söylədiklərini belə xatırlayırdı: 
Ertəsi gün saat onda on nəfərdən ibarət heyəti Xəlil bəyin yanına gətirdim. Xəlil 
bəy bizi qəbul edir. Mən onları bir-bir Xəlil bəyə təqdim edirəm. Xoş-beşdən 
sonra onlar gətirdikləri kağızları – hərəsində minlərcə imza vardı – Xəlil bəyə 
göstərirlər. Və hamısı bilrikdə deyirlər: “Möhtərəm bəyimiz, xalqımız istiqlal 
istəmir, biz də istəmirik. Osmanlı dövlətinin bir hissəsi olmaq istəyirik”. Xəlil 
bəy gözəl danışmağı ilə onları inandıra bildi. Onlara son söz olaraq dedi: “Biz 
süngümüz ilə Qafqaza daxil olduq. Siz bizə ilhaq olmaq istəməsəydinizsə də biz 
sizi süngü ilə ilhaq edərdik. Ancaq buna imkan yoxdur. Bizim birləşməyimizi nə 
düşmən, nə də dost dövlətlər qəbul edər. Biz sizə yardım edirik və edəcəyik. 
İsitqlalı əldə edib müstəqil yaşamanız üçün nə qədər lazım olsa əsgər 
göndərəcəyik, hər tərəfli kömək edəcəyik. Öz vətənimiz kimi sizin vətəninizi də 
qoruyacağıq. Evlərinizə qayıdın və qurulacaq istiqlaliyyəti müdafiə edin. 
Batum konfransının gedişində Cənubi Qafqaz Seyminin azərbaycanlı üzvləri Bakı 
Soveti tərəfindən idarə olunan bolşevik-daşnak qoşunlarının Gəncəyə doğru 
irəliləməsinin qarşısının almaq üçün türk qoşunlarının Cənubi Qafqaza gəlməsinə 
razılıq verilməsi məsələsini qaldırdılar. Eyni zamanda may ayının 14-də Xəlil bəy də 
Bakıya doğru hərəkət edən ingilis qoşunlarının qarşısının alınması üçün türk 
qoşunlarının Cənubi Qafqaz daxilində hərəkətinə razılıq verilməsini tələb etdi. Ancaq 
müzakirələr çox ağır keçdiyindən irəli sürülən bu tələblər barədə qəti fikir aydınlığı 
yaranmadı. 
 Batum konfransında bölgədə möhkəm sülhün yaradılması üçün irəli sürülən tələblər 
gürcülər, ermənilər və onların arxasında dayanan qüvvələr tərəfindən qəbul edilmədi. 
Həmin təkliflərin qəbul edilməsinə nail olmaq üçün konfransın açılışından bir neçə gün 
sonra Türkiyə qoşun hissələrinə Cənubi Qafqazın içərilərinə doğru irəliləmək əmri 
verildi. Vehib paşanın komandan olduğu 3-cü Ordunun hissələri may ayının 15-də 
Gümrünü tutdu. Ordunun 1-ci Qafqaz korpusu Gümrü-Culfa, 5-ci Qafqaz firqəsi isə 
Gümrü-Tiflis dəmir yolunu nəzarət altına aldı. İstər Gümrünün tutulması, istərsə də 
adları çəkilən dəmir yolu xətlərinin nəzarət altına alınması türk qoşunlarının 
Azərbaycana doğru irəliləməsi yolunda ilk əməli addım idi. Ənvər paşa bununla da 
kifayətlənmirdi. Qoşunların Azərbaycana atılması üçün o, türk qoşunlarının şərq 
istiqamətində imkan daxilində daha irəli getməsinə və mümkün strateji məntəqələrin ələ 
keçirilməsinə çalışırdı. Bu baxımdan Ənvər paşa Qarakilsənin tutulmasına xüsusi 
əhəmiyyət verirdi. Çünki bu məntəqə Tiflis və İrəvana gedən yolların qovşağında 
yerləşirdi və oranın tutulması türk qoşunlarının bölgədəki hərəkət manevrliliyinə daha 
geniş imkan yaradırdı. May ayının 20-də 1-ci və 2-ci Qafqaz korpusları Qarakilsə 
istiqamətində hərəkətə başladılar. May ayının 21-də artıq Sərdarabad nəzarət altına 
alınmışdı. May ayının 20-də 1-ci və 2-ci Qafqaz korpusları Qarakilsə istiqamətində 
hərəkətə başladılar. May ayının 21-də artıq Sərdərabad nəzarət altına alınmışdı. May 
ayının 28-də isə Qarakilsə tutuldu. Türk qoşunlarının belə uğurla Qafqaz hüdudlarındakı 
fəaliyyəti dərhal həm Rusiya, həm də Almaniyanın ciddi narahatçılığına səbəb oldu. 
Bölgədə gedən proseslərə müdaxilə etmək üçün kifayət qədər hərbi gücü olmayan 
Rusiyanın xarici işlər naziri Çiçerin 1918-ci il may ayının 28-də Türkiyənin 
Moskvadakı səfirinə 1877 nömrəli notanı təqdim etdi. Həmin notada bildirilrdi ki, Sovet 
Rusiyası özündə iradə taparaq Qars, Ərdəhan və Batum kimi önəmi böyük olan əraziləri 
Brest-Litovsk müqaviləsinə görə Türkiyəyə vermişdir. Lakin osmanlı imperatorluğunun 
qoşunlarının bu ərazilərin hüdudlarını aşmasını Rusiya tərəfi Brest-Litovsk 
müqaviləsinin pozulması kimi qiymətləndirir və türk qoşunlarının Bakı istiqamətində 
hərəkətinin qarşısı alınmasını, tutulmuş olan Gümrüdən və digər məntəqələrdən geri 
çəkilməsini tələb edirdi.  
 Belə bir şəraitdə Bakıda hakimiyyəti ələ keçirmiş olan Bakı Xalq Komissarları Soveti 
Rusiyanın bölgədəki mənafelərinin qorunmasına xidmət edən başlıca qüvvə idi. May 
ayının sonlarında Bakı Sovetinin ixtiyarında olan bolşevik-daşnak qoşunlarının hərəkətə 
gətirilməsi və qərb istiqamətində qətiyyətli döyüşlərə hazırlaşdırılması da ilk növbədə 
Türkiyənin Azərbaycanla bağlı fəallığının qarşısını almağa və Azərbaycanın bütün 
ərazilərini sovet hakimiyyətinin nəzarıti altına almağa və Bakı üzərindəki mövqelərini 
daha da möhkəmləndirməyə xidmət edirdi. Bakı Soveti qoşunlarının fəallaşması isə 
Azərbaycan daxilində qırğınların, faciə və anarxiyanın daha geniş miqyas alması demək 
idi. Hamının gözü qarşısında genişlənən bu fəlakət və anarxiyanın sovuşdurulması üçün 
isə daxildə təsirli bir qüvvə yox idi. Mart qırğınlarından sonra Azərbaycanda inkişaf 
etməkdə olan anarxiya və özbaşınalıqlar bir neçə dəfə Cənubi Qafqaz Seymində 
qaldırılsa da onların qarşısının alınması üçün təsirli və əməli bir qərar qəbul edilmədi. 
Yəni, bu orqanın özünün də qeyri-işləkliyi artıq göz qabağında idi. M.Ə.Rəsulzadə 
yaranmış bu vəziyyəti belə şərh edirdi: 
Bittəb, Bakı Tiflisin müavinətini bəkliyordu. Yalnız Bakının deyil, bütün 
Azərbaycan azərbaycanlıların iştirakı ilə təşəkkül edən Seym məclisi ilə 
Mavərayi-Qafqaz hökumətinin bu müavinətinə intizar ediyordu. Fəqət, heyhat. 
Azərbaycan Seym əzasının yüksək səda ilə bağırıb-çağırması Tiflis hökumətinin 
həqiqi sahibləri olan gürcü menşeviklərinə lüzumunca təsir etmədi. Gürcüstan 
daxilindəki bolşevizmi min şiddət və qəhrlərlə basdıran bu əfəndilər Bakıya qarşı 
quru elani-hərb belə etmək istəmədilər. Gəncə Milli Müsəlman Komitəsinin təşkil 
etdiyi ixlas ordusuna milyonlarla fişəng, onlarla mitralyoz və bir kaç top vəd 
edilsə də, bu vədlər həqqilə tutulmadı... Təhlükə artıq Gəncəyə gəlmişdi. Bir 
tərəfdən Gəncə təhti-təhdiddə ikən, digər tərəfdən də Qarabağ erməniləri Bakı 
bolşevikləri ilə birləşmək üzrə bir plan təsdiq ediyorlardı. Azərbaycanın atəş və 
qılıncdan keçirilməsi planı... Böylə bir təhlükə qarşısında milləti müdafiə edəcək 
yalnız bir Gəncə qalmışdı. Gəncə öhdəsinə düşən bu ağır vəzifəni tək başına 
davam etdirəmməzdi. Müdafiə günləri uzandıqca rişteyi-ümur əldən çıxıyor, 
bolşevik əlinə keçməyən yerlərdə dəxi  şiddətli bir itaətsizlik və anarşı zühur 
ediyordu. 
Azərbaycanın əfkari-ümumiyyəsinin fikrini ifadə edərək M.Ə.Rəsulzadə milləti bu 
müşgül vəziyyətdən qurtarmağın yeganə yolunu tezliklə Türkiyənin yardımını əldə 
etməkdə görürdü. Eyni zamanda M.Ə.Rəsulzadə bu yardımın əldə edilməsinin heç də 
asan olmayacağını bildirirdi. Azərbaycan Türkiyəyə ümid yeri kimi baxırdısa, Cənubi 
Qafqaz Komissarlığına daxil olan Gürcüstan və Ermənistan heç də Türkiyə ilə 
əməkdaşlığa hazır deyildilər. Əksinə, bu dövlətlər gizlicə Türkiyəyə qarşı ittifaqlar 
təşkil etməkdə idilər. 
 Azərbaycandakı vəziyyətin nizama salınması üçün lazımi tədbirlər görülmədiyi və 
şəraitin günü-gündən mürəkkəbləşdiyi üçün Türkiyənin Batum konfransındakı 
nümayəndə heyətinin rəhbəri Xəlil bəyin 1918-ci il may ayının 26-da Qafqaz seymi 
nümayəndə heyətinin başçısına göndərdiyi memorandumda bildirilirdi: 
Zati alilərinə məlum olduğu kimi Qafqazın vəziyyəti şox kritik və mübhəmdir və 
bilaxirə həllə möhtacdır. Bakı və ətrafında yüz minlərcə türk və müsəlmanlar 
özlərinə inqilabçı deyən vicdansız haydutların qanlı pəncələrində inləyir və bu 
zavallıları təhdid edən, təmiri qeyri-qabil fəlakət gündən-günə yaxınlaşmaqdadır. 
Saysız mütəşəkkil quldur dəstələrin hücumları vaqe olan Qafqazın digər 
hissələrindəki türk və müsəlman əhalinin də vəziyyəti təsəllibəxş deyildir. Rəis 
həzrətləri, qəbul edərsiniz ki, bu adı daşımağa layiq olan heç bir hökumət 
həmsərhəd olduğu bir ərazidə belə cinayətlərin cəzasız olaraq artmasına 
təhəmmül edə bilməz. Və yenə qəbul edərsiniz ki, Qafqazı məhv edən anarxiyaya 
görə Dövləti-Aliyeyi-Osmaniyyənin vəziyyəti çox nazikdir. Çünki bu anarxiya 
Dövləti-Aliyeyi-Osmaniyyə əhalisiylə eyni irq və dinə mənsub olan bir əhalinin 
əmniyyətinə də əlaqəsi vardır. Digər tərəfdən hərbi-ümumun icabatı olaraq 
Dövləti-Aliyyə öz ordusunu digər cəbhələrə Qafqaz yolu ilə göndərmək 
məcburiyyəti qarşısındadır. Bu da indiki qeyri-müəyyən vəziyyətə son 
verilməsini tələb edir. 
Hərbi-siyasi şəraitin kəskinləşərək böhranlı vəziyyətə çatdığı, Türkiyənin yardımı 
olmadan belə bir vəziyyətdən çıxmağın mümkün olmadığı bütün xalqa da aydın idi. 
Qardaş Türkiyənin köməyinə yeganə ümid yeri kimi baxılırdı. Lakin Azərbaycanın milli 
hərəkatının fəalları təkid edirdilər ki, Türkiyənin köməyinə böyük ehtiyac olmasına 
baxmayaraq bu kömək Azərbaycanın müstəqilliyinin qorunmasına xidmət etməlidir. 
N.Yusifbəyli bu məsələ ilə bağlı deyirdi: 
Yalnız Azərbaycanı deyil, bütün Cənubi Qafqazı istila edən böyük dəhşətli 
anarxiyanı biz öz qüvvəmizlə sakitləşdirə bilmərik. Şərq tərəfdən bolşeviklərin 
bizim əsrlik düşmənimizlə birləşərək hücum etməsi vəziyyəti daha ağırlaşdıraraq 
türk millətinə çox böyük müsibət və fəlakət gətirir. Vəziyyət belə ikən, bizə xarici 
bir qüvvənin müdaxiləsin istəməkdən başqa bir çarə qalmayır. İstiqlalımızın 
qızğın tərəfdarı olmaqla bərabər, mən bu məsələ haqqında birinci olaraq 
məsləhətləşmək məcburiyyətindəyəm. Fəlakətin üzünə cəsarətlə baxaraq biz 
sevinməliyik ki, xoş bir tale əsiri olaraq müdaxilə edəcək xarici qüvvə bizimlə 
dost və qardaş olan Türkiyədir. Bəlkə, bu bizim qonşularımızın çox xoşuna 
gəlməyəcəkdir. Lakin başqa çarəmiz yoxdur. Müdhiş anarxiya qarşısında onlar da 
bizim kimi gücsüzdürlər... Kimin xatirinə isə xəstə yatağında yata bilmərik. 
Bizim heyətin Batuma gedərək Şərqi Zaqafqaziya türkləri adından Osmanlı 
dövlətindən yardım istəməsinin zamanı gəlmişdir... Bununla birlikdə 
Azərbaycanın istiqlal üsuli-idarəsini də heç vaxt unutmamalıyıq. 
Nəsib bəy Yusifbəyli Osmanlı dövlətinə Azərbaycan türkləri adından müraciət edirdisə, 
1918-ci il may ayının 28-də Azərbaycanın müstəqilliyi elan edildikdən sonra Türkiyəyə 
Azərbaycan dövləti adından müraciət etmək imkanı yarandı. Azərbaycanın dövlət 
müstəqilliyinin qorunması üçün ortaya çıxan bu tarixi imkandan dərhal istifadə edildi. 
1918-ci il iyunun 4-də Türkiyənin Batumda olan nümayəndə heyəti ilə burada sülh 
danışıqlarında iştirak edən Cənubi Qafqaz Seyminin azərbaycanlı üzvləri arasında 
“Osmanlı imperatorluğu hökuməti ilə Azərbaycan Cümhuriyyəti arasında dostluq 
müqaviləsi” imzalandı. Müqaviləni Osmanlı dövləti adından ədliyyə  naziri Xəlil 
Menteşe, 3-cü Ordu komandanı Məhəmməd Vehib paşa, Azərbaycan Xalq 
Cümhuriyyəti adından isə Milli Şuranın sədri M.Ə.Rəsulzadə və xarici işlər naziri 
M.H.Hacınski imzaladılar. Osmanlı dövləti ilə müstəqilliyini yenicə elan etmiş 
Azərbaycan Cümhuriyyəti hökuməti arasında siyasi hüquqi, iqtisadi və intellektual 
zəmində mehriban dostluq münasibətləri bərqərar etmək üçün qarşılıqlı surətdə razılığa 
gələrək bir sıra mühüm və tarixi vəzifələrin icrasını öz üzərinə götürdülər. Başlıcası isə 
iki dövlət Azərbaycanda intizarla gözlənilən kömək və yardımların göstərilməsi üçün 
müstəqil surətdə və qarşılıqlı şəkildə, kimsənin müdaxiləsi olmadan qərar qəbul 
edilməsi imkanından bəhrələndilər. Bununla da ikitərəfli əlaqələrin, o cümlədən hərbi 
əməkdaşlığın hüquqi bazası yaradıldı. Müqavilənin birinci maddəsində Osmanlı dövləti 
ilə Azərbaycan arasında daimi qardaşlıq və dostluq münasibətlərinin zəruriliyi 
təsdiqlənirdi. Müqavilənin ikinci maddəsində Osmanlı dövləti ilə Azərbaycan, 
Ermənistan və Gürcüstan arasındakı sərhəd xəttinin dəqiqləşdirilməsinin vacibliyi 
vurğulanırdı.  
Konkret tarixi şəraitdə Azərbaycan xalqı üçün xüsusi əhəmiyyət kəsb edən məsələ 
ölkənin təhlükəsizliyinin təmin edilməsi üçün lazım olanda Osmanlı dövləti tərəfindən 
hərbi kömək göstərilməsinin mümkünlüyü məsələsi idi və bu məqam müqavilənin 4-cü 
maddəsində təsbit olunmuşdu. Azərbaycanla Türkiyənin hərbi əməkdaşlığı da məhz bu 
maddə üzərində bərqərar edilə bilərdi. Sonrakı maddəyə əsasən isə Azərbaycan 
Cümhuriyyəti sərhədləri daxilində mövcud olan quldur dəstələrinin tərksilah edilməsini 
öz üzərinə götürürdü. 
 İki dövlət arasındakı 4 iyun 1918-ci il tarixli müqavilə və bu müqaviləyə əlavə olaraq 
sonradan bağlanmış sazişlərlə Osmanlı dövləti arasında sülh və dostluq müqaviləsi 
imzalayan Azərbaycan təmsilçiləri dərhal gözlənilən hərbi yardımın alınması üçün 
rəsmi olaraq Türkiyə tərəfinə müraciət etdilər. M.Ə.Rəsulzadə Milli Şura adından, 
M.H.Hacınski isə Azərbaycan hökuməti adından Osmanlı dövlətinin təmsilçiləri ilə 
danışıqlar apardılar. M.Ə.Rəsulzadə yazırdı: 
Azərbaycanln nə kimi müşkülata məruz qaldığı və bu təhlükəli mükülatdan çıxa 
bilmək üçün Türkiyənin müavinətinə möhtac olduğunu Azərbaycan müməssilləri 
Trabzon ilə Batumda türklərlə vaqe olan təmasları əsasında gərək şifahən və 
gərək təhrirən anlatmışlardı. Bu kərə Azərbaycan Milli Şurası namına biz və 
Xariciyyə nəzarəti namına Məmməd Həsən bəy salifüzzikr müqavilənin 4-cü 
maddəsinə istinadən Türkiyə hökumətinə müraciətlə qəvayi-imdadiyyə istədik. 
Azərbaycan höluməti adından xarici işlər naziri M.H.Hacınskinin Türkiyə nümayəndə 
heyətinə göndərdiyi müraciətində deyilirdi ki, hökuməti-mətbuamdan aldığım əvamiri-
sərihə üzərinə aşağıdakı istidamın surəti-mümkünə ilə hökuməti-Səniyyəyə 
bildirilməsini rica edirəm. Rusiyadakı inqilabın nəticəsi olaraq Azərbaycanda mürəkkəb 
bir vəziyyət yaranıb. Bolşeviklər Bakını və Bakı vilayətini tutub, əhalini qırır, 
Azərbaycan hökumətini tanımır. Bakıdan başqa Şamaxı, Quba və Lənkəran kimi 
ərazilərdə də qırğınlar törədilmişdir. Şimalda güclənməkdə olan müttəfiqləri, habelə 
İrandakı ingilislərdən yardımlar almaqda olan bu qüvvənin qarşısını yeni yaranmış 
Cümhuriyyət ala bilməz. 
 Müraciətdə bildirilirdi ki, Bakının bolşevik işğalından qurtulması Azərbaycan 
hökumətinin ilk vəzifəsini təşkil edir. Bu məsələ yaxın zamanlarda həll edilməzsə 
Cümhuriyyətin mövcudiyyəti təhlükə altında olacaq, əhali fəlakətə məruz qalacaq. 
Söylənilən bu təhlükənin mövcudluğunu nəzərə alaraq və iki dövlət arasında bağlanan 
müqavilənin 4-cü maddəsinə uyğun olaraq M.H.Hacınski öz müraciətində Türkiyədən 
Azərbaycana hərbi yardım göndərilməsini xahiş edirdi. 
 Azərbaycan hökumətinin başcısı kimi F.Xoyski də sonradan öz çıxışlarından birində 
istiqlaliyyətin elan edildiyi ilk günlərdə ölkədə vəziyyətin son dərəcə ağır olduğunu 
qeyd edir və bu vəziyyətdən çıxmaq üçün daxildə lazımi qüvvə olmadığı üçün 
Türkiyənin rəsmi yardımına müraciət edilməsinin tarixi əhəmiyyətini vurğulayırdı: 
 ... Daxili vəziyyətimiz isə  qayət fəna idi. Hökumətimiz öylə bir zamanda 
təşəkkül etmiş idi ki,  bir kənddən digərinə getmək qorxulu idi. Heç kəsin irzi, 
namusu, malı əlində deyildi... Böylə bir zamanda bütün Azərbaycan tərəfindən 
seçilmiş Milli Şura hökuməti təyin edib məmləkətin müqəddəratını ona tapşırdı. 
Hökumətimiz təsdiq edilməmişdi. Hökumətin səyi ilə Türkiyə ilə müzakirat tez 
qurtarıb sülhnamə bağlandı. Fəqət bununla bərabər, daxili işlər o qədər pərişan 
olan bir zamanda hökumət daxilində qanun və asayiş bərpasından aciz idi. Zira nə 
əsgəri qüvvəmiz vardı, nə də silahımız. Bittəb daxilindən düzəltmək mümkün 
deyildi. Binaənəleyh xarici bir qüvvəyə lüzum görülərək türklərə müraciət edildi. 
Türkiyə-Azərbaycan sülhnaməsinin bir maddəsinə görə məmləkətimizə nə vaxt 
lazım olsa hüququmuzun müdafiəsi üçün türklər bizə o qədər əsgər verməli idilər. 
Ona görədir ki, darda qaldıqda bu çarəyə təvəssül edildi. Türklər iltizamlarına 
əməl və vəzifələrini hüsnü-ifa etdilər. Əlbətdə, qoşunsuz, gücsüz pək müşkül olan 
işlər çətinliklə, yavaş-yavaş işləniyordu. Bizə xaricdən qüvvə almaq üçün başqa 
millət və dövlətə müraciət etmək bəzi şəraitdən dolayı mümkün deyildi. Müraciət 
etsəydik də heç bir nəticə hasil olmazdı. Ona görədir ki, dindaş və 
millətdaşlarımız olan Türkiyəyə müraciət edildi. 
 Bu sətirlərdə də qeyd olunduğu kimi, Türkiyə tərəfi Azərbaycan hökumətinin xahişinə 
dərhal cavab verdi. Onsuz da artıq başlamış olam hərbi əməkdaşlıq geniş və səmərəli bir 
xarakter aldı. 
  
 Qarşılıqlı əsgəri yardım tarixindən 
  
Azərbaycan xalqına qarşı həyata keçirilən qırğınların qarşısının alınması üçün əvvəlcə 
Nuru paşanın rəhbərliyi altında hərbiçilər dəstəsinin, sonra da türk qoşun hissələrinin 
Azərbaycana göndərilməsi və onların iştirakı ilə yardılan Qafqaz İslam Ordusunun 
əzmkar fəaliyyəti azərbaycanlıların və Osmanlı türklərinin etnik, dini və əqidə birliyinin 
tarixi nümunəsidir. Bu tarixi nümunənin və dəyərin hələ XX əsrin əvvəllərindən 
başlayaraq ciddi əməli bir ənənəsi var idi.  Baxmayaraq ki, Azərbaycan xalqı Osmanlı 
Türkiyəsinə düşmən olan çar Rusiyasının əsarəti altında idi, bununla belə Osmanlı 
türklərinə mümkün köməkləri çatdırmaqdan çəkinmirdi. Türk qoşun dəstələrinin 
Azərbaycana göndərilməsi də, əslində iki xalq arasında genişlənməkdə olan qardaşlıq 
münasibətlərinin məntiqi davamı idi. 
Türk ideoloqları İsmayıl bə Qasparlının dildə, fikirdə və işdə birlik, Əli bəy 
Hüseynzadənin türkləşmək, islamlaşmaq və müasirləşmək tezisləri müxtəlif dövlətlərin 
tərkibində yaşayan türk xalqlarının milli qüvvələri tərəfindən müştərək fəaliyyət ideyası 
kimi qəbul edilmişdi. Bu mənəvi birliyin və yaxınlığın təzahürü idi ki, hələ 1912-ci ildə 
Balkanlarda müharibə başlayanda Müsavat partiyası bir bəyannamə yayaraq bütün 
türkləri və müsəlmanları Osmanlı türklərinə köməyə çağırdı. Həmin bəyannamədə 
deyilirdi: 
Dindaşlar! Biliniz və agah olunuz ki, yeganə ümidimiz və çareyi-nicatımız 
Türkiyənin istiqlal və tərəqqisindədir. Əgər indi də özümüzün əvvəlki 
hissizliyimizdən vaz keçməsək dünyanın gözü önündə haqq, islamiyyət və 
milliyətimizi itirib ... əsir olacağımız şəkk və şübhədən aridir. 
Müsavat partiyasının bəyannaməsində daha sonra bildirilirdi ki, bu müharibəni 
Türkiyəyə qarşı başlayan əslində ruslardır və məqsəd də müsəlman qüvvələrini, türk 
qüvvələrini əzib parçalamaq, onlara ağır zərbə endirməkdir. 
Azərbaycan milli mücadiləsinin fəallarından biri olan M.B.Məmmədzadə haqlı olaraq 
qeyd edirdi ki, yeganə ümidimiz və çareyi-nicatımız olan Türkiyənin istiqlalı və 
tərəqqisi fikri ilə Müsavat partiyası Osmanlı dövlətini rus imperializmi ilə mübarizədə 
bütün türklüyü və bütün müsəlmanları xilas edəcək bir qüvvə kimi dəyərləndirir və bu 
qüvvələrin sarsılmazlığının qorunmasına çalışırdı. 
Birinci dünya müharibəsində rus çarizmi Osmanlı dövlətinə qarşı cəbhə açarkən də 
Müsavat partiyasının fəalları, bu partiyanın lideri M.Ə.Rəsulzadə yenə də belə bir 
mövqedən çıxış edərək 40 milyonadək türkü əsarət altında saxlayan çar Rusiyanın 
məğlub olmasını milli qurtuluş üçün bir ümid kimi dəyərləndirdi. 
 Azərbaycan xalqının Balkan müharibəsinə münasibəti və bu müharibədə Osmanlı 
türklərinə dayaq durması təkcə bəyanatlarla bitmirdi. Xalqın ayrı-ayrı nümayəndələri bu 
müharibədə türk xalqının rastlaşdığı çətinliklərin aradan qaldırılması üçün əlindən 
gələni etməyə çalışırdı. Bu istiqamətdə xeyriyyəçiliyi ilə nəsillərə nümunə olan Hacı 
Zeynalabdin Tağıyevin insani əməlləri iki qardaş xalq arasındakı mənəvi yaxınlığın 
əməli təcəssümü idi. Bu xeyirxah insan Balkan müharibəsində bolqar qoşunlarının 
əlindən fəlakətlər görmüş türklərə xeyli maddi yardım göstərmişdi və bunu özünün 
mənəvi borcu sayırdı. Bu məsələ ilə bağlı milli mücadiə fəallarından biri olan Nağı 
Şeyxzamanlının xatirələrində maraqlı qeydlər vardır: 
Mən 1918-ci ildə Gəncə Milli Komitəsinin qərarı ilə “İttihad və Tərəqqi” 
ərkaniylə Azərbaycan istiqlalını möhkəmləndirmək məqsədilə türk ordusunun 
yardımını təmin etmək üçün İstanbula göndərildim. Orada Məclisi-Məbusana 
getdim. Rəis Hacı Adil bəylə görüşdüm. Eyni zamanda axşamı “Pere Palas” 
otelində mətbuat ziyafətinə ikimiz də dəvət olunmuşduq. Ziyafətdən sonra 
vaxtımız olduğu üçün Hacı Adil bəylə otelin salonlarının birində söhbət etməyə 
başladıq. O məndən soruşdu ki, siz Hacı Zeynalabdin Tağızadəni tanıyırsınızmı? 
– Mən də - Çox yaxşı – deyə cavab verdim. Hacı Adil bəy – O kişi çox gözəl 
insandır – deyə sözə başladı: - Balkan müharibəsiydi. Bolqarlar türklərə çox 
əziyyət verirdilər. Türk kəndlərini viran qoyurdular. Pərişan xalqımızın dərdinə 
dəva olsun deyə bir xeyriyyə cəmiyyəti yaratdıq və ianə toplamağa başladıq. Mən 
o zaman Ədirnə valisiydim. Biz Avropaya gedən tacirlərdən yardım toplayırdıq. 
Bir gün Berlinə gedən səfirimizə müraciət edib yardım istədim və aldım. Səfir: - 
Siz xaricə nə üçün müraciət etmirsiniz – dedi və mənə Bakıda Hacı 
Zeynalabdinin ünvanını verərək: - ondan yardım tələb edin – dedi. Onun 
dediklərini etdik. Təqribən bir ay sonra İstanbuldakı neft şirkəti vasitəsilə o 
möhtərəm insan biz türklərə yardım məqəsdilə min qızıl göndərmişdi. 
Birinci dünya müharibəsində rus çarizmi Osmanlı dövlətinə qarşı cəbhə açarkən də 
“Müsavat” partiyasının fəalları, bu partiyanın lideri M.Ə.Rəsulzadı yenə belə bir 
mövqedən çıxış edərək 40 milyonadək türkü əsasrət altında saxlayan çar Rusiyasının 
məğlub olmasını milli qurtuluş üçün bir ümid kimi dəyərləndirirdilər. 
Azərbaycan daxilində və bölgədə cərəyan edən ictimai-siyasi və hərbi proseslərin 
fonunda millətin yalnız aydınları və düşünən beyinləri deyil, xalq kütlələri arasında da 
Türkiyə və türk xalqı ilə milli birlik və təəssübkeşlik meylləri sürətlə genişlənməkdə 
idi. İstər Rusiyanın və istərsə də bütün qərb dövlətlərinin antitürk və antimüsəlman 
ideologiya və siyasətinin açıq təcavüzkarlığa çevrilməsi, istərsə də erməni-daşnak 
millətçi təcavüzkarlığının ifrat hal alması Azərbaycan və Türkiyə xalqlarının vahid 
düşmənə qarşı ortaq mübarizə sövqünü artırırdı. Məhz bunun nəticəsi idi ki, Birinci 
dünya müharibəsinin gedişində iki xalq arasındakı milli təəssübkeşlik hissləri daha 
geniş əməli fəaliyyətlərlə müşayiət olunmağa başladı. Konkret tarixi şəraitdə hər iki 
xalqın milli maraqları da bu birliyin möhkəmlənməsini tələb edirdi. Çünki qərbin, 
Rusiyanın və erməni-daşnak qaragüruhunun məqsədi Türkiyənin müstəqilliyinə son 
qoymaq, Azərbaycan xalqının isə milli oyanışını məhv etmək idi. Azərbaycan xalqının 
milli təfəkkür sahiblərinin Birinci dünya müharibəsinə olan münasibəti də bu 
narahatçılıqdan qaynaqlanırdı. 
Osmanlı Türkiyəsinin hökumət dairələri də böyük dövlətlərin öz mənafeləri naminə 
başladıqları dünya müharibəsinin müsəlman aləminə, o cümlədən də Rusiya 
müsəlmanlarına dağıntılar və ictimai bəlalar gətirəcəyinə şübhə etmirdilər. Görünür, elə 
bunun üçün idi ki, Birinci dünya müharibəsinin başlanğıcında Osmanlı hökuməti Rusiya 
müsəlmanlarına müraciət etdi və Rusiya müsəlmanlarını Rusiya qoşunları tərkibində 
vuruşmaqdan imtina etməyə çağırdı. Həmin bəyanatda deyilirdi: " Rusiya Avstriya və 
Almaniyaya müharibə elan edib. O, müsəlman torpaqlarına müdaxilə etməklə Osmanlı 
imperiyasını da sakit buraxmayıb. Bu da Osmanlı imperatorunu, bütün müsəlman 
aləminin xəlifəsini, imperator həzrətləri V Sultan Mahmudu məcbur etdi ki, bizimlə  
razılaşdıraraq Rusiya və onun müttəfiqləri – Fransa və İngiltərəyə müharibə elan etsin. 
İndi budur, bizimkilər və Osmanlı ordusu hər yerdə düşmənə qan uddurur".  Müraciətdə 
daha sonra Osmanlı qoşunlarının Cənubi Qafqaza yaxınlaşdığı, Rusiya hərbi 
donanmasının Qara dəniz limanlarına sıxışdırıldığı, Qafqazın müsəlman tayfalarının 
Osmanlı qoşunları tərəfində vuruşduğu bildirilirdi. Sonra isə Rusiya qoşunları 
tərkibində xidmət edən müsəlmanlar rus ordusunu tərk etməyə çağırılırdı. 
Bu müraciətin geniş kütlələr arasında, Rusiya qoşunlarında xidmət edən müsəlmanlar və 
o cümlədən də azərbaycanlılar arasında nə dərəcədə yayıldığını söyləmək çətindir. Hər 
halda Birinci dünya müharibəsi dövründə Rusiya qoşunları sıralarında xidmət edən 
azərbaycanlı zabitlərin öz xidməti borclarına etinasız yanaşmaları faktlarına rast 
gəlinməsə də, azərbaycanlı əhali arasında müharibənin çətinlikləri ilə rastlaşan türk 
xalqına, türk hərbçilərinə əməli yardım göstərilməsi haqqında faktlar mövcuddur. 
Nəzərə almaq lazımdır ki, Azərbaycan Türkiyə ilə müharibə aparan Rusiyanın 
tərkibində idi və Azərbaycan ərazisində Türkiyə və türkçülüklə bağlı olan bütün 
fəaliyyətlər Rusiyanın polis rejimi tərəfindən ciddi nəzarət altında saxlanılırdı. Ona görə 
Rusiyanın polis rejiminin nəzarətindən  yayınmaq özü böyük bir çətinlik  təşkil edirdi. 
Bununla belə, Azərbaycan xalqı müharibə sınaqları ilə üzbəüz qalmış türk xalqına 
kömək etmək üçün ən ciddi təqibləri aşmalı oldu. Azərbaycanlılar əllərində silah 
Türkiyə cəbhəsində türk xalqının düşmənlərinə qarşı mübarizəyə də qoşuldular. Lazımi 
statistikanın aparılmadığı üçün Türkiyə qoşunları tərkibində vuruşan azərbaycanlı 
könüllülərin sayını söyləmək çətindir. Lakin onların sayı heç də az deyildi və onların 
arasında Türkiyə torpaqlarında  şəhid olanlar da var idi. Məsələn, Türkiyənin Gelibolu 
yarımadasında Çanaqqala döyüşlərinin şərəfinə ucaldılmış baş abidənin yaxınlığındakı 
qardaşlıq şəhidliyində və 57-ci alayın qardaşlıq şəhidliyində  Şirvandan və Bakıdan olan 
könüllülərin məzarları vardır. 
Tarixi ədəbiyyatda mövcud olan məlumatlara görə, Türkiyə cəbhəsində Rusiya 
qoşunları sıralarında vuruşan azərbaycanlı hərbçilərin də türk xalqına qarşı səmimi 
münasibəti olmuşdur. Məsələn, Rəhmi Alpak adlı bir türk polkovniki öz xatirələrində 
Süleymanov adlı bir azərbaycanlı zabitin tərk etməli olduğu döyüş mövqelərində onun 
türk hərbçiləri üçün yazıb qoyduğu qeydlərdən və həmin qeydlərdə türk xalqına olan 
xoş hisslərdən söz açır (5). 
Azərbaycanın milli qüvvələri elə Azərbaycanın daxilində də türk əsgərlərinin Birinci 
Dünya müharibəsi cəbhələrində rastlaşdıqları çətinliklərin asanlaşdırılması üçün xeyli 
işlər görürdülər. Bu iş əsasən rus qoşunları tərəfindən əsir alınmış türk hərbçiləri ilə 
aparılırdı. Qafqaz cəbhəsində aparılan əməliyyatlarda rus qoşun hissələri əsir aldıqları 
türk hərbçilərini dəmir yolu vasitəsilə Azərbaycandan keçirərək Rusiyanın içərilərinə 
doğru daşıyır, ya da elə Qafqazda, o cümlədən Azərbaycanın daxilində yerləşdirirdi. 
Həmin əsirlərin içərisində olan yaralılara, xəstələrə müəyyən köməklik göstərilməsi 
üçün bütün imkanlardan istifadə edilirdi. Əsirlər arasında vəfat edənlər qatarlardan 
düşürülərək Azərbaycanda öz irqdaşları və dindaşları arasında dəfn edilirdi. Məsələn, 
Sarıqamış əməliyyatında çoxlu sayda türk hərbçiləri əsir alınmışdı. Rus qoşun 
hissələrinin və xüsusən də onların tərkibində çoxlu sayda olan ermənilərin bu əsirlərə 
qarşı insani münasibət göstərəcəyi mümkün deyildi. Ona görə də onlar çox əzab və 
işgəncələrə məruz qalır, olmazın məhrumiyyətlərlə qarşılaşırdılar. Bu əsirlərlə və 
onların arasında vəfat edənlərlə Azərbaycanlıların hansı iş apardığını Nağı Şeyxzamanlı 
belə xatırlayırdı: 
Təəssüf ki, Sarıqamış əməliyyatı müvəffəqiyyətsizliklə nəticələndi. Tarix boyu 
cəbhələrdə düşmənə qarşı qəhrəmanlıqlarıyla ad çıxaran türk əsgərləri 
Sarıqamışda təbiətin amansız qışına və taktiki səhvlərinə görə məğlub 
olmuşdular. Türk ordusunu məğlub edən qara qız düşmənə qələbə təmin edirdi: 
on minlərlə əzgər donaraq ölmüş, minlərcə türk qəhrəmanı isə əsir düşmüşdü. 
Əsirlər ruslar tərəfindən vaqonlara doldurularaq Sibirə göndərilirdilər. Yolda 
ruhlarını Tanrıya bağışlayan yaralı və xəstə əsgərlərin cəsədləri yol boyu 
stansiyalarda qatarlardan düşürülərək xalqa təhvil verilir, xalqımız da onları göz 
yaşları tökərək dəfn edirdi. 
...Təşkilatımız əsgər qatarlarından boşaldılan cəsədlər üçün stansiyada 
növbətçilik təşkil etmişdi. Bir gün stansiyadan keçən qatardan 4 cəsəd boşaldığını 
xəbər aldıq. Tez yığışıb şəhidlərimizə cənazə mərasimi düzəltdik. Göz yaşları 
arasında söylənilən nitqlərdən sonra onları əbədi istinadgahlarına qoyduq. 
Anadoluda doğulan türk əsgəri türklük uğrunda vuruşur, ölür və yenə türk torpağı 
olan Azərbaycanda torpağa verilirdi. 
Türk hərbi əsirlərinə qayğı göstərilməsində az qala Gəncənin bütün əhalisi iştirak edirdi. 
Adamlar onlara yemık aparır, hədiyyələr hazırlayır, xəstələrin müalicəsini təşkil edir, 
ağrı-acılarını unutdurmğa çalışırdılar. Yəni türk əsirlərinə qayğı ümumxalq hərəkatına 
çevrilmişdi. Böyükdən-kiçiyə hamı türk əsirlərinə türkçülük uğrunda mübarizə aparan 
qəhrəmanlar kimi baxırdılar və onların sağalaraq yenidən Vətənlərinə qovuşmaları üçün 
yorulmaq bilmədən çalşırdılar. Türk hərbi əsirlərinə Azərbaycan xalqı tərəfindən 
göstərilən hörmət və ehtiramın miqyasını təsəvvür etmək üçün yenə də 
N.Şeyzamanlının xatirələrindən bir parçaya diqqət yetirmək maraqlı olardı. Müəllif 
burada türk əsirlərinə qayğının təşkili ilə bağlı rəsmi dövlət adamları və ictimaiyyətin 
nümayəndələri ilə aparılan işlərdən, bu qayğının türk əsirlərinin özləri tərəfindən necə 
qarşılanmasından söz açır: 
Gəncə bələdiyyə rəisi Xəlil bəyin yanına gedərək “Gənclik” təşkilatı adından özü 
ilə danışdım, vəziyyəti anlatdım. İstədiyim bu idi: ruslar Qafqaz cəbhəsindən əsir 
aldıqları türk əsgərlərini qatarlara doldurub Sibirə göndərirlər. Xəstə olanlara 
baxılmır, onlar yolda ağırlaşaraq can verirlər. Cəsədləri stansiyalarda boşaldılır. 
Rus idarəsinin bu qeyri-insani hərəkəti xalqımızı  qəzəbləndirir. Xəlil bəy məni 
dinlədikdən sonra Gəncə qubernatoru ilə görüşəcəyini və nə gərəkdirsə edəcəyini 
söylədi. Mənə onu axşam klubda görərək nəticəni öyrənməmi söylədi. 
Axşam kluba gedərək Xəlil bəyi gördüm. Xəlil bəy mənə dedi: - “Qubernator ilə 
görüşdüm. Sabah stansiyada böyük bir buna boşaldılacaq. O, düşərgə və 
xəstəxana açacaq. Silahlı qüvvələrdən həkimlər istəniləcək, bundan başqa 
hökumət və bələdiyyə də işlə təmin olunacaqlar. Tiflisdən hərəkət edəcək əsirlər 
dolu qatarlar əvvəlcədən Gəncədə bildiriləcəkdir. Həkimlər tez stansiyaya 
gedərək əsirləri gözdən keçirəcəklər və xəstə olanlar düşərgəyə göndəriləcəklər”. 
Xəbərə çox sevindim və təşkilatımız adından Xəlil bəyə təşəkkür etdim. 
Təşəkkürə ehtiyac olmadığını, belə işlərin bizim kimi onun da vəzifəsi olduğunu 
və bundan sonra da bir işimiz olsa onu çəkinmədən özünə bildirməmizi 
gərəkliyini söyləyən Xəlil bəy daha sonra məni axşam yeməyinə dəvət etdi. Xəlil 
bəyə təşəkkür etdim və dedim “Xəlil bəy, Sizdən bir ricam da mənim və 
həkimlərlə birlikdə heyəti-iştirakımı təyin etmənizdir. Çünki əsirlər həkimlərin 
söylədiklərini anlamazlar. Heyətdə tərcüməçi olaraq iştirak etmək istəyirəm”. 
Təklifimi qəbul edən Xəlil bəy ertəsi gün qubernator ilə görüşəcəyini bildirdi. 
Həqiqətən ertəsi gün stansiyada böyük bir bina boşaldıldı və döşənildi. Daha 
sonra ətrafı məftil ilə hörüldü. Mən də həmin gün qubernatordan tərcüməçilik 
vəzifəsini rəsmən aldım. Bu vəzifə üçün maaş almayacağımı öyrənən qubernator 
və mərkəz  komandiri mənə təşəkkür məktubu göndərdilər. Əsirləri qarşılayacaq 
heyətdə 3 həkim, mərkəz komandirinin yavəri və tərcüməçi olaraq mən də 
vardım. Həkimlərin üçünü də şəxsən tanıyırdım. 
 Göründüyü kimi çar rejiminin Gəncədəki  təmsilçisi olan qubernator da milli 
qüvvələrin inadkarlığı nəticəsində belə bir işə razı olmasına inandırılmışdı. Bundan 
sonra milli qüvvələrin fəalları və şəhər ictimaiyyəti türk əsirlərini gətirən qatarlardakı 
işləri ilə qardaşlıq tarixinə dəyərli və yaddaqalan səhifələr yazdılar. 
Həmin gün əsir daşıyan bir qatarın saat 14-də Gəncə stansiyasında olacağını 
xəbər verdilər. Hamımız birlikdə stansiyaya gedərək qatar gözləməyə başladıq. 
Ancaq qatarın stansiyaya gəlişindən 10 dəqiqə əvvəl bir dəstə rus əsgəri 
stansiyanı mühasirəyə aldı. Perrondakı camaat salona dolduruldu. Ancaq bir az 
sonra... rus əsgərlərinin əsirlərə hədiyyə verilməsinə icazə vermədiklərini 
söylədilər. Bu vəziyyəti mən mərkəz komandirinin yavərinə bildirdim. Yavər 
qatarda 28 vaqon olduğundan hədiyyələyri 28 paketə qoydurub onları əsirlərə 
verməyini söylədi. Vəziyyəti xalqa söylədim, dərhal paketlər hazırlanmağa 
başlandı. 
Bir az sonra qatar gəldi. Heyətimiz qatarlara girdikdə mən türkcə əsirlərdən xəstə 
olub-olmadığı soruşdum. Biçarələr çaş-baş bizə baxırdılar. Özlərini müayinə 
etdirmək istəmirdilər. Etimad etmədiklərini görüb danışmağa başladım: “ Hal-
hazırda olduğunuz stansiya Gəncə şəhərinin stansiyasıdır və şəhərin əhalisi 
türkdür. Sizin öz qardaşlarınızdır. Stansiyada xəstəxanamız var. Xəstə olanları 
götürəcəyik, istirahət edib yaxşılaşdıqdan sonra yollarınıza davam edəcəksiniz”. 
Gördüm ki, xəstə olmayan da əsirlər də xəstəxanaya getmək istəyirlər. 
Müayinənin nəticəsində 40-a qədər xəstə tapdıq. Sonra xəstə olmayan vaqonlara 
da girdik və bütün əsirlərin halını soruşduq. Həkimlər əsirlərə müxtəlif suallar 
verirdilər. Daha sonra xalq tərəfindən hazırlanmış paketləri vaqonlara “türk 
xalqından sizlərə hədiyydir” – deyərək verməyə başladım. Bu vaxt vaqonların 
pəncərəsindən gənc bir zabit bizə dönərək dedi: “Mən xəstəyəm, çox xəstəyəm. 
İki həftədir ki, heç cür istirahət etmədik. Vaqonumuzda həkim var, əlac yox”. 
O sözünü qurtardıqda həkim olduğu anlaşılır bir dolu nəfər bizə yaxınlaşdı və 
xəstənin vəziyyətinin anlatdı. Həkimlər arasında  məsləhətləşdikdən sonra mənə 
dedilər: “Xəstəni götürək”. Əgər istəyirsə həkimi də məmnuniyyətlə götürərik. 
Bizə yardım edər, işimiz asanlaşar”. Həkimlərin qərarını türk həkiminə və 
zabitinə anlatdım. İkisini də götürdük. Hamımız birlikdə xalq ilə dolu salondan 
keçdik. Camaat hamı birlikdə ayağa qalxaraq əsirləri salamladı. Qatar isə yavaş-
yavaş stansiyadan uzaqlaşdı. 
Xəstələri xəstəxanaya yerləşdirdik. Ayrılacağım vaxt gördüm ki, əsirlər mənim 
ayrılmamı istəmirlər. Onlara söylədim ki, narahat olmasınlar. Hər gün yanlarına 
gələcəyəm və başqa müsafirləri də gətirəcəyəm. Sonra xəstəxanadan çıxıb şəhərə 
gəldim və onları dostlarıma söylədim. Öz aramızda hər gün hazırlıq görməyi, 
ehtiyacları olduqları yeməyi və siqareti əvvəlcədən təmin etməyi qərarlaşdırdıq. 
Belə ki, yüzlərcə xəstəni alıb istirahət və müalicə etdirir, yaxşılaşanları Sibirdəki 
düşərgələrə göndərirdik. Düşərgədə daimi olaraq 200 xəstə olurdu. Onların 
idarəsini əsir zabit Murad bəy təmin edirdi. O və həkim düşərgənin daimi 
adamları olmuşdular. Mərkəz komandirinin yavəri də əlimizdəydi. Bundan başqa 
düşərgənin komandiri də sözümüzü eşidirdi... Dostlarla birlikdə düşərgələrə 
gedər, istədiyimiz qədər qala bilərdik. Əslirlərə Azərbaycanda türkcə nəşr edilmiş 
kitablar, jurnallar verirdik. Bakıda Məmməd Əmin Rəsulzadənin çıxardığı “Açıq 
söz” qəzetini hər gün onlara çatdırırdıq. Bundan başqa, Gəncədəki bütün 
müəllimləri və şagirdləri düşərgəyə dəvət edərək əsirləri həsrət çəkməyə 
qoymurduq. Ən çox sevdikləri şair Əhməd Cavad idi. Bir gün Gəncə tacirlərindən 
Hacı Həsən mənim yanımda oldu və əsirləri ziyarət etmək istədiyini söylədi. 
Vəziyyəti Xəlil bəyə bildirdim və qubernatordan icazə almasını xahiş etdim. Bir 
neçə gündən sonra Xəlil bəy məni iş yerinə çağırdı və dedi: “Hacı Həsənə de ki, 
gözəl və zəngin bir ziyafət versin. Əsirlərdən başqa mən, qubernator, mərkəz 
komandiri, hökumət və bələdiyyə hakimləri və şəhərin irəli gələnləri də ziyafətdə 
olacaq”. Bu haqda Hacı Həsənə xəbər verdim. Ertəsi gün 300 nəfərlik bir ziyafət 
hazırlandı. Düşərgənin bağçasında masalar qoyulmuş və ən yaxşı azəri çalğıçıları 
çağırılmışdı. Müsafirlərdən qubernator, bələdiyyə rəisi, biri türk, digəri erməni 
olan bələdiyyə rəisinin müavinləri, mərkəz komandiri və yavəri, polis rəisi, 
prokuror, bank müdirləri, şəhərdə mövcud olan cəmiyyətlərin sədrləri, türk və 
erməni tacirləri və müəllimləri. Yemək vaxtı bələdiyyə hakimi Həsən bəy türk 
dilində bir nitq söyləyərək dedi: 
“Əziz qardaşlarım! Siz burada özünüzü əsarətdə və qürbətdə saymayın. 
Ətrafınızda yaşayan şəhərlilər və kəndlilər hamısı sizin kimi türklərdir, sizin öz 
qardaşlarınızdır. Bugünkü ziyafəti sizə qardaşımız Hacı Həsən ağa öz pulları ilə 
verir”. Bu vaxt Hacı Həsən yerindən qalxaraq deyir: “Həsən bəy onlar bizi 
əsarətdən qurtarmaq üçün vuruşurlar. Onlar bizim üçün canlarını verirlər. Bir 
yemək nədir ki?” 
Ziyafət çöx gözəl keçdi və əsirlər çox razı qaldılar. Ziyafətdə olan müsafirlər də 
gülər üzlə dağıldılar”. 
Əsirlərə qayğı göstərilməsindən əlavə milli qüvvələrin rəhbərliyi altında “Qardaş 
köməyi” adlı bir təşkilat da yaradılmışdı. Bu təşkilat isə müharibədən əziyyət çəkən 
mülki türk əhalisinə yardım göstərmək məqsədilə yaradılmışdı. Çünki Türkiyənin 
şərqində müharibə gedən ərazilərdə rus, xüsusən də erməni hərbçiləri yerli əhaliyə 
olmazın əzablar verirdi. Ermənilər burada türk əhalisinin kütləvi şəkildə qırılmasına 
rəvac vermişdilər. Erməni vəhşiliyindən canlarını qurtarmağa çalışan türk ailələri bəzən 
Cənubi Qafqaza qaçır və burada özlərinə sığınacaq axtarırdılar. “Qardaş köməyi” 
təşkilatı Cənubi Qafqaza qaçmış belə türkləri axtarıb tapır və onların yerləşdirilməsini, 
ərzaqla və yaşayış ehtiyacları ilə təmin edilməsinə çalışırdı. Azərbaycanın əksər 
bölgələrində bu təşkilatın şöbələri açılmışdı və orada ianələr toplanılırdı. Bu təşkilat 
hətta eyni adlı jurnalı da çap etdirmiş və jurnal vasitəsiylə də daha çox ianə cəlb 
edilməsinə çalışmışdı. 
“Qardaş köməyi” təşkilatının başlıca xidmətlərindən biri də Türkiyənin müharibəyə 
məruz qalmış ərazilərində valideynlərini itirmiş türk çocuqlarını toplayaraq 
Azərbaycana gətirməsi və burada onların qayğısına qalması idi. Türk çocuqları üçün 
Azərbaycanda bağça və uşaq evləri açılmışdı, böyük olanları isə məktəblərə 
düzəldirmişdi. Bununla da müharibənin qurbanları olan türk uşaqları Azərbaycan 
türklərinin qayğısı nəticəsində yenidən həyata qaytarılırdı. N.Şeyxzamanlı öz 
xatirələrində Azərbaycandakı türk uşaqları ilə bağlı maraqlı hadisənni nəql edirdi. Bu 
hadisə  türk qoşun hissələrinin Gəncədə qarşılanması zamanı baş vermişdi: 
Gəncə camaatı şəhər meydanına yığışmışdı. Dövlət dairələri və məktəblər tətil 
etmiş və şagirdlər dəstə halında düzülmüşdülər.. Müharibə vaxtı rusların işğal 
etdikləri Türkiyənin şərq vilayətlərindən toplanaraq “Cəmiyyəti-Xeyriyyə” 
tərəfindən Azərbaycanın hər şəhərindən uşaq evlərinə yerləşdirilən sahibsiz 
uşaqların dörd yaşından yuxarı olanlar da dəstə şəklində meydanda idilər. 
Meydanın ətrafını bürümüş qadınlı-kişili xalq əsgərlərə baxırdılar. Sevincdən hər 
kəsin gözləri yaşlıydı. Uşaq evlərindən gələn uşaqlar əsgərlərə yanaşırlar, əllərinə 
sarılırlar, haralı olduqlarını anladırlar. Bu vaxt bir qışqırıq qopdu. Doqquz 
yaşında bir uşaq atasını tanıdı. Bir-birilə qucaqlaşdılar. Ətrafdakılar bu 
mənzərədən dözməyib ağladılar. Bunlar hamısı sevunc göz yaşları idi. 
Azərbaycan milli qüvvələrinin fəallarının Osmanlı türklərinə göstərdikləri başqa bir 
dəyərli yardım Bakıda olan türk əsirlərinin əsirlikdən qaçırılması, eyni zamanda 
Sibirdən qaçıb gələn türk əsirlərinin yerləşdirilməsi və onların Türkiyəyə yola salınması 
idi. Bu əsirlər Bakıda Nargin adasında yerləşdirilmişdi. Bura elə bir yer idi ki, oradan nə 
qaçmaq mümkün idi, nə də kimi isə qaçırmaq. Ancaq Azərbaycanın milli qüvvələri türk 
əsirlərinin burada çoxlu əzablarla qarşılaşmasına razılaşmır və onların qaçırılması üçün 
münasib yollar arayırdılar. Heç bir qorxudan çəkinməyən azərbaycanlılar çox vaxt da 
buna nail olurdular. Türk əsirlərinin Nargin adasından qaçırılması əməliyyatının 
iştirakçısı olmuş Mirəziz Seyidli adlı bir azərbaycanlı sonralar, 1933-cü ildə 
“Azərbaycan yurd bilgisi” adlı jurnalda çap etdirdiyi yazısında bu hadisələrdən birini 
belə xatırlayırdı: 
Türkiyə əsirlərinə yardım edən gizli təşkilat sırf tələbələrin deyildi. Biz orada 
yalnız bir neçə nəfər idik. Yüksək təbəqədən olan ailələrin xanımlarının da 
işimizə böyük mənfəətləri toxunurdu. Onlar yeməklə bərabər, əsirlərə bəzi silah 
və elektrik cib lampaları da da daşımalı idilər. Gecə yarısı da ada sahillərində 
pusquda duran təşkilatımızın qayıqları lampa işarələri ilə adaya yaxınlaşaraq heç 
kəsi duyuq salmadan bir neçə əsiri qaçıra bildi. Bir gün 16 zabit qaçırıldı. Zığ 
burnunda bağlanan qayığı gecə dalğalar qoparıb dənizə aparmışdı. Gündüz rus 
zabitləri bu qayığı qəzaya uğramış hesab etmiş və bu səbəbdən də rus qəzetləri 
sevinclə belə bir xəbər çap etmişdilər: “Bu gecə Nargin adasından 16 Türkiyə 
zabiti qaçmaq istəmiş, lakin fırtınanın şiddətindən qayıqları çevrilmiş və onlar 
hamısı həlak olmuşlar. Qayıq Nargin adası sahillərində askara çıxarılmışdır”. 
Halbuki həmin vaxtda qaçırılmış zabitlər “Cəmiyyəti-Xeytiyyə” (İsmailiyyə) 
binaslnda istirahətdə idilər.. 
Əsirlikdən qaçmış türk zabitləri Azərbaycan xalqından qayğı gördükləri kimi, həm də 
imkanları daxilində kömək göstərilməsinə də çalışırdılar. Onlar təcrübəli hərbçilər kimi 
Azərbaycanda müqavimət dəstələrinin təşlkilinə yardım edir və bu dəstələrin 
fəaliyyətinə rəhbərlik edirdilər. Məsələn, Naxçıvanda təşkil olunmuş könüllü dəstəyə 
türk zabitləri Bədri və Sidqi əfəndilər rəhbərlik edirdilər. Bolşevik-daşnak qüvvələri 
Şamaxını işğal edib Göyçay istiqamətində irəliləyəndə Nuxada müqavimət dəstəsinin 
yaradılmasına diqqət gücləndirildi. Nuru paşa Gəncəyə gələndən sonra qərara almışdı 
ki, Bədri əfəndi Şəki bölgəsinin komandiri təyin edilsin. Sidqi əfəndi isə Qutqaşenə 
göndərildi ki, orada müqavimət dəstələrinin təşkilinə rəhbərlik etsin. Zaqatalada könüllü 
dəstələrə Həqqi əfəndi ilə Ələddin əfəndi rəhbərlik edirdilər. Zaqatala ətrafındakı avar 
kəndlərində çoxllu silah mövcud idi. Türk zabitləri bundan daha çox bəhrələnməyə 
çalışırdılar. Belə qərara alınmışdı ki, buradakı kəndlərin hər birində müqavimət dəstələri 
yaradılsın. Müəyyən vaxtlarda həmin dəstələrin rəhbərləri Zaqatalaya çağırılaraq türk 
zabitlərinin rəhbərliyi altında toplanış keçirdilər. Müdafiə işlərinin bu cür qurulması 
yerli əhali arasında da rəğbətlə qarşılanırdı və bunun nəticəsi idi ki, Gürcüstanla 
sərhəddə vəziyyət sakit idi. 
Azərbaycanın yerli müdafiə dəstələrinin yaradılmasına və təşkilatlanmasına yardım 
göstərən əsir türk zabitlərindən biri də leytenant Hüsaməddin Tuğac idi.  O da Sibirə 
sürgün edilmiş türk əsirləri arasında idi. Əsirlikdən qaçandan sonra Hüsaməddin Tuğac 
Gəncədə və Bakıda olmuş, Azərbaycanın milli mübarizəsinin fəalları ilə yaxınlıq etmiş 
və sonradan yenə Gəncəyə qayıtmışdı. Azərbaycanın milli mücadiləsinin fəallarının 
təklifi ilə Hüsaməddin Tuğac Gəncədə bir neçə könüllü dəstənin təşkilinə köməklik 
göstərdi. Həmin dəstələrin təşkili üçün Hüsaməddin Tuğac əvvəlcə əsirlikdən qaçıb 
gəlmiş 10-dək türk əsirini topladı. Onların köməyiilə əvvəlcə “Difai” partiyasının 
fəallarından ibarət dəstə təşkil etdi və bu dəstənin üzvlərinə ilkin hərbi təlim verildi. 
Sonra Gəncənin Bağbanbaşı məhəlləsinin gəncləri bir dəstədə birləşdirildi. Türk 
hərbçilərinin köməyi ilə təşkil edilmiş bu dəstələr Gəncə daxilində asayişin 
qorunmasına də cəlb edilir və kifayət qədər mürəkkəb bir zamanda bu dəstələr xeyli 
faydalı işlər gördülər. Həmin dəstələr hətta rus hərbçilərinin tərksilah olunmasında da 
iştirak etdilər. 
1917-ci ilin sonu, 1918-ci ilin əvvəllərində Azərbaycanın milli mübarizə fəalları 
Osmanlı Türkiyəsinin 3-cü Ordu komandanlığı ilə əlaqə yaradılması və nizami Osmanlı 
qoşunlarıpnın Azərbaycan xalqına hərbi yardım etmək imkanlarının aranmasına da cəhd 
göstərdi. Bu məqsədlə Gəncədəki bir neçə nəfərlik heyət İran ərazisindən keçməklə 3-cü 
Ordu komandanlığına göndərildi. Bir müddətdən sonra 3-cü Ordu komandanlığından 
Azərbaycandakı vəziyyətlə bağlı zəruri məlumatların toplanması və çatdırılması üçün 
leytenant Müzəffər və leytenant Midhət Gəncəyə gəldilər. 
Bu qarşılıqlı münasibətlər və bölgədə cərəyan edən hərbi-siyasi hadisələr Azərbaycanın 
milli mübarizənin fəallarında belə bir qənaət yaratdı ki, Azərbaycan xalqının 
qarşılaşdığı tarixi sınaqlardan nicat tapması və xalqın milli-müstəqillik yolundakı 
mübarizəsinin məntiqi sonluğa çatdırılması üçün Türkiyənin hərbi yardımına müraciət 
edilməlidir. 
 
Nuru paşanın Azərbaycana göndərilməsi qərarı 
 
Azərbaycan xalqının intizarında olduğu yardımların göstərilməsi və bütünlükdə 
Osmanlı dövlətinin Azərbaycan və Qafqazla bağlı planlarının həyata keçirilməsi üçün 
lazım olan hərbi qüvvələrin yaradılması 1918-ci ilin əvvələrində artıq Ənvər paşa və 
onun silahdaşlarının diqqət mərkəzində idi. Həmin ilin yanvar və fevral aylarında hətta 
bu qüvvələrin strukturu da müəyyənləşdirilmiş və ona rəhbərlik edə biləcək bir neçə 
namizəd də nəzərdən keçirilmişdi. Ənvər paşanın fikrincə, hər biri üç piyada alayından 
ibarət olan üç piyada diviziyasının yaradılması məqsədəuyğun idi. Bu üç diviziya bir 
korpusda birləşməli idi. Hərbi Nazirlik qərar vermişdi ki, 1-ci və 2-ci piyada 
diviziyalarının təşkili ilə məşğul olacaq zabit heyəti seçilib Mosulda yerləşən 6-cı Ordu 
komandanlığına, 3-cü piyada diviziyası ilə məşğul olacaq başqa bir zabit heyəti isə 
Trabzona, 3-cü Ordu komandanlığına göndərilsin. Lazımi təlimatlar aldıqdan sonra 
həmin heyətlərdəki zabitlər Azərbaycanda qurulacaq ordunun təşkilinə başlamalı idilər. 
Azərbaycana yollanacaq zabitlər üçün bir sıra güzəştlər nəzərdə tutulmuşdu. Bu 
zabitlərin rütbəsi bir pillə artırılmalı və onlara maaşların iki misli həcmində aylıq vəsait 
verilməli idi. 
Azərbaycanda yaradılacaq korpusa komandanlığın bir neçə başqa şəxsə təklif 
edilməsini Nuru paşa da öz xatirələrində təsdiq edirdi. N.Şeyxzamanlının 
yazdıqlarına görə, Azərbaycanda qurulacaq korpusun komandanlığına 
namizədliyi nəzərdən keçirilən şəxslərdən biri Prins Fərrux imiş. Ənvər paşa 
Prins Fərruxun Azərbaycandakı korpus komandanlığına namizədliyini nəzərdə 
tutmaqla bərabər, həmin korpusun qurulmasında iştirak edəcək zabitlərin 
seçilməsi üçün xüsusi bir komissiya da təşkil etdi. Onun tərəfindən 
N.Şeyxzamanlıya da bu komissiyanın işində iştirak etmək təklif olunmuşdu.   
N.Şeyxzamnalı bildirirdi ki, Prins Fərruxun spirtli işkiyə aludəliyinin şahidi 
olduqdan sonra Ənvər paşa ilə növbəti görüşlərin birində Prins Fərruxun 
dəyişdirilməsini və onun yerinə qardaşı Nurunun təsdiq edilməsini xahiş etdi. 
N. Şeyxzamanlının yazdıqlarından belə məlum olur ki, Nuru bəyin Qafqaz İslam 
Ordusu komandanı vəzifəsinə təyin edilməsi Ənvər paşanın ilkin qərarı deyildi. Çox 
güman ki, Ənvər paa Nurunun cavanlığını nəzərə alaraq bu vəzifəyə təyin etymək 
istəməmişdi. Amma o da məlum deyil ki, Nurunun bu vəzifəyə təyin edilməsi məhz 
N.Şeyxzamanlının xahişi ilə bağlı idi, yoxsa burada başqa səbəblər də mövcud idi. 
Bununla belə, Nurunun bu vəzifəyə gətirilməsi onda Azərbaycanla bağlı istəklərinin 
icrasına bir arxayınçılıq yarada bilərdi.  
Bir gün sonra Ənvər paşa əvvəlki qərarını dəyişməyə və Nurunu Qafqaz İslam Ordusu 
komandanı təyin etməyə razı oldu. Bunu da N.Şeyxzamanlı yazırdı. Onun bildirdiyinə 
görə, Ənvər paşa bu xəbəri ona böyük bir sevinclə çatdırdı və heç şübhəsiz ki, Ənvər 
paşa da belə bir qərra qəbul etməsindən razı qalmışdı və onun sevinci də bununla bağlı 
idi. 
Nuru Qafqaz İslam Qrdusu komandanı təyin ediləndə artıq bu qurumun yaradılması 
üçün təşkilati işlərə başlanmışdı. Bir sıra məsul vəzifələrə kadrlar seçilmiş və 
digərlərinin seçilməsi də davam edirdi. Nuru paşa Qafqaz İslam Ordusunun komandiri 
təyin ediləndən sonra bu iş onun rəhbərliyi altında aprılırdı. Nağı bəy Şeyxzamanlı da 
bu məqsədlə yaradılmış komissiyanın işində müşahidəçi kimi iştirak edirdi.  
Günlər keçdi Nuru paşa baş qərargahın rəisi Nazim bəylə birlikdə (İstiqlal 
savaşında Sakaryada şəhid olmuşdur) səylə işləyirik və şəxsi heyəti tam 
toplayırıq. Mən vəziyyətdən çox razıyam. Nuru paşa həm özü çalışır, həm də 
bizi işlədir. Bu arada görüşümüzün birində Ənvər paşanı çox razı qalmış 
gördüm... 
Nuru bəy dərhal lazım olan zabitlərin seçilməsi üçün təşkil edilən komissiyanın işinə 
rəhbərliyə başladı. N.Şeyxzamanlı da bu komissiyanın işində iştirak edirdi. Lakin 
zabitlərin seçilməsi işinə qarışmırdı. Yalnız bir dəfə Qafqazdan olan bir mollanın təşkil 
edilən heyətin tərkibinə düşmək istəyinə qarşı çıxaraq buna lüzum olmadığını bildirdi 
və Nuru bəy də onun təklifini müdafiə etdi.  
Bir müddətdən sonra Qafqaz İslam Ordusunun təşkili üçün İstanbulda görülən hazırlıq 
işləri başa çatdı. Ancaq bir məsələ var idi ki, Nuru yarbay rütbəsində idi. Onu da yenicə 
almışdı. Nuru paşa Qafqaz İslam Ordusunun tərkibinə daxil olan bir nece birliyə, 
çoxsaylı hissələrə rəhbərlik etməli idi. Həmin birlik və hissələrə rəhbərlik edən bır çox 
zabitlərin rütbəsi isə Nurunun rütbəsindən yüksək idi. Ona görə də Nuru ilə Qafqaz 
İslam Ordusunun tərkibindəki birlik və hissələrin komandirləri arasında rütbə 
uyğunsuzluğu yarana bilərdi. Belə uyğunsuzluğun aradan qaldırılması üçün Sultan 
Mehmet tərəfındən Nuruya feriq (general-leytenant) rütbəsi verildi. Yəni yenicə yarbay 
rütbəsi almış Nuru birdən-birə feriq oldu və ona sultan tərəfındən həm də bütün Qafqaz 
İslam Ordusu hissələrinə komandanlıq vəkaləti verildi. Padşah tərəfındən verilmiş 
fərmanla Nuru paşa eyni zamanda padşah yavəri elan edilmişdi və o, Qafqazda Türkiyə 
sultanının siyasətini təmsil etmək hüququ qazanmışdı. 
Nuru paşadan öncə Qafqaz İslam Ordusuna rəhbərllik etmək o vaxtlar albay (polkovnik) 
olan Kazım Qarabəkir paşaya da təklif olunubmuş. Kazım Qarabəkir paşanın sonralar 
yazdığına görə bu təklif ona Ənvər paşa tərəfindən 1918-ci il fevral ayının 23-də 
edilibmiş. Ancaq Kazım bəy həmin vaxt Ərzrumun azad edilməsi uğrunda döyüşlərdə 
iştirak etdiyindən o, Ənvər paşadan hələlik Ərzrum ətrafında qalmasına razılıq 
verilməsini xahiş etmiş və belə bir razılığı da almışdı. Ərzrum alındıqdan və Trabzon 
konfransı işə başladıqdan sonra bu ərazilərdə bir sakitlik yarandığı üçün Kazım 
Qarabəkir paşa daha qaynar bir cəbhə olacaq Qafqaza getməyə və Azərbaycanda 
yaradılacaq orduya rəhbərlik etməyə hazır olduğunu Ənvər paşaya çatdırdı. Lakin 
Ənvər paşa bu vəzifəyə artıq qardaşı Nurunun təsdiq edildiyini və Şimali Qafqazda 
yaradılacaq qüvvələrə komandanlıq etməyi ona tapşıra biləcəyini söylədi. Kazım bəy 
biləndə ki, Şimali Qafqaza gedərsə birdən birə yarbaylıq rütbəsindən feriqlik rütbəsinə 
yüksəlmiş Nuru paşanın komandirliyi altında xidmət edəcək, onda bu təklifdən imtina 
etdi. 
İstanbulda təşkil edilmiş komissiya tərəfindən zabitlərin seçilməsi Qafqaz İslam 
Ordusunun qurulması istiqamətində atılan ilk əməli addımlardan biri idi. Həmin 
komissiya tərəfindən Qafqaz İslam Ordusunun qərargahı üçün 20 nəfərədək zabit 
seçildi. Komissiya işini bitirən kimi Nuru paşa təyyarə ilə Mosula yola düşdü. 
Nuru paşanın hansı hisslərlə Azərbaycana yola düşdüyünü söyləmək çətindir. O öz 
xatirələrində bu barədə heç nə yazmamışdır. Ancaq Nağı bəy Şeyxzamanlının 
yuxarıdakı qeydlərindən görmək çətin deyil ki, Azərbaycan səfərini həm Nuru paşa, 
həm də Ənvər paşa həyəcanla yaşayırdılar. Nuru paşa üçün yeni bir həyat başlayırdı. Bu 
elə bir həyat idi ki, Nuru paşa orada bütün gənclik çılğınlıqlarını kənara qoymalı, yaşına 
uyğun gəlməyən insani müdrikliyi ilə siyasi, diplomatik və hərbi müdrikliyi 
birləşdirməli, həm Türkiyə rəhbərliyinin, həm də Azərbaycan xalqının ümidlərini 
doğrultmalı idi. Nuru paşa sanki onun üçün hələ aydın olmayan bir səhnəyə atılırdı. Bir 
qədər əvvələ gələrək qeyd etmək lazımdır ki, bəzi gərginliyə baxmayaraq Nuru paşa 
öhdəsinə düşən vəzifələri layiqincə yerinə yetirdi,vaxt ötdükcə isə onda Azərbaycan 
xalqının haqq işinə bağlılıq daha da artmaqda idi. Qafqaz İslam Ordusu ləğv edilərkən 
Nuru paşanın türk ordusundan istefa verərək Azərbaycan ordusu sıralarına keçməyə 
çalışması da bu bağlılığın bir təzahürü idi. 
Azərbaycana yollanması haqqında Nuru paşa öz xatirələrində belə yazır: 
1918-ci ilin yanvar ayının əvvəllərində Trablusqərbin (Libiya) vəziyyətini 
müzakirə etmək üçün Afrika Qrupları Komandanlığının mərkəzi olan Mısratadan 
sualtı gəmi ilə və Pola yolu ilə İstanbula gəldim. Bu dövrdə rus inqilabı səbəbi ilə 
Qafqaz və Şərqin vəziyyəti əhəmiyyətli dərəcədə dəyişməyə başlamışdı. Şərq 
cəbhəmizin irəliyə əməliyyatlarını asanlaşdırmaq məqsədilə Qafqazın müsəlman 
və türk əhalisi yaşayan məntəqələrində təşkilatlanmaq vəzifəsi Baş Hərbi 
Qərargah tərəfindən məqsədəuyğun görülmüşdü. Əsasən, Qafqaz müsəlmanları 
tərəfindən də yardım məqsədi ilə 1917-ci ilin oktyabr ayında bir heyət Mosula, 
1918-ci ilin mart ayında isə Batum yolu ilə bir heyət İstanbula göndərilmişdi. 6-cı 
ordu vəziyyəti tədqiq üçün üç zabitini Qafqaz nümayəndə heyətinə daxil edərək 
Qafqaza göndərdi. Bu zaman Qafqazda hərbi quruculuq işləri görmək vəzifəsi bir 
neçə nəfərə təklif edilmiş və nəticədə Baş Hərbi Qərargah mənim namizədliyimi 
məqsədəuyğun bilib bu vəzifəni israrla mənə tapşırmışdı. Təxminən iyirmi 
zabitdən ibarət bir heyətlə dərhal yola çıxaraq 1918-ci il martın 25-də Mosula 
çatdıq. Əvvəlcə, 6-cı ordudan Qafqaza göndərilən artilleriya baş leytenantı 
Müzəffər bəyin (hazırda Hərbi Akademiya müəllimlərindən qərargah polkovnik-
leytenantı) Mosula geri qayıtdığını gördük. Müzəffər bəyin məlumatına əsasən 
Qafqazdakı vəziyyət hərbi quruculuq işləri görmək üçün şəraitə uyğun idi.  
Nuru paşa Mosulda ikən Müzəffər bəydən aldığı məlumat mart qırğınlarından sonra 
Azərbaycanda vəziyyətin xeyli mürəkkəbləşdiyini təsdiqləyirdi. Eşitdiyi bu xəbərdən 
sonra Nuru paşa Azərbaycana doğru hərəkəti sürətləndirməyə çalışdı. Ancaq Mosulda 
da o, bir sıra təşkilati işlərlə məşğul olmalı idi. Hər şeydən əvvəl isə Qafqaz İslam 
Ordusunun təşkili üçün zəruri olan kadrlar seçilməli idi. Bu məqsəd üçün Mosulda 6-cı 
Ordudan 149 zabit və məmur, 488 gizir və əsgər seçildi. Bütün bu şəxslər də 1918-ci il 
aprel ayının əvvəllərində Azərbaycana yola salındı. Seçiləcək digər zabitlər və hərbçilər 
isə sonradan Azərbaycana yola salınmalı idilər. 
Nuru paşa Mosuldan 1918-ci il aprel ayının 8-də yola düşdü. Səfər zamanı ərzaq 
çətinlikləri olduğu üçün o, bütün dəstəni 20-30 nəfərlik qruplara böldü və bu qruplar bir 
birinin ardınca hərəkətə başladı. 
Nuru paşanın Mosuldan hərəkətə başlaması ərəfəsində, yəni 1918-ci il aprel ayının 5-də 
Ənvər paşa Qafqaz İslam Ordusunun təşkili və vəzifələrinə aid Təlimatnaməni təsdiq 
etdi. Bu Təlimatnamə Qafaz İslam Ordusunun qarşısında dayanan vəzifələri və fəaliyyət 
istiqamətlərini müəyyənləşdirən bir sənəd idi. Bu sənəd imzalananda Nuru paşa 
Azərbaycana doğru hərəkətini davam etdirməkdə idi. 
Nuru paşanın zabit heyəti çətin yol şəraiti ilə irəliləyərək Rəvandüzdən keçib aprelin 26-
da Pesvaya, aprelin 29-da Savucbulağa və may ayının 9-da Təbrizə çatdı. Heyət bir neçə 
gün Təbrizdə ləngiməli oldu. Bu da Rumiyə (Urmiyə) gölü ətrafında gedən döyüşlərlə 
və Təbriizn özündə mövcud olan ictimai-siyasi şəraitlə bağlı idi. Rumiyə gölü ətrafında 
türk qoşunlar ilə erməni silahlı dəstələri üz-üzə gəlmişdilər. Yerli əhali erməniləri 
müdafiə edən ingilislərin və fransalıların mühasirəsindən qorxaraq Təbrizə axışırdı. 
Digər tərəfdən də Təbrizdə osmanlıpərəst İttihad partiyası ilə irançı Demokrat partiyaı 
tərəfdarları arasında silahlı döyüşlər olmuşdu. Azlıqda qalan İttihad partiyasının 
tərəfdarları  qaçaraq Nuru paşanın olduğu yerə pənah gətirmişdilər. Hələ Təbrizdə ikən 
Nuru paşa Bakıya can atan ingilis qoşun hissələri barədə məlumat toplamaq üçün 
onunla birlikdə olan İbrahim Kamal bəyə tapşırıq verdi. Yüzbaşı İbrahim Kamal bəy 
Rumiyə gölü ətrafından geri çəkilən ingilislərin vəziyyəti haqqında mümkün məlumatı 
topladıqdan sonra Gilan məntəqəsinə hakim olan Kiçik xan görüşməli, Azərbaycandakı 
İslam Ordusu hissələri ilə Kiçik xanın silahlı dəstələrinin İrandakı ingilis qoşunlarına 
qarşı birgə fəaliyyətinin nizamlanması imkanlarını öyrənməli idi. Sonra İbrahim Kamal 
bəy Ənzəlidən dəniz yolu ilə Bakıya gəlməli və şəhərdəki hərbi vəziyyət barədə 
məlumat toplayaraq Gəncəyə yollanmalı idi. 
Nuru paşanın xatirələrindən: 
Ehtiyacımız olan kadrları qismən VI-cı Ordudan əldə edərək, 1918-ci il aprelin 8-
də Mosuldan yola çıxdıq. Yolda ərzaq problemi səbəbi ilə, iyirmi-otuz nəfərlik 
qruplar şəklində Rəvandiz, 1918-ci il aprelin 26-də Pesva, 1918-ci il aprelin 29-
da Savuçbulaq, 1918-ci il mayın 9-da Təbrizə çatdıq. 1918-ci il mayın 12-nə 
qədər Təbrizdə qalaraq, Alacücəyə Qaradağ yolu ilə 1918-ci il mayın 25-də Arazı 
sal ilə keçərək Azərbaycanın Zəngəzur bölgəsinə gəldik. 
İrandan keçdiyimiz zaman, 6-cı ordu hissələri Rumiyə (Urmiyə - red.) gölünün 
qərbindəki ermənilərlə mübarizə aparırdı. Dəstəmizin Rumiyə gölünün şərqindən 
Təbrizə tərəf hərəkət xəbərini iranlılar yaydığından Rumiyədə ermənilərə yardım 
edən ingilislər və fransızlar mühasirədən qorxaraq, Rumiyəni tərk edib, bizdən bir 
gün əvvəl Təbrizə gəlmiş və ertəsi gün cənub istiqamətinə tərəf geri 
çəkilmişdilər. Təbrizdə bağlı olan konsulluq binasına yerləşdik. Burada 
qaldığımız bir-iki gün içində İran siyasi partiyalarından Osmanlı tərəfdarı olan 
İttihadla istiqlaliyyətçi və İranpərəst olan Demokrat Partiyası arasında silahlı 
münaqişə oldu. Zəif olan İttihad konsulluqdan yardım istəyərək, bir müddət bizim 
himayəmizdə qaldı. Rumiyədən geri çəkilən ingilislər haqqında yaxından 
məlumat almaq və Gilan bölgəsini idarə edən Kiçik xanla görüşdükdən sonra 
imkan olarsa, Ənzəli vasitəsilə Bakıya gedərək və Bakı haqqında lazım olan 
məlumatı alıb Gəncədə bizə qoşulması üçün kapitan İbrahim Kamal bəyə (indi 
Afina hərbi attaşesi) tapşırıq verdim. 
Bundan sonra Nuru paşa və onu müşayiət edən heyət Azərbaycana doğru hərəkətini 
davam etdirdi və may ayının sonlarına yaxın Araz çayına yetişdilər. 
 
 
Nuru paşanın və türk qoşun hissələrinin Azərbaycana gəlişi və qarşılanması 
 
 
Nuru paşanın heyəti 1918-ci il may ayının 12-də Savucbulaq-Təbriz-Alacücə yolu ilə 
Təbrizdən hərəkət edərək həmin ayın 20-də Araz çayına çatdı və heyət çayı sal ilə 
adladı. Nuru paşanın dəstəsi Azərbaycanın Zəngəzur bölgəsinə daxil oldu və elə ilk 
andan da yerli əhalinin böyük sevinci və şadlığı ilə qarşılandı. Dəstənin Zəngəzura 
çatdığı vaxt burada erməni silahlı dəstələrinin azərbaycanlılara qarşı təcavüzkarlığı çox 
geniş miqyas almışdı. Bu təcavüzkarlığın qarşısını almaq və yerli əhalidən müqavimət 
dəstələri yaratmaq üçün Nuru paşa bir neçə türk zabitini həmin bölgədə saxladı. 
Yüzbaşı Xəlil bəy adlı bir zabitlə başqa iki türk zabiti isə Naxçıvan və Ordubad 
bölgələrinə göndərildi. Həmin zabitlər də bu məntəqələrdə erməni təcavüzünə qarşı 
yerli müqavimət dəstələrinin təşkilatlandırılması ilə məşğul olmalı idi. 
Nuru paşanın xatirələrindən: 
Ermənilər tərəfindən sıxışdırılan Naxçıvan və Ordubad bölgəsində hərbi və mülki 
quruculuq işləri görmək üçün kapitan Xəlil bəyi iki zabitlə ora göndərdim. 
Azərbaycana daxil olanda yerli xalq tərəfindən böyük coşqu ilə qarşılandıq. Bu 
dövrdə Qarabağ, Zəngəzur kimi ermənilərin nisbətən sıx yaşadığı məntəqələrdə 
tez-tez münaqişələr baş verirdi. Ermənilər silahlı qüvvələrə malik olduğundan 
burada müsəlmanlara nisbətən üstün vəziyyətdə idilər. Bu kimi əhəmiyyətli 
məntəqələrə yanımdakı bəzi zabitləri komandir təyin edərək yolumuza davam 
edib Cəbrayıl  Ağdam-Tərtər (Bərdə) yolu ilə Yevlax stansiyasına gəldik. Hər 
tərəfdən gələn nümayəndələrlə görüşdük. Əvvəlcə qərargahımızı Nuxada təsis 
etməyi məqsədəuyğun gördüm. Lakin ermənilərin təhdidlərinə qarşı mübarizə 
aparmağa müvafik və dəmiryoluna malik Gəncəyə üstünlük verərək, həmin gün 
axşam yola çıxdıq və 1918-ci il mayın 25-də şəhərə gəlib çatdıq.  
Nuru paşa xatirələrində qeyd edirdi ki, Cəbrayıl-Ağdam-Tərtər marşrutu ilə Yevlaxa 
gəlmişdir. May ayının 24-də Yevlaxda izdihamlı qarşılanma oldu. Nuru paşa heyəti ilə 
birlikdə hələ Qarabağda olarkən bundan Gəncədə xəbər tutmulmuş və həmin heyətin 
qarşılanması üçün xüsusi bir heyət təşkil edilmişdi. Bu heyət Nuru paşanı hələ 
Qarabağda ikən qarşılamış və oradan Yevlaxa qədər müşayiət etmişdi. 
Azərbaycanın nicatının türk ordusunun xilaskarlığında görən xalr kütlələri də Nuru 
paşanın qarşılanmasına toplanmışdı. Nuru paşaya görə Qafqaz İslam Ordusu 
qərargahının əvvəlcə Nuxada yaradılması qərara alınmışdı. Lakin bir tərəfdən Nuxa 
ətrafında erməni dəstələrinin fəallığı, digər tərəfdən də bu şəhərin əsas nəqliyyat 
xətlərindən uzaq olması üzündən qərargahın Gəncədə təsis edilməsi məqsədəuyğun 
bilindi. May ayının 24-də axşam Yevlaxdan yola düşən heyət səhərisi gün, yəni 1918-ci 
il may ayının 25-də Gəncəyə daxil oldu. 
Türkiyə hərbi qüvvələrinin tərkibində Azərbaycanda olmuş Mucib Kamalyeri Nuru 
paşanı müşayiət edən dəstənin tərkibi haqqında belə yazmışdı: 
 Ənvər paşanın qardaşı və Qafqaz İslam Ordusunun komandanı ünvanını daşıyan 
fəxri feriq Nuru paşa böyük qərargahı ilə birlikdə İran yolu üzərindən və alayımızdan 
iki həftə əvvəl Gəncəyə gəlmiş bulunurdu. Qərargahını şu zevatdan təşkil etmişdi – ordu 
kurmay başqanı bir alman albay, ərkani-hərbiyyəsi – kyrmay minbaşı Nazim bəy 
(Kutahyada şəhid olmuşdur), kurmay minbaşı Tofiq bəy ( cümhur başqanının əski 
katibi), kurmay minbaşı Nəim bəy, topçu komandanı minbaşı Kamal Doğan ( əski 
Qırxlareli məbusu), ordu yavəyi teğmən Asif əfəndi (Qılınc Əli bəy), üstteğmən 
Müzəffər ( rəqaüddə olan orgeneral Müzəffər Tuğsavul), süvari yüzbaşı Sami ( 
Atatürkün yavərlərindən minbaşı Sami Yanardağ), Əhməd Ağaoğlu (Səməd 
Ağaoğlunun babası – siyasi müşavir). 
M.Ə.Rəsulzadə Nuru paşanın Gəncədə qarşılanmasını belə təsvir edirdi: 
Mavərayi-Qafqaz heyəti-mürəxxəsəsi ilə türk heyəti-mürəxxəsəsi Batumda 
məşğuli-müzakirə ikən Nuru paşa ilə bərabər məiyyətində bulunan bir kaç zabiti 
İran və Qarabağ təriqilə Gəncəyə varid olmuşlardı. O zaman müdhiş bir anarşiyə 
məruz, digər tərəfdən də bolşevik təcavüzü ilə təhdid olunan Gəncə Nuru paşanı 
göydən enmiş xilaskar bir mələk kimi tələqqi etmişdi. Xəlqin kəndisinə yapdığı 
istiqbal Gəncə tarixindəə görülməmişdi. 
Nuru paşa Gəncəyə gəldikdən sonra dərhal Azərbaycanın müxtəlif məntəqələri ilə 
əlaqə yaratdı və həmin məntəqələrdə müqavimət dəstələrinin təşkilinin 
genişləndirilməsinə cəhd gösgərdi. Onun sözlərinə görə, az zaman içərisində Gəncə, 
Qazax, Zaqatala, Nuxa, Ağdam, Ağdaş, Cəbrayıl, Qarabağ və Zəngəzurun şərq 
tərəflərini əhatə edən məntəqələrdə asayişin təmini üzrə idarə və komandalar təsis 
edilmişdi.  
Nuru paşanın xatirələrindən: 
İlk olaraq, Azərbaycan vilayətlərinə mülki və hərbi məsləhətçi kimi zabit heyəti 
göndərildi. Qəza və nahiyələrdə isə yerli əhalidən ibarət mülki təşkilat 
yaradılmışdı. Bu şəkildə, qısa zamanda nizam-intizam bərpa edilmiş, Gəncə, 
Qazax, Zaqatala, Nuxa, Ağdam, Ağdaş, Cəbrayıl, Qarabağ məntəqələri ilə 
Zəngəzurun şərq hissəsini əhatə edən geniş bir sahədə idarə və komandanlıq 
yaradılmışdı. 
Qazax istiqamətində isə Gürcüstanla sərhəddə vəziyyət heç də belə sakit deyildi. 
Alman hərbçiləri tərəfindən rəhbərlik edilən müştərək gürcü-alman hərbi bölmələri 
Gürcüstanın bütün hərbi nəqliyyat qovşaqlarını nəzarət altına almaqla Sadaxlı ilə 
Qarayazını da işğal etmişdilər. Bununla  kifayətlənməyən müştərək qüvvələr Poylu 
körpüsünün cənubuna adlayaraq Poylu və Ağstafa stansiyalarını da nəzarət altına 
aldılar. Bu stansiyaların hər birində bir müştərək dəstə yerləşdirməklə bərabər, orada 
alman və  gürcü bayraqları qaldırılmışdı. Nuru paşa bildirirdi ki, bunun dözülməz 
olduğu üçün yerli əhali ayağa qalxmış, gürcü və almaq bayraqlarını yerə endirməklə 
bərabər, yad qüvvələri də Kür çayının o biri tərəfinə qovmuşdular. 
Mövcud olan faktlardan aydın olur ki, Nuru paşa Gəncəyə çatması barədə Kərim bəy 
Vəkilov adlı birisi ilə Batumda olan 3-cü Ordu komandanı Vehib paşaya məlumat 
göndərmiş və onun diqqətini Azərbaycanda olan milli qüvələrin azlığına cəlb etmişdi. 
Həmin məlumatda bildirilirdi ki, bolşeviklər Dağıstan və Şimali Qafqazı tamamilə ələ 
keçirmək üzrədirlər. Hər yerdə ermənilərin təcavüzü artmaqdadır. Bakı şəhəri tezliklə 
tutulmazsa buralarda vəziyyət daha təhlükəli bir hal alacaqdır. 
Nuru paşa daha sonra qeyd edirdi ki, azərbaycanlılardan təşkil olummuş korpusda şəxsi 
heyətin sayı çox azdır. Burada əsgərdən daha çox zabit vardır. Nuru paşaya görə, 
korpusda cəmi 1000 nəfər var idi və onların da yarısı türk əsirləri idi. Ora görə də qeyd 
edirdi ki, Bakı məsələsi yardımsız həll edilə bilməz. İslam Ordusu komandanı əlavə 
edirdi ki, Azərbaycanda xeyli taxıl ehtiyatları mövcuddur və əhali səbirsizliklə türk 
qüvvələrinin gəlməsini gözləyir. 
Nuru paşanın söylədiyi rəqəm müəyyən mübahisə doğursa da, onun yazdıqları 
bütünlükdə Azərbaycanda çox mürəkkəb bir vəziyyətin mövcud olduğunu təsdiqləyirdi. 
Məhz belə bir mürəkkəb vəziyyətdə Azərbaycan xalqının həyatında tarixi bir hadisə baş 
verdi. 1918-ci il may ayının 28-də fəaliyyətini dayandırmış Zaqafqaziya seyminin 
Azərbaycan fraksiyasının üzvlərindən təşkil edilmiş Milli Şura Azərbaycanın dövlət 
müstəqilliyini elan etdi. Milli Şura tərəfindən qəbul edilən və yeni dövlət 
quruculuğunun əsas istiqamətlərini müəyyənləşdirən "İtiqlal bəyannaməsi"ndə 
Azərbaycanın müstəqilliyinin qazanıldığı tarixi şərait belə təsvir olunurdu:  
Böyük Rusiya inqilabı gedişində Rusiyada dövlət orqanizminin ayrı-ayrı 
hissələrinin dağılması və rus ordusunun Zaqafqaziyanı tərk etməsi ilə burada yeni 
siyasi vəziyyət yarandı. Taleləri öz ixtiyarına buraxılmış Zaqafqaziya xalqları 
Zaqafqaziya Xalqları Demokratik Federativ Respublikasını yaratdılar. Lakin siyai 
hadisələrin sonrakı gedişində gürcü xalqı Zaqafqaziya Federativ Respublikaının 
tərkibindən çıxmağı və müstəqil Gürcüstan Demokratik Respublikası yaratmağı 
münasib bildi. Rusiya və Osmanlı imperiyası arasındakı müharibənin 
dayandırılması, eyni zamanda ölkə daxilindəki görünməmiş anarxiyanın ləğvi ilə 
bağlı olan Azərbaycanın mövcud siyasi durumu Azərbaycan xalqlarını düşdükləri 
ağır vəziyyətdən çıxartmaq üçün Şərqi və Cənubi Zaqafqaziyadan ibarət olan 
azərbaycanın öz dövlət orqanizmini yaratmaq zərurətini qarşıya çıxarır. 
Dövlət müstəqilliyi elan edilərkən Milli Şuranın hakimiyyəti Azərbaycanın yalnız bir 
hissəsinə yayılırdı. Bakı və onun ətrafı isə bolşeviklərin hakimiyyəti altında idi. Bu 
parçalanmanı aradan qaldırmaq, Azərbaycanın ərazisində mövcud olan hər cürə 
anarxiyaya son qoymaq və bütünlükdə qazanılmış olan dövlət müstəqilliyini qorumaq 
üçün milli müdafiə qüvvələrinin möhkəmləndirilməsi yeni dövlət quruculuğunun aktual 
vəzifələrindən biri kimi qəbul edilmişdi  
Belə bir vəziyyətdə Nuru paşa məktubla Ənvər paşaya müraciət etdi və Azərbaycanda 
mövcud olan qüvvələrlə Qafqaz İslam Ordusu komandanlığı qarşısına qoyulan 
vəzifələrin həllinin qeyri-mümkün olduğunu onun da nəzərinə çatdırdı. İyun ayının 2-də 
yazdığı cavab məktubunda Vehib paşa Nuru paşanı Gəncəyə çatması münasibətilə 
təbrik etdi və qaldırdığı məsələ ilə əlaqədar bunu bildirdi: 
...Azərbaycan hökuməti-müstəqileyi-islamiyyəsinin tələbi əsasında islamları 
bolşevik təcavüzündən qurtarmaq üçün qarışıq qüvvəli bir müfrəzəni Qazax 
üzərindən Gəncə istiqamətinə göndərəcəyəm. Bu müfrəzənin süvariləri Qazax ilə 
Gəncə arasındakı stansiyaları mühafizə edəcəkdir. 
 Vehib paşanın yazdıqlarından aydın olur ki, bu dəstə Qafqaz İslam Ordusu tərkibinə 
daxil olmalı deyildi və müstəqil fəaliyyət göstərməli idi. 
Nuru paşanın xatirələrindən: 
Azərbaycanı şərqdən və cənub-qərbdən təhdid edən düşmənə qarşı sadəcə yerli 
qüvvələrlə müqavimət göstərmək mümkün olmadığından mənim tələbim əsasında 
5-ci Qafqaz firqəsi əmrimizə göndərildi. 
3-cü Ordu komandanının bu qərarına uyğun olaraq Qrup komandanı 5-ci Qafqaz firqəsi 
vasitəsiylə 9-cu Qafqaz alayına hərəkətə hazırlaşmaq əmri verdi. İyun ayının 2-də 
verilmiş həmin əmrdə göstərilirdi ki, nəzərdə tutulan məntəqələrdə alman hərbi dəstələri 
mövcud olarsa onlara məntəqəni tərk etmək təklif edilsin. Əgər bu xəbərdarlığa qulaq 
asmazlarsa onda silahları əllərindən alınaraq əsir edilsinlər və Qarsa yola salınsınlar. 
Müqavimət göstəriləcəyi halda silahdan istifadə olunması tələb edilirdi. 
Əmrə əsasən Qazaxdan başlayaraq Gəncəyədək olan dəmir yolu xəttini süvari minbaşı 
Zehni bəyin komandası altında olan mürəttəb ikinci süvari alayı (türk süvari alayı idi- 
M.S.) qorumalı idi. Tərkibinə 19-cu və 42-ci bölüklər daxil olan bu alay Cəlaloğludan 
yola düşməli və ən qısa yolla özünü Qazaxa çatdırmalı idi. Alayın bir bölməsi Qazaxda 
qalaraq stansiyasın mühafizəsini öz üzərinə götürməli, qalan hissəsi isə irəli hərəkət 
etməli idi. Gəncəyə kimi olan stansiyaların hər birində bir zabit tərəfindən rəhbərlik 
edilən bölmələr dayanmalı idi. 
Zehni bəyin komandası altında olan süvari alayı müstəqim şəkildə Qrup (3-cü Ordu 
komandanına tabe olan bir hərbi birlik idi –M.S.) komandanlığına tabe olmalı və bu 
komandanlıqla öz əlaqəsini 5-ci Qafqaz firqəsi vasitəsilə qurmalı idi. Bu əlaqəni 
yaratmaq üçün Sadaxlı və Sənain stansiyalarının hər birində bir zabitin rəhbərliyi 
altında 15 süvari dayanmalı idi. Həmmin süvarilər  Tiflis-Qarakilsə dəmiryolu xəttini də 
nəzarət altında saxlamalı idilər. Borçalı bölgəsində türk zabitlərinin rəhbərliyi altında 
yaradılmış olan könüllü müqavimət dəstələri Sadaxlıdakı süvari postlarına qoşularaq 
onları möhkəmləndirməli idilər. Qazax ətrafında təşkil edilmiş könüllü dəstələr isə 
buradakı süvari alayına qoşulmalı idilər. Zehni bəyin süvari alayı Qazaxdan Gəncəyə 
qədər olan dəmir yolu xəttinin mühafizəsini təmin etdikdən sonra 5-ci Qafqaz firqəsinin 
minbaşı Cəmil Cahid bəyin komandası altında olan 9-cu piyada alayı Gəncəyə doğru 
hərəkətə başlamalı idi. Alay Gəncədə yerləşməli və Qrup komandanlığının tabeçiliyində 
qalmalı idi. Gəncədə olduğu vaxt alay xidmətin təşkili ilə bağlı Nuru paşanın əmrlərini 
yerinə yetirməli idi. Gəncəyə hərəkət edən 9-cu piyada alayının tərkibində iki tabor, 10 
ədəd pulemyot və iki ədəd top var idi. Qrup komandanının əmrinə əsasən 9-cu alay 
mümkün qədər toplu halda yeləşərək heç yerə dağılmamalı idi. İyunun 4-də səhər saat 
6-da Cəlaloğlu-Pirvolnaya yolu ilə Gəncəyə doğru hərəkətə başlayan 9-cu alayda 1336 
nəfər var idi ki, onlardan da 61 nəfəri topçu idi. 
1918-ci il iyun ayının 7-də 9-cu Qafqaz alayı  Qazaxa çatdı. Bir gün sonra, yəni 1918-ci 
il iyun ayının 9-da 9-cu Qafqaz alayının Gəncədə qarşılanması oldu. Bu alayın Gəncəyə 
yetişməsi yerli xalqın, milli mübarizə fəallarının və o cümlədən də elə Nuru paşanın 
böyük sevincinə səbəb oldu. Çünki bu alayın fəaliyyəti ilə Azərbaycanın istiqlalının 
qorunması, Azərbaycanın istiqlalına qənim kəsilmiş qüvvələrə güclü zərbə endirilməsi 
və nəhayət Türkiyə-Azərbaycan hərbi əməkdaşlığının konkret nəticələrə çatması üçün 
əməli işlər görə bilərdi.  
Alayın bölük komandiri Mucib Kamalyeri öz xatirələrində Gəncədə necə 
qarşılanmalarını da təsvir etmişdir:  
Qatarın sürəti birdən-birə azalmağa başladı Lokomotivin uzun-uzun solumaları 
da getdikcə azalırdı. Qatarın pəncərələrini dolduran yağış başlar Azərbaycan 
bayraqları ilə bəzədilmiş olduqca böyük bir vağzala girildiyini gördülər. Şübhəsiz 
burası Gəncə idi (9 iyun 1918). 
Gəncə stasion meydanında  möhtəşəm qarşılanmanın sevinc və həyəcanı 
alayımızı həqiqətən sərxoş etmişdi. Artıq incəbelli, Qafqaz qiyafətli azəri 
türklərinin sıcaq çevrəsi içində idik. İndi o anı görmənin, yaşamanın həyəcənını 
dilə gətirmək asan deyildir. Ancaq bu qədər deyə bilərik ki, əsrlərdən bəri əsarət 
altında qalmağa məhkum edilmiş olan irqdaşlarımızın hürriyət və istiqlallarına  
qovuşmalarının sonsuz sevincini paylaşdığımız olağanüstü bir bayran günü idi o 
gün.  
Qatarımız Gəncə stansiyaına girdiyi zaman Nuru paşa məiyyəti ilə bizi 
qarşılaynların ən başında yer almışdı. Çox gənc, qara saqqallı və yaraşıqlı bir 
insan idi. Qatardan endiyimiz yerdə, həmən oradaca ona qarşı toplu halda rəsmi 
vəziyyət alan subaylara bu qısa müraciətdə bulundu: 
-Ənvər paşanın Azərbaycanda və Rusiyadakı bütün türk aləmində ümid və 
sevgilərlə anıldığını, onun böyləsinə yayılmış şöhrətindən istifadə edilməsi 
məqsədilə özünün  ordu komandanlığına təyin edilmiş olduğunu söylədi. Fəqət ən 
ağır vəzifə məsuliyyətlərinin tarixi şərəfi ilə bərabər bizlərin çiyinlərinə 
yüklənmiş olduğunu bilməqimizin lazım gəldiyini də əlavə etdi... 
İndi bizdən əvvəl Gəncəyə gəlmiş bulunan Nuru paşa və kurmay heyətinin 
azərbaycanın iş savaşlarını dəqiq anlayışla gözdən keçirmiş olduqları pək təbii 
idi. İşdə bu ordu qərargahından alınan əmrə görə, bacarıqlı alay komandirimiz 
daha o gecə taborları mümkün olan cəldliklə və düzənlə hərəkətə keçirdi. Bu 
səfərdə Azərbaycanın müqəddəs istiqlalı uğruna yeni başdan müharibələr 
verilməsi gərəkiyordu . 
Türk qoşun hissələrinin qarşılanmasına Azərbaycanın dövlət və hökumət rəhbərləri, 
habelə Nuri paşa və onunla bərabər artıq Gəncədə olan türk zabitləri də çıxmışdılar. 
Türk hissələrinin Gəncəyə gəlməsi Nuru paşanın da böyük sevincinə səbəb olmuşdu. 
Çünki bu qüvvələrin yetişməsi ilə Nuru pasa onun qarşısına qoyulan vəzifələrin həyata 
kecirilməsi üçün daha real imkanlar əldə edirdi. Nuru paşanın türk qüvvələrini 
qarşılaması, onlara müraciəti, Nuru paşanı birinci defə görən türk zabıtlərinin onun 
haqqında ilkin təəssüratları barədə də Mucib Kamalyerinin xatirələrində maraqlı qeydlər 
vardır. Həmin qeydləri olduğu kımi oxucuların nəzərinə çatdırırıq: 
Trenimiz Gəncə stansiyasına girdiyi zaman Nuru paşa məiyyət ərkanı ilə bizi 
qarşılayanların ən başında yer almışdı. Çox gənc, qara saqqallı və yakışıqlı bir 
insandı. Trendən endiyimiz yerdə, həmən oracada kəndisinə qarşı toplu halda 
rəsmi vəziyyət alan subaylara bu qısa xitabda bulundu- Ənvər paşanın 
Azərbaycanda və Rusiyadakı bütün türk aləmində ümid və sevgilərlə anıldığını, 
onun belə yayılmış şöhrətindən istifadə edilməsi məqsədiylə kəndisinin ordu 
komandanlığına təyin edilmiş olduğunu söylədi. Fəqət ən ağır vəzifə 
məsuliyyətlərinin tarixi şərəfı ilə bərabər bizlərin omuzlarına yüklənmiş olduğunu 
bilməmiz lazım olduğunu da eklədi . 
Subaylar Osmanlı ordusunda yarbay  olan bu yeni paşanı mübhəm düşüncələr 
içərisində dinləmisdilər. Amma bir kaç  ay keçmədən onun ciddi bir əs- 
gər, 30 yaşında fərağəti-nəfs sahibi bir insan, mütəvazi bir qəhrəman olduğu 
anlaşılmış, kəndisinə istisnasız hönüldən baglanılmışdı. 
Bu sətirləri yazarkən temmuz 1967-də Nuru paşaya Azərbaycanda yavərlik 
etmiş olan sayın Qılınc Əli bəyə paşanın xüsusi, rəsmi həyatı haqqındakı fıkir-
lərini telefona sordum. Bir cümlə ilə ifadə etdilər: 
- Böyük vətənpərvər,  enerjili və məlaikə kimi bir insandı  
Nuru paşanın rəhbərliyi altında türk qoşun hissələrinin xalqın köməyinə yetişməsi 
Azərbaycanın ziyalılarının və yaradıcı adamlarının da böyük sevincinə səbəb olmuş və 
onların yaradıcılıq mövzusuna çevrilmişdi. Qələm sahibiəri türk qoşun hissələrinin 
gəlməsini və onların köməyi ilə xalqın nicat tapacağını böyük sevinc və iftixarla 
tərənnüm  edirdilər. Belə əsərlərdə təkcə müəllifin deyil, bütün xalqın sevincini və 
şadlığını oxumaq mümkündür. Şair Əhməd Cavadm "Ey əsgər" şerindəki aşağıdakı 
bəndlər bu xilaskar orduya bəslənən ümidləri,arzuları,sevgiləri ifadə etmək  baxımından 
xarakterik nümunədir: 
... Qardaşlığın fərmanına baş əyib, 
Məzlumların imdadına yetişdin. 
Qaranlıqda süngü sana yol acdı, 
Sən o yoldan muradına yetişdin. 
Yürü,yürü batan günün izinə, 
Gülümsəyir doğan günəş yüzünə. 
 
... Şu qarşıkı duman çıxan bacadan,  
Sən gəlmədən iniltilər çıxardı.  
Geciksəydin, məzlumların fəryadı 
Yeri, göyü, kainatı yıxardı.  
Yürü, yürü batan günün izinə,  
Gülümsəyir doğan günəş yüzünə.  
Nuru paşanın və onun rəhbərliyi altında olan türk qoşunlarınm Azərbaycana 
gəlməsinin bədii əsərlərdə tərənnümü əhatəli bir tədqiqatın  mövzusudur  və  bu  
istiqamətdə  filoloq-tədqiqatçı, filologiya elmləri doktoru Alxan Bayramoğlu xeyli işlər 
görmüşdür. Onun lütfkarlıqla təqdim etdiyi aşağıdakı iki şeir də bədii və ümumbəşəri 
əhəmiyyəti ilə maraq doğurur. Bu şeirlərin birincisi Salman Mümtaza məxsusdur. 
"Öyün, millət" adlanan həmin şeiri Salman Mümtaz Nuru paşaya həsr etmişdir. Müəllif 
bu şeirində Azərbaycan xalqının düşdüyü çətin vəziyyətə toxunaraq qardaş köməyinin 
yetişməsi ilə bütün ıztırablara son qoyulacağı ümidlərini ifadə edir: 
... Təfaxür eylə, ey millət, muradın hasil oldu,  
Daha əflakə yüksəlməz ənünü-ahu-əfqanın.  
Ziyasız, o rus zülmündən o yüksək ruhun olmuşdu,  
Tuturdu şişəyə hər dəm şərabi-nab tək qanın.  
Qızılgül tək açıl gül, gör ki, türkün şanlı ordusu,  
Rəvaq-ərşə nəsib etmiş böyük Osmanın ünvanın.  
...Bütün mümtaz ellərdən olar türk milləti Mümtaz,  
Sürər bundan sonra türklük şərəfli-şanlı dövranın.  
Digər şeir isə Türkiyəli şair Arif Ürfan Qaraosmana məxsusdur. Filoloq 
A.Bayramoğlunun qeyd etdiyi kimi, türk ordusunun Qafqaza gəlışi, bu ordunun qardaş 
köməyinə yetişməsi, ona bağlanılan ümidləri doğruldacağı, bütün sınaqlardan üzüağ 
çaxacağı azərbaycanlı şaırlərlə yanaşı, türk şair və ədiblərinin əsərlərində də ilhamla 
vəsf olunurdu. Türk qoşun hissələri ilə bərabər Türkiyədən Azərbaycana bir çox qələm 
sahibləri də gəlmişdilər. Arif Ürfan Qaraosman da onlardan biri idi. Arif Ürfanın həm 
türk əsgərinin Azərbaycana gəlməsi şərəfınə, həm də Azərbaycan torpağında şəhid 
olmuş türk əsgərının xatirəsinə həsr etdiyi çox maraqlı şeirləri vardır. "Qafqaz 
türklərinə" silsiləsindən olan "Gül və sevin" şeirində Arif Ürfan türk qoşunlarıııın 
Qafqaza gəlməsinə öz sevincini ifadə edir və Qafqaz türklərini də bu tarixi hadisə 
münasibətiylə təbrik edir. Şeirdə deyilirdi: 
Ey Qafqasiyanın nurlu səması, 
Ey əcdadımın şirin yuvası, 
Ey türk irqinin böyük anası, 
Ey uca dağın münbit obası, 
Gül,sevin, artıq sana biz gəldik, 
Səni qurtarmaq üçün yüksəldik. 
 
Həp ormanların matəm ağlardı,  
Dərələrində qanlar çağlardı,  
Yavrularını atəş dağlardı,  
İxtiyari-gənc qara bağlardı,  
Gülsün,sevinsin onlar, biz gəldik,  
Səni qurtarmaq ücün yüksəldik. 
 
Dünkü hal, dünkü atəş, dünkü qan, 
Dünkü ələmlər, dünkü ah, hicran, 
Dünkü əsarət, çəkilən xüsran, 
Artıq yox onlar. Həp bitdi inan, 
Gül, sevin, Qafqas, sana biz gəldik, 
Səni qurtarmaq üçün yüksəldik. 
Nuri paşa Azərbaycanın hər yerində belə bir məhəbbətlə qarşılandı. Azərbaycanda 
olduğu müddətdə isə gördüyü işlər ona olan məhəbbəti daha da artırdı. 
Türk qoşun hissələrinin Azərbaycana göndərilməsi ilə  bağlı Qrup komandanlığının 
istər yuxarıda toxunulan, istərsə də digər əmrlərində açıq-aydın qeyd edilirdi ki, bu 
hissələr təşkilati baxımdan Qafqaz İslam Ordusuna daxil deyildilər. Lakin həmin 
hissələr Nuru paşaya da onun qarşısında dayanan vəzifələrin həllində lazımi yardımlar 
göstərməli idi. 
Türk ordusunun ilk qoşun hissələrinin Azərbaycana hərəkətə başladığı günlərdə Qafqaz 
İslam Xeyriyyə Cəmiyyətindən Rza bəy adlı birisi 3-cü Ordu komandanlığının 
yazışmalarından aydın olur ki, Rza bəy və onun yoldşları Qarsda Ordu rəhbərliyi ilə 
görüşərək həm türk qoşun hissələrinin Azərbaycana hərəkətini tezləşdirməyə çalışmış, 
həm də türk qoşun hissələrinin və bölmələrinin mövcud olacağı ərazilərdə yerli əhalidən 
könüllü dəstələrin təşkilində öz yardımlarını təklif etmişlər. Qrup komandanlığı 
tərəfindən Qafqaz İslam Xeyriyyə Cəmiyyəti üzvlərinin bu təşəbbüsü maraqla 
qarşılandı və onun həyata keçirilməsi üçün Azərbaycana göndərilən piyada və süvari 
alaylarının komandirlərinin Cəmil Cahid bəyə və Zehni bəyə lazımi tapşırıqlar verildi. 
Yerli əhalidən toplana biləcək dəstələrin rabitə postlarının  gücləndirilməsində istifadə 
edilməsi xüsusilə məqsədəuyğun sayılırdı. 
Bu planın həyata keçirilməsi üçün Qrup komandanlığl tərəfindən həm Gəncəli Rza bəy 
və yoldaşlarına şifahi təlimat verildi, həm də onların qaldırdığı təşəbbüsün icrası üçün 
“Cəlaloğlu, Voronsovka, Sadaxlı, Qaçağan, Şıxlı kəndləriylə Poylu stansiyasından 
etibarən Gəncəyə qədər olan on bir stansiyada təşkil edilmiş milis müxabirə postları və 
Gəncə, Qazax və Sadaxlı məntəqələrində cəm ediləcək milis əfradı haqqında təlimat” 
hazırlandı. Bu təlimatdan aydın görünürdü ki, türk ordusu rəhbərləri türk qoşun 
hissələrini Azərbaycana göndərərkən yerli əhalinin, ayrı-ayrı şəxslərin vətənpərvərlik 
təşəbbüskarlığına, onların gücünün və imkanlarının səfərbər edilməsinə, qarşıya 
qoyulan vəzifələrin həyata keçirilməsində fəaliyyət birliyinə böyük əhəmiyyət 
verirdilər. Yəni, həm xalqın türk qoşunlarına bəslədiyi sonsuz ümid və rəğbət lazımınca 
dəyərləndirilirdi, həm də xalq könüllülərinin Azərbaycanın nicatı üçün qarşılıqlı 
fəaliyyətə hazır olduğu nəzərə alınrdı.  Rza bəy və yoldaşlarına verilən şifahi təlimatda 
Osmanlı dövlətinin Qafqaz müsəlmanlarının çağırışına səs verməsinin əsas məqsədi 
belə açıqlanırdı: 
Osmanlı hökumətinin Qafqaz islamları ilə birləşməsində bu məqsədlərin mövcud 
olması məmuldur: 
1.Ermənilərin bilaxirə İrandakı ingilislərlə birləşərək Bakını işğal etmələrinə 
mane olmaq; 
  2.Bakıda islamlar ilə bolşeviklər arasındakı vüquya gəlməkdə olan müharibəyə
  müdaxilə etmək; 
3. Əğləbi-ehtimal Bakı mənbələrinə vəziyyət etmək həvəsində bulunan almanların    
ehtiraslarına mane olmaq; 
4. Xülasə Qafqaz islamlarını hər türlü təcavüzdən qurtarmaq. 
Şifahi təlimatda bildirilirdi ki, Azərbaycanda türk hərbi hissələri komandirləri 
Azərbaycanda olan türk hərbi əsirlərini də hərbi xidmətə cəlb etməyi və onların yaşayış 
məntəqələrində öz başına gəzmələrinə imkan verməməlidirlər. 
Azərbaycanlılardan ibarət könüllü dəstələrin tşkilinə gəlincə isə şifahi təlimatda 
bildirilirdi: 
Qafqazın vəziyyəti yenidən başqa şəklə girə bilər. Belə bir hal baş verəndə 
Gəncədə bulunan əsgərlərimizlə irtibatımızın kəsilməməsi üçün indidən bu 
tədbirlər qəbul edilməlidir – Borçalı, Qazax və Gəncə məntəqələrinin hər birində 
2-3 min kişilik milis (könüllü – M.S.) qüvvəsi hazır edilməlidir. Bunlar lazım 
gələndə Gəncə ilə Gümrü arasındakı yolu açıq bulundurmağa və yaxud başqa 
ehtiyaca görə istifadə ediləcəkdir. Milislərin təşkili sürəti haqqında təlimatda 
izahat vardır. Bu məqsədlə toplanacaq milislərə beş-altı min tüfəng və cəbəxana 
verə bilərik. Bunlar hazırdır. Həqiqətən isə yaraya biləcək nə qədər min kişinin 
çıxa biləcəyi mənə dərhal xəbər verilməsi kifayətdir. Mən silah və cəbbəxana 
göndərim. 
Bu milislərin təyin edilən məntəqələrdə bütünlüklə toplu halda olmalarına ehtiyac 
yoxdur. Fəqət hər halda əldə bir qüvvə buluna bilməsi üçün bunlarıın kafi 
miqdarı, yəni, mövcudun yarısına qədəri daimi toplu olmalı və ara-sıra biri digəri 
ilə əvəz edilməlidir. Kəndlərində olanlar öz işləri ilə məşğul ola bilərlər. 
“Cəlaloğlu, Voronsovka, Sadaxlı, Qaçağan, Şıxlı kəndləriylə Poylu stansiyasından 
etibarən Gəncəyə qədər olan on bir stansiyada təşkil edilmiş milis müxabirə postları və 
Gəncə, Qazax və Sadaxlı məntəqələrində cəm ediləcək milis əfradı haqqında təlimat” 
adları çəkilən stansiyalar və Azərbaycan ərazisindəki bir sıra məntəqələrdə rabitə 
postlarının təşkilinə, bu postların, habelə nəqliyyat qovşaqlarının mühafizəsinə 
azərbaycanlı milis dəstələrinin cəlb edilməsinə həsr olunmuşdu. Bu məntəqələrdə canlı 
rabitə sisteminin necə qurulması və bu işə nə qədər sayda adamların cəlb edilməsinin 
mükəmməl şərhi verilmişdir. Rabitə işlərinin təşkilinə Gəncəli Rza bəy və onun 
yoldaşları da cəlb edilmişdilər. Təlimatın 5-ci bəndində deyilidi ki, Gəncəli Rza bəy 
yoldaşlarından ikisini Privolnaya ilə Qaçağan, üçünü isə Şıxlı və Gəncə arasındakı 
məntəqələrdə bu işlərin təşkili üçün vəzifələndirməli və onlar da hər həftənin bazar 
ertəsi və cümə günləri öz fəaliyyətlərinin nəticəsi barədə raport verməli idilər. Sadaxlı 
və Qazax bölgələrində yarısı süvari və yarısı qeyri-süvari olmaq üzrə 3 min nəfərlik 
milis dəstələrinin təşkili üçün də Rza bəy və yoldaşları məsul şəxsləri müəyyən etməli 
idilər. 
Qazax-Gəncə arasındakı nəqliyyat qovşaqlarının təhlükəsizliyini təmin edəcək türk 
qoşun hissələinin hərəkətə başlayacağı günlərdə, yəni 1918-ci il iyun ayının 4-də 
Batumda Azərbaycan Cümhuriyyəti ilə Osmanlı dövləti arasında imzalanan 
müqavilədən sonra Azərbaycan tərəfindən hərbi yardımın istənilməsi hərbi əlaqələr 
istiqamətində yeni bir səhifə açıldı. Bu müqaviləyə əsasən, Azərbaycana təkcə mühafizə 
qüvvələri deyil, əməliyyat tapşırıqlarını yerinə yetirməyə qadir olacaq qüvvələrin 
göndərilməsi imkanı yarandı. 
Müqavilənin imzalandığı gün Vehib paşa 5-ci Qafqaz firqəsinin Qafqaz İslam 
Ordusu tabeliyinə verilməsi barədə əmr imzaladı. Bu əmrə görə, firqənin 9, 10, 
13-cü piyada alayları, bir topçu alayı dərhal öz mövqelərini təhvil verərək 
Azərbaycana doğru hərəkətə başlamalı idi  
5-ci Qafqaz firqəsi əsas tərkibi ilə hərəkətə başlamazdan əvvəl Qazax-Gəncə yolunun 
mühafizəsi üçün vəzifələndirilmiş 9-cu piyada alayı, habelə mürəttəb 2-ci süvari alayı 
artıq Azərbaycan ərazisinə daxil olmuşdular. Alman hərbi hissələrinin Qazax-Gəncə 
dəmir yolu xəttinə ola biləcək hər cürə müdaxilə və təxribatlarının qarşısını almaq 
vəzifəsi daşıyan və minbaşı Xehni bəyin komandası altında olan iki bölükdən ibarət 2-
cü süvari alayı iyunun 6-da artıq Azərbaycan ərazisində idi və tapşırılan vəzifənin icrası 
üçün lazım olan mövqelərdə qərar tutmuşdu. 
9-cu piyada alayı iki piyada bölüyü ilə iyunun 4-də Cəlaloğludan hərəkət edib iyunun 7-
dı Qazaxa çatdı. Alayın bir taboru əvvəlki məntəqədə qalmalı idi. Həmin tabor sonradan 
firqənin əsas qüvvələri ilə birlikdə Azərbaycana gəldi. Alayın əsas qüvvələri isə iyunun 
9-da Gəncədə idi. Bu alayl 2-cü süvari alayının ümumi qüvvəsinə Gəncə müfrəzəsi adı 
verildi. 
Türk qoşun hissələinin Azərbaycana gəlişi Nuru paşanın mübarizə əzmini və onun 
mübarizə imkanlarını xeyli gücləndirdi. Artıq mövcud olan hərbi qüvvələrlə bolşevik-
daşnak qırğınlarının qarşısının alınması üçün ciddi tədbirlər həyata keçirmək mümkün 
idi. Sözsüz ki, yeni hərbi qüvvələrin gəlişi Azərbaycan xalqına böyük ümid çırağı 
yandırdığı kimi, Nuru paşada da ona tapşırılan vəzifənin icrasına əminliyi artırdı. 
Bununla belə, qeyd etmək lazımdır ki, Qafqaz İslam Ordusunun strukturlarının 
formalaşması Azərbaycanın ictimai-siyasi həyatında müəyyən iz buraxmış bir hadisə ilə 
müşayiət olundu. Bu da ilhaqçıların fəaliyyətinin güclənməsi ilə bağlı idi. Türk 
qoşunlarının Azərbaycana gəlməsi ilə Osmanlı dövlətinin tərkibinə qatılmaq tərəfdarı 
olan ilhaqçılar həm Nuru paşa və ətrafındakılara, həm də ictimai-siyasi həyata olan 
təsirini xeyli gücləndirməklə dövlətdə siyasi böhranın yaranmasına yol açdılar. 
Azərbaycanın istiqlal mübarizənsinin tədqiqatçılarınndan olan H.Baykara bu hadisəyə 
qiymət verərkən yazırdı ki, Azərbaycan İslam Ordusunun komandiri olan Nuru paşa 
ağıllı bir general olsa da, siyasi görüşü o qədər də yetkin deyildi. Mürtəce ihaqçılar 
Nuru paşanın bu vəziyyətindən istifadə etmək istəyirdilər. 
Nuru paşa özünün siyasi müşaviri Əhməd Ağaoğlunun dili ilə siyasətə qatılmayacağını 
və bir əsgər olaraq qaldığını bildirsə də ilhaqçılara geniş meydan verməklə əslində, 
Azərbaycanın ictimai-siyasi həyatında dəyişiklik yarada biləcək bir mövqedə 
dayanmışdı ki, bu mövqe də Milli Şuranın buraxılması və hökumət böhranı ilə 
nəticələndi. Nuru paşa Azərbaycanda öz istəyinə uyğun gələn bir hökumət qurmaq 
fikrini də həyata keçirmək istəyirdi. Halbuki, türk qoşunlarının Azərbaycana gəlişi 
Azərbaycanın müstəqil bir dövlət kimi Osmanlı dövləti ilə bağladığı müqavilə əsasında 
baş vermişdi və onların başlıca vəzifəsi də müstəqil Azərbaycan dövlətinin 
möhkəmləndirilməsinə yardım etmək idi. 3-cü Ordu komandanı Vehib paşa da 1918-ci 
il iyun ayının 2-də Nuru paşaya göndərdiyi məktubunda bildirirdi ki, Azərbaycan 
hökuməti müstəqileyi-islamiyyəsinin tələbi ilə islamları bolşevik təcavüzüdən 
qurtarmaq üçün Azərbaycana qarışıq bir dəstənin göndərilməsi qərara alınmışdır. Nəsib 
bəyin fikrincə, Nuru paşa da əslində belə bir mövqedə olmuşdu. Lakin onun ətrafını 
bürümüş olan qüvvələr paşanı başqa bir mövqeyə sürükləyə bilmişdilər: 
Aydındır ki, paşa həzrətləri Dövləti-Aliyeyi-Osmaniyyə  Azərbaycanın  müstəqil 
qalıb da özünə bir hökumət təşkil etməsinə tərəfdardır. Məlum işdir ki, onlar 
bizim işlərimizə qarışmaq istəməzlər. Fəqət paşanın ətrafını mənhus adamlar, 
şübhəli şəxslər tutmuşlar... Bu adamlara qarşı bizim əlimidə bulunan hüquqdan 
istifadə etmək lazımdır. 
Xarici işlər naziri M.N.Hacınski Milli Şurada yaranmış vəziyyətlə bağlı çıxış edərkən 
bildirirdi ki, onlar həqiqətən də müstəqil Azərbaycan hökumətinin yaradılmasını 
istəyirlər. 
Azərbaycanın milli qüvvələri Nuru paşaya və onun ətrafındakılara da bu mövqeni 
çatdıra bildilər. Bu qüvvələrin Azərbaycanın müstəqilliyini qorumaq əzminin nəticəsi 
idi ki, Milli Şura buraxılsa da Azərbaycanın milli qüvvələrindən ibarət olan hökumətin 
təşkilinə nail olundu. 
İstər Azərbaycanın milli qüvvələrinin mübarizəsinin ardıcıllığı, istərsə də ölkədə 
cərəyan edən proseslər heç şübhəsiz ki, ilhaqçılarıın təsiri altında olan Nuru paşanın 
mövqeyinin müəyyənləşdirilməsinə zəmin yaratmışdı. Çünki Qafqaz İslam hərəkatı ilə 
bağlı sonralar yazdığı xatirələrində Nuru paşa Azərbaycanın bütün sahələrdə öz 
siyasətini yeridən müstəqil bir dövlət kimi təqdim edir və rəhbərliyi altında olan türk 
qoşunlarının Azərbaycanda olmasını isə qardaş Azərbaycanın müstəqilliyinin 
qorunmasına göstərdiyi bir yardım kimi qiymətləndirirdi.  
 
Nuru paşa və Azərbaycan Ordusu 
 
Qafqaz İslam Ordusunun mövcudluğu dövrünü Azərbaycanın milli qoşun hissələrinin 
formalaşmasının bir mərhələsi kimi xarakterizə etmək olar və bu proses Nuru paşanın 
da ciddi diqqəti altında idi. Həmin prosesin uğurla getməsi üçün Nuru paşa tərəfindən 
bir sıra konkret addımlar atılmışdı. 
Qafqaz İslam Ordusunun Azərbaycanda ikili tabeçiliyi saxlanılmaqda idi. Nuru paşa 
təşkilati planda bir tərəfdən Şərq Ordular Qrupu komandanlığına tabe idisə, digər 
tərəfdən də onun Azərbaycana bağlılığı qalmaqda idi. Çünki Nuru paşa sadəcə olaraq 
Azərbaycandakı türk qoşunlarının komandanı deyildi. O, müştərək qüvvələrdən təşkil 
edilmiş Qafqaz İslam Ordusunun komandanı idi. Bu ordunun bir qütbündə 5-ci Qafqaz 
fırqəsi, digər qütbündə isə Azərbaycan qolordusu dayanırdı. Azərbaycan hökuməti də 
Azərbaycan ordusunun qurulmasını Nuru paşaya tapşırmışdı. Bu faktı arxiv sənədləri 
də təsdiq edir. Azərbaycan qolordusunun komandanı general-leytenant Əli ağa 
Şıxlinskinin 27 iyun 1918-ci il tarixli 189 saylı əmrində də həmin məsələ öz əksini 
tapmışdır. Əmrin 1-ci bəndində deyilirdi ki, Osmanlı hökuməti ilə Azərbaycan Xalq 
Cümhuriyyəti hökuməti arasında imzalanmış müqavilənin 4-cü maddəsinə əsasən 
Azərbaycanda anarxiyanın yatırılması, Bakı şəhərinin və Bakı quberniyasının bir 
hissəsinin bolşevik işğalından qurtarılması üçün türk hərbi qüvvələri Azərbaycana 
dəvət edilmişdir. Əmrdə daha sonra deyilirdi ki, bu qüvvələrə general-leytenant Nuru 
paşa rəhbəlik edir və Azərbaycan hökumətinin qərarı ilə Azərbaycanın milli qoşun 
hissələrinin formalaşdırılmasına rəhbərlik edilməsi də Nuru paşaya həvalə edilmişdir. 
Beləliklə, Nuru paşa həm də Azərbaycanda ordu quruculuğuna rəhbərliyi  öz üzərinə  
götürmüşdü. Doğrudür, Azərbaycanın bütün milli qüvvələri Azərbaycan qolordusunun 
tərkibinə daxil idi. Yəni onların təşkilati müstəqilliyi saxlanılmışdı. Ancaq Azərbaycan 
qolordusu da öz növbəsində Qafqaz İslam Ordusu komandanı olan Nuru paşaya tabe idi. 
Nuru paşanın təkidi ilə Milli Şuranın buraxılmasından sonra, yенидян йарадылан 
hökumət kabinəsində artıq Hərbi Nazirlik yox idi. Hərbi Nazirliyin hökumət kabinəsinə 
düşməməsi bir tərəfdən Azərbaycan ordusunun təşkilinə rəhbərliyin Nuru paşaya həvalə 
olunması ilə bağlı idisə, digər tərəfdən də yəqin ki, Nuru paşanın təkidi ilə, yəni onun 
özünü Azərbaycan ordusunda ən yüksək vəzifəli şəxs kimi görmək istəyi ilə bağlı idi. 
Bununla belə, ordunun təşkilini hökumət səviyyəsində dövlət və hökumət orqanları ilə 
tənzimləyəcək bir qurumun mövcudluğu zərurət doğururdu. Bu orqanın hansı şəkildə 
olacağını müəyyənləşdirmək üçün iyun ayının 21–də Azərbaycan hökuməti Nazirlər 
Şurasının sədrinə və xarici işlər nazirinə tapşırdı ki, Qafqaz İslam Ordusunun 
komandanı Nuru paşa ilə əlaqə yaradaraq hökumətin tərkibində Hərbi Nazirliyin 
yaradılması və onun fəaliyyətinin təşkili barəədə məsələ müzakirə etsin. Müzakirələr 
zamanı hökumətlə Qüafqaz İslam Ordusu arasında əlaqələrin yaradılması üçün Hərbi 
Nazirliyin və ya onu əvəz edəcək hər hansı bir orqanın təşkilinin məqsədəuyğunluğu 
nəzərdən keçirilməli idi. 
Bu qərarın qəbulundan qısa müddət keçdikdən sonra Azərbaycan hökumətinin 
tərkibində hərbi işlər üzrə Baş müvəkkil vəzifəsinin təsis edilməsindən güman etmək 
olar ki, Hərbi Nazirliyin yaradılması məqsədəuyğun bilinməmiş və qoşunların ali 
strukturunda yeni bir dəyişiklik baş verməmişdi. 
Qafqaz İslam Ordusunun komandanı Nuru paşa da sonradan yazdığı xatirələrində 
Azərbaycanda Hərbi Nazirliyin təşkili məsələlərinə toxunaraq qeyd edirdi ki, bu orqanın 
yaradılmasını o özü məqsədəuyğun bilməmiş və hərbi nazir səlahiyyətlərini də öz 
üzərinə götürmüşdü: 
Azərbaycan hökumətində bütün Nəzarətlər mövcud idi. Yalnız Hərbiyyə Nəzarəti 
və təşkilatı mövcud olmadığı kimi Omuri-diniyyəyə aid nəzarəti də mövcud 
deyildi. Çarlıq Rusiyası zamanındakı İdareyi-ruhaniyyə də əsaslı təbəddülat 
yapmamışdı. Tiflis müftiliyi Bakıya nəql etmişdi. Azərbaycan Hərbiyyə Nəzarəti 
təşkilatını İstanbul ordu dairəsi rəis müavini miralay Behic bəy yapıyordu. Buna 
aid bir kadro tənzim edilmişdi və bu kadroya nəzərən bəzi məqamlar Osmanlı 
ordusu mənsublarına ayrılmışdı. Yerlərdə Osmanlı Hərbiyyə Nəzarətində staj 
görəcəklərdi. Staj xidmətinin zamanı və tərzi-ifasını miralay Behic bəy tənzim 
edəcəkdi. Binaənəleyh Azərbaycan hökuməti Hərbiyyə Nəzarəti omuru felən 
Qafqaz İslam Ordusu komandanı tərəfindən idarə olunurdu. Azərbaycan ordusu 
ilə Qafqaz İslam Ordusu komandanlığı arasındakı münasibat və irtibatın təmininə 
Qafqaz İslam Ordusu “Omuri-siyasiyyə” şöbəsi çalışırdı. 
Nuru paşa bu qeydlərində 1918-ci il sentyabr ayının ortalarına aid olan sənədlər və 
faktlardan istifadə etmişdir. Ona görə də Nuru paşanın təsvir etdiyi bu qarşılıqlı 
münasibətlərin Azərbaycanın müstəqilliyinin təşkilindən dərhal sonra yarandığını iddia 
etmək çətindir. Ancaq onun sözlərindən də aydın olur ki, Hərbi Nazirliyə aid olan 
müəyyən vəzifələrin əlaqələndirilməsi və tənzimlənməsi üçün bir qurum mövcud 
olmuşdur. Bu quruma miralay Behic bəy rəhbərlik edir və bu qurumun vəzifələrinin bir 
qismi Osmanlı zabitlərinə tapşırılmışdı. Demək aydın olur ki, oradakı vəzifələrin başqa 
bir qismi də azərbaycanlı zabitlərə və işçilərə tapşırılıbmış. Çox güman ki, burada 
söhbət yuxarıda qeyd edilən hərbi işlər üzrə müvəkkildən gedir. Azərbaycan hökuməti 
ilə Hərbi Nazirlik funksiyalarını yerinə yetirən Qafqaz İslam Ordusu “Omuri-siyasiyyə 
şöbəsi” tərəfindən tənzimlənirdisə Azərbaycan hökuməti də bu vəzifəni heç şübhəsiz ki, 
hərbi işlər üzrə Baş müvəkkil yerinə yetirirdi. 
Nuru paşa Azərbaycanın ərazi bütövlüyü uğrunda mübarizəyə rəhbərlik etməklə bərabər 
milli qüvvələrin formalaşmasına və təşkilatlanmasına da xüsusi diqqət yetirirdi. Özü də 
bu iş təcrid olunmuş şəkildə deyil, Qafqaz İslam Ordusu hüdudlarında görülən işlərin 
tərkib hissəsi kimi aparılırdı. Yəni türk qoşunları ayrıca, Azərbaycan qoşunları da ayrıca 
fəaliyyət sahəsinə malik deyildilər. Azərbaycanın milli qoşun hissələrinin 
təşkilatlandırılması Qafqaz İslam Ordusu miqyasında aparılan işin bir qolunu təşkil 
edirdi. Məsələn, qoşun hissələrinin təchizat və təminatında heç bir fərq qoyulmayaraq 
onların eyni dərəcədə döyüş hazırlığına malik olması əsas götürülürdü. Ancaq 
məlumdur ki, milli hərbi kadrların azlığı, bütünlükdə azərbaycanlıların çar Rusiyası 
tərəfindən hərbi xidmətə çağırılmaması milli hərbi hissələrin təşkilatlandırılmasını xeyli 
çətinləşdirirdi ki, Nuru paşa da bu məsələlərə xüsusi diqqət yetirirdi. 
Qafqaz İslam Ordusu qarşısında dayanan vəzifələrin həyata keçirilməsi üçün kadrlarla 
işin qurulmasına, səfərbərlik sahəsində lazımi nəticələrin əldə edilməsinə kifayət qədər 
əhəmiyyət verilirdi. Türk qoşunlarının Azərbaycanda olduğu beş ay müddətində bu 
problemin həlli istiqamətində aydın bir siyasətin formalaşdırılmasına və onun həllinin 
ardıcıllığına nail olunmasına müəyyən cəhd göstərilmişdi. Belə çox şaxəli və miqyaslı 
problemlərin nəzəri və praktiki həlli üçün beş aylıq müddət çox az vaxt olsa da əldə 
edilən nəticələr görülmüş işlərin səmərəsiz qalmadığından xəbər verir. Xüsusilə, yeni-
yeni qoşun hissələrinin yaradılması, ordunun şəxsi heyətinin bütün gücünün səfərbər 
edilməsi, Bakının işğaldan azad olunması, dövlət müstəqilliyi üzərində olan real 
təhlükənin sovuşdurulması kadrlarla işin qurulmasına, səfərbərliklə bağlı tədbirlərin 
vaxtlı-vaxtında həyata keçirilməsinə lazımi səviyyədə diqqət yetirildiyini nümayiş 
etdirir. Azərbaycana gəldiyi ilk günlərdən Nuru paşanın bu sahədə aydın siyasəti 
mövcud idi. Həmin siyasət də ondan ibarət idi ki, milli Azərbaycan qoşun hissələrinin 
kadr heyətini milli azərbaycanlı və müsəlman zabitlər təşkil etməli və Azərbaycandakı 
çağırışçı ehtiyatı milli qoşun hissələrinin təşkilinə cəlb edilməlidir. Azərbaycanın milli 
hərbi kadrlarının azlığı, əhalinin hərbi xidmətdən yadırğadıldığı, habelə müharibənin və 
tarixi şəraitin çətinlikləri tüğyan etdiyi bir vaxtda bu məsələlərin həlli asan olmasa da 
atılan bir sıra qətiyyətli addımların nəticəsi çox böyük tarixi əhəmiyyətə malik idi. 
Xüsusilə, ilk hərbi təhsil ocağının işə salınması Azərbaycanda professional milli hərbi 
kadrlar hazırlığı istiqamətində atılan ilk addım kimi tarixi dəyərini indiyə kimi qoruyub 
saxlamaqdadır. 
Azərbaycan ordusunun təşkilatlandırılması və milli kadr hazırlığı ilə bağlı Nuru paşa öz 
xatirələrində belə yazırdı: 
... Qafqaz İslam Ordusunda Azərbaycan ordusunun təşəkkülünə sürət 
verilmişdi. Əsasən Azərbaycana vürudumuz günündən etibarən yerlərindən 
müntəzəm qüvvət təşkili daima nəzəri-əhəmiyyətdə tutulmuş isə də heyəti-
təxliyyə və zabitanın mövcud olmamasından dolayı Bakının zəbtinə və 
hissələrimizin qismən sərbəst qalmasına qədər bu imkan hasil olmamışdı. 
Azarbaycana gələn hissələrin zabit çatışmamazlığı çox olduğundan məzkur 
hissələrin zabitanından istifadə etmək imkanı olmamış, biləks İslam Ordusu 
qərargahı zabitanından bir qismini cəbhəyə göndərmək məcburiyyəti hasil 
olmuş idi. Bununla bərabər və bütün müşkilata rəğmən təşkili mütəsəvvir 
Azərbaycan ordusunun komanda və heyəti-təxliyyəsini yetişdirmək üzrə 
Gəncəyə vürudumuzun ikinci ayı Gəncədə bir ehtiyat zabit məktəbi ilə 
avqustda bir kiçik zabit məktəbi təxsis olunmuş idi. 
Azərbaycanın ilk milli hərbiyyə məktəbinin təşkilinə hələ dövlət müstəqilliyinin elan 
edilməsindən əvvəl təşəbbüs göstərilsə də onun əməli fəaliyyətə başlaması türk 
zabitlərinin adı ilə bağlıdır. Nuru paşanın əmri ilə bu məktəbin rəhbəri Qafqaz İslam 
Ordusunun ən təcrübəli zabitlərindən biri olan miralay Atif bəy təyin edildi. Nuru paşa 
özü şəxsən bu məktəbin açılmasını və fəaliyyət göstərməsini çox böyük maraqla 
izləyirdi. Qafqaz İslam Ordusunun formalaşdırılması üçün həmin məktəbə hansı 
ümidlər bağlandığını Nuru paşanın xatirələrində olan sətirlərdən də  görmək 
mümkündür. O yazırdı: 
İslam Ordusu təşkilatı üçün fazla zabitə möhtac var idi. Və bu ehtiyacın təmin 
edilməsini mütəəddid dəfələr İstanbuldan tələb edildiyi kafi miqdarda zabit 
göndərilməmişdi. 
Buna görə də Nuru paşa Azərbaycanın ilk milli hərbiyyə məktəbinin fəaliyyətə 
başlamasına və milli zabit kadrların yerişdirilməsinə böyük əhəmiyyət verirdi. Qafqaz 
İslam Ordusu komandanı hərbiyyə məktəbinin müdiri Atif bəyi də öz xatirələrində 
xüsusi bir rəğbətlə anırdı. 
1918-ci il iyun ayının əvvəllərində fəaliyyətə başlayan milli hərbiyyə məktəbinin qəbul 
norması 100 nəfər olsa da orada oxumaq istəyən azərbaycanlıların sayı xeyli çox idi. 
Məktəbin tədris rejimini nizamlayan əsasnamədə bu təhsil ocağının qarşısında dayanan 
vəzifələr belə açıqlanırdı Tələbələrin bir taqım komandiri olaraq yetişməsi, onların 
bölüyünün idarə edilməsinə qadir olması, hissələrdəki şəxsi heyətin təlim və tərbiyəsinə 
rəhbərlik edə bilməsi. Bu keyfiyyətlərin əldə edilməsi üçün müvafiq tədris proqramı 
hazırlanmışdı. Onun bütünlüklə həyata keçirilməsi tələbələrin lazımi tələblərə cavab 
verə biləcək zabit kimi yetişməsinə zəmin yaratmalı idi. Həmin tərdis proqramının 
qayəsi aşağıdakılar idi: 
-müasir müharibənin tələblərinə uyğun hazırlığa malik olmaq; 
-manqa və taqım daxilində həm yanaşı, həm də ərazi üzərində dağılaraq hərəkət etmək, 
bölüklərin idarə edilməsi vərdişlərinə yiyələnmək və bu sahədə məharət əldə etmək; 
-bölüyün yanaşı və dağınıq hərəkətinin müxtəlif döyüş şəraitində tətbiqini bacarmaq, 
piyada taborunun ayrıca və alay tərkibində hərəkət edərək açılmasını müşahidə etmək 
və bu əmrlərin icrasını bacarmaq; 
-cərgə, manqa, taqım daxilində döyüş atışları icra etmək və istifadə olunan silahların 
atəş xüsusiyyətlərinə bələd olmaq. Atış nizamnaməsini öyrənmək, atışın nəzəri 
əsaslarına yiyələnmək. Pulemyotlar haqqında nəzəri bilikərə malik olmaq və ondan 
praktiki olaraq istifadə etməyi bacarmaq. 
Gələcək zabitlərin bu döyüş keyfiyyətlərinə yiyələnməsi üçün təlim-tərbiyənin hansı 
istiqamətlərdə aparılması da əsasnamədə öz əksini tapmışdı. Təlim prosesi bütünlükdə 
5-6 aylıq bir müddəti əhatə etməli və üç dövrəyə bölünməli idi. Birinci dövrədə əsas 
diqqət tələbələrin fərdi hazırlığına, fərdi vərdişlərin qavranılmasıma yönəldilmişdi. Bu 
dövr ərzində tələbələr aşağıdakı nəzəri və praktiki biliklərə yiyələnməli idilər: 
-sırada əsas vəziyyət, istiqamət və dönmələr, müxtəlif yürüşlər, təzim və nizam, əsgər 
təchizatı, onun mühafizə və istifadə edilmə qaydaları, diz çökmək, silahdan istifadə, 
rəsmi-təzim; 
-süngü və onun işlədilməsi qaydaları. Xəncərin işlədilməsi; 
-hər növ maneələri aşmaq, dırmanmaq, atlanmaq təlimləri (çantalı və çantasız) üzməyi 
bacarmaq; 
-nişanalmanın müxtəlif vəziyyətləri, sipər gerisindən və müxtəlif əşyaların arxasından, 
mağzaldan nişan almaq, atışa hazırlıq təlimləri (müxtəlif atış siniflərinə aid vəzifələr 
komandirlər tərəfindən seçilir); 
-ərazini bilmək, ərazi əşyalarından məharətlə istifadə etmək; 
-müxtəlif şəkillərdə toplanmaq, açılmaq, topçu və digər piyada atəşi təsiratı altında geri 
və yanlara hərəkət; 
-müxtəlif bombaları öyrənmək, onların hər şəraitdə işlədilməsini bacarmaq; 
-qaz maskası, onun necə və harada istifadəsini öyrənmək; 
-hücum və mühafizədə nəfərin ümumi vəzifəsi və özünü aparması qaydaları; 
-müharibə işarələri, telefon haqqında məlumat; 
-yürüş qaydaları haqqında məlumat. Yürüşlərdə və dayanarkən tibbi kömək barədə 
məlumata malik olmaq; 
-tüfəngin quruluşu, onun ibtidai sökülüb-yığılması; 
-çanta və çadırın istifadəsi; 
-yaxın müharibə, müharibədə işlədilən toplar, alov silahları, müxtəlif piyada və 
kəşfiyyat silahları, təyyarələr haqqında məlumat; 
-ərazidə kəşf və təhlükəsizlik tədbirləri, xəbər göndərmə, əmr göndərmə, müxtəlif 
vəziyyətdə rabitə və əlaqə yaratmağı bacarmaq; 
-bəsit bir körpünün tənzimi, əsgəri körpülər haqqında məlumat, istehkam, piyada, topçu, 
süvari, nəqliyyat və s. qoşun qisimləri və onların vəzifələri haqqında biliklərə malik 
olmaq; 
-müxtəlif sipərlər, ara sipərləri, məhəlli mühafizə yerlərinə yaxınlaşma yolları, tərəssüd 
mövqeləri, sipərdən tərəssüd və müharibə qurğuları, bomba mövqeləri, yaxın müharibə 
silahlarının istifadə olunacağı yerlər, qaz hücumu, işarə tapançaları və s. haqqında 
məlumat; 
-gecə şəraitində səssiz hərəkət etmək, silah hərəkətləri, silah doldurmaq, müəyyən 
nöqtəyə hərəkət etmək, gecə şəraitində müxtəlif görünüşlərə göz alışdırmaq. Fərdi 
tərbiyəyə aid olan hər növ tədbirlər. 
Milli hərbiyyə məktəbinin ilk zabit buraxılışı Bakı şəhəri azad edildikdən sonra baş 
verdi. 1918-ci ilin oktyabrında Gəncədəki hərbi məktəbin ilk buraxılığı oldu. Bu hadisə 
Azərbaycanın ordu hissələrinin milli kadrlarla təmin edilməsi istiqamətində tarixi 
əhəmiyyətə  malik idi. Oktyabrın 22-də hərbi məktəbin rəisi Atif  bəy Azərbaycan 
korpusunun komandiri Əliağa Şıxlinskiyə məktub yazaraq buraxılış imtahanlarının 
başlanması barədə ona məlumat verdi və bildirdi ki, onun özünün və ya korpusun 
qərargah rəisi Həbib bəy Səlimovun, habelə 2-ci Azərbaycan diviziyasının komandiri 
Nazim bəyin və digər zabitlərin imtahanda iştirak etmələri yaxşı olardı. 
Bu teleqrama cavab olaraq Atif bəyə bildirildi ki, hərbi məktəbin buraxılış 
imtahanlarında iştirak etmək üçün Ə. Şıxlinski öz yavəri ilə, 2-ci Azərbaycan 
diviziyasının komandiri Nazim bəy, miralay Seyfulla Mirzə Qacar, Həmid bəy və 
Məmmədov adlı birisi oktyabrın 24-də səhər saat 7-də 3 avtomobildə Bakıdan Gəncəyə 
yola düşəcəklər. Əlavə olaraq göndərilən başqa bir teleqramda isə bildirilirdi ki, Nuru 
paşanın atası Hacı Əhməd bəy də Gəncəyə gələn qonaqlar arasında olacaqdır. Buraxılış 
imtahanında Azərbaycan hökumətinin üzvü, maarif naziri Nəsib bəy Yusifbəyli də 
iştirak edirdi. 
Milli hərbi məktəbdə nəzərdə tutulan tədris müddəti 4 aydan çox çəkmişdi. Məktəbdə 
oxuyanlar müvəffəqiyyətlə buraxılış imtahanları verəcəyi təqdirdə qoşunlara 
göndərilməli və 6 aydan sonra onlara zabit rütbəsi verilməli idi. İlk imtahan oktyabrın 
26-da məktəbdə oldu. İmtahanda iştirak etməyə gələn qanaqları məktəbdə fəxri qarovul 
qarşıladı. 
Səhərisi  gün, yəni oktyabrın 27-də buraxılış imtahanı verənlər şəhərin kənarındakı 
təlim meydanına çıxarıldılar. Burada imtahanların keçirilməsi üçün xəndəklər və 
səngərlər qazılmış, süni maneələr yaradılmış, zəruri olan əşya və cisimlər yerli-yerində 
sahmana salınmışdı. Bakıdan gələn qonaqlar səhər tezdən təlim meydanına daxil 
oldular. Məktəbin ilk buraxılışını sevinclə qarşılayan xeyli şəhər əhalisi də bura 
toplaşmışdı. Azərbaycan korpusunun komandiri Ə.Şıxlinski nizami sırada düzülmüş 
yunkerləri salamladıqdan sonra buraxılış imtahanı başladı. Yunkerlər aşağıdakı proqram 
üzrə imtahan verməli idilər: 
1.Komandir və rəislərə özünü təqdim etmə qaydaları; 
2.Yerində sıra təlimi; 
3.Hərbi fəaliyyət zamanı hərəkətin çevikliyi; 
4.Süngü döyüşü; 
5.Müxtəlif məsafələrə atış, nişangah; 
6.Düşmən hücumunun dəf edilməsi; 
7.Bomba atmaq; 
8.Hərbi gimnastika; 
9.Səngərlərdən qumbara atmaq; 
10.Fitil qoyulmuş qumbaraların yaxınlaşan düşmənə tərəf atılması; 
11.Simli maneələrin bomba və qayçılarla məhv edilməsi; 
12.Pulemyotçu dəstələrin məhv edilməsi, səngərlərin döyüş vəziyyətinə gətirilməsi; 
13.Atış komandaları; 
14.Komandaya görə işarə vermək; 
15.Hissələrin sahədə və açıq sahədə yerləşməsi; 
16.Silahın sökülməsi və yığılması; 
17.Raport vermə qaydaları; 
18.Manevr etmə. 
İmtahana digər proqram və fənnlər üzrə də sualları salınmışdı. Səhər saat 8-də başlayan 
imtahan günorta saat 2-yə kimi davam etdi. Bütün müdavimlər buraxılış imtahanlarını 
müvəffəqiyyətlə başa vurdular. Günortadan sonra şəhər rəhbərliyinin bu münasibətlə 
təşkil etdiyi ziyafətdə hərbi məktəbin ilk buraxılışında türk zabitlərinin böyük zəhməti 
minnətdarlıqla qeyd olundu. Ziyafətdə çıxış edən maarif naziri N.Yusifbəyli milli zabit 
kadrlarının hazırlığı ilə bağlı öz təəssüratlarını belə bölüşdü: 
Bu gün bütün qonşu millətlərin nümayəndələri əyani olaraq inandılar ki, 
Azərbaycan oğurlları necə qabiliyyətli və istedadlıdırlar. Belə bir qüvvəyə malik 
olmaqla ölkənin gələcəyinə qorxmamaq olar. 
Milli kadrların ilk buraxılışının necə böyük əhəmiyyətə malik olması Qafqaz İslam 
Ordusunun ləğvindən sonra xüsusi aydınlıqla hiss olunurdu. Həm bu məktəbin təşkili və 
fəaliyyəti, həm də Qafqaz İslam Ordusu çərçivəsində də həyata keçirilmiş bir sıra 
tədbirlər türk qoşunları Azərbaycanı tərk edəndən sonra milli hərbi qüvvələrin 
təşkilində özünəməxsus bir əhəmiyyətə malik idi. 
Qafqaz İslam Ordusunun komandanı Nuru paşanın yazdıqlarından və arxivlərdə 
mövcud olan sənədlərdən aydın olur ki, Gəncədə başqa bir hərbi məktəb də açılmışdı. 
Bu məktəb qoşun hissələrinin formalaşması üçün çox böyük ehtiyac duyulan kiçik 
komandir heyətinin, çavuşların yetişdirilməsi üçün açılmışdı. Milli qoşun hissələrinin 
təşkili prosesində onsuz da az olan milli zabit kadrlarının kiçik zabit heyətinin 
vəzifələrinin icrasını da öz üzərinə götürmələri təlim-tərbiyə prosesini xeyli ləngidirdi. 
Buna görə də Qafqaz İslam Ordusu komandanlığı 1918-ci ilin avqustunda kiçik 
komandir heyətini hazırlayan məktəb açdırdı. Həmin məktəb belə adlanırdı – Ehtiyat 
zabit namizədləri təlimgahı. 
Ehtiyat zabit namizədləri təlimgahının təsdiq edilmiş təlimatında bildirilirdi ki, bu təhsil 
ocağını açmaqda əsas məqsəd çoxlu sayda çavuşlar yetişdirməkdir. Təlimgahın 
fəaliyyətə başlaması xüsusilə piyada qoşunlarında kiçik komandir heyətinə olan ehtiyacı 
aradan qaldırmalı idi. Təlimgah bir başa İslam Ordusu komandanına tabe idi. Təlimgah 
komandanının səlahiyətləri isə diviziya komandirinin səlahiyyətlərinə bərabər tutulurdu. 
Təlimgahın komandanlığının tabeliyində ehtiyat zabit namizədləri alayı var idi. Bu 
alayda piyada qoşunları üzrə kiçik komandir heyətinin hazırlığı aparılmalı idi. Digər 
qoşun növləri üzrə də İslam Ordusu komandanlığı tərəfindən təlim hissələri və 
bölmələri müəyyənləşdirilmişdi. Yəni, Təlimgahda təlim-tərbiyə təkcə bir tədris 
korpusunda deyil, eyni zamanda müvafiq ixtisaslar üzrə yaradılmış təlim hissələrində 
aparılmalı idi. 
Təxminən bir həftə üçün tərtib edilmiş bu proqram sonrakı bir neçə həftə ərzində təkrar 
edilməli və namizədlərin bilik və vərdişləri daha da möhkəmləndirilməli idi. Nuru paşa 
xatirələrində bildirirdi ki, Təlimgahın birinci buraxılışı zamanı oranı 400 nəfər 
bitirmişdi. Həmin buraxılış oktyabr ayının sonlarında baş verdi. Avqustda başlamış olan 
təlim müddəti noyabr ayında bitməli olsa da, Nuru paşanın təkidi ilə tədris bir qədər 
qısaldılmış və buraxılış vaxtından əvvəl baş vermişdi. Bu da yeni formalaşdırlılan milli 
qoşun hissələrində kadrların çatışmaması ilə bağlı idi. 
Kiçik komandir heyəti hazırlayan məktəb də Atif bəyin rəhbərliyi altında fəaliyyət 
göstərirdi. Yəni təhsil müəssisələri bir kompleks halında birləşdirilmişdi. Hərbi 
məktəblərin təlim hissələri də var idi. Məktəbdə oxuyanlar bu təlim hissələrində praktiki 
hazırlıq keçirdilər. Nuri paşa məktəblərin və təlim hissələrinin zəruri texnika və silahla 
təmin edilməsinə xüsusi fikir verirdi. 
Nuri paşa istəyirdi ki, Azərbaycanın milli hissələrində yalnız azərbaycanlı və müsəlman 
zabitlər xidmət etsinlər. Öz yazışmalarında milli hissələrin təşkilatlanmasındakı ləngliyi 
də Nuru paşa milli kadrların olmaması ilə əsaslandırırdı. Hətta türk zabitlərinin sayı da 
o qədər çox deyildi ki, lazım gəldiyi hallarda onların bir qismi milli hissələrə təyin 
edilsin. 
Yeni yaradılan hissələrdə mövcud olan vəziyyəti aradan qaldırmaq üçün Nuru paşanın 
əmri ilə bir çox kiçik zabitlər hissə və bölmələrdən toplanmış və milli hissələr arasında 
bölüşdürülmüşdü. Bununla belə, Nuru paşa Azərbaycan korpusunun komandirinə 
göndərdiyi məktubunda xahiş edirdi ki, 1-ci Qazax, 2-ci Qarabağ, 3-cü Zaqatala 
alaylarına göndərilməli olan mülazimi-əvvəl və mülazimi-sani rütbələrində olan 
zabitləri ordu qərargahına göndərsin. Çox güman ki, həmin zabitlər Ordu 
komandanlığında təlimatlandırılandan sonra hissələrə göndərilmişdi. 1918-ci il avqust 
ayının əvvəllərində Qazax alayına 30, Qarabağ alayına 20, Zaqatala alayına 20, 
Təlimgaha 20, Ağdaş alayının iki taboruna 10 nəfər kiçik zabit göndərilmişdi. 
Avqust ayının 2-ci yarısında Nuru paşa bildirirdi ki, Azərbaycanın milli qoşunlarından 
ibarət iki piyada və bir süvari diviziyası təşkil olunması üzərində iş getsə də, bu qoşun 
strukturlarına təyin edilmək üçün Osmanlı süvari zabitləri ümumiyyətlə yoxdur. Piyada 
zabitlərin mühüm qismi isə arxa hissə və bölmələrdə olduğundan onların çatışmazlığı 
vardır. Bir tərəfdən də azərbaycanlı kadrların olmadığı üçün 2-ci Azərbaycan 
diviziyasının qərargahında və iki alayın zabit heyətində çatışmazlıq var idi. 
Nuru paşa zabit kadrlarına olan ehtiyacın aradan qaldırılması üçün Azərbaycana gəldiyi 
ilk vaxtlar Müsəlman korpusunun tərkibində olmuş qeyri-müsəlman zabitlərdən istifadə 
edilməsini də məqsədəuyğun bilirdi. Hətta bəzi vaxtlarda hissələrdəki rus zabitlərinə 
qeyri-rəsmi münasibət gösrəilməsinə etirazını bildirmişdi. Məsələn, 1918-ci il iyun 
ayının 20-də 5-ci Qafqaz diviziyası komandanına göndərdiyi məktubunda yazırdı ki, 
Osmanlı ordusu  mənsubunun rus zabitanına münasibət və müaşirələrdə bəzi yersiz 
hadisələrin vaqe olduğunu eşitdim. Rus zabitanı bölşeviklərə qarşı bizimlə bərabər 
çalışmaq və iyi xidmətlər görməkdədirlər. Ona görə də Nuru paşa tələb edirdi ki, bütün 
zabitlər siyasi hissiyatlarını bir kənara qoyaraq sırf bir əsgər kimi yalnız öz vəzifələrinin 
icrası ilə məşğul olmalıdırlar. 
Nuru paşa ilk aylarda Azərbaycan korpusunda xidmət edən qeyri-azərbaycanlı zabitlərin 
qalmasına razılıq versə də, Bakı üzərinə hücuma hazırlıq dövründə, yəni avqust ayının 
13-də imzaladığı əmrlə Nuru paşa Azərbaycan ordusunda qeyri-azərbaycanlı zabitlərin 
xidmət etməsini qeyri-mümkün hesab etdi. Bu əmrə əsasən bütün qeyri-müsəlman 
zabitlər Azərbaycan ordusundan xaric edildilər. Nuru paşa qeyri-müsəlman zabitlərin 
təkcə milli qoşun hissələrində xidmət etməsini deyil, həm də dəmir yolu nəqliyyatında 
rus və gürcü mütəxəssislərin çoxluğuna narahatçılığını bildirirdi. Baş komandan vəkili 
Ənvər paşanın göndərdiyi məktubunda Nuru paşa qeyd edirdi ki, Azərbaycanın dəmir 
yolu işçilərinin çoxu rus və gürcüdür. Bu da müəyyən problemlərə yol açır, cəbhə ilə 
əlaqələrin sabitliyinə təhlükə törədir. Ona görə də Nuru paşa xahiş edirdi ki, mümkünsə 
Türkiyədən Azərbaycana dəmir yolu mütəxəssisləri də göndərilsin. 
1. Azərbaycan ordusu quruculuğunda ciddi dəyişikliklərin edilməsini nəzərdə 
tutan 13 avqust 1918-ci il tarixli əmr aşağıdakı məqamlar nəzərdə tutulmuşdu: 
Azərbaycan milli qoşun hissələrinin təşkilatlandırılmasına Qafqaz İslam Ordusu 
rəhbərlik etməli idi; yeni qurulacaq Azərbaycan ordusunun hüquqi əsasları Qafqaz 
İslam Ordusu kpmandanlığı tərəfindən təsdiq edilməli idi; süvari qüvvələr əvvəlcə 
yerlərdə bölmələr şəklində təşkil edilməli və sonra da onlar hissələrdə 
birləşdirilməli idi; təşkil edilən yeni bölmələr və hissələr Azərbaycan korpusunun 
qərargahı formalaşdırılana qədər birbaşa Qafqaz İslam Ordusuna tabe olmalı idi; 
yeni Azərbaycan Korpusunun bütün zabitləri müsəlman olmalı, onlar Osmanlı 
hərbi geyimigeyməli idilər. Süvarilər isə çərkəzi formadan istifadə edə bilərdilər; 
qoşun hissələrində yazışma da türk dilindı aparılmalı idi.  
Bu əmrin imzalanmasından sonra onun bəzi müddəaları dərhal icra edıldi. Yəni 
Azərbaycan qolordusunun komandanlığı ləğv edildi, qolordudakı qeyri-azərbaycanlı 
zabitlər xidmətdən azad edildilər. Azərbaycanlı və qeyri-azərbaycanlı olub müsəlman 
olan zabitlər müvəqqəti vəzifələrə təyin edildilər. Bununla bağlı Nuru paşa avqustun 20-
də xüsusi bir əmr imzalamışdı. Həmin əmrlə qolordu ləğv edildiyi üçün onun başqa 
vəzifələrə təyin edilən zabitlərinin siyahısında Əli ağa Şıxlinskinin, Həbib bəy 
Səlimovun, Həmid bəy Qaytabaşının, Murad bəy Tlexasın, İbrahim ağa Usubovun, 
Sadıq bəy Əfəndiyevın və başqaları da daxil olmaqla siyahıda cəmi 124 nəfərin adı var 
idi. Ancaq bir müddət sonra qolordunun komandanlığı bərpa edildi və ona komandanlıq 
yenidən Əli ağa Şıxlinskiyə həvalə edildi.  
Qoşun hissələrinin bolşevik-daşnak qüvvələrinə qarşı apardığı döyüşlərdə də 
zabitlərdən ölən və yaralananlar var idi. Bu da zabit çatışmazlığı ilə bağlı vəziyyəti 
nisbətən çətinləşdirirdi. İslam Ordusu komandanlığından əmr verilmişdi ki, döyüş 
şəraitində şəhid düşən və yaralanan zabitlərin düzgün hesabı aparılsın və onların əvəz 
edilməsi üçün nə qədər sayda zabit lazım olduğu bilinsin. 
Mövcud olan bu çatışmazlığa baxmayaraq İslam Ordusu komandanlığı bütün zabitlərin 
xidmətinə və davranışlarına və hazırlıq səviyyələrinə ciddi tələbkarlıqla yanaşırdı. 
Onların döyüş hazırlığının qaldırılması, hərbi  intizamın tələblərinə cavab vermələri, 
bütün səviyyələrdə olan zabitlərin və komandirlərin xidmətlərinin düzgün təşkili daimi 
diqqət mərkəzində idi. Məsələn, Nuru paşanın məktublarından birində göstərilirdi ki, 
ordu hissələrində təlim-tərbiyə aşağı səviyyədədir. Orduda təlim-tərbiyə səviyyəsinin 
qaldırılması üçün o ilk növbədə zabitlərin bilik səviyyəsinin qaldırılmasını lazım bilirdi. 
Ona görə də kiçik zabitlərin hazırlığının təkmilləşdirilməsi üçün təlim taboru 
yaradılmışdı və onun işinin düzgün qurulmasını tələb edirdi. 
Başqa bir əmrində Nuur paşa göstərirdi ki, bəzi zabitlər qarşılaşarkən bir-birinə rəsmi 
salam vermədiklərinin şahidi olmuşdur. O  tələb edirdi ki, zabitlərin rəsmi-salam 
vermələri tələbinə riayət olunmalıdır. Əks təqdirdə buna riayət etməyənlər ciddi 
cəzalandırılmalı idi. 
Qoşun hissələrinin daimi döyüş hazırlığı vəziyyətində olması üçün İslam Ordusu 
komandanlığı tərəfindən zabitlər qarşısında yüksək tələblər qoyulmuşdu. Məsələn, 
Gəncə qarnizonunda olan hissə və bölmələrin komandirləri qarşısında qoyulan 
vəzifələrə görə hissə və bölmələr harada yerləşmələrindən asılı olmayaraq daimi döyüş 
əmrinə hazır olmalı, Ordu komandanlığı ilə daimi əlaqə saxlamalı, işarə verilərkən 
işarədən 15 dəqiqə sonra döyüşə hazır vəziyyətdə həmin məntəqədə dayanmalı idilər. 
Belə bir çevikliyə malik olmaq üçün Ordu komandanlığından tələb edilirdi ki, zabitlər 
xidmət etdikləri hissəyə yaxın yerlərdə yaşamalı və növbətçi zabit yanında əmr nəfərləri 
olmalıdır ki, dərhal zabitləri evdən çağıra bilsin. Ordu qərargahındakı növbətçi 
zabitlərin ünvanı olmalı idi. Bu da onların axtarılb tapılmasını sürətləndirə bilərdi. 
13 avqust 1918-ci il tarixli əmrin ardınca Nuru paşa başqa bir əmr imzaladı və orada 
Azərbaycan korpusunun əmlakının kimə və hara təhvil verilməsi və bəzi təşkilati 
dəyişiklikləri təsbit etdi. Burada bildirilirdi ki, Azərbaycan korpusunun ləğv edilməsi ilə 
əlaqədar onun hissələrinə aid olan təchizat, əlbəsə və əşyalar Təlimgah komandanının 
ixtiyarına keçəcək və orada 4-cü tabor təşkil ediləcək. Topçu bölmələrinə aid olan 
təchizat və əşyalar koprusun qərargahında olan xəritələr və sxemlər ordu qərargahına 
təhvil verilməlidir. Korpusa aid olan səhiyyə bölmələri və müəssisələri ordu sərtəbibinin 
səlahiyyətinə keçməli idi. Əmrdə göstərilirdi ki, bundan sonra bütün yazışmalar ordu 
komandanlığı ilə aparılmalıdır. Struktur dəyişikliklərinə gəlincə isə bildirilirdi ki, 4-cü 
süvari alayının şəxsi heyəti süvari alayları arasında bölüşdürüləcəkdir. Birinci süvari 
alayı Qarayazı alayı adlandırılmlı idi. Korpusun qərargahının tabeliyində olan süvari 
bölüyü ilə Ordu komandanlığı tabeliyində olan süvari taqımı birləşdirilərək bir güclü 
bölük yaradılmalı idi.  
Bu yenidənqurmadan sonra qolordu komandanlığının strukturunda hər hansı bir 
dəyişiklik olduğunu söyləmək çətindir. Çünki Azərbaycan qolordusunun arxivi bu 
günədək elmi dövriyyədə yoxdur. Bu səbəbdən də hazırda Azərbaycan qolordusunun 
qurulması və möhkəmləndirilməsi prosesinin mənzərəsini yaratmaq çətindir. Ona görə 
də Azərbaycan qolordusunda Azərbaycan dilinin rəsmi dil kimi tətbiq edilib-edilməməsi 
barədə də fıkir söyləmək mümkün deyil. Lakin əmrdən göründüyü kımi, Azərbaycan 
qolordusunda ana dilinin-Azərbaycan türkcəsinin tətbiq edilməsi məsələsi Nuru paşanı 
çox maraqlandırmışdı. 
Nuru paşa sadəcə olaraq orduda təkcə milli kadrların sayının artırılmasına çalışmırdı. 
O, zabitlərin xidmətinə qarşı çox tələbkar idi və onlardan xidməti vəzifələrin icrası 
zamanı  yüksək məsuliyyət nümayiş etdirməyi tələb edirdi. Yəni Nuru paşa zabitlərə 
münasibətdə qayğı ilə tələbkarlığı üzvi şəkildə birləşdirmişdi və zabitlərin ən kiçik 
intizamsızlığına qarşı qətiyyətli mövqe tuturdu. O öz əmrlərinin birində bildirirdi ki, bır 
sıra zabitlər rastlaşarkən biri digərinə əsgəri salam vermirlər. İslam Ordusu komandanı 
bunu dözülməz sayırdı və belə intizamsızlıqlara yol verənlərin ciddi cəzalandıracağını 
bildirirdi. 
Zabitlərin xidmətinin təşkilinə belə ciddi şəkildə diqqətin yetirilməsi, digər tərəfdən də 
zabitlərin mütləq çoxluğunun tapşırılan vəzifələrin icrasına çox böyük məsuliyyət, 
daxili intizam, əzmkarlıq, qətiyyət, iradə, təşəbbüskärlıq və s. müsbət keyfiyyətlər 
nümayiş etdirməsi onların fəaliyyətinin səmərəliliyini daha da artırır və zabit qıtlığına 
görə xidmətin təşkilində yaranmış çətinlikləri qismən aradan qaldırırdı. Belələri isə istər 
türk zäbitlərinin, istərsə də azərbaycanlı zabitlərin arasında az deyildi. Qafqaz İslam 
Ordusunun qazandığı uğurlar da ilk növbədə bu zabitlərin təşkilatçılığının və 
zəhmətvesərliyinin nəticəsi idi. Həmin zabitlərin böyük bir qrupu hələ Bakı şəhəri azad 
edilməmişdən əvvəl Nuru paşanın təqdimatı ilə Osmanlı dövlətinin orden və 
medallarına layiq görülmüşdülər. Onların arasında azərbaycanlı zabitlərin də adı var idi. 
Yəni Azərbaycan milli qoşun hissələrinin formalaşmasında xüsusi rolu olan bu 
zabitlərin xidmətləri Nuru paşanın da diqqətindən kənarda qalmamış və onun təqdimatı 
ilə Osmanlı dövlətinin 5-ci qılınclı Məcidiyyə ordeni və Hərb medalına layiq 
görülmüşdülər. Təltif siyahısında olanların adları aşağıdakılardır: Süvari qayməqamı 
Həmid xan, süvari qayməqamı Nuh bəy, yüzbaşı vəkili Sultanov, süvari yüzbaşı vəkili 
Əliyev, mülazimi-əvvəl Aslanbəyov, mülazimi-sani Əliyev, mülazimi-sani Zeynalov, 
mülazimi-sani Gülməmmədov, yüzbaşı vəkil Həşimbəyov, mülazimi-əvvəl 
Mehmandarov, süvari zabit vəkili Qaratiklinski, topçu miralayı Cavad bəy Şıxlinski, 
yüzbaşı Sultanov, yüzbaşı İsrafılov, yüzbaşı vəkili Nəsirbəyov, yüzbaşı vəkili 
Əhmədiyev, miralay Məmmədov. 
Nuru paşanın diqqət yetirdiyi məsələlərdən biri də orduya çağırış məsələsinin təşkili 
idi. Bu məsələnin həllinə müvəffəq olmadan Azərbaycanın milli qoşun hissələrinin 
təşkilinə də nail olmaq mümkün deyildi. Həmin məsələnin əsas çətinliyi yuxarıda qeyd 
edildiyi kimi, indiyədək Azərbaycan türklərinin əsgəri xidmətə çağırılmaması ilə bağlı 
idi. Çağırış işini təşkil edəcək orqanlar da Azərbaycanda hələ sistemləşməmişdi. 
Doğrudur, Müsəlman qolordusunun tərkibinə çağırışla əlaqədar bu istiqamətdə 
müəyyən işlərin görülməsinə başlanmışdı. Lakin çağırış işi hələ lazımi şəkildə 
nizamlanmamışdı. Ona görə də Nuru paşa əvvəlcə Azərbaycanda çağırışı təşkil edəcək 
orqanları yaratmalı, onların hüquq və vəzifələrini müəyyənləşdirməli və bundan sonra 
çağırışa başlamalı idi. 
Çağırış və səfərbərlik işinin təşkilini Nuru paşa Azərbaycanın hökumət orqanları və 
yerli orqanlarla sıx əlaqədə aparırdı. Çünki bu işin hüquqi bazasını hökumət 
müəyyənləşdirməli və onun icrası yerli orqanların köməkliyi ilə həyata keçirilməli idi. 
Çağırışın birbaşa həyata keçirilməsi üçün Azərbaycanın məntəqələrində çağırış 
orqanları olan Əxzi-əsgər şöbələri təşkil olundu. Bu Əxzi-əsgər şöbələrinə türk islam 
ordusu zabitləri rəhbərlik edirdi. Əxzi-əsgər şöbələrinin yaradılması barəsində Nuru 
paşa öz xatirələrində belə yazırdı:  
Bilxassə yeni Əxzi-əsgər təşkilatı üçün güclük çəkilirdi. Bununla bərabər 
Gəncə, Zaqatala Şəki (mərkəzi Nuxa qəsəbəsi), Cavanşir (mərkəzi Tərtər), 
Göyçay, Quba, Qarabağ (mərkəzi Ağdam), Qazax, Cavad, Cəbrayıl, Bakı, 
Sabunçu qəzalarında Əxzi-əsgər şöbələri təşkil olundu  
Çağırış və səfərbərliyin təşkilində müəyyən vaxtlar bəzi gərginliklər ortaya çıxsa da bu 
məsələnin həlli üçün xeyli işlər görülmüşdü. Nuru paşanın göstərişi ilə Qafqaz İslam 
Ordusu komandanlığı tərəfindən Əxzi-əsgər şöbələrinin fəaliyyətinin təşkili barədə 
təlimat hazırlanmışdı. Həmin təlimatda bu orqanların fəaliyyət mexanizmi açıqlanmışdı. 
Qafqaz İslam Ordusu komandanlığının başqa bir əmri ilə çağırışdan azad ola biləcək və 
ya möhlət verilə biləcək şəxslərin kateqoriyaları müəyyənləşdirilmişdi. 
Çağırış işinin təşkilinin bir çətinliyi də ondan ibarət idi ki, Nuru paşa Azərbaycana 
gələndə ölkə ərazisinin böyük bir hissəsi bolşevik-daşnak qüvvələrinin və ağqvardiyaçı 
qüvvələrin nəzarəti altında idi.  
Bolşevik-daşnak qüvvələri Bakıdan Göycaya, habelə Bakıdan şimal sərhədlərinə qədər 
olan əraziləri nəzarət altına ala bilmişdilərsə, Lənkəran bölgəsi ağqvardiyaçı rus 
qüvvələrinin nəzarəti altında idi. Ona görə də bu ərazilərdə sözsüz ki, milli qoşun 
hissələrinə çağırışçı cəlb etmək mümkün deyildi. Azərbaycan əraziləri bolşevik-daşnak 
qoşunlarının nəzarəti altından cıxdıqca Nuru paşa həmin ərazilərdə çağırış və 
səfərbərlik işinin təşkili barədə göstərişlər verir və bununla bağlı müvafıq əmrlər 
imzalayırdı. Məsələn, Göycay və Şamaxı qəzalarında çağırışın təşkili ilə bağlı xüsusi 
bir əmr hazırlanmışdı. Qoşunlar Bakı ətrafına çatanda çağırışın təşkili ilə bağlı başqa 
bir əmr imzalandı. Ordunun ehtiyaclarının ödənməsi üçün təkcə gənclərin orduya 
çağırışı ilə iş bitmirdi. Bundan başqa əhalidən nəqliyyat heyvanlarının, arabaların, 
silahların səfərbərliyi də aparılırdı. 
Çağırışın təşkili ilə bağlı avqust ayının ortalarında imzalanmış əmrlə əsas diqqət bu işin 
ərazi prinsipi üzrə aparılmasına yetirilirdi. Bu da əsasən Azərbaycanın milli qoşun 
hissələrinin təşkilatlandırılması ilə bağlı idi. Qazax qəzasından çağırılan çağırışçılar bu 
qəzada yerləşən 1-ci milli piyada alayına, Şuşa və Qarabulaq qəzasından həmin 
məntəqədəki 2-ci piyada alayına, Ağdaş qəzasından isə buradakı 4-cü piyada alayına 
göndərilməli idi. 
Məntəqələrdən Nuru paşanın adına göndərilən raportlardan aydın olur ki, çağırış işinin 
təşkili sahəsində yerlərdə xeyli işlər görülürdü. Bunun nəticəsi idi ki, Bakı şəhəri azad 
edildikdən sonra Azərbaycanın milli qoşun hissələrınin təşkilatlandırılmasında bir 
canlanma duyulurdu. Bu baxımdan 1918-ci ilin sentyabr-oktyabr aylarını Azərbaycanın 
milli hərbi qüvvələrinin təşkilatlandırılmasının səmərəli bir dövrü adlandırmaq olar. 
Bakı şəhəri azad edildikdən sonra Nuru paşa bürün diqqətini Azərbaycan ordusunun 
formalaşdırılmasına və daha da möhkəmləndirilməsinə istiqamətləndirmişdi. Milli 
qoşun hissələrinin möhkəmləndirilməsinə diqqətin artırılmasının bir sıra bəzi 
səbəblərini Nuri paşa öz xatirələrində də açıqlayırdı. Onun yazdıqlarına görə Bakı şəhəri 
azad edildikdən sonra Türkiyə Hərbiyyə Nəzarəti Fələstin cəbhəsindəki qüvvələri 
gücləndirmək üçün Azərbaycandakı türk qo-şunlarının bir hissəsini geri çəkmək 
qərarına gəlmişdi. Belə olduğu təqdirdə Azərbaycanın təhlükəsizliyinin təmin edilməsi 
əsasən milli qüvvələrin üzərinə düşəcəkdi. Ona görə də Nuru paşa Azərbaycanın ordu 
hissələrinin bu vəzifəni artıq müstəqil olaraq icra etməyə qadir olacaq səviyyəyə 
çatdırmağa çalışırdı. 
Ancaq Azərbaycan ordusunun möhkəmləndirilməsinə diqqətin artırılması 
təkcə bu səbəblə bağlı deyildi. 1918-ci il sentyabr ayının ortalarında artıq 
aydın olmuşdu ki, Türkiyə və onun müttəfıqləri Birinci dünya savaşında 
məğlub olmaq üzrədir. Osmanh hökuməti rəhbərliyi, o cümlədən də Ənvər 
paşa anlayırdı ki, dünya səhnəsində gedən proseslər onların xeyrinə 
cərəyan etmir və yaxın vaxtlarda türk qoşunları Qafqazı, o cümlədən də 
Azərbaycanı tərk edə bilər. Ona görə Ənvər paşa həm Xəlil paşanın, həm 
də Nuri paşanın diqqətini Azərbaycanın milli hərbi qüvvələrinin 
təşkilatlanmasına və möhkəmləndirilməsinə yönəldirdi ki, əgər Osmanlı 
qüvvələri Azərbaycanı tərk edərsə o zaman Azərbaycan mövcud milli 
qüvvələri ilə öz müstəqilliyini qoruya bilsin.  
Nuru paşa Azərbaycana gələndə Müsəlman qolordusunun (korpusunun) strukturunda 
hər biri dörd piyada alayından ibarət olan iki piyada fırqəsi (diviziyası) süvari və topçu 
alayları var idi. Ancaq bu alaylarda şəxsi heyətin sayı kifayət qədər deyildi. Ona görə də 
hissələrin bir çoxu ləğv edilmiş və bir çoxu da yenidən qurulmuşdu. Qafqaz İslam 
Ordusunun Azərbaycanda mövcudluğunun ilk aylarına aid olan arxiv sənədlərində 
yalnız dörd piyada alayının adı xatırlanır(süvari və digər yardımçı hissələr nəzərə 
alınmamaqla). Azərbaycan qolordusunun yenidən qurulması ilə bağlı əmrlərində Nuru 
paşa göstərirdi ki, Azərbaycanda iki fırqəli qolordu yaradılacaqdır. Bakı şəhəri azad 
edildikdən sonra bu fırqələrin təşkilatlanması da sürətləndirildi. Nuru paşanın əmri ilə 1-
ci, 2-ci və 3-cü piyada alayları 1-ci Azərbaycan fırqəsinin tərkibinə verildilər. Firqənin 
komandanı Cəmil Cahid bəy təyin edildi. Piyada alaylarının komandirləri də türk 
zabitləri idi. 4-cü, 5-ci və 6-cı piyada alayları 2-ci Azərbaycan fırqəsinin tərkibinə 
verildilər. Bu fırqənin komandanı vəzifəsinə isə Nuru paşa öz qərargah rəisi olan Nazim 
bəyi təyin etdi. 4-cü piyada alayı artıq təşkil olunmuşdusa, 5-ci və 6-cı piyada alayları 
təşkilatlanma prosesində idilər. Nuru paşa Nazim bəydən tələb edirdi ki, bu alayların 
təşkilatlanmasını da sürətiəndirsin və ortaya çıxan çətinliklər barədə öz mülahizələrini 
dərhal ona çatdırsın. 
Nuru paşanın əmri ilə 9-cu türk piyada alayı 1-ci Azərbaycan fırqəsinə, 10-cu türk alayı 
isə 2-ci Azərbaycan fırqəsinə verildi. Nuri paşanın məqsədi bu idi ki, həmin alaylar 
parçalanaraq Azərbaycan alaylarının arasında bölüşdürülsün və onların 
təşkilatlanmasını sürətləndirsin. Nəzərdə tutulmuşdu ki, türk alayının hər taburu bir 
Azərbaycan alayına verilsin. Burada isə türk taburunun hər bölüyü Azərbaycan alayının 
bir taburunun bazasını təşkil etməli idi. Ancaq məlumdur ki, türk-islam qoşunlarına 
Azərbaycanı tərk etmək əmri verilməsi ilə bu ideya həyata keçəbilmədi. 
1918-ci ilin oktyabr ayının əvvəllərində Azərbaycan korpusunun tərkibi aşağıdakı kimi 
idi: 1-ci Azərbaycan diviziyasının 1-ci, 2-ci və 3-cü piyada alayları, 1-cü süvari alayı, 1-
ci topçu alayı, istehkam taboru, 1-ci teleqraf bölüyü, 1-ci səhiyyə bölüyü, 1-ci iaşə 
taqımı, 1-ci səyyar xəstəxana və 1-ci cəbbəxana taboru. 2-ci Azərbaycan diiviziyasının 
tərkibində isə 4-cü, 5-ci və 6-cı piyada alayları, 2-cü süvari alayı, 2-ci topçu alayı, 2-ci 
istehkam taboru, 2-ci teleqraf bölüyü, 2-ci səhiyyə bölüyü, 2-ci iaşə taqımı, 2-ci səyyar 
xəstəxana və 2-ci cəbbəxana taboru var idi. Birbaşa korpusun özünə isə aşağıdakı hissə 
və bölmələr daxil idi: 3-cü süvari alayı, 1-cı ağır topçu taboru, 1-ci qaubitsa taboru, 
teleqraf taboru, dəmiryol taboru və təyyarə dəstəsi. 
1918-ci il oktyabr ayının birinci yarısında Azərbaycan korpusunun tərkibində bir sıra 
struktur dəyişiklikləri baş verdi. Əvvəlcə süvari alayları 1-ci diviziyanın tərkibinə 
verildi. 2-ci diviziyanın tərkibində isə 4-cü milli süvari alayının təşkilinə başlandı. Bu 
süvari alayından başqa korpusa və İslam Ordusu komandanlığına tabe olan iki süvari 
bölüyü, habelə ayrıca Zəngəzur süvari bölüyü yaradıldı. Süvari alaylarının hər birinin 
tərkibində bir pulemyot bölüyünün təşkili başa çatdırıldı. Ordubadda isə ayrıca bir 
piyada taboru təşkil edildi. 
Qafqaz İslam Ordusu komandanlığı 1-ci Azərbaycan diviziyasının tərkibində olan 1-ci, 
2-ci və 3-cü süvari alaylarını bu diviziyanın tərkibindən çıxarıb ayrıca bir süvari 
diviziyası təşkil etməyi planlaşdırırdı. Ancaq Mudros müqaviləsinin tələbləri ilə 
Qafqazı İslam Ordusunun ləğv olunması və türk qoşunlarının Azərbaycanı tərk etməsi 
buna imkan vermədi. 
Nuru paşanın atdığı əhəmiyyətli addımlardan biri də Azərbaycanın sərhəd alayının 
təşkil edilməsi barədə verdiyi əmr idi. Üç tabordan ibarət olan bu alay Azərbaycanın 
Gürcüstan və Ermənistanla sərhədlərini qorumalı idi. Alayın bölmələri Zaqataladan 
başlamış Araz çayına qədər sərhəd xətti boyunca yerləşməli idi. Alayın şəxsi heyəti 
azərbaycanlılardan ibarət olmalı idi. Ancaq Nuru paşa alayın tərkibində az miqdarda 
osmanlı əsgərlərinin xidmətini də mümkün sayırdı. 
Azərbaycan qolordusunun tərkibində süvari və topçu hissələrinin və digər yardımçı 
bölmələrin formalaşması da xüsusi diqqət mərkəzındə idi. Bakı şəhəri azad edildikdən 
sonra çağırış işinin təşkilində müəyyən canlanma özünü göstərirdi. Azərbaycanın 
mətbuat orqanlarında çap olunan məlumatlar da azərbaycanlı gənclərin xidmətə 
münasibətində irəliləyişlər olduğunu təsdiq edirdi. Nuru paşa öz xatirələrində türk-islam 
qoşunlarının Azərbaycanı tərk etmək ərəfəsində 1-ci Azərbaycan firqəsinin şəxsi 
heyətinin nə qədər olduğunu qeyd etmişdir. Firqədə 2898 nəfər şəxsi heyət var idi. Bu 
da hissələrin komplektləşdirilməsi sahəsində müəyyən işlər görülməsindən xəbər 
verirdi. 
Bununla belə onu da qeyd etmək lazımdır ki, Qafqaz İslam Ordusunun tezliklə 
Azərbaycan ərazisini tərk etməsi Azərbaycanın qoşun hissələrinin formalaşmasını 
yarımçıq qoydu və bu proses sonradan Azərbaycan Xalq Cümhuriyyətinin Hərbi 
Nazirliyi tərəfindən davam etdirildi. 
 
İLK ADDIMLAR 
 
Nuru paşa Azərbaycana gəldikdən sonra gördüyü işlər barədə öz xatirələrində belə 
yazmışdı: 
İlk iş olaraq məntəqələrə təqsim edilmiş mülki və əsgəri məsləhəti kimi      
məntəqələrə birər zabit göndərilmiş idi. Qəza və nahiyyələrdə yerlilərdən 
mövcud mülki təşkilat yaradılmış və məmurlar islah edilmiş idi. Bu sürətlə az 
zamanda asayiş təminedilmiş, Gəncə, Qazax, Zaqatala, Nuxa, Ağdam, Ağdas, 
Cəbrayıl, Qarabağ məntəqələri ilə Zəngəzurun şərq qismini ihtiva etmək üzrə 
geniş bir sahədə idarə və komandanlıq təsis edilmiş idi. Azərbaycanı şərqdən 
və qərb-cənubdan təhdid edən düşmənə qarşı yalnız yerli qüvvələrə müqavimət 
edilməyəcəyi anlaşılmış olduğundan tələbim üzərinə 5-ci Qafqaz fırqəsi 
əmrimizə təxsis edilmiş idi. Firqənin Cəmil Cahid bəy komandasındakı ilk 13-
cü alayı 12 haziran 1918 tarixində (burada bir qeyri-dəqiqlik var. Göstərilən 
tarixdə Azərbaycana gələn 9-cu Qafqaz alayı idi və C. Cahid bəy də onun 
komandiri idi –müəll.) Azərbaycana müvasilət etdiyindən işbu alay Gəncəyə 
cəlb edilmiş və buradakı ermənilərin müqavimətlərinə rəğmən silahları alınmış 
idi. Bundan sonra məzkur alaydan bir bölük Qarabağ məntəqəsi komandanı 
bulunan İsmayl Həqqi bəyin əmrinə göndərilmiş və yerli qüvvələrlə 
müştərəkən Şuşa qəsəbəsinin qərbində sərp bir boğaza hakim və ermənilər 
tərəfindən işğal edilmiş olan Qələ kəndi çətin bir hərb ilə işgal edilərək bu 
tərəfdən təhdid vəziyyəti almış olan erməni hərəkatı tövqif edilmiş idi. 
Nuru paşanın ilkin olaraq nələrə diqqət yetirdiyini bu sətirlərdən də görmək 
mümkündür. Bütünlükdə istər Nuru paşanın xatirələrini, istərsə də arxiv materiallarını 
araşdırmaqla ilk günlər əsas diqqət altında olan məsələləri bir neçə qrup üzrə 
ümumiləşdirmək olar. Mövcud şəraitə uyğun olaraq Nuru paşa əsasən bu məsələlərin 
həlli ilə məşğul idi: Azərbaycanın bölgələrində asayişin bərpası, qərbə doğru genişlənən 
bolşevik-daşnak təcavüzünün qarşısının alınması, Qarabağda və ermənilər yaşayan 
digər məntəqələrdə erməni təhlükəsinin aradan qaldırılması, Azərbaycanın milli hərbi 
qüvvələrinin formalaşdırılması. Məlumdur ki, Nuru paşa Azərbaycana çatanda hələ 
dövlət müstəqilliyi elan edilməmişdi. Yerlərdə güclü dövlət və idarəçilik orqanları yox 
idi. Anarxiya geniş yayılmışdı. Belə bir şəraitdə sözsüz ki, ölkənin güclü ordu qurmağa 
və bolşevik-daşnak təcavüzünü bütünlüklə yox etməyə imkanı mövcud deyildi. Ona 
görə də zəruri sayılan bu məsələlərin həllindən ötrü dərhal,bir an da gecikmədən 
bölgələrdə idarəçilik orqanları yaradılmağa , məntəqə komandanları təyin   edilməyə 
başlanıldı. Bu komandanların rəhbərliyi altında az bir zamanda yerlərdə idareçilik öz 
axarına salındı, orduya səfərbərlik işləri nizamlandı.  
Türk qoşun hissələrinin hələlik bütünlüklə Azərbaycana gəlib yetişmədiyi bir halda 
yerli qüvvələrlə heç olmasa bolşevik-daşnak qoşunlarının hücumlarının 
dayandırılmasına cəhd göstərilirdi. Ancaq Azərbaycanın təhlükəsizliyini 
mürəkkəbləşdirən təkcə Bakıdan irəliləyən bolşevik qoşunları deyildi. Ermənilər 
yaşayan məntəqələrin hamısında Azərbaycanın müstəqilliyinə qarşı bir təhlükə var idi. 
Təkcə Qarabağda deyil, digər məntəqələrdə yaşayan ermənilər Bakıdakı bolşevik-
daşnak irticası ilə əlaqə saxlayıb Azərbaycanın milli qüvvələrinə zərbə vurmağa daim 
hazır olduğunu bildirirdilər. Hətta Gəncənin erməni məhəlləsinin erməniləri də 
silahlanaraq Azərbaycanın milli qüvvələrinə frxadan zərbə vurmaq üçün məqam 
gözləyirdilər. Nuri paşa yaxşı anlayırdı ki, Qafqaz İslam Ordusunun arxasında belə bir 
təhlükənın movcud olmasına yol vermək olmaz. Şərqə doğru irimiqyaslı hücumları 
başlamazdan əvvəl cəbhə arxasını tamamilə təhlükəsiz bir vəziyyətə gətirmək lazımdır. 
Gəncə ətrafında ermənilərin fəallaşması barədə Nuru paşa öz xatirətərində belə yazırdı: 
Gəncə cənubundakı dağlıq məntəqədə məskun olan ermənilər də Bakıdan 
irəliləyənlərə yardım üçün hazır vəziyyətdə və islamlarla daim cidal halında 
bulunuyordu. Hətta Gəncənin nisfınə (yarısına –müəll.) qədər bir qismini 
təşkil edən Ermənikənd məhəlləsi ilə türk məhəllatı arasında gecə və gündüz 
silah partlamaları əskik olmayırdı.  
Bunlara görə də Nuru paşanın ilk döyüş əmrlərindən biri Gəncə ermənilərının 
tərksilah edilməsi ilə bağlı idi. Bu tərksilah əməliyyatı 1918-ci il iyun ayının  11-12-də 
kecirildi.  Gəncə ermənilərinin çox böyük sayda silahları var idi. Onların müqavimətini 
qırmaq üçün, bununla onları zərərsizləşdirməkdən ötrü güclü bir hərbi dəstə lazım idi. 
Nuru paşanın ixtiyarında isə yalnız 9-cu piyada alayı və 2-ci türk süvari alayı var idi. Bu 
alayların da qüvvələrı yolların və məntəqələrin qorunması üçün dağıdılmışdı.Odur ki, 
qərargahın mühafızəsi üçün 9-cu alaydan yalnız bir taqım saxlanılaraq qalan qüvvələr 
isə ermənilərin tərksilah edilməsinə göndərildi.  
Gəncə ermənilərinin tərksilah edilməsi barədə  bölük komandirı  Mucib  Kamalyerinin  
xatırələrində bir sıra qeydlər etmişdir. Onun qeydlərindən görünür ki, bu əməliyyatın 
gərgin keçəcəyini Cəmil Cahid bəy də, Nuru paşa da əvvəldən hiss edirdilər. Onun 
yazdıqlarına görə, bir gün əvvəl Nuru paşa ilə alay komandiri Cəmil Cahid bəy saatlarca 
bir yerdə olmuşdular və ola bilsin ki, həmin görüşdə bu əməliyyatın aparılması 
müzakirə olunmuşdu.  
Mucib bəy yazır ki, əməliyyat başlamamışdan əvvəl alay Ermənikəndin arxasındakı 
geniş əraziyə cəmləşdirilmişdi. Burada da qüvvələrin döyüş düzülüşü aparılmışdı. 
İrəlidə 9-cu alay, onun arxasında isə arxasında isə Azərbaycan milli səhra batareyast 
yerləşdirilmişdi. Tərksilah əməliyyatı başlamamışdan əvvəl, səhər  saat 9-a yaxın 
erməni məhəlləsindən alaya doğru erməni nümayəndə heyəti gəldi. 5 nəfərdən ibarət 
olan bu heyət alay komandanı Cəmil Cahid bəylə görüşdü . Danışığa gəlmiş ermənilər 
əvvəlcə burada düzülmüş qüvvələrı diqqətlə izləyirlər və onların hansı gücə malik 
olduğunu özləri üçün müəyyənləşdirirlər. Ağ bayraqlarla gəlmiş ermənilər dərhal 
tərksilah olmağa söz versələr də vədlərinə xilaf çıxırlar. Görünür, onlar ilk baxışdan 
türklərin kifayət qədər gücə malik olmadığını qərarlaşdırmış və ona görə də tərksilah 
əmrinə tabe olmağa tələsməmişdilər. Mucib bəy xatirələrində qeyd edir ki, ermənilər 
üçün təyin edilən vaxt başa çatana qədər alaya istirahət verilsə də Cəmil Cahid bəy özü 
bir an da olsa istirahət etmir, tabur komandirlərinə lazımi göstərişlər verir, döyüşçülərin 
vəziyyəti ilə maraqlanırdı. Təyin edilən möhlət başa çatdıqdan sonra ermənilərdən 
cavab gəlmədi və belə olanda hücuma keçmək əmri verildi. İlk olaraq döyüşü Mucib 
Kamalyerinin bölüyü başladı və gözlənilmədiyi halda bu bölük ermənilərın 
mühasirəsinə düşdü. Bütün cəhdlərə baxmayaraq bölük xeyli itki vermək 
məcburiyyətində qaldı. 
Nuru paşa da elə bu ilk döyüşlə çox ciddi bir sınaqla qarşılaşdı və heç şubhəsiz ki, bu 
sınaq ona ağır psixoloji təsir göstərdi. İlk döyüşdə erməni məhəlləsinin mühasirəsi heç 
bir nəticə verməyəndə bölmələr geri çəkilib ilkin mövqeləri tutdular. Ermənilərlə ilk 
qarşılaşmanın belə uğursuz nəticələnməsi həm Nuri paşa üçün, həm də bütünlükdə türk 
hərbçiləri üçün gözlənilməz idi. Mucib bəy öz xatirələrində həmin döyüşün 
səhnələrindən birini belə təsvir edirdi:  
Artıq ətrafımız yavaş-yavaş, sarılır, ağacların təpəsindən də üzərimizə atəş 
edilirdi. Az sonra içində düsürüldüyümüz qarğaşalıqdan cəsarət alan 20-30 
qədər erməni fədaisi üzərimizə atıldı. Qarşı tərəf atəşi kəsdi. Bıından sonra 
təlimini heç yapmadığımız sokak müharibəsinin ən müdhiş anı başladı. 
Subaylar ilk dəfə tapancalarını kullanırlarlar, süngü taxmağa vaxt bulmayan  
mehmetciklər də türlü təcrübələrin verdiyi tərifəsığmaz ustalıqla saldırılarını 
təpəliyirlərdi. Boğuşma az sürdü. Sonunda sağ qalan 15-ə qədər basqınçı 
birdən-birə ortadan qeyb oldular. Biz də fürsətdən istifadə edərək 10 ağır 
yaralımızı sırtlarla daşıyaraq yavas-yavaş geri çəkilməyə başladıq. Ən irəlidəki 
manqamızın şəhid düşən dörd ərini orada buraxmağa məcbur olduq.  
Bu döyüşün gedişində Azərbaycana gəlmiş türk qüvvələri burada ilk şəhidlərini 
verdilər. Nuru paşa ücün gizli deyildi ki, bu vəziyyət həm qoşun bölmələrində, həm də 
gözlərini türk qoşunlarına dikən əhalidə bir ümidsizlik, bir çarəsizlik düşkünlüy6ü 
yarada bilərdi. Digər tərəfdən, o da» aydın idi ki, bölgədə ad çıxarmış türk qoşunlarının 
belə uğursuzluğu erməni silahlı dəstələrini daha da ruhlandıracaq və onların 
müqavimətini artıracaqdı. Vəziyyətin beləcə qalması hər şeyin məhv olması ilə 
nəticələnə bilərdi. Ona görə də həmin gün Nuru paşa Azərbaycanda bəlkə də ən narahat 
gecəsini keçirdi. Bütünlükdə ilk bir neçə həftəni Nuru paşa belə ağır mənəvi-psixoloji 
vəziyyətdə keçirmişdi. Çünki Gəncədə bas verən uğursuzluq yeganə sınaq deyildi. 
Buradakı vəziyyətin düzəldilməsi üçün isə Nuru paşanın əlində əlavə qüvvə yox ıdi. 
Buna görə də yeganə çarə mövcud qüvvələrin mənəvi-psixoloji sarsıntılarını qırmaq, 
ruh düşkünlüyünü aradan qaldırmaqvə onları yeni döyüşə səfərbər etmək idi. Gecə 
ərzində Nuru paşa buna nail ola bildi və birinci gün bir qədər ehtiyatlı hərəkət edən 
qüvvələr ikinci gün çox böyük iradə və qətiyyət nümayiş etdirə bildilər. Nəticədə 
ermənilər ağ bayraq qaldırdılar və silahlarını təhvil verməyə hazır olduqlarını 
bildirdilər. Toplanan silahlara görə Nuru paşa ermənilərin yenə də saxtakarlıq etdiyini 
anladı və bildirirdi ki, ermənilər heç də bütün silahlarını təhvil verməmişlər. Onlarda 
qalan silahların toplanmasını davam etdirmək üçün iyunun 13-də də erməni məhəlləsi 
mühasirədə saxlanıldı. 
Nuru paşanın xatirələrindən aydın olur ki, cəbhə arxasında təhlükə törədə biləcək qüvvə 
təkcə erməni silahlıları deyildi. 1918-ci ilin iyun ayında Gürcüstanla sərhəddə də 
müəyyən gərginlik var idi. Bu barədə Nuru paşa belə yazırdı: 
Tiflisi işğal etmiş olan general fon Kress komandasındakı alman hissələri 
müttəfıq olmamıza rəgmən bizə qarşı gürcülərlə müştərəkən bizimlə 
düşmənçiliyə başlamış,və Sadaxlı ilə Qarayazını işgai elmişlərdi. Bunlar Poylu 
köprüsünün cənubuna keçərək məzkur stansiya ilə daha cənubdakı Ağstafa 
stansiyasına hərbi qüvvələr göndərib,alman və gürcü bayraqlarını ora 
asdıqlarından tərəfımizdən verilən əmr üzərinə və əsgər qüvvələrinə istinad edən 
yerli əhalinin də köməyi ilə məzkur müfrəzələrin silahlarını almış və 
bayraqiarını endirərək kəndilərini Kür nəhrinin o tərəfinə qovmuşlardı. 
Nuru paşanın bu sətirlərindəki bir neçə məqama diqqət yetirmək lazımdır. 
Gürcüstanla sərhəddə baş verən sərhəd pozğunluqlarının ilhamçısı vg səbəbkarı təkcə 
gürcülər yox, almanlar idilər. Almaniya Birinci Dünya savaşında Türkiyənin müttəfiqi 
olmasına baxmayaraq, Bakı neftinə və bütünlükdə Azərbaycan xalqına münasibətdə əks 
qütblərdə qərar tutmuşdu. Almanlar Azərbaycan xalqının nə mənafeyini,nə də taleyini 
nəzərə almadan nəyin bahasına olursa-olsun Bakı neftinə can atırdılar və bunun üçün 
gürcü hərbi qüvvələrinin, Azərbaycanın sərhəd məntəqələrindəki basqınlarından 
Türkiyəyə bir təzyiq kimi istifadə etməyə çalışırdılar. Nuru paşanın qeydlərindən 
göründüyü kimi alman-gürcü müştərək qüvvələri Azərbaycana məxsusluğu heç bir 
şübhə doğurmayan bir neçə stansiyanı işğal edərək orada öz bayraqlarını qaldırmışdılar. 
Qeyd etmək lazımdır ki, sərhəd pozğunluqları ilə bağlı Şərq Ordular Qrupunun 
komandanı Vehib paşa da çox qətiyyətli bir mövqe tutmuşdu. O, Nuru paşaya bu məsələ 
ilə bağlı göndərdiyi teleqramında bildirirdi ki, Azərbaycan ərazisində Osmanlı 
ordusundan başqa digər bir ordunun olması yolverilməzdir. Ona görə də Vehib paşa 
türk qüvvələri qarşısında alman-gürcü qüvvələri özləri Azərbaycan ərazisini tərk 
etməzlərsə onları məhv etmək tələbini qoymuşdu. 
Vehib paşa həmin məsələ ilə əlaqədar Nuru paşaya göndərdiyi ikinci teleqramında 
bildirirdi ki, Qazax və Zaqatala Azərbaycana aiddir və buna görə də əgər bu ərazilərə 
kənar silahlı qüvvələr daxil olarsa onlara silahla cavab verin və Azərbaycan ərazisindən 
çıxarın. 
Göstərilən bu həqiqi tələblər Nuru paşanın özü üçün də aydın idi. Ancaq bu həqiqətin 
həyata keçirilməsi üçün də Nuru paşanın əlində kifayət qədər qüvvə yox idi. Çünki 
Azərbaycana gəlmiş bütün qüvvələr Müsüslü və Göyçay istiqamətinə göndərilmişdi. 
Həmin istiqamətlərdə ciddi döyüşlər gedirdi və oradakı qüvvələrin sərhəd xəttinə 
atılması mümkün deyildi. Qazaxdan Gəncəyə qədər olan yolların qorunması üçün isə 
çox az qüvvə saxlanılmışdı. Yuxarıda adları çəkilən stansiyaların işğal altında qalması 
ilə razılaşmaq isə mümkün deyildi. Belə, olanda Nuru paşa yerli əhalinin gücünə 
tapındı. Həmin məntəqələrin əhalisi azsaylı mühafızə qüvvələri ilə birlikdə alman-
gürcü qüvvələrinə qarşı qaldırıldı. Kiçik mühafızə dəstələri ilə birlikdə əhali 
stansiyalarda dalğalanan alman-gürcü bayraqlarını yerə endirdilər və işğalçı qüvvələri 
sərhəddən o yana qovdular. 
 
 
Göyçay ətrafında başlanan qalibiyyət yolu 
  
Nuru paşanın Gəncəyə gəlməsi və Qafqaz İslam Ordusunun yaradılmasının ona 
tapşırılması Bakıda hakimiyyəti əlinə keçirən bolşevik-daşnak qüvvələrini ciddi təşvişə 
salmışdı. Azərbaycanın bütün ərazisinə qeyd-şərtsiz hakim olmaq istəyən ifrat bolşevik 
və daşnak qüvvələri yaxşı anlayırdılar ki, Qafqaz İslam Ordusunun təşkilatlanması 
onların niyyətlərinin həyata keçməsinə imkan verməyəcəkdir. Ona görə də Qafqaz 
İslam Ordusu hələ təşkilatlanmamış, dövlət müstəqilliyini yenicə əldə etmiş 
Azərbaycanın milli qüvvələri nəfəs dərməyə imkan tapmamış Stepan Şaumyan və onun 
ətrafındakılar, əsasən ermənilərdən təşkil edilmiş bolşevik-daşnak qoşunlarına Gəncəyə 
doğru hücum əmri verdilər. İyun ayının əvvəllərində bu qoşun hissələri Bakı-Gəncə 
dəmir yolu xətti boyunca və Bakı-Şamaxı-Göyçay şosse yolu boyunca hücuma keçdilər. 
Bolşevik-daşnak liderlərinin qarşılarına qoyduqları minimum məqsəd Yevlaxda Kür 
çayı üzərindən keçən körpünü tutmaq idi. Çünki bu körpünü tutmaqla Qafqaz İslam 
Ordusu hissələrinin şərqə doğru irəliləməsini saxlamaq olardı. Körpünün hər iki 
tərəfındən çay boyunca uzun bataqlıq sahələrinin olması türk və Azərbaycan 
qüvvələrinin çayı keçməsini demək olar ki, qeyri-mümkün edirdi. 
S.Şaumyan planlaşdırılan hücumun bolşeviklər üçün uğurla nəticələnəcəyinə dərindən 
əmin idi. O, 1918-ci il iyun ayının əvvələrində V.Leninə göndərdiyi məktubunda 
bildirirdi ki, biz özümüzü çox möhkəm hesab edirik. Görünür elə bunun üçün idi ki, 
Bakı bolşeviklərinin lideri Yevlaxa çatıb Kür çayı boyunca müdafiə mövqeləri tutmaqla 
kifayətlənmək istəmir, buradan Yelizavetpol (Gəncə) və sonra da Tiflis üzərinə hücum 
etməyi planlaşdırırdı. Türk-Azərbaycan qoşunlarına qarşı döyüşlərin başlanmasından az 
sonra V.Leninə yazdığı başqa bir məktubunda S.Şaumyan hərbi planları barədə belə 
yazırdı: 
Əlbətdə, biz bunu gözləyirdik və özümüzü möhkəmləndirirdir. Ancaq zənn 
edirəm ki, Bakıdakı vətəndaş müharibəsindən dərhal sonra az qüvvələrlə ora 
(Gəncəyə - M.S.) hərəkət etsəydik daha yaxşı olardı. Onda vəziyyət daha əlverişli 
idi və biz Batumda və Batum danışıqlarından sonra bütün baş verənlərin qarşısını 
ala bilərdik... Bizim üçün bir şey aydındır: irəli getmək lazımdır. Biz fikirləşirdik 
ki, Yevlaxa qədər gedək, orada bir qədər dayanıb irəli Yelizavetpola gedək. 
Birbaşa Tiflisə getməyə cəsarət etmirdik. Ancaq axır vaxtlar bizdə bu barədə də 
söhbətlər gedir. 
Bolşeviklərin malik olduqları hərbi qüvvə də bu planların həyata keçirilməsinə 
müəyyən əsas verirdi. Qafqaz Qırmızı ordusunun ixtiyarında olan qüvvələr nə sayca, nə 
də təchizat baxımından Qafqaz İslam Ordusundan geri qalmırdı. S.Şaumyan bolşevik-
daşnak qüvvələrinin imkanlarını belə qiymətləndirirdi: 
Hərb işindən xəbərdar olan adamların ordu haqqında ümumi təəssüratı belədir ki, 
bu adi sovet ordusu deyil, əsil nizami qoşunlardır. Rusiadan gələn bütün yoldaşlar 
bu ordu ilə tanış olduqdan sonra heyrətlərini gizlədə bilmirlər. Və hələlik bu ordu 
özünü çox əla aparır. 
S.Şaumyan əksəriyyətini ermənilər təşkil edən və Azərbaycan xalqını, onun müstəqil 
dövlətini qan içində boğmaq üçün toplaşan ordunu belə ağız dolusu tərif edirdi. Bununla 
belə, o, əldə etdiyi nəticələrlə kifayətlənmirdi və Qırmızı ordunun möhkəmləndirilməsi 
davam etdirilirdi. 1918-ci il may ayının sonu, iyun ayının əvvəllərində Qafqaz Qırmızı 
ordusunu 19-cu və 20-ci taborlarının təcili təşkilinə başlandı. 19-cu taborun əsasını 
Petrovsk (Mahaçqala) şəhərini işğal etmiş bolşevik qüvvələri təşkil etməli idi. Eyni 
zamanda xüsusi hücum bölüyünə və Dəmir bölüyə könüllülər toplanırdı. Mühəndis və 
texniki bölmələrin sürətlə dəstləşdirilməsi üzərində iş aparılırdı. 
Sayı 18 minə çatdırılmış Qırmızı ordunun 60-70 faizini ermənilər təşkil edirdilər. Bu 
ordunun möhkəmləndirilməsi üçün Rusiya tərəfindən göndərilən hərbi yardımların da 
ardı-arası kəsilmirdi. 1918-ci il iyun ayının elə ilk günlərində Rusiyadan 12 ədəd dörd 
düyməlik top, onun heyəti və təchizatı yüklənmiş qatar Bakıya yola salınmışdı. Tula 
silah zavodundan isə xeyli sayda pulemyot, tüfəng və patron göndərilmişdi. Dəniz işləri 
üzrə Rusiya Xalq Komissarlığı Soveti Xəzər hərbi donanmasının gücləndirilməsi üçün 
üç keşikçi gəmisi və üç minadaşıyan gəmi ayırıb onları etibarlı şəxsi heyətlə 
dəstləşdirdi. 
İyun ayının sonlarına Ter-Qabrielyan Rusiyadan 4 ədəd zirehli avtomobil, 13 ədəd 
təyyarə və çoxlu silah, sursat, təchizat gətirdi. Elə həmin günlərdə Bakı xalq 
Komissarları Soveti Rusiya Hərbi İnqilab Şurasına göndərdiyi xahişnamədə 1-ci Qafqaz 
Qırmızı korpusunun ehtiyacları üçün 2-3 diviziyanın, 6 ədəd təyyarənin, 6 ədəd zirehli 
avtomobilin, 180 ədəd pulemyotun, bir neçə topun, 18 milyon tügəng gülləsinin, 25 min 
dəst hərbi geyimin və s. ayrılması zəruriliyini vurğulayırdı. Canlı və texniki qüvvələr  
artdıqca Qafqaz Qırmızı ordusunun rəhbərliyi mühəndis-istehkam işlərinin 
gücləndirilməsinə də xüsusi fikir verirdi. Hərbi və dəniz işləri üzrə komissar 
Q.Korqanovun əmri ilə 1918-ci ilin iyun ayının 3-də xüsusi mühəndis-tikinti idarəsinin 
və onun sərəncamında olan 5 tikinti dəstəsinin, 4 fəhlə artelinin təşkilinə başlanmışdı. 
Nəhayət, kifayət qədər qüvvə və ehtiyat yaradıldıqdan sonra Bakı Xalq Komissarları 
Sovetinin hərbi və dəniz işləri üzrə komissarı Q.Korqanov 1918-ci il  iyun ayının 4-də 
1-ci Qafqaz Qırmızı korpusunun Cənubi Qafqaz dəmir yolu boyunca Hacıqabuldan 
qərbə doğru hücuma keçməsi barədə 8 nömrəli əmri imzaladı. Həmin əmrə müvafiq 
olaraq Qırmızı ordu hissələrinin hücumu iyun ayının 6-da başlamalı idi. Qoşunların 
döyüş fəaliyyətinə ümumi rəhbərliyi komissar Q.Koqanov və onun yanında yaradımış 
Hərbi Şura öz üzərinə götürdü. 
Döyüş şəraitində qoşunların idarə edilməsini nizamlayacaq bu əmrlə briqada 
komandirləri yanında qırmızı komissarlar da təyin edilmişdi. 1-ci briqadanın komissarı 
A.Quloyan, 2-ci briqadanın komissarı Ter-Sarkisov, 3-cü briqadanın komissarı 
A.Qabişev, artilleriya rəisi yanınfa isə komissar T.Şaumyan təsdiq edilmişdi. Yəni, bu 
dörd komissardan üçü erməni idi. Qoşun hissələrinin komissarlarının əsasən 
ermənilərdən təyin edilməsi onun milli-etnik tərkibinə və izlədiyi niyyətlərin 
mahiyyətinə tamamilə müvafiq idi. 
Gəncəyə doğru hərəkətə başlamazdan əvvəl, iyun ayının 6-da Q.Korqanovun korpusun 
əsgər və zabitlərinə ünvanlanmış müraciət xarakterli əmri də başlanan hücumun nəyə 
xidmət etdiyini açıq göstərirdi. Həmin əmrdə bəyan edilirdi ki, artıq Cənubi Qafqaz 
fəhlə-kəndli inqilabının taleyinin, Cənubi Qafqaz xalqlarının özünün taleyinin həll 
edilməsi vaxtı çatmışdır. Guya Cənubi Qafqaz respublikalarının öz müstəqiliklərini elan 
etməsi gürcü zadəganalrı ilə müsavat bəylərinin istəyi idi, xalq onları istəmir və 
Azərbaycana türk qoşunlarının gəlməsi də xalqın istəyinin əksinə olaraq edilmişdir.  
Bolşeviklərə görə, türk generalları qoşunları ilə Bakıya gələrsə Bakı fəhlələrini əzəcək, 
sovet hakimiyyətini isə məhv edəcəkdir. Əmrdə daha sonra deyilirdi: 
Yoldaş 1-ci Qafqaz Qırmızı korpusunun əsgərləri! Sizin üzərinizə Cənubi 
Qafqazda əksinqilaba birinci zərbə endirmək, milliyətindən asılı olmayaraq bütün 
fəhlə və kəndliləri birləşdirib üsyana qaldıran bir qüvvə olmaq kimi çox böyük 
bir vəzifə düşür. Qələbə çalmaqla siz Qafqaz xalqlarını məhv olmaqdan xilas 
edəcəksiniz. Siz neft sənayesi mərkəzi Bakını bütün  Sovet Respublikası üçün 
xilas edəcəksiniz... Sizə Şimali Qafqazdan və Rusiyadan mümkün olan lazımi 
kömək gəlir və gələcəkdir. 
S.Şaumyan Qırmızı ordu hissələrinin hücuma başlamasını öz xəyallarının həyata 
keçirilməsi istiqamətində ilk addım sayırdı. O, üzləşəcəkləri türk qoşunlarının güclü 
olması barədə məlumat aldığını bildirsə də, Qırmızı ordunun çətinlik çəkmədən qalib 
gələcəyinə əmin idi. Bu barədə o, V.Leninə göndərdiyi məktubunda belə yazırdı: 
Əgər qarşımızdakı yalnız Yelizavetpol (Gəncə) quldur dəstələri olsaydı, onlar nə 
qədər çoxsaylı olsaydılar və onlara hətta bütün menşevik gürcü qüvvələri 
qoşulsaydılar belə onlar bizim üçün qorxulu olmazdılar. Ancaq bizi almanlar 
qorxudur. 
Bakı-Tiflis dəmir yolu boyunca hərəkət etməli oldn Qafqaz Qırmızı korpusunun əsas 
qüvvələri Hacıqabul stansiyasına cəmləşdirildikdən sonra iyun ayının 10-da buradan 
hücum başlandı. Bu zaman onların qarşısında Müsəlman korpusunun və gürcü 
korpusunun müştərək qüvvəsi dayanmışdış Həmin qüvvələrə gürcü knyazı polkovnik 
Maqalov komandirlik edirdi. Maqalovun qəragahı Ucarda yerləşirdi. Qırmızı ordu 
qoşunları ilə müqayisədə xeyli az olan müştərək qüvvələr isə Kürdəmir ətrafında idi və 
irəliyə çıxarılmış qüvvələrə polkovnik Qlebov rəhbərlik edirdi. Onun sərəncamında bir 
neçə top da var idi. 
Polkovnik Qlebovun azsaylı qüvvəsi Qafqaz Qırmızı korpusunun əsas qüvvələrinin 
qarşısını saxlamağa qadir deyildi. Türk qoşunlarından isə bura bir kömək gəlməmişdi. 
Bütünlükdə, türk qoşunları hələ tam şəkildə heç Gəncəyə gəlib çıxmamışdılar. 
Bolşevik-daşnak qüvvələri də bundan mümkün qədər çox faydalanmağa çalışırdılar. 
İyun ayının 11-də Qırmızı ordu hissələri Sığırlı stansiyasında olan milli qoşun bölmələri 
üzərinə hücum etdilər. Bu hücum zamanı ciddi bir müqavimətə rast gəlməyən Qırmızı 
ordu hissələri iyunun 11-də bundan mümkün qədər çox faydalanmağa çalışırdılar. 
İyun ayının 11-də Qırmızı ordu hissələri Sığırlı stansiyasında olan milli qoşun bölmələri 
üzərinə hücum etdilər. Bu hücum zamanı ciddi bir müqavimətə rast gəlməyən Qırmızı 
ordu hissələri iyunun 11-də axşam çağı Sığırlı stansiyasını işğal etdilər. Bu xəbəri 
S.Şaumyan çox böyük sevinclə qarşıladı və o, dərhal Moskvaya, V.Leninə teleqram 
göndərdi: 
Yelizavetpol istiqamətində hərbi əməliyyatlar başlamış Bakı Soveti qoşunları 
komandanının ilk məlumatını göndərirəm. Məlumat bu gün, iyun ayının 11-də 
axşam saat 9-da alınmışdır. Bizim qoşunların ön dəstələri Sığırlı stansiyasını 
tutmuşdur. Bizim kəşfiyyat qatarımız Kərrrar stansiyası istiqamətindən düşmən 
topları vasitəsiylə atəşə tutulmuşdur. Qoşunlarımız irəli hərəkət edir... 
 Milli qoşun hissələrinin zəif olduğunu görən Qırmızı korpusun komandanlığı iyunun 
12-də hücumu davam etdirdi. Kürdəmir ətrafında baş verən növbəti döyüş də bolşevik-
daşnak qüvvələrinin uğuru ilə sona çatdı. Müsəlman korpusunun  süvariləri müqavimət 
göstərməyə cəhd göstərsələr də düşmən xeyli güclü idi. Ona görə Kürdəmir kəndi və 
stansiyası da bolşeviklərin əlinə keçdi. 
Kürdəmir stansiyası  tutulduqdan sonra Q.Korqanov öz qərargahını buraya köçürdü. 2-
ci briqadanın hissələri də bu istiqamətdə cəmləşdirildi. Ordunun səhra cəbbəxanası da 
Kürdəmirdə təşkil edildi. Burada müdafiə mövqeləri tutub gələcəkdə hücumu davam 
etdirmək üçün yaxşı imkan vardı. Qırmızı ordunun sol cinahı Kür çayı ilə 
məhdudlanırdı. Bu ərazilər Qırmızı ordu hissələrinin nəzarəti altında idi. Dəmir yolu 
xəttindən başlayaraq həm cənuba, həm də şimala doğru uzanan bataqlıqlar da müdafiə 
imkanlarını artırırdı. Cəbhə mərkəzində çox dar sahədə milli qüvvələr hücuma keçməyə 
cəhd göstərsələr də bir nəticə əldə edə bilmədilər və geri çəkildilər.  
Nuru paşa cəbhədə yaranan gərginliyin təhlükəsini yaxşı başa düşürdü. Ancaq vəziyyəti 
sabitləşdirmək üçün onun ciddi tədbirlər həyata keçirməyə imkanı yox idi. Gəncədə 
olan azsaylı türk qüvvəsi Gəncə ermənilərinin tərksilah edilməsi ilə məşğul idi. Həmin 
qüvvələri Gəncədəki erməni məhəlləsinin mühasirəsindən çıxarmaq heç cürə mümkün 
deyildi 
Həmin günlərdə Gəncədə olan azsaylı türk qüvvəsi Gəncə ermənilərinin tərksilah 
edilməsi ilə məşğul idi. Həmin qüvvələri oradan çıxarmaq heç cürə mümkün deyildi. 5-
ci Qafqaz fırqəsinin əsas qüvvələri isə Gəncə ətrafına yalnız iyunun 15-də gəlib 
çıxacaqdı. Nuru paşa nəyin bahasına olursa-olsun qərbə doğru irəliləyən düşmənin 
hərəkətini ləngitməyə çalışırdı. Mövcud vəziyyətdə Nuru paşanın əl atdığı yeganə vasitə 
o oldu ki, Müsəlman qolordusunun Gəncədə olan zirehli qatarını və Qafqaz İslam 
Ordusunun qərargah rəisi Nazim bəyi Müsüslü istiqamətinə göndərdi. Nazim bəy 
vəziyyəti yerində öyrənməklə bərabər Müsüslü ətrafında və Qaraməryəm istiqamətində 
olan azsaylı milli qüvvələri bolşevik-daşnak hücumunu ləngitməyə və bununla da vaxt 
qazanmağa çalışmalı idi. 
İyun ayının 14-də Nuru paşaya Müsüslü istiqamətindəki vəziyyət barədə məlumat 
verən Nazim bəy bolşevik-daşnak qoşunlarının hərəkətinin qarşısının alınması üçün 
əlavə qüvvə göndərilməsinin zəruriliyini vurğulayırdı. Çünki çox böyük sayda olan 
bolşevik-daşnak qüv-vələrinə qarşı Müsüslü istiqamətində azsayda milli qüvvələr var 
idi. Nazim bəy Nuru paşanın diqqətinə onu da çatdırırdı ki, Qaraməryəm ətrafında 
Müəmmər əfəndinin rəhbərliyi altında olan Ağdaş bölüyü və digər bölmələr üzərinə də 
güclü hücum gözlənilməkdədir. 
Məlumatla tanış olduqdan sonra Nuru paşa Nazim bəyə bildirdi ki, Gəncə ətrafından 
onun köməyinə hələlik bir süvari bölməsi göndərə bilər. Özü də tövsiyə edirdi ki, həmin 
bölməni düşmənin arxasına zərbə vurmaq, dəmir yolu xətlərini dağıtmaq üçün istifadə 
etsin. Yaranmış vəziyyətlə bağlı Nuru paşa həm də Şərq Ordular Qrupu komandanı 
Vehib paşaya məlumat verdi və Azərbaycanda yaranmış mürəkkəb vəziyyəti onun 
nəzərinə çatdırdı. Nuru paşa bildirdi ki, Bakı bolşevikləri böyük bir qüvvə ilə irəliləyib 
Müsüslü ətrafındakı bataqlıq sahəyə yaxınlaşmışlar. 500 nəfər miqdarında təxmin 
edilən başqa bir dəstə isə Şamaxı yolu ilə Qaraməryəm üzərinə hücuma keçmişdir. 10-
cu Qafqaz piyada alayı onların qarşısını saxlamağa göndərilmişdir. Nuri paşa onu da 
əlavə edirdi ki, Azərbaycana gəlib cıxmış olan 5-ci Qafqaz fırqəsində hər tüfəng başına 
yalnız 200 ədəd güllə mövcuddur və elə ilk döyüşdən sonra qüvvələr gülləsiz qala bilər. 
Ona görə Nuru paşa Vehib paşadan bu məsələyə diqqət yetirilməsini xahiş edirdi. 
Nuru paşanın Gəncə ermənilərinin tərksilah edilməsi ilə başlanan gərgin günləri davam 
edirdi. Bir sınaqdan çıxmağa macal tapmamış onu növbəti sınaq haqladı. Özü də bu 
sınaq daha ciddi idi; Türk qoşunları yaxşı silahlanmış düşmən qüvvələri ilə üzbəüz 
gəlmişdilər. Bolşevik-daşnak qoşunlarının hücumunun qarşısının alınmaması çox ciddi 
faciələrə yol aça bilərdi, hərbi təşəbbüs isə hələlik bolşevik-daşnak qüvvələrinin əlində 
idi və onlar da bu fürsətdən istifadə edərək irəliyə doğru hərəkət edirdilər. 
Dəmir qolu xətti boyunca əlavə qüvvələr göndərilmədən bolşevik-daşnak qoşunlarına 
qarşı ciddi müqavimət göstərməyin mümkün olmayacağı artıq Gəncədə Qafqaz İslam 
Ordusu komandanlığına da aydın idi. Əgər burada qarşısı alınmasaydı bolşevik-daşnak 
qoşunları düz xətt boyunca qısa müddətdən sonra Yevlaxa çatıb Kür çayı üzərindən 
keçən körpünü nəzarət altına ala bilərdi. Bundan sonra Bakıya doğru irəliləmək Qafqaz 
İslam Ordusu qoşunları üçün xeyli mürəkkəb ola bilərdi. Belə bir real təhlükəyə 
baxmayaraq Nuru paşa əsas diqqəti Göyçay-Qaraməryəm şosse yolu istiqamətində 
cəmləşdirdi və 10-cu Qafqaz alayını Qaraməryəm ətrafına göndərdi. Hadisələrin sonrakı 
inkişafı göstərdi ki, bu qərar çox incəliklə düşünülmüş bir qərar idi və Nuru paşanın 
döyüşlərin gedişində qəbul etdiyi ən mühüm strateji əhəmiyyətli qərarlardan biri idi. 
Çünki bu istiqamətdə baş verənlər bütünlüklə Azərbaycanın ərazi bütövlüyü uğrunda 
aparılan mübarizənin gedişinə həlledici təsir göstərdi.  
Azərbaycana daxil olan 10-cu Qafqaz alayının hissə və bölmələri Ağstafada qatarlara 
yüklənərək birbaşa Ucara gətirildi və buradan Qaraməryəm istiqamətinə göndərildi. 
Kürdəmir-Müsüslü ətrafındakı vəziyyəti ətraflı təhlil etdikdən sonra Nuru paşa belə bir 
qərara gəldi ki, həmin istiqamətdə süvari bölmələri bolşevik-daşnak qüvvələrinin 
arxasına göndərməklə gözlənilməz zərbə endirilsin və arxadan dəmir yolu xətləri 
dağıdılsın. Ona görə də Gəncədən bir süvari bölüyünün ora göndərilməsi barədə əmr 
verildi. Bundan başqa Nuru paşa Nazim bəyə bildirdi ki, yaxın vaxtlarda Azərbaycana 
gəlməsi gözlənilən istehkam bölüyü də onun ixtiyarına veriləcəkdir. Dəmir yolu xətti 
boyunca mövqelərin möhkəmləndirilməsi üçün Nuru paşa Cavad məntəqəsində olan 
minbaşı Nazim Ramazanzadənin dəstəsini də Müsüslü dəstəsinin tərkibinə daxil etdi. 
Qaraməryəm ətrafına Qafqaz Qırmızı ordusunun 1-ci və 3-cü briqadaları gətirilmişdi. 
Onlar burada döyüşqabağı mövqe tutmuşdular. Bolşevik-daşnak qoşunlarına 
Qaraməryəmlə Göyçay arasındakı erməni kəndlərinin silahlı dəstələri də kömək 
edirdilər. Bu dəstələri zərərsizləşdirmək üçün Göyçaya gəlib çıxmış olan 10-cu Qafqaz 
alayının 30-cu taboru iyunun 15-də Mollaishaqlı və Sultankənd kəndləri istiqamətinə 
göndərildi. Bu qüvvəyə qarşı güclü müqavimət göztərə bilməyəcəyini anlayan erməni 
silahlıları Kalaker kəndinə tərəf geri çəkildilər. 
İyunun 16-da isə Qaraməryəm ətrafında ciddi bir döyüş oldu. Səhər saat 9-da başlayan 
həmin döyüşdə Qafqaz Qırmızı ordusunun 3-cü briqadasının qüvvələri 
azərbaycanlılardan, gürcü və dağıstanlılardan ibarət dəstənin üzərinə hücuma keçdi. 
S.Şaumyan və Q.Korqanov orada Qırmızı ordu hissələrinin əldə etdiyi növbəti uğurun 
qiymətini şişirtmək üçün milli müdafiə dəstələrində olan döyüşçülərin sayının 2 minə 
çatdığını söylədilər. Halbuki belə deyildi. Qırmızı ordu hissələrinin irəlilədiyi 
istiqamətlərdə onun qarşısında sayca xeyli az olan qüvvələr dayanmışdılar. Buna görə 
də Qırmızı ordu hələlik ciddi bir müqavimətə rast gəlmədən irəliləyirdi. Qaraməryəm 
ətrafında dayanan müdafiə dəstələri qeyri-bərabər döyüşə girmələrinə baxmayaraq 7 
saat ərzində bolşevik-daşnak qoşunları ilə vuruşurdular. Onlar Qaraməryəmə can atan 
düşmənin qarşısını almağa nə qədər səy göstərsələr də geri çəkilmək məcburiyyətində 
qaldılar və beləliklə, Qaraməryəm bolşevik-daşnak qoşunları tərəfindən işğal edildi. 
İyun ayının 18-də hadisələr yenidən Qaraməryəm ətrafında cərəyan etdi. Həmin gün 
burada qanlı döyüşlər baş verdi. Müsüslüdə olam ərkani-hərb rəisi Nazim bəy və 10-ci 
Qafqaz alay komandiri Osman bəy firqə qərargahı və Qafqaz İslam Ordusu 
komandanlığı ilə razılaşdırılmadan iyun ayının 18-də Qırmızı ordu üzərinə hücum 
etməyi qərara aldılar. Ciddi bir hazırlıq olmadan planlaşdırılan bu döyüşün uğurla 
bitəcəyinə həm Nazim bəydə, həm də Osman bəydə bir əminlik var idi. İyunun 16-da 
10-cu Qafqaz alayının 30-cu taborunun ətraf erməni kəndlərinin silahlı dəstələrini heç 
bir itki vermədən qovub dağıtması, habelə Müsüslü istiqamətində hiss edilən uğurlar 
sözsüz ki, türk-Azərbaycan qüvvələrinin əhval-ruhiyyəsinə müsbət təsir göstərmişdi. 
Digər tərəfdən də düşmənin Qaraməryəmi tutması və Göyçaya doğru irəliləməsi 
qətiyyətli əks tədbirlərin görülməsini tələb edirdi. 
Havanın çox isti olması, içməli suyun çatışmaması, ağır fiziki gərginlik türk 
döyüşçülərinin çoxunu əldən salmışdı. Bolşevik-daşnak əsgərləri haldan düşmüş türk 
əsgərlərini əsir götürərək onları süngü ilə doğrayır və görünməmiş vəhşiliklər edirdilər. 
Qırmızı ordunun 18-ci taborunun da fəal şəkildə döyüşə qoşulması 10-cu alayın 28-ci 
taborunun vəziyyətini daha da çətinləşdirdi. Yəni, bir türk taboru üç bolşevik-daşnak 
taborunun zərbəsi altına düşdü. Belə olduqda tabor geri çəkilmək məcburiyyətində 
qaldı. Bolşevik-daşnak qoşunları bunu görüb təzyiqi daha da gücləndirəndə 10-cu alayın 
38-ci taboruna 28-ci taboru himayə etmək tapşırığı verildi. Yalnız bundan sonra 28-ci 
taborun üzərinə düşən ağırlıq nisbətən səngiməyə başladı. 
Qaraməryəm cəbhəsində baş verənləri 10-cu Qafqaz alayı komandiri Osman bəy 
Müsüslüyə, Ordu ərkani-hərb rəisi Nazim bəyə məruzə etdi. Nazim bəy bu döyüşün 
gedişində bir dəyişiklik yaratmaq üçün dərhal 29-cu tabora hərəkət əmri verdi. Bu tabor 
Qaraməryəmin qərb tərəfində döyüşə qoşularaq Qırmızı ordu hissələrinin sol cinahına 
və arxasına zərbə endirməli idi. S.Şaumyan döyüşün gedişi barədə Moskvaya, V.Leninə 
və İ.Stalinə göndərdiyi teleqramda etiraf edirdi ki, bu istiqamətdə türk qüvvələrinin 
döyüşə qoşulması ilə Qırmızı ordunun sol cinahı 20 verst uzunluğunda sıxışdırıldı. Belə 
olanda Qırmızı ordu hissələri 28-ci türk taborunun təqibindən əl çəkdilər və nəzarət 
altında olan yüksəkliklərdə əlverişli mövqelər seçərək açıq sahədə hücum edən 29-cu 
taborun qarşısını saxlamağa müvəffəq oldular. Bolşevik-daşnak qoşunlarının bütün 
zərbə qüvvəsinin bu istiqamətə yönəldilməsi ilə 29-cu taborun uğurla başlayan hücumu 
nəinki dayandırıldı, hətta onun mühasirə olunmaq təhlükəsi yarandı. Belə olanda 29-cu 
tabor Veysəlli kəndinə tərəf bir qədər geri çəkildi. 
Beləliklə, gün ərzində gedən döyüşlər havanın soyuması ilə səngidi və türk qüvvələrinin 
ilk böyük hücumu gözlənilən nəticəni vermədi. 10-cu Qafqaz alayının hissə və 
bölmələri Qaraməryəmdən geri çəkilmək məcburiyyətində qaldılar. Hamazaspın 
komandir olduğu 3-cü briqadanın hissələri isə əksinə Qaraməryəmdə daha da 
möhkəmləndilər və Göyçay üzərinə uğurlu hücum üçün əlverişli mövqelər ələ 
keçirdilər. 
Türk tədqiqatçılarının fikrincə, Qaraməryəm ətrafında 10-cu Qafqaz alayı hissələrinin 
uğursuzluğa düçar olması ilk növbədə döyüşün hazırlanmasında taktiki səhvlərə yol 
verilməsi ilə bağlı idi. Düşmənin qüvvələri və mövqeləri barədə əldə kifayət qədər 
məlumat yox idi. Digər tərəfdən, döyüşün aparılması üçün lazımi  ehtiyat qüvvə də 
yaradılmamışdı. Bütün bunlar, habelə döyüşçülərin psixoloji hazırlığının zəifliyi, ilk 
hücumdan yaranan çaşqınlıq, eləcə də cinah döyüşlərindən lazımınca istifadə 
edilməməsi və həm də cinah mühafizəsinin lazım olan səviyyədə təmin olunmaması 
türk qoşun hissələrinin itkilərinə və geri çəkilməsinə yol açdı. Başlıcası isə türk-
Azərbaycan döyüşçülərinə böyük mənəvi zərbə vuruldu. Qırmızı ordu qüvvələri 
çaşqınlıq halında olan 10-cu alay bölmələrini təqib etsəydilər daha böyük hərbi uğurlar 
da qazana bilərdilər. Onların Qaraməryəm ətrafında möhkəmlənməklə kifayətlənmələri 
əslində 10-cu alayı daha böyük itkilərdən xilas etdi. 
 Qaraməryəm ətrafında gedən döyüşlərdə bütünlükdə 122 nəfər şəhid və itkin düşən, 
121 nəfər isə yaralanan oldu. Bundan başqa 28-ci taborda 75 mauzer tüfəngi və 101 
ədəd süngü sıradan çıxmışdı. Dağ topçu taqımında 2 ədəd top, 10 ədəd tüfəng və 41 
mərmi düşmən əlinə keçmişdi. 29-cu taborda 18 mauzer tüfəngi və 19 süngü sıradan 
çıxmışdı. 30-cu taborda isə 13 mauzer tüfəngi ilə 35 süngü sıradan çıxmışdı. 
Qaraməryəm ətrafındakı döyüşün nəticələri Qafqaz İslam Ordusu komandanlığında da 
ciddi təhlil olundu. Vəziyyətlə daha yaxşı tanış olmaq, qüvvələri yenidən 
qruplaşdırmaq, mövcud imkanları bütünlüklə səfərbər etmək üçün Qafqaz İslam Ordusu 
komandanı Nuru paşa, Müsəlman Korpusu komandanı Əliağa Şıxlinski, 5-ci Qafqaz 
firqəsi ərkani-hərb rəisi Rüşdü bəy cəbhə xəttinə yola düşdülər. Döyüşün səhəri günü 
onlar Müsülü yaxınlığında qatardan düşüb İslam Ordusu ərkani-hərb rəisi Nazim bəylə, 
habelə 29-cu taborun komandiri ilə görüşüb onlarn məruzələrini dinlədilər. Sonra Nuru 
paşa və onu müşayiət edən şəxslər faytonla Göyçaya yola gəldilər. 10-cu Qafqaz 
alayının komandiri Osman bəyin döyüş barədə verdiyi geniş məlumatı dinləyəndən 
sonra Nuru paşa bu qədər insan tələfatına yol verilməsini, iki ədəd topun itirilməsini çox 
ciddi bir hadisə kimi qiymətləndirdi. 
Bununla belə, vəziyyətdən çıxış yolları da arandı. Nuru paşa təkcə hərbçilərlə deyil, 
yerli əhalinin nümayəndələri ilə də görüşdü, onları türk-Azərbaycan qoşun hissələrinə 
hərtərfəfli yardım göstərməyə çağırdı. Xüsusilə, Nuru paşa Göyçay əhalisindən 
qoşunların, Azərbaycan ərazilərini bolşevik-daşnak təcavüzündən qorumağa çalışan 
döyüşçülərin içməli su ilə təchiz edilməsinin zəruriliyini vurğuladı. Həmin görüş 
zamanı Nuru paşa Göyçay əhalisinə belə müraciət etdi: 
Azərbaycanı və azərbaycanlıları düşməndən qurtarmaq üçün osmanlı ordusu 
məmləkətinizə gəldi. Bu orduya canla-başla yardım etməniz lazımdır. Silahla 
yardım edilmirsə, heç olmasa əsgərə yiyəcək və sularını daşıyınız. Bu şiddətli 
sıcaqda müharibə edən zabit və əsgərlərdən bir çoxları susuzluqdan ölmüşdür. 
Nuru paşa eyni zamanda burada olan qüvvələrin möhkəmləndirilməsi üçün də bir sıra 
cəhdlər göstərdi. Hər şeydən əvvəl məhəllə komandanlıqlarına göstəriş verildi ki, 
azərbaycanlılardan ibarət olan silahlı dəstələrin təşkilini və Göyçay ətrafına 
göndərilməsini sürətləndirsinlər. İyunun 19-da Nuru paşa Ordunun ərkani-hərb rəisinə 
göndərdiyi teleqrafda bildirirdi ki, Göyçayda olan Ağdaş bölüyünün öz yerinə 
qaytarıması əvəzinə Ağdaşdan 2 minlik silahlı dəstəni təşkil edib Göyçaya 
göndərilməsini 10-cu Qafqaz alay komandiri Osman bəylə razılaşdırmışdır. Bundan 
başqa digər ərazilərdən də silahlı dəstələrin təşkili nəzərdə tutulmuşdu. İyunun 19-da 
Nuru paşa Göyçaydan Gəncəyə döndü. O hələ Göyçayda ikən qərara alındı ki, 5-ci 
Qafqaz firqəsi komandanı Mürsəl bəyin qərargahı ilə birlikdə Göyçaya gəlməsi 
buradakı qoşun hissələrinin daha çevik idarə edilməsini təmin edə bilər. 
Yolüstü Yevlaxda olan Nuru paşa ərkani-hərb rəisi Nazim bəyə başqa bir teleqraf 
göndərdi. Ordu komandanı ona cəbhədə vəziyyətin düzəldilməsi üçün hansı qüvvələrin 
gələcəyini xatırladır və bu qüvvələrin fəaliyyətinin nizamlanmasını lazım bilirdi. Onun 
qeyd etdiyinə görə, yaxın günlərdə cəbhə xəttinə yola düşmək üçün Bərdədən 500 atlı 
Yevlaxa gələcəkdi. Göyçaydan geri qayıdan Ağdaş bölüyünün əvəzinə Ağdaşdan 2-3 
min silahlının gələcəyi gözlənilirdi. Nuru paşa Nazim bəyə bildirirdi ki, silahların 
toplanması üçün Ağdaşa lazımi göstəriş göndərsin. Eyni zamanda o əlavə edirdi ki, 
Gəncədən bir Osmanlı süvari və 9-cu Qafqaz alayının iki bölüyü dərhal cəbhə xəttinə 
göndəriləcəkdir. Islam Ordusu komandanı bu teleqrafında bolşevik-daşnak dəstələrinin 
Qutqaşen istiqamətində 20-dən artıq azərbaycan kəndini viran qoymasına narahatçılığını 
bildirir və bu istiqamətdə də lazımi tədbirlərin həyata keçirilməsinin zəruriliyini qeyd 
edirdi. Həmin teleqramda deyilirdi:  
  1.On altı buçuğa qədər sizi bəklədim, Gəncəyə gediyoruz. 
 2.Bərdədən 500 atlı cümə ertəsi axşamı Yevlax stasyonunda toplanacaqdır. 
 3Ağdaşlılar 2-3 min silahlı toplayacaqlarını vəd etdilər. Göyçaydakı əsgərlərin 
Ağdaşa övdətləri üçün əmr verdim. Məzkur əsgərin bütün silahları beşli rus 
tüfəngi olacaqdır. Ağdaşlılara silahların cəmi üçün iki gün əvvəl xəbər vermək 
lazımdır. Buna nəzərən bu gecə əmr verilməsi icab ediyor. 
          4.Nuxaya getmək üzrə Yevlaxa gələn müfrəzəni  Xaldana göndərdim. Orada 
əmrə intizar edəcəkdir. Xaldan tüfənglilərinin də toplanması üçün əmr veriniz. 
Kəndilərinə əvvəlcə xəbər verilmişdi. 
 5.Gəncədən bir Osmanlı bölüyü ilə doqquzuncu alaydan qalan iki bölüyü də 
əmrinizə göndərəcəyəm (42-ci süvari bölüyü və 26-cı taburun iki bölüyü). Gəncə 
könüllülərindən də bir çox adam cəm olunacaqdır. 
 6.Nuxada mövcud silahlıların İsmayıl Həqqi bəy komandasında Qayabaşı 
hərəkatına iştirakı üçün Gəncədən Nuxaya teleqrafla yazacağam. 
 7.Ermənilər Qutqaşen tərəflərində iyirmidən fazla islam köyü yaxmışlardır. 
Qayabaşı hərəkatını Qutqaşen üzərindən ayrı bir qol şəklində daha irəliyə 
götürməyi münasib görürəm. 
 8.Qutqaşen komandanlığından gələn raportun surətini sizə göndərirəm. 
 9.Yarın övdət etmək üzrə Gəncəyə gələrsiniz fəna olmaz. 
Bu teleqramdan belə bir məqam da diqqəti cəlb edir ki, Nuru paşanı qayğılandıran 
təkcə Qaraməryəm ətrafındakı döyüşün nəticələri deyildi. Qutqaşen (indiki Qəbələ) 
bölgəsində yaşayan ermənilər silahlı dəstələr təşkil edərək Azərbaycan kəndlərini məhv 
edirdilər. Nuru paşa erməni kəndlərinin əhalisinin belə özbaşınalıqlarının qarşısının 
alınması üçün lazımi işlər görürdü. Qeyd etmək lazımdır ki, Gəncə-Şamaxı yolunun 
əsasən şimalında yaşayan erməni kəndlərinin əhalisinin belə cınayətkar əməllərə əl 
atması yeganə hal deyildi. Bolşevik-daşnak qoşunları ilə əlbir olan erməni kəndlərinin 
əhalisi müştərək məqsədlərinin həyata keçirilməsi ücün öz xidmətlərini göstərməkdən 
çəkinmirdilər. Hətta Qafqaz İslam Ordusunun qüyvələri Bakıya doğru xeyli 
irəliləyəndən sonra da arxada qalmış erməni kəndlərinin əhalisi silahlı iğtişaşlara əl 
atmışdılar. Nuru paşa dərhal belə quldur basqınlarının yatırılması üçün əmr verdi və 
qətiyyətlə erməni vəhşiliklərinin qarşısını aldı. 
İyun ayının 20-də 5-ci Qafqaz firqəsinin qərargahı Göyçaya köçdü.  Firqə komandanı 
elə həmin gün də cəbhə xəttindəki vəziyyəti diqqətlə öyrəndi və bolşevik-daşnak 
hissələrinə güclü zərbə vurmaq üçün Ordu komandanlığından Qazaxda mövcud olan 
800 nəfərlik süvari dəstəsinin, Qazaxda və Gəncə  toplanması nəzərdə tutulan 4500 
nəfərlik süvari dəstəsinin, Göyçay, Ağdaş və Bərdədə toplanılacaq atlıların, Xaldana 
göndərilmiş olan hərbi qüvvələrin Göyçay ətrafına istiqamətləndirilməsini xahiş etdi. 
Mürsəl bəy Ordu komandanına cəbbəxana sarıdan vəziyyətin çox gərgin olduğunu 
çatdırdı və hələlik heç olmasa hər bir silah üçün ən azı 500 güllə hesabı ilə 3000 sandıq 
güllə ilə 4000 mərmi göndərilməsini xahiş etdi. 
Nuru paşa cavabında firqə komandiri Mürsəl bəyin qənaətləri ilə razılaşdığını və ona 
kömək üçün Gəncədən 46-cı taborun, istehkam bölüyünün, Gəncədəki Şnayder və 
qüdrətli dağ toplarının, 9-cu alayın pulemyot bölüyünün və toplanan könüllülərin 
göndəriləcəyini bildirdi. Nuru paşa onu da əlavə edirdi ki, bundan başqa imkan yoxdur 
və arxadan nə vaxt Osmanlı hissələrinin gələcəyini gözləmək vəziyyəti daha da 
pisləşdirə bilər.  
Nuru paşa Mürsəl paşaya göndərdiyi teleqramda yazırdı: 
Ana vətəndən cüda, vəzifələri pək bala (burada, ağır-M.S.) biz Osmanlı heyəti 
zabitanının müvəjfəqiyyətləri, saysız düşmənlərin təsiri ilə əqamətə (uğursuzluğa 
– M.S..) məhkum olmaq təhlükəsinə məruzdur. Bütün ümidimiz ancaq fırqəmizin 
hərəkatına və onun ən böyük düşməni olan qarşısındakı bolşevik isimli 
qüvvətlərini əzməsinə bağlıdır. Zaman daha çox intizara müsaid deyildir. Geridən 
təzə qüvvət göndəriləcəyinə dair bir işarət yoxdur. Bu nöqteyı-nəzərdən zabitan və 
əfradımızın duşi fədakarisinə düşən vəzifə ciddən ağırdır. Məamafıh zəruriyil-
icradır. Firqənizin vuracağı ilk zərbədir ki, bizə Qafqasıyanın bu qismində qəvi və 
qəti bir mövqe təmin edəcəkdir. Təərrüzdən əvvəl bu həqiqət surəti-münasibədə 
əfradımıza qədər təlqin edilmis bulunmahdır. Firqənin qitəatından mümkün-
üttəhəşşüq olanların arxası 23, 24 haziran günü axşamına qədər könüllülərdən 
toplaşanlar göndəriləcəkdir. Binaənəleyh ayın 27 və ya 28-ci günü ümumi bir 
hücum imkanı mümkün ola bilir. Buna nəzərən hazırlıq icrası və uzaq qruplara da 
əmr itası (göndərilməsi – M.S.) lazımdır... 
Nuru paşaya görə bu hücum uğurla başa çatsaydı Qafqazın bu bölgəsində möhkəm bir 
mövqe əldə edilmiş olardı. Ona görə də o məsləhət bilirdi ki, bu vəzifənin həm ağırlığı, 
həm də əhəmiyyəti döyüşçülərə lazımi şəkildə çatdırılsın və bununla da onların 
psixoloji hazırlığına diqqət yetirilsin. Nuru paşa qeyd edirdi ki, Göyçaya göndərilməsi 
nəzərdə tutulan qoşun hissələri ayın 23-24-də, könüllü silahlı dəstələr isə ayın 26-da 
bölgəyə gəlib çıxacaqdılar. Buna görə də iyunun 26-da və ya 27-də bolşevik-daşnak 
qüvvələri üzərinə qəti hücuma başlanması məsləhət görülürdü. 
Nuru paşa şübhə etmirdi ki, ilk uğursuzluğa baxmayaraq türk-Azərbaycan qoşunları 
mövcud imkanları tam səfərbərliyə almaqla hərbi təşəbbüsü ələ keçirə bilər. Ona görə 
də o, əlavə köməyin göndərilməsinin zəruriliyini istisna etmədən yeni döyüşə 
hazırlaşmaq üçün əmr verdi.  
Nuru paşa Azərbaycana gəldiyi vaxtdan düşdüyü ağır sınaqların məngənəsindən hələ 
çıxa bilməmişdi. O, qarşıdakı döyüşə bu sınaqlar məngənəsindən çıxa bilmək şansı 
verən bır mübarizə anı kimi baxırdı. Həmin döyüşdə Nuru paşa və onun tabeliyində 
olanlar, nəhayət bolşevik-daşnak qoşunlarına öz gücünü anlatması, 29 yaşlı generala 
bağlanan ümidlərin əbəs olmadığını təsdiqləməli, ya da çoxsaylı itkilər verərək yenidən 
geri çəkilməli, itirilən yaşayış məntəqələrinin ermənilərin tapdağı altmda vıran olması 
ilə razılaşmah idi. Çıxış yolunu Nuru paşa Azərbaycana ikinci bir türk diviziyasının 
gətirilməsində görürdü. Qarşıda dayanan vəzifələri çoxsaylı qoşunlar hesabına həll 
etməyə çalışırdı. Bununla bağlı o, Şərq Ordular Qrupu komandanlığı qarşısında da 
məsələ qaldırdı. Ona elə gəlirdi ki, 5-ci fırqənin gücü ilə bir neçə istiqamətdən - yəni 
Göycay, Müsüslü, Salyan istiqamətindən Kür çayı boyunca irəliləyən düşmənin və 
erməni kəndlərində yaradılan silahlı zərbə dəstələrinin hücumlarının qarşısını saxlamaq 
mümkün olmayacaqdır. Halbuki sonradan Nuru paşa 5-ci firqənin gücü ilə Bakıya qədər 
gəlib çıxdı. Sözsüz ki, bu mübarizədə Azərbaycanın da nizami qoşun bölmələri və 
çoxsaylı könüllüləri iştirak edirdilər. Ancaq Türkiyədən əlavə qoşun hissələri 
göndərilsəydi də qısa vaxt ərzində onlar Göyçay ətrafına yetişə bilməzdi. Ona görə də 
Nuri paşanın intixab etdiyi yol mövcud qüvvələri səfərbər etmək, onların öz qüvvəsinə 
inamını yüksəltmək, bağlanılan ümidlərə məsuliyyəti artırmaqda idi. Nuru paşa Mürsəl 
bəyə göndərdiyi teleqramda xatırladırdı ki, döyüşçülərin çiyninə düşən vəzifələr nə 
qədər ağır olsa da, icrası mütləqdir. Ordunu növbətı təhlükələrdən də yalnız onlar özləri 
xilas edə bilərlər. 
Nuru paşa həmişəki kimi , bu bir necə gün ərzində də yüksək iradə möhkəmliyi 
nümayiş etdırə bildi. Belə bir iradə ilə o, təkcə zəruri bildiyi tədbirlərin icrasını təşkil 
etmədi, eyni zamanda tabeçiliyində olanlara da bu keyfıyyətləri aşılaya bildi. Cəbhədə 
vəziyyətin düzəldilməsi üçün qısa müddət ərzində görülən işlərin sayı böyük bir siyahı 
təşkil edə bilərdi. Nuru paşa bu vaxt ərzində demək olar ki, respublikanın bütün 
məntəqələrindən Göyçay ətrafına milli könüllü dəstələrin göndərilməsinə nail oldu. 
Azərbaycan hökumətinin üzvləri ilə məntəqələrdə ərzaq toplanması və qoşunlara 
çatdırılması təşkil edildi, silah və sursatın tapılması üçün bir sıra mühüm tədbirlər 
həyata keçirildi. Bütün bu işlərın görülməsi, əlaqələndirilməsi və onların düşmənin 
məhvinə istiqamətləndirilməsi üçün Nuru paşanın təşkilatçılıq qabiliyyəti ilə cavanlıq 
enerjisi üzvi surətdə birləşmişdi. Buna görə də çox dəqiqliklə atılan addımlar tezliklə öz 
müsbət nəticələrini də verdi. Baxmayaraq ki, növbəti döyüş də bolşevik-daşnak 
qoşunlarının qəfil hücumu ilə başladı, ancaq onlar hərbi təşəbbüsü əllərində saxlaya 
bilmədilər. 
Nuru paşa yuxarıda göründüyü kimi növbəti döyüşü iyunun 27-də və ya 28-də 
başlamağı məsləhət bilirdi. Bolşevik-daşnak komandanlığı bu qərardan xəbər tutub 
Qafqaz İslam Ordusunu qabaqlamaq hiyləsinə əl atdı. 
İyun ayının 28-nə planlaşdırılan hücumla türk-Azərbaycan qoşunları əvvəlki 
uğursuzluğun əvəzini çıxmaq və irəli hərəkət etməklə təşəbbüsü əllərinə almaq 
istəyirdilərsə, növbəti döyüş üçün bolşeviklər qarşılarına daha böyük vəzifələr 
qoymuşdular. Nəzərədə tutulmuşdu ki, türk-Azərbaycan qoşunlarına əsas zərbə şimal 
istiqamətindən vurulsun. Qırmızı ordunun qüvvələri sağ cinahdan Qafqaz İslam 
Ordusunu adlamaqla dəmir yoluna çıxmaqla buradakı hissələrə də zərbə vurub Kür çayı 
boyunca müdafiə mövqeləri tutmağı planlaşdırırdılar. Hərbi və dəniz işləri üzrə Bakı 
komissarının müavini B.Şeboldyayevin fikrincə, Kür üzərindəki körpüyə nəzarət 
etməklə möhkəm müdafiə xətti yaratmaq olardı. Çünki Kür çayı boyunca bataqlıq 
sahələrdən keçə bilməyən türk-Azərbaycan qoşunlarının qarşısını burada etibarlı 
şəkildə  kəsmək olardı. Bununla bərabər, B.Şeboldyayev gizlətmirdi ki, türk-
Azərbyacan qoşunlarının qarşısını qəti şəkildə almaq üçün lazımi hazırlıq işləri 
aparılmalı və arxada da müdafiə xətləri yaradılmalıdır. Bu müdafiə xətlərinin biri 
Hacıqabul-Ağsu arasındakı dağlardan keçməli, o biri isə Bakı şəhərini əhatə edən 
hündürlüklər boyunca qurulmalı idi. Hər iki xətdə yenicə yaradılmış olan mühəndis-
tikinti hissələri istehkam işləri aparırdılar. 
 Qafqaz İslam Ordusu hissələrinin döyüşə hazırlıq üçün həyata keçirdiyi tədbirlər iyun 
ayının 26-da bolşevik-daşnak qüvvələrinin kəşfiyyatçılarına məlum oldu. Qırmızı ordu 
komandanlığında bu məlumat alınan kimi dərhal hücuma keçmək, türk-Azərbaycan 
qoşun hissələrinin hücumunu qabaqlamaq və bununla da hərbi təşəbbüsü yenidən əldə 
saxlamaq qərara alındı. 
İyunun 27-də səhər tezdən bolşevik-daşnak qoşunları qəfıl şəkildə hücuma 
başladılar.  Həmin hücuma qədər 13-cü türk alayı, habelə çoxlu sayda Azərbaycän 
könüllüləri Qaraməryəm ətrafına gətirilmişdi. Bolşevik-daşnak qüvvələri Göyçay-
Qaraməryəm yolu boyunca irəliləyərək Göyçayı tutmaq istəyirdilər. Gözlənilmədən 
hücuma başlamaları ilə onlar kifayət qədər əlverişli imkanlara malik idilər. Xüsusən də 
cinah döyüşlərinə diqqət artırmaları İslam Ordusu qüvvələrini mürəkkəb vəziyyətə 
salmışdı. Ancaq fırqə komandanlığının, hissə komandirlərinin soyuqqanlıq 
göstərmələri, baş verənləri düzgün təhlil etmələri və əsaslandırılmış qərar qəbul edə 
bümələri döyüşün gedişində dəyişiklik yaratdı. Bu dəyişikliyin əldə edilməsində həm 
Göyçay ıstiqamətində vuruşan Azərbaycan könüllülərinin, həm də komandanı Həbib 
bəy Səlimov olan Müsüslü dəstəsindən gəlmiş Azərbaycan süvarilərinin payı var idi. 
Əvvəlcə 10-cu alay cəbhəsində düşmənin irəliləməsi dayandırıldı, sonra da əks-
hücumla bolşevik daşnak qüvvələri ilkin mövqelərindən 3 kilometr geri atıldı. 
Hücumun qəfıl başlaması ilə mürəkkəb vəziyyətə düşən Türk-Azərbaycan qoşun 
hissələri döyüşün gedişində nəyə qadir olduqlarını sübut etdilər. Onlar tezliklə hərbi 
təşəbbüsü ələ aldılar. Bu döyüşün nəticələrinin Qafqaz İslam Ordusu üçün böyük hərbi-
psixoloji əhəmiyyəti var idi. Döyüşün nəticələri göstərdi ki, bolşevik-daşnak qüvvələri 
heç də məğlubedilməz bir qüvvə deyil və düzgün qurulmuş döyüşlə onların bütün 
niyyətlərini alt-üst etmək olar. Görünür, bir neçə hərbi uğurdan sonra çox ciddi 
müqavimətlə rastlaşdıqlarını Qırmızı ordu rəhbərliyi də hiss etmişdi. Çünki əvvəlki 
döyüşlər barədə Bakıya ətraflı məlumat verildiyi halda, bu döyüşün nəticəsi barədə 
Q.Korqanov ayın 28-də  cəmi bir cümləlik məlumatla kifayətləndi. Эюйчай  döyüşü 
Nuru paşanın rəhbərliyi altında aparılan işlərin düzgün qərarlaşdığını təsdiq etdi. Bu 
döyüş bütün döyüşçülərin inamını özünə qaytardı, onların mənəvi əhval ruhiyyəsinə 
müsbət təsir göstərdi. 
 İyunun 29-da davam etdirilən döyüş isə iyunun 27-də əldə edilmiş uğurları daha da 
möhkəmləndirdi.   Baxmayaraq ki, bu döyüş hər iki tərəf üçün ağır olan hava şəraitində 
keçirdi. Qafqaz İslam Ordusu qüvvələri bu şəraitə daha yaxşı dözüm göstərdilər və 
nəticədə ilk dəfə ciddi uğur əldə edildi. Günün sonunda bolşevik-daşnak qüvvələri xeyli 
geri oturduldu. Qaraməryəmin qərb hissəsi tamamilə, şərq hissəsi isə qismən 
düşməndən azad edildi. 
Nuru paşa bu döyüşlərin gedişini diqqətlə izləyirdi və şübhəsiz ki, cəbhədə baş verənlər 
onun da sevincinə səbəb olmuşdu. Lakin onun bu sevinci qəfıl həyəcanlarla əvəzləndi.  
İyun aymın 30-da erməni Əmirovun  rəhbərliyi altında olan 1000 nəfərlik silahlı dəstə 
gözlənilmədən qoşunlarımıızn arxasında olan  Göyçaya daxil oldu və qəsəbənin şimal 
hissəsini işğal etdi. Hadisənin ciddi həyəcan doğuran səbəbi ondan ibarət idi ki, Qafqaz 
İslam Ordusunun bölgədə olan bütün qüvvələri Qaraməryəm ətrafında idi və heç kəs 
gözləmirdi ki, bolşevik-daşnak qüvvələri gecə ikən, çətin dağ yolları ilə bu qədər yolu 
qət edərək Göyçaya girə bilər. Digər həyəcan doğuran məsələ ondan ibarət idi ki, 
Qaraməryəmdən müəyyən qüvvələrin geri çəküməsi cəbhənin boşaldılması demək 
olardı, Bu isə xoşa gəlməz fəsadlarla nəticələnərdi. 
Göyçayda vəziyyətin mürəkkəb olaraq qaldığı bir vaxtda Qazaxdan gəlmiş olan 
süvarilərin Əmirovun qüvvələrinin müqavimətinə davam gətirməyərək dağıldığı barədə 
məlumat alındı. Çox güman ki gecə ikən Göyçaya çatan və kifayət qədər istirahət edə 
bilməyən Qazax süvariləri çoxsaylı qoşunun qarşısını ala bilməyərək geri çəkilməli 
olmuşdu. Ancaq iyulun 2-də Nuru paşa Mürsəl bəyə göndərdiyi teleqramında Qaxaz 
süvarilərinin mübarizliyini və əzmkarlığını təqdir edirdi. Ola bilsin ki, Qazax süvariləri 
sonradan 5-ci firqənin bölmələri və Göyçaya gəlmiş Azərbaycan könüllüləri ilə birlikdə 
yenidən döyüşə girmiş və nəyə qadir olduqlarını nümayiş etdirmişdilər.  
Nuru paşa son günlər ərzində əldə edilmiş uğurların itirilməsinə yol verməmək üçün 
qətiyyətli tədbirlərə əl atdı. Cəbhə xətti ilə əlaqə saxlayaraq vəziyyəti ətraflı öyrəndi, 
sonra isə yaranmış təhlükənin aradan qaldırılması üçün Qafqaz İslam Ordusunun 
qərargah rəisi Nazim bəyı yenidən bölgəyə göndərdi. Nuru paşa bir daha yüksək 
çeviklik nümayiş etdırdi. Gəncə ətrafında toplaşmış olan Azərbaycan könüllülərıni də 
Nazım bəylə təcili şəkildə Ləkiyə yola saldı. Nuxadakı miralay Yusif bəyə göstəriş 
verdi ki, orada toplamış olduğu çoxsaylı dəstəsi ilə Qumlax-Padar istiqamətinə hərəkət 
etsin. Yusif bəy türk əsiri idi. O, Niuxaya gələrək burada müdafiə dəstələrinin təşkilinə 
öz köməyini göstərdi. Sonra Gəncə ətrafında toplaşan könüllülərə də Göyçaya doğru 
hərəkət etmək tapşırıldı. Bu qüvvələr hamısı azərbaycanlılar arasında toplanmış könüllü 
dəstələr idi.  
 Nazim bəy qısa vaxtdan sonra Ləki stansiyasına gəlib həm Göyçayla, həm də Ucarla 
əlaqə yaratdı. Gəncədən gəlmiş və Ucarda olan könüllü dəstələrinin Göyçaya 
göndərilməsini təşkil etdi. Sonra Ağdaşa yollanaraq orada mövcud olan könüllülərı 
faytonlarla Göyçaya göndərdi. Gördüyü bütün işlər barədə Nazim bəy dərhal Nuru 
paşaya məlumat verdi.  
Ağdaşda yerli əhalidən toplanan qüvvələrin, habelə Gəncədən Ucara gətirilmiş olan 
könüllü dəstələrin Göyçaya yola salınmasını təşkil edəndən sonra Nazim bəy Nuru 
paşaya ikinci bir raport göndərdi. Həmin raportda Nazim bəy Ağdaşdan faytonlar ilə 
piyada və ayrıca olaraq süvari qüvvələrinin Göyçay istiqmətinə sövq olunduğunu, 
yüzbaşı Həqqi əfəndinin komandası altındakı atlıların da Ucardan  Göyçaya hərəkət 
etmək üzrə bulunduğunu bildirdi.  
Gün ərzində elə bir çeviklik göstərildi ki, daşnak silahlılarının gözləmədiyi halda qısa 
müddət ərzində Göyçaya kifayət qədər qüvvə cəmləşdirildi. Erməni Əmirov öz tör-
töküntüləri ilə Göyçayı tərk etdi və gəldikləri kimi də geri qaçmağa başladı. Onlar yaxşı 
anladılar ki, Göyçayı ələ keçirmək bu yolla Türk Azəebaycan birləşmiş qüvvələrinin 
arxadan zərbəvurmaq cəhdləri əbəsdir və Türk-Azərbaycan qoşunlarının müqavimətini 
qırmaq artıq onlar üçün heç də asan olmayacaq. 
 Beləliklə, iyunun 27-30-u arasında Göyçay və Qaraməryəm ətrafında baş verən 
döyüşlər Qafqaz İslam Ordusu qüvvələrinin qələbəsi ilə başa çatdı və bu döyüşlərin 
nəticələri Nuru paşanı da ümumən razı saldı. Bolşevik-daşnak qoşunları Ağsuya doğru 
sıxışdırıldı və cəbhədə dönüş nöqtəsinin başlanğıcı qoyuldu. Bolşevik-daşnak qüvvələri 
bu döyüşlərdən sonra bir daha hərbi təşəbbüsü əsaslı şəkildə ələ ala bilmədilər və 
burada düçar olduqları uğursuzluq onların tam məğlubiyyətinə gətirib çıxardı. 
Sovet tarixşünasları Göyçay-Qaraməryəm ətrafında gedən döyüşlərin nəticələrini 
Qafqaz İslam Ordusunun say üstünlüyü ilə bağlamağa və bununla da döyüşün gedişində 
ciddi dəyişiklik yaratmaq üçün Nuru pasanın rəhbərliyi altında aparılan təşkilatçılıq 
işlərini nəzərə almamağa çalışırdılar. Əslində isə Göyçay ətrafındakı döyüşlərin 
nəticəsınin kökü hər şeydən əvvəl tərəflərin qarşılarına qoyduqları vəzifələrin xarakteri 
ilə bağlı idi. Cəbhənin bir tərəfində Azərbaycan xalqını bolşevik-daşnak hakimiyyəti 
altına gətirmək istəyən və əsasən də qeyri-azərbaycanlılardan təşkil edilən bir qüvvə 
dayanırdısa, digər tərəfındə Azərbaycan xalqını təmsil edən və onu bolşevik-daşnak 
talanlarından, Bakı, Şamaxı və Quba qırğınlarının təkrarlanmasından qorumağa çalışan 
Azərbaycanın milli qüvvələri və onların qardaş çağırışına gəlmiş olan türk hərbi 
qüvvələri dayanmışdı. Nuru  paşanın ətrafında birləşən və onun rəhbərliyi altında 
fəaliyyət göstərən bu qüvvələr güclü bir sədd kimi bolşevik-daşnak qüvvələrinin 
qarşısında dayanıb onları diz çökməyə məcbur etdi. 
Cəbhə xəttində olan Q.Korqanovun raportuna əsaslanan S.Şaumyan iyul ayının 2-də 
Moskvaya, V.Leninə və Saritsın şəhərində olan İ.Stalinə göndərdiyi teleqramda iyunun 
27-dən başlanan döyüşləri belə təsvir edirdi: 
Göyçay ətrafında iyunun 27-dən 30-dək olan dörd günlük döyüşlər başa çatmışdır. 
Mühasirə üçün göndərilən dəstə Göyçayı bombardman etmişdir. Qoşunlar düşmənin 
arxasına keçmişdir. Bir sıra əlberişsiz şərtlərə görə cəbhə boyu mövqe tutan 
qoşunlarımız Qaraməryəmə geri çəkilmişdir. Düşmən əhatə edilib darmadağın olmaq  
təhlükəsi altından çıxaraq öz növbəsində bizi mühasirə etməyə başladı. Yaranmış 
vəziyyətə görə və qoşunları gələcək döyüşlər üçün qorumaq niyyətilə sağ kolonna 
geri çəkilməli oldu. Süngü həmlələri ilə müşayiət olunan qanlı döyüşlər keçdi. 
Dəhşətli istilərdən və su tapmaq imkanı olmadığından əsgərlər huşsuzluq dərəcəsinə 
çatmışdılar. Ancaq onlar öz mövqelərini igidliklə qorudular, hücuma atıldılar. Lakin 
sol cinahdakı bir bölmə düşmənin çoxsaylı süvarisinin mühasirəai altına düşməkdən 
qorxub geri çəkildi. Bu hal bütün cəbhəyə təsir göstərdi. Hər iki tərəfdən itki çoxdur. 
Düşmən sıralarında nizami türk hissələri var. Topçuların və pulemyotçuların 
komandir heyətinin əksəriyyəti türklərdir. 6 ədəd zirehli avtomobil döyüşün sonuna 
gəlib çatdı. Onlardan biri döyüşdə iştirak edə bildi. Düşmənin arxasına keçdi. Bu 
zirehli avtomobil öz vəzifəsini məharətlə yerinə yetirdi və bəzi hissələri çətin 
vəziyyətdən xilas etdi, habelə arxadakı hissələrin geri çəkilməsini asanlaşdırdı. 
İyulun 1-də axşam saat 5.15-də Kürdəmirdən teleqram alınmışdır. Orada bildirilir ki, 
bizim cəbhədəki vəziyyətimiz bərpa olunmuşdur. Yenicə məlumat alınmışdır ki, 
Göyçay Əmirovun dəstəsi tərəfindən tutulmuşdur. 
5-ci Qafqaz firqəsi ərkani-hərb rəisi Rüşdüdən başqa mövcud olan arxiv sənədləri də 
Əmirovun dəstəsinin təkrarən Göyçay tutmasını təsdiqləmişdir. Ola bilsin ki, Əmirov 
qarşısına belə bir məqsəd qoymuş və onun həyata keçirilməsinə çalışmışdı. Ancaq 
təkrar uğursuzluğunu gizlətmək üçün Bakı Sovetinin Kürdəmirdə olan hərbi naziri 
Q.Korqanova Göyçaya girdiyi, lakin sonra çox saylı türk qoşunlarının təzyiqi ilə geri 
çəkilməli olduğunu bildirmişdi. 
İyul ayının 1-də Ağdaş və həvalisinin komandanının Nuru paşaya göndərdiyi raportda 
ermənilər tərəfindən hücumun başladığını qeyd etsə də Göyşayın düşmən əlində 
olmadığını təsdiqləyirdi: 
Düşmənin səhər Göyçay üzərinə  hücumunu təhlükəli görərək bir süvari bölüyü 
və bir piyada dəstəsi və kifayər qədər camaatla həmən Göyçayın qərbindəki 
Ərəbkəndinə yürütdüm. Düşmən şimala atılmışdır. Dəstələr şimala doğru hərəkət 
edərək düşmənin Göyçaya həmləsinin qarşısını almışdır. Dəstə Nazim bəylədir. 
Göyçay əhalisi Göyçayı təxliyyə etmişdir. Düşmən Göyçayı topa tutsa da dağıntı 
çox deyil. 
Nazim bəy isə iyulun 1-də Nuru paşaya gödərdiyi raportunda məlumat verirdi ki, 
düşmən Göyçayın 5-6 kilometrliyindədir. Çox güman ki, Əmirovun dəstəsinin hücumu 
tez də dəf edilmişdi. Çünki Nazim bəy raportunda qeyd edirdi ki, bu gün intizar 
vəziyyətidir.  Əlavə olaraq o, silaha və cəbbəxanaya böyük ehtiyac olduğunu da Nuru 
paşanın diqqətinə çatdırırdı. 
Beləliklə, Göyçay və Qaraməryəm ətrafında iyunun 27-30-u arasında baş verən 
döyüşlər Qafqaz Qırmızı ordusunun məğlubiyyəti ilə başa çatdı və bu hissələr Ağsuya 
tərəf sıxışdırıldı. Həmmin döyüşlər cəbhədəki dönüş nöqtəsinin başlanğıcını qoydu. 
Qafqaz Qırmızı ordusunun hücumları dayandırıldı və onlar dərin müdafiəyə çəkildilər. 
Bolşevik qüvvələri bu döyüşdən sonra bir daha hərbi təşəbbüsü əsaslı şəkildə ələ ala 
bilmədilər. Döyüşlərə uğursuzluqla başlayan Qafqaz İslam Ordusu hissələri, habelə bu 
döyüşlərə qoşulan Azərbaycan könüllüləri Göyçay ətrafındakı döyüşdən sonra  müdafiə 
vəziyyətindən çıxaraq hücuma keçdilər. Sovet tarixşünaslığında Qafqaz İslam Ordusu 
hissələrinin Göyçay ətrafındakı uğuru onların say üstünlüyü ilə izah edilsə də döyüşdə 
hansı hissələrin və qüvvələrin iştirak etməsi, onların say tərkibinin nəzərdən keçirilməsi 
Göyçay ətrafındakı döyüşlərdə Qafqaz İslam Ordusu hissələrinin say üstünlüyünə malik 
olmadığını sübut edir. Əksinə, bu döyüşdə bolşevik qüvvələri üstünlüyə malik idilər və 
həmin üstünlüyü azaltmaq üçün təcili şəkildə Azərbaycan könüllülərindən dəstələr 
təşkil edilir və cəbhəyə göndərilirdi. 
Göyçay ətrafındakı döyüşlərin nəticələrinin səbəbi hər şeydən əvvəl tərəflərin 
qarşılarına qoyduqları vəzifələrin xarakteri ilə bağlı idi. Cəbhə xəttinin bir tərəfində 
Azərbaycanı bolşevik-daşnak hakimiyyəti altına gətirmək istəyən və əsasən qeyri-
azərbaycanlılardan təşkil edilən bir qüvvə dayanırdısa digər tərəfində də Azərbaycanı 
bolşevik-daşnak talanlarından, Bakı, Şamaxı, Quba qırğınlarının təkrarlanmasından 
qorumağa çalışan Azərbaycanın milli qüvvələri və onların qardaş çağırışına gəlmiş olan 
türk hərbi qüvvələri dayanırdılar. Birincilər Azərbaycan əhalisinə divan tuturdularsa, 
ikincilər öz yurddaşlarını və qardaşlarını bur faciələrdən qorumağa çalışırdı. Buna görə 
Azərbaycan əhalisi də türk-Azərbaycan qüvvələri ətrafında səfərbər oldular və bütün 
xalqın onu qoruyan qüvvələrlə yekdilliyi güclü bir sədd kimi bolşevik-daşnak 
qüvvələrinin hücumlarının qarşısını aldı. 
O biri tərəfdən də döyüşlərin gedişi göstərdi ki, Qafqaz İslam Ordusu hissələri hərbi 
keyfiyyətləri baxımından heç də bolşevik qüvvələrindən geri qalmır. Döyüçün 
təşkilinin, idarə edilməsinin əsaslandırılması, operativliyi, vəzifəyə uyğun olaraq 
qarşıda dayanan vəzifələrin vaxtında dəqiqləşdirilməsi, müdafiə ilə hücumun düzgün 
əlaqələndirilməsi, atəş vasitələrinin səmərəli istifadə edilməsi əldə edilən uğurun əsas 
səbəblərindən idi. Döyüşlərdə Azərbaycan qüvvələri də çox fəal iştirak etdilər. Bu 
sahədə onlar ciddi təcrübəyə malik olmasalar da ümumən milli qüvvələrdə düşmənə 
qarşı bir qətiyyət və əzmkarlıq mövcud idi.  
 
   Ağsu və Kürdəmir ətrafındakı döyüşlərdə hərbi dönüşün möhkəmləndirilməsi 
 
Qaraməryəm ətrafında baş verən döyüşdən sonra cəbhədə hərbi təşəbbüs Qafqaz İslam 
Ordusunun əlinə keçdi və Bakıya doğru uğurlu hücumların başlanğıcı qoyuldu. Bu 
təşəbbüsün əldə saxlanması və inkişaf etdirilməsi Azərbaycanın müstəqilliyinin 
möhkəmlənməsi və Qafqaz İslam Ordusunun qarşısında dayanan vəzifələrin həyata 
keçirilməsi üçün həyati əhəmiyyət kəsb edə bilərdi. Ona görə də, Nuru paşa 
Qaraməryəm döyüşlərindən dərhal sonra Bakı istiqamətində hücumuların davam 
etdirilməsi üçün zəruri olan hazırlıq işlərinin  aparılmasına diqqəti daha da gücləndirdi. 
Növbət döyüşlər hər iki tərəf üçün xüsusi əhəmiyyət kəsb edirdi və ona görə də 
Göyçay-Qaraməryəm döyüşündən sonra hər iki tərəf yeni döyüşlərə ciddi hazırlığa 
başladı. Qafqaz İslam Ordusunun qoşunları Müsüslünün şərqi və Ağsu-Qaraməryəm 
xətti boyunca mövqe tutdular. Qafqaz İslam Ordusunun komandanlığı yaxın vaxtlarda 
Şamaxının azad edilməsini əsas vəzifələrdən biri kimi qarşıya qoymuşdu. Bu məntəqəyə 
çatmazdan qabaq İslam Ordusu komandanlığı Kürdəmir-Ağsu xəttinə çıxmağı 
planlaşdırırdı. 
Nuru paşa Şamaxı üzərinə hücumun müvəffəqiyyətlə başa çatdırılması üçün 
Qarabağdakı erməni silahlı dəstələrinin fəaliyyətinin məhdudlaşdırılması və Culfa-
Ordubad üzərindən Şuşaya silahlı dəstə göndərilməsinin məqsədəuyğunluğu barədə 
Şərq Ordular Qrupu komandanlığı qarşısında məsələ qaldırdı. Qafqaz İslam Ordusu 
komandanlığını narahat edən təkcə Qarabağ erməniləri deyildi. Azərbaycanın müxtəlif 
məntəqələrində yaşayan ermənilər bu və ya digər dərəcədə Qafqaz İslam Ordusuna qarşı 
əks fəaliyyət göstərirdilər. Şəki, Qurqaşen, Göyçay və Şamaxı ətrafındakı ermənilər 
təcavüzkar hərəkətlərini genişləndirməkdə idilər. Nuru paşa öz xatirələrində də bu 
məsələnin diqqəti çəkdiyini qeyd edirdi. Qayabaşı və Söyüdlü məntəqələrinin 
erməniləri hələ Göyçay döyüşlərindən əvvəl fəallaşmağa başlamışdılar. Göyçay` 
döyüşlərindən sonra Nuru paşa Ordunun ərkani-hərb rəisi Nazim bəyə göstəriş verdi ki, 
Ağdaş, Xaldan və Nuxadakı milli qüvvələrə ümumi rəhbərlik edərək Söyüdlü və 
Qayabaşı ermənilərinin təcavüzkarlığına son qoysun. 
İyul ayının əvvəllərində Qayabaşı və Söyüdlüdəki erməni yığnaqları darmadağın edildi. 
İyul ayının 12-də Ağdaş komandanı Nuru paşaya göndərdiyi teleqramında bildirirdi ki, 
Nic və Söyüdlü İsmayıl Həqqi bəyin rəhbərliyi altında olan Şəki dəstəsinin tam nəzarəti 
altındadır. Bu dəstə Söyüdlünün şimal tərəfindəki təpələrdə mövqe tutmuşdu. 
Ermənilərdən silah toplansa da onların bir çoxu silahları ilə birlikdə gizlənməyə 
çalışırdılar. 
Silahı yerə qoymayan bir çox ermənilər qaçıb ətraf kəndlərə, meşələrə dağılmışdılar. 
Şəki-Qutqaşen istiqamətində erməni millətçilərinin yarada biləcəyi təhlükəyə birdəfəlik 
son qoymaq üçün Nuru paşa Xaldan dəstəsinin komandirindən tələb edirdi ki, 
Qayabaşıdan qaçıb ətraf kəndlərdə dolaşan və silahı yerə qoymayan erməniləri axtarıb 
tapsın və onları zərərsizləşdirsin. Nuru paşa belə bir vəzifəni Nuxaya göndərilmiş olan 
Gəncə mövqe komandanı Cəmil Caid bəyin qarşısında da qoymuşdu. Ona tapşırılırdı ki, 
ətrafa qaçıb dağılan təcavüzkar ermənilər təqib edilsin, onların zərərsizləşdirilməsi 
məqsədilə həyata keçirilən əməliyyatı bütünlüklə başa çatdırsın. 
Göyçay ətrafında olan erməni kəndlərinin tərksilah edilməsinə də Nuru paşa xüsusi 
diqqət yetirirdi və bunu öz xatirələrində də qeyd edirdi. Çünki bu kəndlərdə toplanan 
erməni qüvvələri istənilən vaxt 5-ci Qafqaz firqəsinin arxasında təhlükəli vəziyyət 
yarada bilərdilər. İyul ayının 2-də Pezəvəng və Qırdadul kəndləri tutuldu. Burada olan 
erməni qüvvələri Əmirvan və Bəylərkənd istiqamətində geri çəkildilər. 5-ci Qafqaz 
firqəsi cəbhəsinin sol cinahı boyunca geri çəkilmək məcburiyyətində qalan bolşevik-
daşnak qüvvələrinin qarşısını kəsərək onlara güclü zərbə vurmaq üşün İvanovka 
kəndinə 10-cu alaydan bir piyada taboru və iki ədəd dağ topu göndərildi. Həmin dəstə 
İvanovkaya çatana kimi yolu üstünə çıxmış kiçik düşmən qruplarını məhv edərək 
İvanovka ətrafında mövqe tutdu. Ağ bayraqlarla onları qarşılamağa çıxan kənd əhalisi 
qüvvələrə kənddə yerləşməyi təklif etsələr də kənd ətrafında qalmaq üstün tutuldu. 
Qoşun hissələrinin burada yerləşməsi ilə bolşevik-daşnak qüvvələrinin bir dəstəsinin 
geri çəkilmək yolu bağlandı. Göyçayın şimalındakı kəndləri ermənilərdən təmizləyən 
türk-Azərbaycan qüvvələri şərqə doğru irəlilədikcə 100 nəfərə qədər olan süvari və 
piyada bolşevik-daşnak dəstəsi İvanovkaya sıxışdırıldı. İyul ayının 3-də ermənilərin 
dayaq məntəqələrindən biri olan Çanaqbulaq kəndi də türk-Azərbaycan qoşun 
hissələrinin əlinə keçdi. 
Göyçayın ətrafındakı kəndlərin təmizlənməsi üçün iyulun 2-3-də keçirilən əməliyyatda 
Ağdaşda təşkil edilmiş dəstə də iştirak edirdi. Ağdaş mövqe komandanı minbaşı Ehsan 
bəy bildiirdi ki, 100 nəfərlik bir dəstə Göyçay ətrafında keçirilən təmizləmə 
əməliyyatını gücləndirmək üçün göndərilmişdir. İyulun 3-də Çanaqbulaq kəndi 
tutulduqdan sonra bu dəstə geri qaytarıldı. 
İyul ayının 4-də Qaraməryəm ətrafındakı kəndlərin erməni qüvvələrindən təmizlənməsi 
davam etdirildi və beləliklə, Ağsu üzərinə irimiqyaslı hücumu həyata keçirmək üçün 
zəruri mövqelər tutuldu. Ancaq bir neçə gün ərzində davam edən təmizləmə 
əməliyyatları həm də itkilərlə nəticələndi. İyul ayının 1-dən 4-dək baş verən bu 
əməliyyatlarda 7 zabit və 39 əsgər şəhid olmuş, 9 zabit və 93 əsgər yaralanmış, bir zabit 
və 74 əsgər itkin düşmüşdü. 
Beləliklə, iyulun 5-də Ağsu-Kürdəmir xəttinin tutulması üçün Qafqaz İslam Ordusu 
hissələrinin hücumu başladı. Əldə edilən dğyüş uğurlarının daha da 
möhkəmləndirilməsi üçün  bu döyüşün böyük əhəmiyyəti var idi. Ona görə də Ordu 
komandanı Nuru paşa da Ağsu cəbhəsinə gəldi.  Bu, Nuru paşanın cəbhə xəttinə ikinci 
gəlişi idi. Buradakı hücum Mürsəl paşa tərəfindən planlaşdırılsa da, əməliyyata ümumi 
rəhbərlik Nuru paşa tərəfindən həyata keçirilirdi.  
Nuru paşa burada hərbi vəziyyətlə tanış oldu, zabitlərlə görüşüb onlara müvafıq 
tapşırıqlar verdi, bütün şəxsi heyəti döyüşün uğurla başa çatdırılmasına səfərbər etməyə 
çalışdı. Bu döyüşdə qazanılan qələbə ilə Qafqaz İslam Ordusunun əldə etdiyi uğurların 
heç də təsadüfı olmadığı təsdiqlənməli və düşmənə daha bir ciddi zərbə endirilməli idi. 
Nuru paşa həmin gün cəbhəni tərk etdi. Ancaq döyüş həmin günü sona çatmadı. 
Bolşevik-daşnak qoşunları onların başı üzərini böyük təhlükə aldığı üçün bütün 
qüvvələri ilə müdafıə olunmağa çalışırdı. Ancaq onların bütün cəhdləri əbəs idi. İyulun 
6-da onlara güclü zərbə vuruldu. Qafqaz İslam Ordusu hissələri döyüş əmri ilə 
müəyyənləşdirilmiş mövqeləri ələ keçirdilər. Bolşevik-daşnak qoşunları Şamaxıya 
doğru geri çəkilmək məcburiyyətində qaldılar. 
Müsüslü istiqamətində isə bolşevik-daşnak qüvvələri daha güclü müqavimət 
göstərdilər. Çünki onlar dəmir yolu ilə bura zirehli qatar gətirmişdilər ki, bu da onların 
müqavimət gücünü xeyli artırmışdı. Burada da dirənib durmuş düşmənin müqavimətinin 
yarılması üçün Nuru paşa əlavə imkanlar tapmağa çalışırdı. İyulun 7-də Nuru paşa 
Nazim bəyə göstəriş verdi ki, Ağdaş və Xaldan məntəqələrində toplaşa biləcək bütün 
qüvvələr Müsüslüyə göndərilsin. Bir gün sonra isə Nuru paşa Mürsəl bəyə göndərdiyı 
teleqramında bildirirdi ki, Qazağa gətirilmış olan 350 nəfər silahsız könüllü də Bərgüşad 
stansiyasına göndərilir. 
İyul ayının 7-də Nuru paşa Osmanlı sultanı Mehmet Vəhidəddindən bır teleqram aldı. 
İyulun 3-də vəfat etmiş padşah Mehmet Rəşadın yerinə iyulun 4-də Osmanlı taxtına 
çıxmış qardaşı Mehmet Vəhidəddin Qafqaz İslam Ordusu komandanı Nuru paşaya 
göndərdiyi teleqramında belə yazırdı: 
Əmirəlmömin, ulu xaqan, baş komandanmıız, qardaşım Sultan Mehmet xan 
həzrətlərinin həpimizi ağladan zayi ilə əmri-komandanızı ələ alıram. Sənələrdən 
bəri pək müşkilat içində Osmanlı və İslam tarixinə xanədanım üçün sanlı - şanlı 
səhifələr əlavə edən siz arslanlar, yurdun qəhrəman yavrularına məmnuniyyəti-
şahanəmi bəyan edir, bu uğurda haqqın rəhmətinə qovusaraq ər meydamnda can 
vermis olan sühədayı kəmali hörmətiə anıram. Vətənimizin  səlamətı üçün 
simdiyə degın pək şanlı bir surətdə qəhrəman mütəfəkkirlərimizlə omuz-omuza 
davam etdiyiniz müvəffəqiyyətlə dolu hərb sənətləri hər halda azalmaqdadır. 
Fəqət hənuz bitməmisdir. İştə bu ana qədər olduğu kimi cənabi haqqın haqlı 
davamızda daima bizimiə bərabər olacağına zərrəcə şübhə etməyərək eyni 
savleti-cəsuranə ilə düşmənlə savasmaya davam edinız. Hər yerdə kəmali-şan və 
şərəflə daşıdığınız sancağım sizə daıma zəfər və müvəffəqiyyət yolu göstərsin. 
lnayəti bəri və imdadi-ruhaniyyət həzrətı-peyğəmbər sız qəhrəman əsgərlərimin 
tuin və zəfəri olsun Мещмет Вящидяддин.  
İyul ayının 10-da bolşevik-daşnak qüvvələrinə daha bir zərbə vuruldu və Kürdəmir 
qəsəbəsi işğaldan azad edildi.  Burada cərəyan edən döyüşlər ən gərgin döyüşlərdən biri 
idi. İrandan gəlmiş olan L. Biçeraxovun dəstəsi də qarşı tərəfın gücünü xeyli artırmışdı. 
Buna baxmayaraq Həbib bəy Səlimovun rəhbərlıyı altında olan Müsüslü dəstəsi və ona 
köməyə gəlmiş qüvvələr gərgin döyüşlərdən sonra bu məntəqəni də ələ keçirdilər. 
Kürdəmirin azad edilməsi hərbi təşəbbüsün Qafqaz İslam Ordusunun əlində daha da 
möhkəmlənməsinə kömək etdi. Qırmızı ordunun vəziyyəti isə pisləşməkdə davam 
edirdi. Bunu iyulun 13-də V.Leninə göndərdiyi teleqramında S.Şaumyan da etiraf 
edirdi. Bakı bolşeviklərinin lideri V.Leninə çatdırırdı ki, Rusiyadan ciddi kömək 
gəlməsə vəziyyəti düzəltmək mümkün olmayacaqdır: 
Cəbhədə vəziyyət pisləşir. Təkcə bizim qüvvələrimiz kifayət deyildir. Rusiyadan 
ciddi kömək lazımdır. Mən Həştərxana və Saritsinə İ.Stalinə teleqram 
göndərmişəm. Siz də göstəriş verin. Vəziyyət çox qarışıqdır... 
V.Lenin isə elə həmin gün Dəniz işləri üzrə Xalq Komissarlığına göndərdiyi 
məktubunda təkidlə tələb etdi ki, Xəzər dənizinə hərbi gəmilərin göndərilməsi 
sürətləndirilsin. 
Ağsu cəbhəsində də Qırmızı ordu bölmələrinin irəliləməsinin qarşısı alındı. Qüvvə və 
sursat qıtlığı üzündən qətiyyətlə hücuma keçə bilməyən Qafqaz İslam Ordusu qüvvələri 
Şərədil dağlarında müdafiə olunaraq bolşevik və daşnakların bütün hücumlarını dəf 
etdilər. İyulun 10-12-si arasında bu istiqamətdə gedən döyüşlərdə bolşevik qoşunları 
artıq irəliyə gedə bilmədilər. 
Cəbhə xəttinin gücləndirilməsi üçün iyulun 14-də Nuru paşa tərəfindən bəzi tədbirlər 
həyata keçirildi. Həmin gün Ləzgi süvari alayı Yevlaxdan dəmir yolu ilə Kürdəmirə 
göndərildi. Bu alayın döyüş təcrübəsini nəzərə alaraq Qafqaz İslam Ordusu 
komandanlığı onun dağlıq şəraitdə istifadə edilməsini məqsədəuyğun bilirdi. Bundan 
başqa, Nuru paşa yenicə Azərbaycana gəlib çıxmış olan 38-ci alayın cəbəl top 
batareyasını da Ağstafadan Kürdəmirə göndərdi (38-ci alay 15-ci firqəyə aid idi – 
M.S.). Nuru paşa bu bölmənin də şimal xətti boyunca istifadəsini lazım görürdü. Əlavə 
olaraq Ağstafadan dəmir yolu ilə Kürdəmirə 250 sandıq güllə və 600 ədəd mərmi 
göndərildi.  
 
 Шамахыnın bolşevik-daşnak qüvvələrindən azad edilməsi. 
 
Kürdəmır azad edildikdən sonra əsas diqqət Şamaxı üzərində cəmləşdirildi. Ancaq 
bu istiqamətdə döyüşlərə başlamazdan əvvəl Nuru paşa cəbhədəki qüvvələri yenidən 
qruplaşdırdı. Bu da onunla bağlı idi ki, qüvvələr şərqə doğru irəlilədikcə onlar bir-
birindən daha çox aralanır və əlaqələri zəifləyirdi. Ona görə Nuri paşa fıkirləşirdi ki, 
həm Şamaxı-Bakı şosse yolu boyunca, həm də dəmir yolu xətti boyunca irəliləyən 
qüvvələri müstəqil taktiki qruplarda birləşdirmək döyüşün idarə edilməsi üçün daha 
əhəmiyyətli ola bilər. Görünür, Nuru paşa bu barədə hələ əvvəldən məsələ qaldırıbmış. 
Çünki iyul ayının 14-də Mürsəl bəyə göndərdiyi teleqramında soruşurdu ki, dəmir yolu 
boyunca hərəkət edən dəstə ilə şimaldakı dəstə ayrı-aynrılıqda komandalara bölünəcək, 
yoxsa fırqə tərkibində bır komanda halında qalacaqdır Nuru paşa həmin teleqramında 
dəstəiərin ayrı-ayrı qruplara bölünəcəyi halda onlara rəhbərliyin kimlərə tapşırıla 
bilməsi barədə Mürsəl bəyin münasibətini də öyrənmək istəyirdi. 
Kürdəmir və Kərrar ətrafındakı döyüşlər də göstərdi ki, hissələrin bir istiqamətdən 
digərinə atılması həm fiziki imkanların məhdudluğu üzündən münasib deyildi, həm də 
bir istiqamətdə qüvvələrin gücləndirilməsi ilə digər istiqamətdə qüvvələr zəifləyirdi.  
Güclü düşmənə qarşı belə bir şəraitdə mübarizə aparmaq isə heçdə həmişə müsbət 
nəticələr verə bilməzdi. Ona görə də 5-ci Qafqaz firqəsi, 15-ci firqənin 38-ci alayının 
bölmələri və Azərbaycan milli qüvvələrindən ibarət olan hissələr və bölmələr iki taktiki 
qrupa bölündü. Həmin qruplar Şimal və Cənub qrupu adlandırıldılar. Şimal qrupu 
Şamaxı üzərindən Bakıya doğru irəliləməli idi. Qrupun  komandanı 10-cu piyada 
alayının komandiri yarbay Osman bəy təyin edildi. Şimal qrupuna yarbay Əhməd Rza 
bəyin komandirliyi altında olan 13-cü Qafqaz piyada alayı, yarbay Səlim bəyin 
komandirliyi altında olan 10-cu Qafqaz piyada alayı, süvari minbaşı Zehni bəyin 
komandirliyi altında olan Zehni bəy dəstəsi və ehtiyatda saxlanılan 25-ci, 26-cı və 18-ci 
taborlar daxil idi. Cənub qrupunun komandanı isə  Həbib bəy Səlimov təyin edildi. Bu 
qrupa Müsüslü dəstəsi, 26-cı tabordan bir piyada bölüyü, firqənin istehkam bölüyü, iki 
ədəd top və bir zirehli qatar daxil idi. Azərbaycana yenicə daxil olmuş 38-ci alayın 
yalnız bir taboru Cənub qrupunun tərkibinə verilmişdi. Alayın 3-cü taboru Gəncədə, 1-
ci taboru isə ehtiyatda saxlanılmışdı. Alay belə parçalandığı üçün onun komandiri 10-cu 
alaya komandir təyin edildi. Həmin alayın komandiri Şimal qrupuna komandan təyin 
edildiyindən bn alay başsız qalmışdı. Şimal və Cənub qurpları isə öz növbəsində Şərq 
cəbhəsi komandanlığı altında birləşdirildi. Şərq cəbhəsi komandanı vəzifəsi də Mürsəl 
paşaya həvalə olundu. 
İyulun 16-18-də Şimal və Cənub qruplarının təşkilatlanması başa çatdı. Həmin günlər 
ərzində qrupların cəbbəxana və ərzaq təchizatı istiqamətində də bir sıra addımlar atıldı. 
Şamaxının azad edilməsi, Qafqaz İslam Ordusunun döyüşlərinin gedişində əldə etdiyi 
ən əhəmiyyətli uğurlardan biri idi. Mürəkkəb bir coğrafi şəraitdə yerləşən Şamaxının 
azad edilməsi həm qoşunlardan çox böyük gərginlik tələb edirdi, həm də buraların 
əhalisində erməni xofunu birdəfəlik silib atmalı idi. Şamaxı eyni zamanda Bakıya doğru 
hücum üçün başlıca strateji baza hesab edilirdi. Buna görə də Qafqaz İslam Ordusu 
komandanlığı Şamaxı üzərinə kifayət qədər hazırlıq görülməsini və bu hücumun qısa 
vaxt ərzində başa çatdırılmasını lazım bilirdi. Cəbhədə hələ struktur dəyişikliyi 
aparılmadığı zaman Nuru paşa Mürsəl paşaya göndərdiyi telearamında tələb edirdi ki, 
Şamaxı-Bakı yolunun üzərindəki, Şamaxının cənubundakı Göylər kəndinə üç qoşun 
növündən ibarət və süvarisi daha çox olan bir dəstə göndərin. Onun fikrincə, Şamaxı 
ətrafındakı Azərbaycan kəndlərinin əhalisi silahlı idi. Qafqaz İslam Ordusu bölmələri 
kəndə daxil olduğu təqdirdə yerli əhali onlara sığınıb böyük müqavimət dəstələri təşkil 
edər və ümumi mübarizəyə öz xidmətlərini göstərərdilər.  
Nuru paşa yazırdı: 
Şamaxıdan Bakıya gedən yolu kəsmək üzrə Şamaxı qəsəbəsinin 15 verst 
cənubundan Göylər (islam köyü) üzərindən üç sinifdən mürəkkəb və süvarisi çox 
bir müfrəzənin həmən sövqü lazımdır.  Şamaxının sərq və cənubundakı köylər 
kamilən islam və müsəlləhdirlər. Böylə bir hərəkətin  düşməni məğlubiyyəti-
qətiyyəyə  uğradacağını təxmin edirəm. 
Tezliklə Şamaxı üzərinə irimiqyaslı hücumu həyata keçirmək qərar alındı. Həmin 
hücum iyulun 19-da başlamalı idi. 
İyulun 19-na keçən gecə Şamaxı ətrafında şiddətli yağış yağdı. Döyüşçülər tamamilə 
yaş olduqları kimi, onların özlərinin və vəsaitlərinin yağışlı havada və dağ şəraitində 
irəliləməsi xeyli çətinləşdi. Buna baxmayaraq, hər iki alayın şəxsi heyəti sonsuz fiziki 
dözüm və fədakarlıq nümayiş etdirərək düşmənə ağır zərbə endirdi. Ancaq ağır hava 
şəraiti 13-cü alayı döyüş əmri ilə nəzərdə tutulmuş marşrutdan kənara çıxmağa məcbur 
etdi. Alay döyüşqabağı mövqelərdən Göylər kəndinə və sonradan Şamaxının şərqinə 
deyil, Mədrəsə kəndinə gəldi. Bu isə nəzərdə tutulduğu kimi bolşevik-daşnak 
qüvvələrinin geri çəkilmə yolunun bağlanmasına imkan vermədi. Bununla belə, 
bolşevik-daşnak qüvvələri hücumun qarşısını ala bilməyəcəklərini yəqin edib hələ saat 
11-də geri çəkilməyə başladılar. Baş verən döyüşlərdə bolşevik-daşnak qüvvələri heç 
bir uğur qazana bilmədilər. Saat 16.35-də isə bolçevik-daşnak qüvvələri kütləvi şəkildə 
Şamaxıya doöru üz tutdular. 
İyulun 19-da düşmən öz mövqelərindən geri atılsa da Nuru paşa ümumən həmin gün 
baş verən döyüşün gedişindən razı qalmadı. Onun fikrincə, 13-cü Qafqaz alayının döyüş 
əmrində nəzərdə  tutulan marşrutdan kənara çıxması düşməni mühasirəyə alıb məhv 
etmək imkanını aradan qaldırmışdı. Bolşevik qüvvələrinin ümumən sağ-salamat 
çəkilməsi onların Bakı ətrafında cəmləşməsi və Bakının müdafiəsinin 
möhkəmləndirilməsi ilə nəticələnə bilərdi: 
Bugünkü hərəkatın nəticəsi məni məmnun etməmişdir. Çünki mən düşmənin əsarət və 
imhası və dolayısı ilə Bakıya çəkilməkdə müvəffəq olmamasını istəyirdim. Bunu 
əvvəlcə də sizə Göylər köyü üzərindən Şamaxı-Bakı yolunu kəsmək üzrə bir qolun 
təhrikini münasib olacağını yazmışdım. Düşmənin qüvvəsi az və hali-ricətdə ikən ugaq-
təfək artçı qitəatı ilə iki alayın iştiğlalı və bunlardan 13-cü alayın Mədrəsə köyü üzərinə 
dönməsi məqsədə müvafiq bir hərəkət deyildir. Binaənəleyh, əlinizdəki süvari 
qüvvətlərinin kailən və qayət erkən, düşməni uzaqdan çevirəcək surətdə təhrik ediniz. 
Ya səbükbar piyada qüvvəti sövq edərək və ya hər süvari heyvanına bir piyada 
mindirərək əsil süvari qüvvəsini təqviyə edə bilərsiniz. Yarınki hərəkətin nəticəsini 
buna görə   
İyul ayının 20-sinə olan döyüş əmrində Şimal qrupuna Çuxanlı-Məlikçoban məntəqələri 
arasındakı mövqelərə çıxmaq və düşmən qüvvələrini təqib etmək tapşırığı verilmişdi. 
Bu tapşırığı yerinə yetirməyə çalışan qüvvələr düşmənin bütün müqavimətini qıraraq 
ayın 20-də Çuxanlı-Məlikçoban xəttinə çıxa bildi. Döyüşlərin gedişində düşmənin bir 
topu, uç toparlağı, iki pulemyotu, biri zirehli qatar olmaq üzrə üç ədəd avtomobili, 15 
sandıq güllə və s. əşyaları ələ keçirildi. 
Ümumən, gün ərzində gedən döyüşlərdə bolşevik-daşnak qoşunlarını əhatə etmək fikri 
öz qüvvəsində qalmaqda idi. Bu fikir Qırmızı ordu komandirləri tərəfindən də başa 
düşülürdü və ona görə də buna yol verməməyə çalışırdılar. Şamaxı ətrafındakı Qırmızı 
ordu dəstəsinin komandiri Qazarova görə, Qafqaz İslam Ordusunun qoşun hissələri 
Mədrəsədəki mövqelərindən Acıdərə hündürlüyü xətti ilə Mərəzəyə çıxmağa can 
atırdılar. Mərəzənin tutulacağı təqdirdə çox ağır vəziyyətə düşə biləcəklərindən 
ehtiyatlanan Qırmızı ordu hissələri heç Şamaxıda da dayanmayaraq yalnız geri çəkilmək 
barəsində fikirləşirdilər. 
Sabahısı gün Şimal qrupu hərəkətini davam etdirməli və düşməni təqib edərək Mərəzə 
kəndinə yetişməli idi. Cənub qrupu isə yenə də yayındırıcı döyüşlər aparmalı və 
buradan Şimal istiqamətindəki bolşevik-daşnak qüvvələrinə kömək göstərilməsinin 
qarşısını almalı idi. 
Cəbhədə hərbi təşəbbüs artıq Qafqaz İslam Ordusu qüvvələrinin əlində idi. Ona görə də 
Nuru paşanın verdiyi tapşırıq xüsusi bir müqavimətlə rastlaşmadan həyata keçirildi. 
Yalnız iyulun 21-də günorta üstü Mərəzə kəndi yaxınlığında bolşevik-daşnak qüvvələri 
müqavimətə cəd göstərdilər. Amma bu da nəticəsiz oldu və tezliklə Mərəzə kəndi də ələ 
keçirildi.   
Bakı bolşeviklərinin liderlərindən biri olan və Şamaxı istiqamətindəki 3-cü briqadanın 
komissarı təyin edilmiş A.Mikoyan Şimal qrupunun hücumlarının qarşısının 
alınmamasında və mühüm strateji əhəmiyyət kəsb edən Şamaxının əldən verilməsində 
3-cü briqadanın komandiri Hamazaspı günühlandırırdı. Bu daşnak komandirinin Şamaxı 
istiqamətində başlanan elə ilk döyüşlərdən sonra biabırcasına geriyə üz tutması onun 
xasiyyətli daşnak döyüşçülərinin də geriyə üz tutmasına səbəb oldu. Şamaxı ətrafında 
yaranmış vəziyyətlə bağlı Şaumyanın məlumatına istinadən Həştərxandan V.Leninə 
göndərilmiş teleqramda belə deyilirdi: 
Şaumyan xəbər verir: İyulun 20-də cəbhədə vəziyyət belədir. Şamaxı ətrafında 
düşmən hazırlıqdan sonra cinahlara doğru hücuma keçmişdir. Onun beş topu var. 
Satqınlıq üzündən briqada komandiri Hamazasp geri çəkilmək barədə heç bir 
ehtiyac olmadan verdiyi əmrə əsasən bizim ordu əvvəlcə Şamaxıya, sonra isə 
daha arxaya geri çəkildi. Mərəzə də bizimkilər tərəfindən tərk edilib. Sonrakı 
geriləmənin qarşısını almaq üçün tədbirlər görülür. Günahkarlar məhkəməyə 
verilir... 
Güclü vahimədən yaxalarını qurtara bilməyən Qırmızı ordu hissələri iyulun 22-də də 
geri çəkilməkdə davam etdilər. Bakı bolşeviklərinin nümayəndələri qoşun bölmələrini, 
yerli qeyri-azərbaycanlı əhalini səfərbər edərək Şimal qrupunun irəliləməsinin qarşısını 
almağa çalışsalar da bir nəticəyə nail ola bilmədilər. Əslində, iyulun 22-də Mərəzə 
ətrafında qarşı tərəflər arasında bir döyüş baş vermədi. Buna baxmayaraq bolşevik-
daşnak qoşunlarının geriyə qaçması davam edirdi. Bu qüvvələr Cəngidən 6 verst geri 
çəkilib şosse yolu boyunca müdafiə mövqeləri tutdular. 
Qafqaz İslam Ordusu hissələri Mərəzə və Sığırlı-Padar məntəqələrini ələ keçirməsi ilə 
cəbhə boyu bir neçə günlük nisbi sakitlik yarandı. Təchizat və təminat məsələlərinin 
həll üçün istər Şimal qrupu, istərsə də Cənub qrupu üçün belə bir sakitlik böyük 
əhəmiyyət kəsb edirdi. Cəbbəxana və ərzaq ehtiyatları yaradılmadan yenidən ağır 
döyüşlərə qatılmaq təhlükəli nəticələrə gətirib çıxara bilərdi. Nuru paşa isə mümkün 
qədər sürətlə irəliləməyin, düşməni hələ vahimə içində olduğu vaxt məhv etməyin 
tərəfdarı idi. İyulun 23-də o, 5-ci Qafqaz firqəsi komandanı Mürsəl paşaya yazdığı 
məktubunda öz fikrini belə ifadə edirdi: 
1.Cəbhədəki düşmən halən pərişandır. Qüvvəti az, mənəviyyatı isə qırıqdır. 
Çoluq-çocuqdan ibarət, hərc-mərc halında bir qafilə düşmənin zəfini 
artırmaqdadır. Sığırlıdakı düşmənin təvəqqüfü, Şimai qrupunun irəli hərəkəti ilə 
əkamətə (uğursuzluğa – M.S.) məhkum olacaq və fəlakətini intac edəcək bir 
təvəqqüfdür. Zatən Cənub qrupu qarşısındakı qüvvəni hər ehtimala qarşı 
müdafiəyə və ani təsbitə kafidir. Bakıdakı düşmən üç-dörd günlük məlumata görə 
siyasi bir anarşi içindədir. Biçeraxov ingilis parası ilə və erməni qüvvəti ilə hər 
dürlü idarəni ələ alacaq kimi görünür. Ümumi bir müzakirədə ingilislərin 
Ənzəlidəki qüvvələrinin Bakıya gəlməsi görüşülmüş, fəqət nəticə 
anlaşılmamışdır. Məmafih Biçeraxov zorla rast gəldiyini əsgər yapmaq və 
qüvvəsini artırmaq istəyir. Bu mülahizata nəzərən biz mümkün olduğu qədər 
aclığa və sususzluğa baxmayaraq xassətən Şimal qrupu ilə doğru Bakıya 
yüyürməkdə fayda və nicat buluruz. 
   2.Bugünkü təvəqqüfü ancaq bir şəkil ilə münasib görərdim. O da süvari, topçu 
və piyadadan mürəkkəb bir təqib müfrəzəsinin düşmənin peşini buraxmamaq idi. 
Bu məsələsini orduca da nəzəri etibara alındığı məlumunuzdur. Cəngi çayından 
istifadə etmək imkanını da siz buyurursunuz ki, su məsələsi bu sürətlə həll 
edilmişdir. Məvadi-iaşəyə gəlincə firqənin əti bol və əkməki də qismən şimdi 
bulunduğu miqdarda və qismən də arxadan sövq edilmək surətiylə qabili-
tədarükdür. Bakıya yaxın olan müsəlman köylərinin müsəlləhən yardımları 
qəviyyən məmul olmaqla bərabər sizə su, ət və əkmək xüsusunda yardım 
edəcəkləri də mülhəqdir. Siz bu köylərdən halən əzəmi 70 kilometr 
məsafədəsiniz. Müharibəsiz üç gündə qət ediləcək bu məsafə daxilində indiyə 
qədər təcrübə etdiyiniz düşmən qarşısında iki gündən sonra fazla müharibə üçün 
sərf etdiyinizi zənn etmiyorum. Buna görə hazırlanmaq isə bir kaç gün təvəqqüfü 
intac etməz. 
3. Bir tərəfdən məvadi-iasə və cəbbəxananın tamamlanması və Mərəzəyə 
sövq və iddiharına çalışılır. 
4. Hacıqabulun daha şərqinə düşməni atmaq üzrə Şimal qrupundan yarın 
bir kiçik müfrəzə təfriqi və bu təərrüzə cənubdan Əhməd Həmdi bəy 
müfrəzəsinin də iştiraki-hərakatı lazımdır. Əhməd Həmdi bəy müfrəzəsinin 
Hacıqabul ilə dəniz arasından dəmır yolunu təxrib etməsi və Şimal 
qrupundan ifraz ediləcək müfrəzənin də eyni zamanda böylə bir dəmir yolu 
ilə təxribi vəzifəsi olması lazımdır. 
5. Müharibə və müvasilə xəttinin cinahında bulunan köylərın tədibi ilə 
ugraşmaq qüvvətin inkisamını intac edər. Hər halda ayrılan qüvvətin 
cinahlarında kiçik düşmən qüvvələrinin təchizatı kıyamını pək zənn 
etmiyorum. Malağanlar təslim olduqdan sonra belə bir hərəkatda şimdiyə 
qədər bulunmaddılar. Ancaq ermənilər haqqında qəti məlumat almaq 
lazımdır. Məmafıh ermənilərin şərqə çəkildiklərini dünkü raportunuzda 
bildirmişdiniz. 
6. Cəbbəxana sövqü və qitəata tövzüsü (paylanması – M.S) lazım, ancaq 
bunun təsrii elzəmdir. 
7. Dağıstandan gələcək qüvvətlər haqqında ittixaz ediləcək tədbirin 
hərəkətin təxirinə səbəb olacağını zənn etməm. Ancaq bir kəşf qolu ilə 
onların təşriki-hərəkətini təmin etmək və Bakı-Dərbənd dəmir yolunu təxrib 
və tərəssüd etdirmək lazımdır. 
 8. Yarın üçün Cənub qrupunun hali təvəqqüfə qalmasını anlamıyorum. Bir 
an əvvəl irəliləyərək dəmir yolunu təmir etsə və Hacıqabulu tutsa Şimal 
qrupundan gələcək müfrəzə və Əhməd Həmdi bəy müfrəzəsilə daha 
yaxından irtibat təsis etsə iyi olmazmı? Yenə yarın Şimal qrupundan bir 
təqib müfrəzəsi eyni zamanda istikşafda bulunmaq üzrə Şərq istiqamətində 
sövq edilməlidir. Bilirsiniz ki, Baş  komandanlıqdan  aldığım əmr və həm də 
düşmən haqqında bildirdiyiniz məlumat bizdən sürət tələb etməkdədir. 
Nuru paşa həmin məktubunda Şimal qrupundan xüsusi bir dəstə düzəldilib 
Hacıqabuldan Bakıya gedən dəmir yolu xəttinin dağıdılması üçün göndərilməsinin, 
habelə Cənub qrupunun irəliyə hərəkət etməsinin və Hacıqabulu tutmasının 
zəruriliyini vurğulayırdı. Hücum edəcək qüvvələrin vəziyyətini və imkanlarını daha 
yaxşı bilən Mürsəl paşa Ordu komandanının təkliflərinin belə bir şəraitdə həyata 
keçirilməsinin qeyri-mümkün olduğunu bildirirdi və öz fikirlərini məktubunda 
Nuru paşaya da əsaslandırırdı. Bakıya doğru dayanmadan irəliləməyin tərəfdarı 
olmaqla bərabər, Nuru paşa Mürsəl paşanın mövqeyi ilə razılaşdı  Mürsəl paşanın 
fikrincə, iyulun 26-na kimi bu hazırlıq işlərini yekunlaşdlrmaq və Bakıya tərəf 
hücumu davam etdirmək  olardı. 
Cəbhədə yaranmış olan nisbi sakitlikdən bolşevik-daşnak qüvvələri də səmərəli 
şəkildə istifadə etməyə cəhd göstərirdilər. Qafqaz İslam Ordusundan alınan ağır 
zərbədən sonra Qırmızı ordu hissələri geri qaçmaqda davam edirdilər. Bu orduda 
hakim olan bolşevik-daşnak ideologiyasının böhranı və süqutu Bakı xalq 
Komissarları Sovetini də süqut dərəcəsinə çatdırmışdı. Bu bolşevik qurumunu və 
onu təmsil edən bolşevikləri məhv olmaqdan yalnız cəbhədə dönüşün yaradılması, 
Qafqaz İslam Ordusu hissələrinin hücmu qarşısının alınması xilas edə bilərdi. 
S.Şaumyanın ətrafına topladığı və dayaqlandığı erməni-daşnak qüvvələri bunun 
öhdəsindən gələ bilmədilər, Qafqaz İslam Ordusu hissələrinin güclü zərbəsi ilə 
parçalanıb nicat üçün geriyə qaçmağa başladılar. S.Şaumyan bunun başlıca 
səbəbini ətrafına topladığı qoşunun oğru-quldur olmasında deyil, onun komandir 
heyətinin qorxaqlığında görürdü. V.Leninə göndərdiyi teleqramlardan birində o 
qeyd edirdi ki, bizim qoşunların əsas kontingenti olan erməni hissələri əvvəlcə 
igidliklə vuruşsalar da, hissələrin komandir heyətinin qorxaqlığı və ingilis təbliğatı 
nəticəsində böhrana uğramışdır. 
S.Şaumyanın L.Biçeraxova bağladığı ümidlər də özünü doğrultmadı. Əslində, heç 
doğrulda da bilməzdi. Çünki İranda yerləşən rus qoşunlarının zabiti olmuş 
L.Biçeraxovun tutduğu yolun strateji puçluğu əvvəlcədən məlum idi. Onun 
sərəncamına verilmiş Qırmızı ordu hissələri isə mənəvi tənəzzül içərisində olan, 
yalnız fərdi və şəxsi mənafeləri üçün silahsız və müdafiəsiz Azərbaycan xalqını 
talamaq üçün cəbhəyə yollanan elementlərdən ibarət idi. Azərbaycana yollanarkən 
ingilislərdən 180 milyon rubl alaraq 15 gün ərzində 10 minlik ordu toplayacağına 
söz versə də, L.Biçeraxov ətrafına cəmi 600-ə qədər adam cəlb edə bildi. Böyük 
vədlərlə və ümidlərlə Azərbaycana yollanan L.Biçeraxov cəbhəyə komandanlıq 
etdiyi etdiyi müddət ərzində bir dəfə də olsa qələbə sevincini yaşamadı. Böyük 
sürətlə özünü Kürdəmirə çatdırdığı kimi, böyük sürətlə də oradan geri qaçdı. 
Bacarıqsızlığını, azərbaycanlı zabit Həbib bəy Səlimovun komandanlığı altında 
olan Cənub qrupunun hücumlarının qarşısını almağa qüdrəti çatmadığını görəndə 
L.Bişeraxov cəbhə komandanı vəzifəsindən əl çəkdiyini söyləyib bu vəzifəni 
erməni Avetisova həvalə etdiyini bildirdi. Bununla belə, o özünün və dəstəsinin 
cəbhədə qaldığını və Bakının Qafqaz İslam Ordusundan qorunmasında iştirak 
edəcəyini bildirdi. İyulun 22-də Avetisov artıq müvəqqəti olaraq cəbhə 
komandanının vəzifəsini icra etməyə başlamışdı. 
Yaxınlaşan süqutdan xilas olmaq üşün əsas ümid isə Rusiyadan gələ biləcək 
köməyə bağlanılırdı. Zorakı yolla hakimiyyətə gələn Bakı xalq Komissarları 
Sovetinin ömrünün uzadılmasının da yalnız zorakılıqla mümkün olacağına şübhə 
etməyən Rusiya bolşevik hökuməti iyunun 2-ci yarısından etibarən Bakıya hərbi 
yardımı xeyli artırdı. V.Leninin göstəriş və tapşırıqlarından sonra xeyli silah, hərbi 
sursat və bir neçə silahlı dəstə, o cümlədən, Petrovun komandirliyi altında 780 
nəfərlik yaxşı silahlanmış sovet qoşun dəstəsi Ukrayna cəbhəsindən Bakıya 
göndərildi. İyul ayının 19-da “İzvestiya Bakinskoqo Soveta” qəzeti bu xəbəri 
böyük bir sevinclə oxuculara çatdırırdı. 100-200 nəfərlik kazak atlı dəstəsindən, 6 
topçu batareyadan, Baltik və Qaradənizçilər bölüyündən və süvari kəşfiyyatçılar 
bölmələrindən ibarət olan Petrovun dəstəsi Bakını türk-Azərbaycan qoşunlarından 
qorumalı idi. 
İyulun 19-da dəstəsi ilə Bakıya gələn Petrov Bakı rayonunun hərbi komissarı təyin 
edildi və o bu vəzifədə Rusiyanın fəhlə və kəndlilərinə bir müraciət imzaladı. 
Tamamilə şovinist və təcavüzkar bir ruhda yazılmış olan müraciətdə Petrov rus 
fəhlələrini və kəndlilərini silaha sarılmağa, Bakıya gəlməyə və burada Sovet 
Rusiyası uğrunda mübarizə aparmağa çağırırdı. Onun müraciətində belə cümlələr 
var idi: 
Silaha sarılın, Rusiya Federativ Sovet respublikasının azadlığı uğrunda bizim 
yanımıza, bizim mübarizlərin sırasına gəlin... Rusiya Federativ Sovet 
Respublikası təhlükədədir. O kimin üçün əzizdirsə bizim yanımıza, bizim 
sıralarımıza gəlsin. 
Ancaq S.Şaumyan yaxşı başa düşürdü ki, təkcə Petrovun dəstəsi Qafqaz İslam 
Ordusu qoşunlarının uğurlu hücumlarının qarşısını kəsməyə kifayət deyildir. Ona 
görə də iyulun 20-də böyük bir təlaş içərisində S.Şaumyan yenidən kömək 
göndərilməsi adı ilə V.Leninə göndərdiyi teleqramında yazırdı: 
Vəziyyət daha da ciddiləşir. Bakı üçün hərbi qüvvələrin göndərilməsi 
gücləndirilməli və sürətləndirilməlidir. Tez yola salın, göstəriş verin ki, 
yollarda yerli sovetlər Bakıya göndərilən hissələri saxlamasınlar. Xəbər 
verin ki, biz kömək gözləyə bilərikmi və nə vaxt? Təkrar edirəm ki 
qoşunlarla təcili və ciddi kömək zəruridir. 
Bakı Sovetinin Moskvada olan nümayəndəsinin Hərbi işlər üzrə Xalq 
Komissarlığına göndərdiyi təqrirində isə qeyd edilirdi ki, Bakıda vəziyyətin 
düzəldilməsi üçün təchizat və təminat məsələləri həll edilməli, bu qüvvələr ən 
yaxın zamanda yola salınmalı və Qafqaz cəbhəsində məsuliyyətli rəhbərlər təyin 
edilməlidir. 
 İyul ayının 23-də S.Şaumyana istinadən V.Leninə göndərilmiş digər teleqramlarda da 
çıxılmaz vəziyyətin aradan qaıdırılması üçün yeni  qüvvələrin, siyasi cəhətdən etibarlı 
komandir heyətinin yola salınması xahiş olunurdu. 
S.Şaumyan və onun ətrafındakılar Rusiyadan əllərini üzməməklə bərabər, Bakının 
özündə də mümkün imkanları səfərbər etməyə çalışırdılar. Bu məqsədlə onlar Bakı 
əhalisinə müraciət edir, əsasən də qeyri-azərbaycanlı əhalidə millətçi-şovinist hissləri 
qıcıqlandırmağa və bununla da bolşevik-daşnak cəbhəsinə əlavə qüvvələr cəlb 
olunmasına cəhd göstərirdilər. Bakı Sovetinin fəhlələrə və qırmızı qvardiyaçılara 
ünvanlanmış 24 iyul 1918-ci il tarixli müraciətində deyilirdi: 
Yoldaş fəhlə və qırmızı qvardiyaçılar! Vəhşi Türkiyə bizə qarşı öz qoşunlarını 
yeritmişdir. Silaha sarılmış Bakı fəhlələri bu qoşunlara qarşı çıxdılar və bir sıra 
qəhrəmancasına döyüşlərdə sübut etdilər ki, onlar inqilab uğrunda mübarizə 
etməyi və ölməyi bacarırlar. Döyüşə gedərkən həmişə təkcə qələbəni deyil, həm 
də məğlubiyyəti gözləmək lazımdır. Budur, biz indi belə bir məğlubiyyət anlarını 
yaşayırıq. Bizim yorulmuş, əldən düşmüş qoşunlarımız dəyişdirilmədiyindən və 
möhkəmləndirilmədiyindən sağ cinahda geri çəkilirlər. Ancaq bu bizdə çarəsizlik 
yaratmalıdırmı? Yəni, biz elə bir vəziyyətə çatacağıq ki, silahı yerə qoyacağıq və 
düşməni şəhərə buraxacağıq? Yox, yoldaşlar! Bizim aramızda silahı yerə qoyub 
nifrətamiz türk zorakılığına təslim olmağı təklif edən satqın tapılmaz. Bizim 
cəbhədə hələ çox qoşunlarımız var. Biz hələ öz aramızdan da yeni taborlar yarada 
bilərik. Bununla yanaşı, yorulmuş və geri çəkilmiş dəstələr də bir qədər istirahət 
edib və özünə gəlib yenidən silaha sarılacaqlar və düşmənlə vuruşacaqlar. 
Qafqaz İslam Ordusu hissələri Bakıya yaxınlaşdıqca Bakı Komissarlarının ətrafına 
toplaşan siyasi qüvvələrdə də parçalanma baş verirdi. Azərbaycan xalqının milli 
mənafelərinin təmsilçisi olacaq şəxslərin təmsil olunmadığı bu qüvvələr Bakının azad 
ediləcəyi təqdirdə törədətdikləri faciələrə, qanunsuzluqlara görə cavab verməli 
olacaqlarından vəziyyətdən çıxış yolu axtarır və bunu ingilis qoşunlarının Bakıya 
gətirilməsində görürdülər. Uzun müddət Bakı Sovetinin cığırdaşı olan eserlər, daşnaklar 
güman edirdilər ki, ingilislər Bakıya gəlməklə həm Qafqaz İslam Ordusunun qarşısını 
saxlayacaq, həm də onların Bakıdakı mövqelərini möhkəmləndirəcəklər. Ona görə 
ingilis qoşunlarının Bakıya gətirilməsinə meyl edənlər çoxalırdı. Yuxarıdakı müraciətin 
bir hissəsi də ingilis qoşunlarının Bakıya gətirilməsinə qarşı idi. 
Ancaq S.Şaumyan və onun məsləkdaşlarının göstərdiyi cəhdlər bir nəticə vermədi. 
Aparılan bütün təbliğat işlərinə baxmayaraq, Qafqaz İslam Ordusu hissələrinin və 
bölmələrinin nəyə qadir olduğunu əyani şəkildə görmüş olan bolşevik-daşnak tör-
töküntüləri cəbhədən qaçmaqda davam edirdilər.  
Baxmayaraq ki, iyulun 23-24-də Rusiyadan Bakıya xeyli silah-sursat, ərzaq gətirildi, 
lakin artıq Bakı Sovetinin düşdüyü böhranı aradan qaldırmaq mümkün deyildi. Şamaxı-
Bakı yolu üzərindəki bolşevik-daşnak qoşunlarının xeyli geri çəkilməsi şəhərdəki 
vahimə və gərginliyi daha da artırdı. Bolşeviklərin acizliyi, gücsüzlüyü onların 
nüfuzunu xeyli aşağı saldı. Azərbaycan xalqına qarşı cinayətlər və qırğınlar törətmiş 
daşnaklar, sabit əqidəsi olmayan eserlər, vəziyyətə görə bu və ya digər tərəfə meyl edən 
qüvvələr Bakının azad edilməsinə yol verməmək üçün ingilis qoşunlarının Azərbaycana 
çağırılmasını lazım bilirdilər. İyul ayının 25-də çağırılmış fəhlə, qırmızı əsgər, matros 
və kəndli deputatları Bakı Sovetinin fövqəladə iclasında bolşeviklər siyasi cəhətdən ağır 
məğlubiyyətə uğradılar. Onların bütün səylərinə baxmayaraq sağ eserlər, daşnaklar və 
menşeviklər ingilis qoşunlarının Bakıya dəvət edilməsi lehinə səs verdilər. 
Qafqaz İslam Ordusu komandanlığı öz kəşfiyyatının, habelə Bakıdan qaçıb gəlmiş 
azərbaycanlıların verdiyi məlumat əslinda şəhərdə cərəyan edən prosesləri nəzarət 
altında saxlayırdı. Düşmən cəbhəsində yaranmış panika və təlaşdan mümkün qədər çox 
yararlanmaq üçün Nuru paşa iyulun 24-də Mürsəl paşaya göndərdiyi teleqramında 
iyulun 26-da Bakı üzərinə qəti hücuma başlamağaı tövsiyə edirdi. 
 İyul ayının 28-nə verilmiş döyüş əmrinə görə Şimal qrupu Bakı istiqamətində hücumu 
davam etdirərək Cəngi mövqelərini ələ keçirməli idi. Gecə saat 3-də hücuma başlayan 
Şimal qrupunun xəttində mürəttəb süvari alayı hərəkət edirdi. Saat 11.30-da bolşevik-
daşnak qoşunlarının 150 nəfərlik süvarisi 2 ədəd top və zirehli avtomobilin müşayiəti ilə 
2-ci mürəttəb süvari alayının qarşısını kəsdi. Bu qüvvələr arasındakı döyüçü uğurla başa 
çatdırmaq üçün Qırmızı ordudan ora 200 nəfər piyada və 50 nəfər süvari göndərildi. 
Bolşevik-daşnak qüvvlərinin güclənməsi 2-ci süvari alayının vəziyyətini xeyli 
ağırlaşdırdı. Yalnız 10-cu Qafqaz alayının köməyə yetişməsi bolşevik-daşnak 
qüvvələrini geri çəkilməyə məcbur etdi. Şimal qrupu bölmələri hücumu davam etdirərək 
axşama qədər onun qarşısında qoyulmuş döyüş tapşırığını yerinə yetirdi. Cənub qrupu 
isə gün ərzində bir qədər irəliləyərək Pirsaat stansiyasının qərb tərəfinə yaxınlaşdı. 
İyul ayının 29-da və 30-da Qafqaz İslam Ordusu hissələrinin Bakıya doğru irəliləməsi 
davam etdi. Nəticədə Şimal qrupu Bakıya xeyli yaxınlaşa bildi. 
Qafqaz İslam Ordusu qüvvələri Bakı yaxınlıqlarında çox ciddi müqavimətə rast gəlmədi 
və həmin qüvvələrin Bakıya bu dərəcədə yaxınlaşması şəhərin tezliklə  süqut edəcəyinə 
bir inam yaratdı. Ancaq məlumdur ki, Bakıdakı ermənilər və onların ətrafına toplaşanlar 
heç də bu fikirdə deyildi və onlar ingilis qoşunlarının gəlişi ilə vəziyyətin tamamilə 
dəyişəcəyinə ümidlərini itirməmişdilər. 
İyulun 30-da və 31-də Qafqaz İslam Ordusunun əldə etdiyi hərbi uğurlar S.Şaumyan və 
onun ətrafına toplaşmış bolşevik-daşnak qüvvələrinin hərbi və siyasi süqutunu sona 
çatdırdı. Onlar artıq heç nə ilə cəbhədəki vəziyyəti arzu etdikləri istiqamətə yönəldə 
bilmədilər. Baş verən uğursuzluqları onlar müxtəlif səbəblərlə izah etməyə çalışsalar da 
həqiqət belə idi ki, millətçi erməni tör-töküntülərindən təşkil edilmiş silahlı dəstələr 
Qafqaz İslam Ordusunun qarşısını kəsməyə artıq qadir deyildilər. L.Biçeraxov da öz 
dəstəsini Cənub qrupu qarşısından geri çəkərək 1 saylı zirehli qatarla bilrikdə Biləcəriyə 
doğru üz tutdu. Bakı-Tiflis dəmir yolu boyunca döyüşlərin taleyinin artıq həll edildiyini 
başa düşən L.Biçeraxov Biləcəri stansiyası ilə dəniz arasında elə bir mövqe tutdu ki, 
istədiyi vaxt maneəsiz dərhal qatarla Dağıstana tərəf çəkilə bilsin. 
Biçeraxovun bu hərəkəti ilə Qafqaz İslam Ordusu qarşısındakı müqavimət daha da 
azaldı. Bakı bolşeviklərinin hərbi komissarı Korqanovun verdiyi məlumata görə, 
Ələtdən geri çəkilən 1600 nəfərlik qüvvədən Bakı ətrafındakı cəbhə xəttində 200 nəfər 
qalmışdı. 200 nəfər də sağ cinahda, Şimal qrupu ilə üzbəüz mövqe tutmuş Petrovun 
dəstəsində var idi. 
Bolşevik-daşnak liderlərinin verdiyi məlumatdan belə çıxırdı ki, gəlişinə böyük ümid 
bağlanılan Petrovun 780 nəfərlik dəstəsində Qafqaz İslam Ordusu hissələri ilə bir neçə 
günlük döyüşdən sonra cəmi 200 nəfər qalmışdı. Heç şübhəsiz ki, belə bir vəziyyət 
bolşevik-daşnak rəhbərliyini və şəxsi maraq hərisliyi ilə onların ətrafına toplaşmış olan 
erməni silahlılarını da qorxuya salmaya bilməzdi. Sayı 3 mindən çox olan erməni 
silahlıları pal-paltar çatmamasını bəhanə edərək cəbhə xəttini tərk edir və şəhərdə 
toplaşırdılar. Bununla da bolşeviklərin verdiyi məlumata görə, uzunluğu 32 kilometr 
olan döyüş xəttində cəmi 400 silahlı qalmışdı. Nicat tapmağın yeganə yolunu ağ bayraq 
qaldırıb təslim olmaqda görən Qırmızı ordu komandanı Avetisov tezliklə Qafqaz İslam 
Ordusu komandanlığı ilə sülh danışıqlarına başlamağı təklif etdi. Onun fikrincə, əks 
təqdirdə şəhərin 160 min xristian əhalisinin həyatı təhlükə altında qala bilərdi. 
Doğrudur, Bakı Xalq Komissarları devrildikdən və yeni hökumətdə də yüksək vəzifə 
tutduqdan sonra Avetisov təkid edirdi ki, heç vaxt Qafqaz İslam Ordusu qarşısında ağ 
bayraq qaldırmağın tərəfdarı olmamışdır. Əksinə, türk qoşunlarına qarşı mübarizə 
aparmağı, türk döyüşçülərinin Qafqazdan çıxarılmasını özünün başlıca vəzifəsi bilmişdi 
və bu yoldakı mübarizəsini yeni hakimiyyətin dövründə də davam etdirirdi. 
İyul ayının 30-dan 31-nə keçən gecə bolşeviklər öz hakimiyyətlərini qoruyub saxlamaq 
üçün sonuncu dəfə cəhd göstərdilər. Hələ gecə ikən Xalq Komissarları Soveti şəhərdə 
olan bütün hissələri və silahlıları cəbhəyə yollanmağa çağırdı, fəhlələrə müraciət etdi ki, 
silahlanıb şəhərin küçələrinə çıxsınlar. Eyni zamanda erməni silahlı dəstələrinin 
rəhbərləri Hamazasp, Qazarov və Daşnaksütyun partiyasının rəhbərləri ilə razılıq əldə 
edildi ki, sülh danışıqlarının aparılacağı təqdirdə belə öz dəstələrini cəbhəyə 
göndərsinlər ki, şəhər müdafiəsiz qalmasın. Qərara alındı ki, erməni silahlılarından 
ibarət 16-cı və 18-ci taborlar cəbhə xəttinə göndərilsin. Bu iki taborda 1300 silahlı 
olmalı idi. Həmin gecə Daşnaksütyun partiyasının rəhbəri bəyan etdi ki, iyulun 31-də 
cəbhə xəttinə çıxarılacaq silahlıların sayı 3 minə çatdırılacaqdır. 
Ancaq Bakı bolşevikləri yenə də cəhdlərinin nəticəsiz qalması ilə rastlaşdılar. İyulun 
31-də cəbhə xəttinə gözlənilən sayda deyil, 16-cı tabordan cəmi 320 nəfər qüvvə 
göndərildi. Bakı bolşevikləri ümidi yalnız Rusiyadan gələcək qüvvələrə bağlaya 
bilərdilər. Bu kömək gələnə kimi isə onlar şəhərdəki  mümkün qüvvələri səfərbər 
edərək şəhərin müdafiəsini təşkil etməyə çalışırdılar. Daşnak liderləri və fəalları isə 
artıq nəzərlərini Rusiya tərəfə deyil, İrandan gələ biləcək ingilis qüvvələrinə 
dikmişdilər. Onlar da şəhərin müdafiəsinə çalışmaqla vaxt qazanmağa və ingilislərin 
yetişməsinə çalışırdılar. 
Qafqaz İslam Ordusu hissələrinin güclü zərbəsinə davam gətirə bilməyən Petrovun 
dəstəsi də geri çəkiləndə S.Şaumyan və onun məsləkdaşları artıq bütün hakimiyyəti 
təhvil vermək məcburiyyətində qaldılar. İyul ayının 31-də Bakı komissarları 
hakimiyyətdən tamamilə əl çəkdiyini elan etdi. 
Beləliklə, 1918-ci il iyulun 31-də S.Şaumyanın sədrliyi altında Bakı Xalq Komissarları 
Soveti hakimiyyətdən birdəfəlik əl çəkdi. Qısa tarixi Azərbaycan xalqının həyatında 
faciəli izlər buraxmış bu hökumətin yerinə avqust ayının 1-də “Mərkəzi Xəzər 
(Sentrokaspi) və Sovetlərin Müvəqqəti İcraiyyə Komitəsi Rəyasət Heyətinin 
Diktaturası” hökuməti yaradıldığı elan edildi. Bu hakimiyyətin eserlər, menşeviklər və 
ermənilər tərəfindən təşkil edildiyi bildirilsə də onun əsas vəzifələri erməni-daşnak 
elementlərinin əlində cəmləşmişdi. Bir vaxtlar birgə fəaliyyət göstərdikləri 
bolşeviklərdən ayrılsalar da, onların mahiyyətində ciddi bir dəyişiklik baş verməmişdi. 
Türkçülüyə qarşı çıxmaq, milli istəklərini həyata keçirmək üçün onlar konkret şəraitdə 
yeni qüvvələrlə birləşməyin səmərəliliyinə daha çox inanırdılar. 
  
  
Бакы цzərinə həlledici hücum üçün hazırlıq 
  
Bakının azad edilməsi Nuru paşanın rəhbərliyi altında aparılan döyüşlərin, 
bütünlükdə Qafqaz İslam Ordusu hərəkatının uğurlu və şanlı zirvəsidir. Müvəffəqiyyətlə 
sona çatan bu əməliyyatla Bakı şəhəri erməni-rus qoşunlarının və ingilis bölmələrinin 
nəzarəti altından çıxarılaraq müstəqil Azərbaycan Cümhuriyyətinın paytaxtına çevrildi. 
Bununla da Azərbaycanın müstəqilliyi onun başı üzərini kəsdirmiş real təhlükədən nicat 
tapdı. Doğrudur, Qarabağda və respublikanın cənubunda müəyyən gərginlik hələ də 
qalmaqda idi. Lakin Bakının alınması ilə müstəqil Azərbaycan Xalq Cümhuriyyətinin 
bütün dövlət orqanlarının normal fəaliyyətinə obyektiv bir zəmin yaradıldı 
Bakının azad edilməsi Nuru paşanın rəhbərlik etdiyi türk əsgərınin və bütün Azərbaycan 
xalqının birgə mübarizəsinin məntiqi nətıcəsi idi. Lakin bu məntiqi nəticə elə də 
asanlıqla hasil olmadı. Qafqaz İslam Ordusunun zərbələri ilə Bakıya sıxışdırılan 
qüvvələr məhv olma anının yaxınlaşdığını hiss etdikcə bütün gücünü nümayiş 
etdirməyə çalışırdı. S.Şaumyanın rəhbərliyi altında olan Bakı komissarları istefa 
verdikdən sonra avqustun 1-də hakimiyyəti ələ keçirən Sentrokaspi Diktaturası da 
Bakını hansı vasitələrlə olur olsun,əldə saxlamağı,onun  müstəqil Azərbaycanın 
paytaxtına çevrilməsinə yol verilməməsini özünə başlıca vəzifə sayırdı. Bunun üçün bu 
“yeni”hökumət liderləri  İrandakı ingilis qoşunları komandanlığı ilə görüşərək onlardan 
hərbi kömək almağa nail olmuşdular. Bakı neftində gözü olan ingilis qoşunları 
komandanlığı da Sentrokaspi Diktaturasının erməni emissarlarına köməyə gəlməyi vəd 
etmişdilər. Avqustun 4-də artıq ingilis qoşunlarının Bakıya gəlməsi başlamışdı. Bu 
qüvvələrin gəlişi Sentrokaspi qüvvələrini xeyli gücləndirdi. Ona görə də Bakının azad 
edilməsi uğrunda Qafqaz İslam Ordusunun apardığı ilk ciddi döyüş uğursuzluqla 
nəticələndi.  
Həmin döyüş avqustun 5-də baş verdi. Səhər erkən başlayan bu döyüş əvvəlcə İslam 
Ordusu qüvvələrinin planlaşdırdığı kimi davam edirdi. Güclü zərbədən sonra Şimal 
qrupunun bölmələri Qurd qapısı yüksəkliklərini ələ keçirərək şəhərə daha da 
yaxınlaşdılar. Ən təhlükəli mövqelərin ələ kecırilməsi hücumun müvəffəqiyyətlə davam 
etdirilməsi üçün zəmin yaratsa da, top mərmilərinin qurtarması və bununla topların 
himayəsindən məhrum olunmaq Şimal qrupunun vəziyyətini xeyli çətinləşdirdi. 
Sentrokaspi qüvvələri bundan istifadə edərək öz güclərini topladılar və ingilislərin 
yardımından bəhrələnərək əks-hücuma keçdilər. Bakının tutulacağından qorxan keçmiş 
komissarlar da ixtiyarlarında olan toplarla Qafqaz İslam Ordusu mövqelərini aramsız 
atəşə tutdular. Buna görə də Şimal qrupunun bölmələri xeyli itki verərək geri çəkilmək 
məcburiyyətində qaldılar. Saat 17-də Şərq cəbhəsi komandanı Mürsəl bəy döyüşün 
nəticələri barədə Nuru paşaya raport göndərdi və Bakı üzərinə həlledici hücumun həyata 
keçirilməsi üçün ondan əlavə kömək istədi. Ingilis qoşunlarının Bakıya gəlməsindən 
artıq Nuru paşanın da xəbəri var idi. Düşmən qüvvələrinin gücləndirilməsi, Qafqaz 
İslam Ordusu qüvvələrinin isə yorğunluğu, ciddi sursat çatışmazlığı Nuru paşada da 
Bakı ətrafına əlavə qüvvələrin göndərilməsi yəqinliyi yaratmışdı. 5 avqust döyüşündən 
sonra şəxsi heyətdə yaranmış olan mənəvi-psixoloji düşkünlüyü aradan qaldırmaq üçün 
Nuru paşa dərhal Mürsəl bəyə teleqram göndərdi və ən yaxın vaxtlarda Bakıya əlavə 
qüvvələr yola salınacağını ona çatdırdı: 
Tiflisdə bulunan Şərq Ordular Qrupu komandanı Xəlil paşa həzrətləri ilə həftəyə 
qədər Bakıya iki alay piyada yetişdiriləcəyini vəd etdilər Bundan məada Ələtə bir 
milis bölüyü əvvəlcə göndərilmişdi, yarın da bir hücum bölüyü ilə bir makinalı 
tüfəng bölüyü Gəncədən göndəriləcəkdir. Miqdari-kafı cəbbəxana göndərildi. 
Hər halda bulunulan xəttin təqviyyə qitəatı gəlincəyə qədər müdafiəsi lazımdır.  
5 avqust döyüşünün ağır nəticələri Nuru paşanın özü ücün də gözlənilməz olmuşdu. O, 
təsəvvür edə bilmirdi ki, Bakıya qədər uzun bir döyüş yolu keçmiş olan qüvvələr 
birdən-birə belə ağır vəziyyətə düşsün. Bunu Mürsəl bəy və digər zabitlər də təsəvvür 
edə bilmirdilər. Ola bilsin ki, Göyçaydan Bakıya qədər düşməni qovmağa müvəffəq 
olmuş Simal qrupu Bakı üzərinə hücumun da belə uğurla nəticələnəcəyinə möhkəm 
əmin imış. Kifayət qədər mərmi və sursat ehtiyatına malik olmadan hücuma başlamaq 
isə gözlənilməz nəticələrə gətirmişdi. Digər tərəfdən nəzərə almaq lazımdır ki, Şimal 
qrupunun rəhbərliyi bu hücum üçün kifayət qədər çevik taktika işlədə bilməmişdi. 
Bakıya ən yaxın yolun Qurd qapısından keçdiyi üçün hücum da bu ərazidə və çox dar 
sahədə aparılırdı. Ona görə Sentrokaspi hərbçiləri də bütün gücləri ilə bu dar keçiddə 
müdafiə olunmağa nail oldular. Nuru paşa istər hücumdan əvvəl, istərsə də bu 
hücumdan sonra Bakı üzərinə hücum sahəsinı genişləndirməyi, yalnız Qurd qapısı 
yüksəkliyi üzərindən deyil, şimaldan da şəhərə hücum etməyi tövsiyə edirdi. Ancaq 
Şərq cəbhəsi komandanlığı şəhərə ən yaxm yer kimi Qurd qapısı yüksəkliklərindən 
hücum etməyə daha çox üstünlük verirdi. Ancaq hadisələrin sonrakı inkışafı məlız Nuru 
paşanın təklıfləri üzərində davam etdi. Nuru pasa hücum sahəsini genişləndirdi və 
nəhayət, Bakı üzərinə dairəvi şəkildə hücum təşkil etdi.    
Bakı şəhəri üzərinə uğurlu hücumu təşkil etmək və şəhəri tezliklə azad etmək uçün 
hər şeydən əvvəl yeni qüvvələrə və cəbbəxana təminatına ciddi ehtiyac var idi. Bunlar 
olmasaydı növbəti hücumun uğuru da təhlükə altına düşə bilərdi. Vaxtın uzadılması isə 
düşmən qüvvələrinin daha da möhkəmlənməsi və Bakı ətrafındakı mühəndis-istehkam 
ışlərinin genişləndirilməsi demək idi. Ona görə də Nuru paşa 3-cü Ordu komandanlığına 
müraciət edərək dərhal zəruri yardımın göndərilməsini xahiş etdi. Nuru paşanın fıkrincə, 
Bakı şəhəri üzərinə həlledici hücumun təşkili üçün aşağıdakı miqdarda qüvvə və 
cəbbəxana zəruri idi: 
1. Ən azı 5 min nəfərlik qüvvə; 
2. İki səhra batareyası və Ələt-Puta dəmir yolu xəttini atəşə tutan düşmən 
gəmilərindən mühafızə olunmaq üçün 4 ağır batareya; 
3. Bir təyyarə dəstəsi; 
4. Bir teleqraf bölüyü; 
5. Bakı ətrafında olan toplar üçün mərmilər-Qüdrətli top üçün 10 min, Şnayder 
topları ücün 8 min, rus topları üçün 4 min, rus səhra topları üçün 6 min, habelə 
mauzer tüfənglər üçün 1000 sandıq, rus piyada tüfəngləri üçün isə 500 sandıq 
güllə; 
6. Arxa xidmətinin təskili üçün 20-yə qədər avtomobil. 
5 avqust döyüşündən sonra Bakı ətrafında bir müddət nisbi sakitlikdə keçdi. “Sentrokaspi” 
və ingilis qoşunları həmin gün qazanmış olduqları hərbi uğuru sonradan genişləndirməyə 
cəhd göstərirdilərsə də Qafqaz İslam Ordusu hissələri onlara lazımi cavab verir və eyni 
zamanda öz müdafiə mövqelərini möhkəmləndirməyə çalışırdılar. Yeni hücuma təşəbbüs 
göstərilmədən əsas diqqət qüvvələrin istirahətinə və bərpasına, cəbhə xəttinə əlavə hissə 
və bölmələrin gətirilməsinə yetirilirdi. 5 avqust döyüşündən sonra istər cəbhə 
komandanlığı, istərsə də İslam Ordusu komandanlığı belə bir qənaətdə idi ki, əlavə 
qüvvələr gətirilmədən Bakının azad edilməsi heç də asan olmayacaqdır. Ordu ərkani-hərb 
rəisi Nazim bəyin Şərq cəbhəsinin durumu barədə yuxarıda toxunulan 6 avqust tarixli 
teleqramında Bakı ətrafına 15-ci firqənin bütünlüklə gətirilməsini məqsədəuyğun bilirdi. 
İslam Ordusu komandanı Nuru paşa isə Bakı üzərinə hücumun uğurla başa çatdırılması 
üçün əlavə 5000 nəfərlik piyada qüvvələrinin, 2 səhra batareyasının, 4 ağır batareyanın, 
bir təyyarə dəstəsinin, bir telefon bölüyünün, 28 min ədəd top mərmisinin, 1000 sandıq 
mauzer gülləsinin, rus piyada tüfəngi üçün 500 sandıq güllənin, arxa xidmətinin təşkili 
üçün 20 yük avtomobilinin göndərilməsini məqsədəuyğun bilirdi. 
Nuru paşa bu təklifi 3-cü Ordu komandanlığı qarşısında qaldırdı. Bu təklif daxilində 
xatırlanan 4 ağır batareyanın Ələtlə Puta stansiyaları arasında, dəniz sahili boyu 
yerləşdirilməsi nəzərdə tutulmuşdu. Çünki “Sentrokaspi” gəmiləri dənizdən bu sahəni çox 
ciddi nəzarət altında saxlayırdılar. Bu da həmin sahədə daşınmaların həyata keçirilməsini 
çox çətinləşdirirdi. 
Qafqaz İslam Ordusunun möhkəmləndirilməsi üçün Şərq Ordular Qrupu komandanlığı 
tərəfindən bir sıra qərarlar qəbul edildi. Əvvəlcə, 9-cu Ordudan 107-ci Qafqaz alayının 
Azərbaycana göndərilməsi qərara alındı. Bu alayın şəxsi heyətinin sayı 1200 nəfər 
miqdarında idi. Alayda 12 ədəd pulemyot var idi. Avqust ayının 9-da bu alay 
Qarakilsədən Bakıya doğru hərəkətə başladı. 
Ancaq Şərq Ordular Qrupu komandanı Xəlil paşa Bakının azad edilməsi üçün bir alayın 
kifayət etməyəcəyini yaxşı anlayırdı. Ona görə də Xəlil paşa 36-cı firqənin bir alayının və 
firqə topçu bölmələrinin Nuru paşanın sərəncamına göndərilməsi barədə 9-cu Ordu 
komandanına əmr etdi. Bundan başqa, Xəlil paşa Baş komandanlıq vəkaləti qarşısında 
Bakı cəbhəsinə yeni bir firqənin göndərilməsi barədə təklif qaldırdı. 
Nuru paşa Xəzər dənizində “Sentrokaspi” gəmilərinin hakimliyinə son qoymaq barədə də 
lazımi işlərin görülməsinə çalışırdı. Türkiyədən su yolu ilə bura gəmilər gətirmək imkanı 
olmadığı üçün Nuru paşa təklif edirdi ki, bir neçə kiçik gəmi parça halında Azərbaycana 
gətirilsin və Kür çayı mənsəbində mövcud olan gəmi təmir zavodlarında yığılsın. Sonra da 
bu gəmilər Xəzər dənizində məqsədi üzrə istifadə edilsin. Ancaq Nuru paşanın bu təklifi 
həyata keçməməmiş qaldı. 
Bakı cəbhəsinin yeni qüvvələrlə möhkəmləndirilməsi üçün eyni zamanda daxili 
imkanlardan da istifadə edillirdi. Bu məqsədlə Ağdaş alayının bölmələri Bakı ətrafına 
gətirildi və Şərq cəbhəsi komandanının sərəncamına verildi. Şərq cəbhəsi komandanı 
Qazax və Gəncə ətrafında toplaşmış olan milli qüvvələrin də Bakı ətrafına göndərilməsini 
xahiş etdi. Mürsəl bəyin fikrincə, həmin qüvvələrin Bakı cəbhəsinə gətirilməsi buradakı 
qüvvələrin əhval-ruhiyyəsinin qalxmasına müsbət təsir edərdi. Avqust ayının 6-da İslam 
Ordusu komandanlığından bildirilirdi ki, bir hücum bölüyü dörd tüfəng bölüyü və bir rus 
pulemyot bölüyü Gəncədən Ələtə yola salınmışdır. Elə həmin günlərdə Nuru paşa 
bildirirdi ki, 7 zabit və 234 nəfərdən ibarət olan və milli qüvvələrdən təşkil edilən bir dəstə 
Gəncədən qatarla Bakıya göndərilmişdir. 
Bunlardan başqa, Bakı ətrafındakı kəndlərdən könüllülər toplanması üçün də iş aparılırdı. 
Bu məqsədlə Ləzgi süvari alayının bir bölüyünə və bir neçə türk zabitinə müvafiq 
tapşırıqlar verilərək Maştağa kəndinə göndərilmişdilər. Doğrudur, ilk günlər bu sahədə 
nəzərəçarpacaq nəticələr əldə edilmədi. Ancaq sonradan məlumdur ki, Bakı ətrafında 
toplanmış olan könüllülərdən xüsusi bir dəstə də təşkil edilmişdi.  
Öz xatirələrində Nuru paşa belə yazırdı:  
Düşmən dəmir yolunun sərqində və Bakının qərb sırtlarındakı təhkimatı şimala 
uzadaraq Abşeron yarımadasını qərbə qarşı müdafiə üçün düz bir müdafiə xətti 
təsisə çalışılırdı. Biz də həm bu təhkimata mane olmaq və həm də düşməni şimal 
və şərq-şimaldan işğal etmək üzrə Abseron yarımadasının şərq və şimalındakı 
islam kəndlərində təşkilat yaparaq Suraxanı, Sabunçu, Balaxanu Binəqədi 
tərəflərində cəbhə təşkili ilə düşməni icazə başladıq... 
Bütünlükdə, 5 avqust döyüşündən sonra Bakının ətraf kəndlərinin Sentrokaspi-ingilis 
qoşunlarına qarşı fəallığı xeyli gücləndi. “Sentrokaspi” mənbələrinin verdiyi məlumata 
görə, avqust ayının 10-da Bakının ətraf kəndlərinin azərbaycanlı əhalisi kütləvi şəkildə 
“Sentrokaspi” hakimiyyətinə qarşı cıxışlara başladılar. 
5 avqust döyüşü ərəfəsində ingilis qoşunlarının Bakıya az bir hissəsi gətirilmişdi. Bura 
göndərilməsi nəzərdə tutulan qüvvələrin daşınması bütünlükdə avqustun 17-də başa 
çatdı. Həmin gün general Denstervil də Bakıya gəldi və ingilis qoşunlarının fəaliyyətinə 
rəhbərliyi öz üzərinə götürdü. 39-cu briqadanın hissələrindən təşkil olunmuş bu dəstəyə 
Denstevilin özünün yazdığına görə, 1000-ə yaxın əsgər və zabit, bir neçə top və zirehli 
avtomobil daxil idi. “Sentrokaspi” diktaturasının rəhbərliyi cəbhənin ingilislərə tabe 
etdirilməyəcəyini, yalnız onların nümayəndələrinin cəbhə qərargahına daxil 
etdiriləcəyini bildirsələr də, əslində ingilislərin gəlməsi ilə Bakının qorunmasının təşkili 
onların nəzarəti altına keçdi. İngilis qoşunlarının komandanlığı iki məsələnin həllinə 
xüsusi diqqət yetirirdi. Birincisi, Bakı ətrafında müdafiə işlərinin düzgün qurulması, 
ikincisi isə “Sentrokaspi” qoşunlarının təkmilləşdirilməsi və gücləndirilməsi. Birinci 
məsələ ilə bağlı Denstervil hələ İranda olarkən ondan öncə Bakıya gəlmiş polkovnik 
Keyvort şəhər ətrafındakı müdafiə xəttinin və qurğularının müfəssəl xəritəsini 
hazırlayıb ona göndərmişdi. Xəritədən məlum olurdu ki, “Sentrokaspi” qoşunlarının 
müdafiə xətti əsasən daş qayalıqların və yüksəkliklərin üzərindən keçir. Yalnız Bayıl 
tərəfdə və şimal cinahda müdafiə xətti nisbətən düz ərazidən keçirdi. Müdafiə xəttinin 
ümumi uzunluğu 21 min yard idi. Keyvorta görə, müdafiə səngərlərində atəş nöqtələri 
çox pis təchiz olunmuşdu. Burada mövqe tutan döyüşçünün Qafqaz İslam Ordusu 
bölmələrinin hərəkətini sərbəst izləmək imkanı yox idi. Təhlükəsizliyə riayət etməli 
olsaydı bu döyüşcü yalnız güllə ata bilərdi. Qarşı tərəfi sərrast nişan almaq üçün 
səngərdən qalxmaq lazım idi ki, bu da təhlükəli idi. Polkovnik Keyvortun fikrinə görə, 
müdafiə səngərləri yaradılarkən orada etibarlı atəş mövqeləri yaradılmamışdı. Bu 
səngərlərdə pulemyotlardan da səmərəli istifadə etmək mümkün deyildi. Müdafiə 
xəttinə tikanlı məftillərin çəkilməməsi, səngərlər arasında əlaqələrin olmaması da ingilis 
zabitlərini razı salmırdı. 
Bakı ətrafındakı müdafiənin təşkilində ingilis hərbçilərini narahat edən cidi 
məsələlərdən biri də Qafqaz İslam Ordusu mövqelərinin həddən artıq şəhərə yaxın 
olması idi. Onların fikrincə, İslam Ordusu mövqelərinin şəhərə bu dərəcədə yaxın 
olması Bakının mühüm obyektlərinin  istənilən vaxt bombardman edilməsi təhlükəsini 
artırırdı. Xüsusilə də Bakının qərbindəki mövqelər şəhərə yaxın idi. Ona görə də 
ingilislər çox istəyirdilər ki, Qafqaz İslam Ordusu qüvvələrinin dayandıqları 
mövqelərdən bir qədər geri çəkilməyə məcbur etsinlər. Ancaq onu da yaxşı bilirdilər ki, 
bunu etmək elə də asan olmayacaqdır. 
İstər Qafqaz İslam Ordusu qüvvələri, istərsə də “Sentrokaspi” və ingilis qüvvələri 
gələcək fəaliyyətləri üçün hazırlıq apardıqları bir vaxtda qarşı dayanan tərəflər arasında 
olan əlverişli mövqelərin ələ keçirilməsi üçün döyüşlər aparılırdı. Bu istiqamətdə 
qarşıya qoyulan planın mahiyyəti barədə Nuru paşa belə yazırdı: 
Düşmən dəmir yolunun şərqində və Bakının qərb sırtlarındakı təhkimatı şımala 
uzadaraq Abşeron yarmadasını qərbə qarşı müdafiə üçün düz bir müdafiə xətti 
təsisə çalışırdı. Biz də həm bu təhkimata mane olmaq və həm də düşməni şimal 
və şərq-şimaldan işğal etmək üçün Abşeron yarmadasının şərq və şimalındakı 
islam kəndlərində təşkilat yaparaq Suraxanı, Sabunçu, Balaxanı, Binəqədi 
tərəflərində cəbhə təşkili ilə düşməni icaaza başladıq. Bakı cəbhəsi şəhərə pək 
yaxın olduğundan hücum cəbhəsi olaraq burasını münasib görürdük. Hər nə qədər 
5 avqust hücumu ilə düşmənin nəzəri bu cəbhəyə cəlb edilmiş idi. Düşmənlə 
aramızı ayıran dəmir yolu vadisinin umaclarının pək sərp bulunmasından burası 
hücuma pək müsaid deyildi. Ərazinin bu xüsusiyyətinə təhkimat əlavə edildiyi 
təqdirdə bu cəbhədən yapıla biləcək hücumun müvəffəqiyyətlə nəticələnməsi 
ehtimalı məşquq bulunurdu. Binaənəleyh burada təhkimat yapdırmaqdan sərfi-
nəzər etdirmək üçün düşmənin nəzər-diqqətini cəlb edəcək vəchi ilə Biləcəri və 
Bakının şimal cəbhəsində tərəfimizdən fəaliyyətə keçilmiş idi. Təşəbbüslərimiz 
lazım olan təsiri yapmış və düşmən də Biləcəri stansiyası şimalındakı Yanardağ 
və daha şərqdəki Binəqədi sırtlarında və Biləcəri stansiyası ilə cənubdakı sırtlara 
əhəmiyyət verməyə başlamışdı. 
5 avqust döyuşündən Bakının azad edilməsi üçün keçirilən həlledici döyüşədək 40 
günlük bir fasilə vardı. Bakı üzərinə uğurlu hücumun təşkilinə hazırlıq üçün Nuru 
paşaya bu qədər vaxt lazım oldu. Əslində bu qədər vaxt yeni türk qüvvələrinin 
gəlməsinin ləngiməsi ilə bağlı idi. Ancaq bu müddət ərzində Nuru paşa bir an da olsa 
süstlük yaranmasına imkan vermədi. Onun göstərişi ilə Bakı ətrafında qüvvələrin 
qruplaşdırılması aparılır, müxtəlif manevrlər həyata keçirilir və mövqe döyüşləri davam 
etdirilirdi. Həlledici hücuma hazırlıq üçün lazım olan 40 gün ərzində keçirilən mövqe 
döyüşləri ilə Nuru paşa düşmən qüvvələrinə ciddi zərbə vurdu və onları daimi bir 
gərginlik altında saxlamağa müvəffəq oldu. Bütün bunlar isə şəhər üzərinə həlledici 
hücuma hazırlığın tərkib hissəsi kimi nəzərdə tutulmuşdu. 
Avqustun 9-da Nuru paşa tərəfindən imzalanan əmrdə Bakı şəhəri üzərinə qəti hücum 
üçün hazırlığın davam etdirilməsi istiqamətində nələrin həyata keçirilməsinin vacib 
olduğu vurğulanırdı. Şəhər ətrafında cərəyan edən prosesləri və buradakı hərbi şəraiti 
ətraflı təhlil etdikdən sonra Ordu komandanı Nuru paşa belə bir qənaətə gəlmişdi: 
1.Cəbbəxana mövcuduna nəzərən düşmənin təhkimat yapmasına mane olmaq və 
atəşlə düşmən batareyalarını kəşf və onları məhv etmək; 
2.Əsgər, zabitan və əhalidən münasib və etimada şayan kimsələrin Bakıya 
göndərilərək düşmənin qüvvəti və əməlləri haqqında aydın məlumat toplamaq. 
Bunun üçün sərf olunacaq pul Ordudan veriləcək; 
3.Gecə və gündüz fəalanə kəşf yaparaq düşmənin işğal və təhkim etməkdə olduğu 
mövqelərin və təhkimatın dərəcəsi haqqında daima məlumat almaq və bunu 
davam etdirmək; 
4.Qitəatın təərrüz meylini mühafizə və tənmiyə etmək. Yaxında təərrüz üçün təzə 
qüvvələr gələcəyindən Bakıya təərrüzü-qətinin hansı tərəfdən icra edilməsi icab 
edəcəyi haqqında təhqiqat və kəşf icra etmək. Buna görə dörd səhra və iki ağır 
topçu batareyası üçün mövqe intixab etmək; 
5.Bulunulan xətti təhkim edərək pək faiq bir təərrüzə qarşı əldə qüvvə  
bulundurmaq, bunun üçün cəbhənin qüvvətli təhkimi ilə az piyada və pulemyotla 
mühafizəsi və ərazinin təbii müdafiəyə əlverişli məhəllərində az qüvvə təxsisi və 
müqabil təərrüzlər üçün daha geridə toplu ehtiyat qüvvələri bulundurmaq. 
Avqustun 10-da cəbhənin şimal sahəsində “Sentrokaspi” və ingilis qoşunları xeyli 
fəallıq göstərdilər. Gündüz saat 11 ətrafında 150-200 nəfərlik bir dəstə Maştağa kəndi 
ətrafında qərar tutan Ləzgi süvari alayının mövqelərinə hücum etdi. Bu dəstənin 
təxminən 50 nəfəri süvari idi və 3-4 pulemyota malik idi. Ancaq Ləzgi alayının 
süvariləri hücumu uğurla dəf etdi və “Sentrokaspi” qüvvələrini geri çəkilməyə məcbur 
etdi. Həmin istiqamətdə təkrarlana biləcək növbəti hücumların qarşısının etibarlı 
alınması üçün Şərq cəbhəsi komandanlığı Maştağa ətrafındakı mövqeləri 
möhkəmləndirmək əmri verdi. Bu əmrə əsasən, Ləzgi süvari alayının bir bölüyü 
Xırdalana aparıldı. Əvəzində ora bir piyada bölüyü və bir pulemyot taqımı göndərildi. 
Avqustun 10-da “Sentrokaspi” və ingilis qoşunlarının 150 nəfərlik süvari dəstəsi Hacı 
Həsən kəndi ətrafındakı mövqelərə də hücum etdi. Şimal qrupunun burada yerləşən 
qüvvələri bu hücumu da dəf etdilər. Ələt-Puta sahəsindəki mövqeləri bombalayan 
“Sentrokaspi” təyyarələrindən biri həmin gün sərrast atəşlə vurulub məhv edildi. 
Avqustun 11-də Maştağa kəndi üzərinə hücum davam etdirildi. Düşmənin bu sahəyə 
xüsusi diqqət yetirməsini nəzərə alaraq 38-ci alayın 2-ci taboru ilə bir ədəd Şnayder dağ 
topu ora göndərildi. “Sentrokaspi” qüvvələrinin apardığı top atəşlərinə görə 
müəyyənləşdirilmişdi ki, onların 6 topu Bayılda, dörd ədəd topu Salyan qışlaları 
ətrafında və bir neçə topu da Biləcəri ətrafında yerləşdirilmişdi. Avqustun 11-də 
“Sentrokaspi” qoşunları komandanlığı Puta-Ələt sahəsinə desant çıxarmağa cəhd 
göstərdi. Gündüz saat 1-dən sonra 50-yə qədər silahlı şəhər yaxınlığında olan 
gəmilərdən sahilə çıxsalar da Cənub qrupunun tabeliyində olan Zirehli qatarın aramsız 
atəşlərindən sonra geri çəkilməyə məcbur oldular.  
Avqust ayının 15-də “Sentrokaspi” və ingilis qoşun bölmələri Buzovna-Mərdəkan 
ətrafında fəallaşmağa cəhd göstətdilər. Maştağa dəstəsinin bölmələri onların qarşısını 
nəinki aldı, eyni zamanda Ləzgi alayının süvariləri tərəfindən içərisində iki ingilis 
hərbçisi olan bir minik avtomobili ələ keçirildi. 
Avqustun 21-də Ordu komandanlığından Şərq cəbhəsi komandanlığına daxil olan 
məktubda bildirilirdi ki, yaxın vaxtlarda Azərbaycana yeni qüvvələr gətiriləcəkdir. 
Bunu Gəncəyə qısa müddətli səfər etmiş olam Şərq Ordular Qrupu komandanı Xəlil 
paşa da təsdiq etmişdi. Əlavə kömək kimi Azərbaycana yeni bir firqənin gətirəcəyi 
nəzərdə tutulurdu. Ona görə Ordu komandanlığına əmr edilirdi ki, irimiqyaslı 
döyüşlərdən hələlik imtina edilsin, qüvvələr əldə olan mövqelərdə möhkəmlənsin və 
düşmən haqqında ətraflı məlumatlar toplanması davam etdirilsin. Avqustun 22-də Ordu 
komandanlığından daxil olan yeni əmrdə isə Bakı üzərinə qəti hücuma hazırlıq məqsədi 
ilə bəzi tədbirlərin həyata keşirilməsi zəruri bilinirdi. Bu tədbirlərin içərisində 
Xırdalanın şimal-şərqində olan 311 və 364 rəqəmli təpələrin işğalı başlıca vəzifə kimi 
irəli sürülürdü. Əmrdə daha sonra gösrərilirdi ki, Fatmayıdakı qüvvələr Digaha doğru, 
Saraydakı qüvvələr isə Balaxanıya doğru irəliləməlidir. Ordu komandanlığı əmr edirdi 
ki, bu tapşırıqlar avqustun 23-də icra edilsin. 
Ancaq avqust ayının 23-də yuxarıda adları çəkilən təpələr üzərinə hücum təşkil 
edilmişdi. Bu da onunla bağlı idi ki, avqustun 22-də Şərq Ordular Qrupu 
komandanlığında yüksək vəzifə tutan üç alman zabiti Bakı ətrafına gəldi və onlarla 
birlikdə yenidən Bakı üzərinə qəti hücumun həyata keçirilməsi imkanları öyrənilirdi. 
Almaniya tərəfi Rusiya ilə sövdələşməyə girsə də hiss edirdi ki, bu sövdələşmə 
gözlənilən nəticəni verməyəcəkdir. Buna görə də həmin sövdələşmədən istifadə etməklə 
bərabər, türklərlə də yaxınlığı qorumağa, heç olmasa Bakı üzərinə hücumda iştirak 
etmək imkanını əldə etməklə Bakı neftinə olan ümidini saxlamağa çalışırdı. Bakı 
ətrafına gəlmiş alman zabitlərindən biri qayməqam Parakuin Şərq Ordulat Qrupunun 
ərkani-hərb rəisi idi. 
Avqust ayının 23-də türk və alman zabitlərindən ibarət müştərək qrup Bakı cəbhəsində 
hərbi şəraiti diqqətlə nəqərdən keçirdilər, hansı tədbirlərin necə icrası ətraflı şəkildə 
götür-qoy edildi. Elə həmin gün Bakıda saxlanılan avstriyalı əsirlər içərisindən bir zabit 
qaçaraq “Sentrokaspi” və ingilis qoşunlarının miqdarı, imkanları və yaxın planları 
barədə maraqlı məlumatlar gətirdi. Bu məlumatlardan sonra cəbhədəki şəraiti öyrənən 
alman-türk zabitləri qrupu belə qənaətə gəldi ki, ən yaxın vaxtlarda Bakı üzərində qəti 
hücum təşkil edilməlidir. Çünki Türkiyədən əlavə qüvvələr gələnə kimi “Sentrokaspi” 
və ingilis qoşunları da xeyli güclənə bilərdi. Ona görə də qərara alındı ki,  311 və 364 
rəqəmli təpələr üzərinə hücumlar təxirə salınsın və şəhər üzərinə qəti hücumlar 
ərəfəsində burada əlavə itkilərə yol verilməsin. 
Avqustun 25-də Ordudan gələn yeni bir əmrdə 311 və 364 rəqəmli təpələrin  ələ 
keçirilməsi təkidlə tələb olunurdu. Hücum avqustun 26-da təşkil edilməli idi. Əmr 
alınan kimi dərhal da onun icrasına hazırlıq işləri başlandı. Nuru paşa öz  
xatirələrində adları çəkilən təpələr üzərinə hücum haqqında belə yazırdı:  
Bakı qərb cəbhəsi şəhərə pək yaxın olduğundan hücum cəbhəsi olaraq burasını 
münasib görürdüm. Hər nə qədər 5 avqust hücumu ilə düşmənin nəzəri bu 
cəbhəyə cəlb edilmiş idi. Düşmənlə aramızı ayıran dəmir yolu vadisinin 
yamaclarının pək sərp bulunmasından burası hücuma pək müsaid deyildi. 
Ərazinin bu xüsusiyyətinə təhkimat əlavə edildiyi təqdirdə bıı cəbhədən yapıla 
biləcək hücumun müvəffəqiyyətlə nəticələnməsi ehtimalı məşquq bulunurdu, 
Binaənəleyh burada təhkimat yapdırmaqdan sərfi-nəzər etdirmək üçün 
düşmənin nəzər diqqətini cəlb edəcək vəchiylə Biləcəri və Bakının şimal 
cəbhəsində tərəfimizdən fəaliyyətə keçilmiş idi. Təşəbbüslərimiz lazım olan təsiri 
yapmış və düşmən də Biləcəri stansiyası şimalından Yanardağ və daha şərqdəki 
Binəqədi sırtlarında və Biləcəri stansiyası civarı ilə cənubdakı sırtlara əhəmiyyət 
verməyə baslamısdı. Yanardağ sırtları düşmən cəbhəsinin önündəki Uktə nöqtəsi 
təşkil edilməkdə olduğundan fazla təhkim ediiməkdə idi. Bakıya hücumun 
vaxtında sol cinahımızı təhdid edəcək olan məzkur sırtların məni-təhkimi və 
burada münfərid vəziyyətdə bulunan düşmən dəstəsinin imhası məqsədiylə 24 
avqust fəcir ilə (ıurada qeyri dəqiqlik var. Qeyd olunan döyüş avqustun 26-da baş 
verib –müəll.) birlikdə faiq qüvvələrlə Yanardağ və 31 avqust Binəqədi 
mövqelərini sürətli və şədid bir hərəkətlə əhatə və buralarını təhkimə məmur 
düşmən qüvvətini kamilən imha və bir bölük ingilisi imha elədik 
İşbu mövqe müvəffəqiyyətlər düşmənin mənəviyyatını sarsmış və 
əsgərlərimizin  qüvveyi-mənəviyyatını artırmış idi. 
İslam Ordusu komandanı Nuru paşanın bu təpələrin tutulmasına xüsusi diqqət 
yetirməkdə məqsədi Bakı üzərinə qəti hücum zamanı cəbhənin sol cinahının hər hansı 
bir təhlükəyə məruz qalmasının qarşısını almaq idi. Əks təqdirdə “Sentrokaspi” və 
ingilis qüvvələri həmin təpələrdə toplar yerləşdirməklə Biləcəri-Xırdalan ətrafından 
şəhərə doğru hücumun qarşısını saxlaya bilərdilər.  
Bakı üzərinə həlledici hücumun gedişi də göstərdi ki, Yanardağ və Binəqədi 
yüksəkliklərinin ələ keçirilməsi incə düşünülmüş bir plan idi. Hazırlıq dövrü ərzində ən 
əhəmiyyətli mövqe döyüşü olan bu döyüşdə düşmənə ciddi zərbə vurulmaqla çox vacib 
yüksəkliklər nəzarət altına alındı. 
Binəqədi ətrafındakı yüksəkliklərin əldən verilməsindən, habelə çoxsaylı itkilərin 
verilməsindən çox təəssüflənən general Denstervil elə həmin gün Sentrokaspi 
rəhbərlərinə məktub göndərdi və orada ingilis dəstəsinin rastlaşdığı çətinliklərə 
toxundu. O xüsusi olaraq vurğuladı ki, Bakıya əlavə ingilis qüvvələri gətirilməyəcək və 
ona görə də Bakının əldə saxlanması üçün Bakı hökuməti də lazımi işlər görməlidir:  
Bakıdakı ingilis qoşununun daha çox dərəcədə  qüvvətləndirilməsi gözlənilmir. 
Bu sabah Bakı qoşunlarının əksəriyyəti döyüş olacaq yerdən çəkilmişdir. 
Şübhəsiz çox yaxın vaxtlarda  dəmir yolu xəttinə çəkilmək lazım gələcəkdir. Bu 
dəmir yolu xətti də tutulması hər an mümkün olan son müdafiə mövqeyidir. Hətta 
o zaman Bakı qüvvələri göstərmədiyi döyüş əzmini indi göstərərlərsə qəsəbə və 
liman yenə xilas oluna bilər. Lakin nə zaman güllə səsi eşidərkən geri çəkilərsə 
və daha çox müdafiə mövqeyi tutacaqlarsa zaman və can israfı olacaq.  ən 
qoşunumla yaxşı bir nəticə əldə edilməsinə qədər müdafiəyə davam arzusunda 
isəm də döyüş niyyətində olmayan qoşunla bu işi görməyə çalışmaq tamamilə 
bihudədir. 
Avqust ayının 31-də keçirilən uğurlu hücumla Qafqaz İslam Ordusu hissələrinin əlinə 6 
pulemyot, xarab olmuş bir səhra topu, yük arabaları, 38 mətbəx arabası, xeyli güllə və 
mərmi keçdi. Başlıcası isə yenidən bir neçə strateji məntəqə “Sentrokaspi” və ingilis 
qüvvələrindən təmizləndi və bu qüvvələr yenidən Bakıya doğru sıxışdırıldı. 
Elə avqustun 31-də axşam saat 8-də “Sentrokaski” Diktaturasının Hərbi Şurasının iclası 
keçirildi. Şəhərdə mövcud olan hər dürlü qurumların, o cümlədən Erməni Milli 
Şurasının nümayəndələri burada yaranmış vəziyyət barədə uzun-uzadı müzakirələr 
apardılar. Ancaq ağla batan bir çıxış yolunu tapa bilmədilər. Səhərisi gün general 
Denstervil də özlüyündə vəziyyəti ciddi götür-qoy etdi və belə qərara gəldi ki, 
müqavimət göstərmək əbəsdir. Artıq Qafqaz İslam Ordusunun hücumlarının qarşısını 
saxlamaq mümkün deyil.  Bu qərarını açıqlamaq üçün şəhərdəki müxtəlif qurumların 
rəhbərlərini saat 4-də yanında keçiriləcək müşavirəyə dəvət etdi. Həmin müşavirədəki 
çıxışında general dedi: 
Yer üzündə heç bir qüvvə Bakını türklərdən qoruya bilməz. Şəhərin müdafiəsinin 
davam etdirilməsi yalnız süqut məqamının çatması vaxtının uzadılması demək 
olardı. İndiyə kimi yalnız mənim əsgərlərim döyüşürdü. Hər döyüşdə də mənim 
əsgərlərimin igidliyinə baxmayaraq türklər üstün gəlirdilər. Özü də yalnız ona 
görə ki, yerli qoşunlar bizimkilərə kömək göstərmişdi. Mən razı ola bilmərəm ki, 
mənim adamlarımın həyatı mənasız yerə qurban verilsin. Biz bura gəlmişdik ki, 
türklərə qarşı vuruşmaqda sizinkilərə kömək edək. Gəlməmişdik ki, sizin 
yurddaşlarınızın məsxərəsi altında özümüz müharibə aparaq... Mən sizə məsləhət 
görərdim ki düşmən yanına dərhal nümayəndə heyəti göndərin və 
müəyyənləşdirin ki, türklər hansı şərtlərlə sizinlə sülh bağlamağa razı olacaqdır. 
Şəhərdən qadınların çıxarılmasına imkan verən əlverişli şərtlərin əldə edilməsi 
sizin üçün çətin olmayacaqdır. Heç olmasa bununla siz türklərin və 
azərbaycanlıların şəhəri silah gücünə tutmasındansa hadisələrin gedişinə daha 
yaxşı istiqamət vermiş olardınız. 
Avqustun 31-dəki irimiqyaslı döyüşdən sonra itirilmiş mövqelərin bərpa edilməsi üçün 
təyyarələr də havaya qaldırıldı. Ancaq hərbi təşəbbüs artıq Qafqaz İslam Ordusunun 
əlinə keçmişdi. Ona görə də "Sentrokaspi” qoşunlarında yaranmış müsbət dəyişikliklər 
barədə general Denstervilin yazdıqları da nəticəsiz qaldı. Sentyabr ayının 1-də Şimal 
qrupunun qüvvələri hücumu davam etdirdilər. Artıq elə günün birinci yarısında Digah 
və Məhəmmədli kəndləri, habelə Digahın cənubundakı 345 rəqəmli təpə ələ keçirildi. 
“Sentrokaspi” və ingilis qoşunları böyük bir vahimə içərisində Balaxanı və Ramanı 
kəndləri istiqamətində geri çəkildi. Bu istiqamətdə gedən döyüşlərdə Şimal qrupunun 
bölmələri bir düşmən təyyarəsi vurdular. Həmin təyyarə Salyan qışlası yaxınlığında 
süquta uğradı. 
Bakı ətrafında hərbi təşəbbüsün bir dəfəlik Qafqaz İslam Ordusunun əlinə keçdiyi üçün 
Ənvər paşa da şəhərin ələ keçirilməsini sürətləndirməyi təkid edirdi. Bir tərəfdən Bakı 
ilə bağlı beynəlxalq çəkişmələrin kəskinləşməsi, digər tərəfdən də ingilislərin şəhərə 
əlavə qüvvələr gətirə biləcəyi Ənvər paşanı ehtiyatlandırırdı və ən yaxın vaxtlarda 
məsələnin həllini tələb edirdi. Onun Bakı ilə bağlı son fikirləri belə idi: 
Bakıya ingilis qüvvələrinin gəlməsi və Bakının ingilislər tərəfindən savunulması 
ilə bu cəbhədəki əsgəri durum tamamilə dəyişmişdir. Rus bolşevik hökumətinin 
kəndilərinə tərk edilən Bakını ingilislərdən alaraq oradakı qaynaqlardan 
kəndilərinin istifadə etməsinə yetəcək qüvvələr yoxdur. Halbuki ingilislər Bakıda 
daha bir müddət buraxılırsa bu cəbhədə iyidın-iyiyə yerləşəcəklər və cəbhəni ələ 
keçirilməz bir hala qoyacaqlardır. Bu sürətlə Bakıda yeləşən ingilislərin 
Azərbaycanın çoxunu ermənilərə verərək bir ermənili vücuda gətirməyə, bununla 
gərək Qafqaz və İran girişmələrin, gərəksə də gürcü müstəqil hökumətini təhdidə 
çalışacaqları şübhəsizdir. Bu mühtəməl duruma görə hər halda Bakıya təərrüz 
edilməsi, ingilislərlə erməni bolşeviklərin buradan atılması lazımdır. 
Bakı ətrafında hərbi təşəbbüsün bir dəfəlik Qafqaz İslam Ordusu əlinə keçdiyi üçün 
Bakıya əlavə ingilis qüvvələrinin göndərilməsinin qarşısının alınması üçün Ənvər paşa 
tələb edirdi ki, 9-cu Ordudan İrana, Təbriz, Qəzvin və daha cənub məntəqələrə qoşun 
çıxarılsın və buradakı ingilis qüvvələrinə bir təhlükə yaradılsın. Bununla da ingilislərin 
bölgəyə əlavə qüvvə gətirmək imkanı olsa da onu Bakıya deyil, İrandakı vəziyyətin 
düzəldilməsinə istiqamətləndirsinlər. 
Osmanlı  ordusu Baş komandanlıq vəkaləti tərəfindən Bakının yaxın vaxtlarda ələ 
keçirilməsi üçün eyni zamanda buradakı qüvvələrin möhkəmləndirilməsi üçün də 
konkret tədbirlər həyata keçirirdi. Bu məqsədlə 15-ci firqənin 9-cu Ordudan alınaraq 
Qafqaz İslam Ordusunun tərkibinə verilməsi və Bakı ətrafına gətirilməsi qərara alındı 
Həmin firqənin Bakı ətrafına yetişməsi ilə şəhər üzərinə qəti hücum başlanmalı idi. Bu 
hücuma rəhbərlik etmək üçün Şərq Ordular Qrupu komandanı Xəlil paşa da Bakı 
ətrafına gəlməli idi. 15-ci firqənin Bakı ətrafına gətiriləcəyi və onun gəlməsi ilə şəhər 
üzərinə hücum üçün hansı işlərin görülməli olacağı, qüvvələrin qruplaşdırılmasında 
hansı dəyişikliklərin ediləcəi barədə Nuru paşa sentyabr ayının 1-də belə bir əmr 
imzaladı: 
1.Bakı cəbhəsini təqviyə etmək üzrə 9-cu Ordudan 15-ci firqə qərargahı ilə 56-cı 
və 106-cı piyada alayları ilə bir qüdrətli,  bir 105 mm-lik şkada dağ qaubitsa və 
bir 105 mm-lik səhra qaubitsa batareyası gəlməkdədir; 
2.Bakıya təərrüzü-qəti qitəatın vürudunun ardınca yapılacaqdır; 
3. 364 rəqəmli Yanardağ-Biləcəri stansiyasi xətti əğləbi-ehtimal hər iki firqə 
arasında xətti-fasilə olacaqdır. Yanardağ 15-ci firqəyə aid olmaq üzrə 15-ci firqə 
işbu xəttin şərqində bulunacaqdır; 
4. Təərrüzə hazırlıq olmaq üzrə xüsusati-atiyənin icrası lazımdır. İcraları ayrıca 
Orduya bildirilməlidir: 
a) mürəttəb süvari alayı və Dikaya Diviziya süvariləri həmən Mərdəkana gələrək 
Ləzgi alayı ilə birləşəckdir. Hamısı Zehni bəyin komandasına veriləcəkdir; 
b)dağınıq qitəat birliklərinə iltihaq edəcəkdir. 15-ci firqə əmrində 106-cı, 56-cı və 
38-ci alaylar bulunacaqdır; 
c) Gəncədə və Kürdəmirdə mövcud olan rus səhra və dağ mərmiyyatı kamilən 
sövq olunur. Buradan alınaraq icab edən məhəllərə sövq ediniz. Rus səhra topları 
üçün top başına mindən çox atım olduğundan bilxassə təərrüzü-qəti məntəqəsində 
bunlardan çoxluca istifadə edilməmişdir; 
d) 5-ci firqə qərargahı Qobu və 15-ci firqə qərargahı Masazırda olacaqdır. 
İndidən bu mövqelərdə Güzdək arasında telefon irtibatı tənzim və islah 
olunmalıdır. Teleqraf xətlərinin təsisi üçün Ordu teleqraf müdiri göndərildi; 
e) əfrad təərrüzü-qəti gününə qədər yaxşı iaşə olunmalı və cəbhə gerisində ehtiyat 
ərzaq bulundurmalıdir. 
15-ci firqənin gəlib çatması ilə şəhər ətrafındakı qüvvələr nisbətində və buradakı hərbi 
şəraitdə yarana biləcək dəyişikliyi, yeni qüvvələrin gəlməsi ilə qəti hücuma hazırlıq 
yollarını öyrənmək üçün İslam Ordusu ərkani-hərb rəisi Nazim bəy də cəbhə xəttinə 
göndərilmişdi. Nazim bəy 15-ci firqənin də cəlb olunacağı qəti hücumun təşkili barədə 
öz mülahizələrini ümumiləşdirərək sentyabrın 3-də Güzdəkdən Ordu komandanı Nuru 
paşaya  göndərdi. Nazim bəyin də qənaəti belə idi ki,  Bakı üzərinə qəti hücum iki 
isiqamətdən həyata keçirilməlidir. Şimaldan və qərbdən. Bu iki istiqamət arasındakı xətt 
isə Biləcəri və Hacı Həsən arasından keçməli idi. Nazim bəyin fikrincə, hər istiqamətdə 
bir firqə yerləşdirilməsi, onların ehtiyat qüvvələrinin ayrılması və hücum planının da 
qüvvə bölgüsü üzərində qurulması məqsədəuyğun idi. Artıq bu bölgəyə uyğun olaraq 
hücuma hazırlığa da başlanmışdı. Xüsusən də, toplar üçün yerlər seçilir, cəbbəxana, 
səhiyyə obbyektlərinin yerləşdiriləcəyi məntəqələr müəyyənləşdirildi. Maştağada 10 
min nəfər üçün ərzaq ehtiyatı yaradılması planlaşdırılırdı. Qəti hücumdan bir gün əvvəl 
Bakı üzərinə şərqdən və şimal-şərqdən süvarilər və yerli əhalidən təşkil edilmiş könüllü 
dəstələrlə hücum edilməsi təklif edilirdi. Bakı üzərinə qəti hücuma kimlərin rəhbərlik 
etməsi barədə də Nazim bəy öz mülahizələrini Nuru paşa ilə bölüşdürürrü. Onun 
fikrincə, 15-ci firqənin Süleyman İzzət bəyin komandanlığı altında qalması, 5-ci firqəyə 
rəhbərliyin Cəmil Cahid bəyə tapşırılması məqsədəuyğun idi. Şərq cəbhəsi komandanı 
kimi yenə də Mürsəl paşanın qalmasını, Şərq cəbhəsi ərkani-hərb rəisliyinə isə 
müvəqqəti olaraq öz namizədliyini təklif edirdi. 5-ci firqənin ərkani-hərb rəisi Rüşdü 
bəyə isə təchizat - təminat məsələlərinin tapşrılması barədə vəsatət qaldırırdı. Nazim 
bəy öz qənaətlərinə onu da əlavə edirdi ki, Kütülamare və Trablus komandanlarının 
(müvafiq olaraq Xəlil paşa və Nuru paşa nəzərdə tutulurdu –M.S.) hücum günü cəbhəyə 
gəlib döyüşü müşahidə etmələri şəxsi heyətin əhval-ruhiyyəsini xeyli qaldırardı. 
Nazim bəyin qənaətləri elə həmin gün İslam Ordusu komandanlığı tərəfindən öyrənildi 
və dərhal da ona münasibət bildirildi. Ordu komandanlığı hərəkat şöbəsinin verdiyi 
cavabdan aydın olurdu ki, firqələrə və cəbhəyə kimlərin rəhbərlik etməsi barədə verilən 
təkliflərə etiraz yoxdur. Ancaq Nuru paşa Bakı ətrafına müşahidəçi kimi deyil, şəhər 
üzərinə hücuma birbaşa rəhbərlik edəcək şəxs kimi gələcəkdir. Bunu həm də Şərq 
Ordular Qrupu komandanı Xəlil paşa ondan tələb edirdi. Bütünlükdə vurğulanırdı ki, 
Bakı üzərinə hücumun komandanlığının kimə həvalə olunacağı Xəlil paşa ilə Nuru paşa 
Bakı ətrafına gələndən conra müəyyənləşdiriləcəkdir. 
15-ci firqənin Bakıya gəlməsi ərəfəsində ingilis qüvvələrinin əlavə kömək alacaqları 
barədə xəbərlər yayılmaqda idi. Bu xəbərlərə görə, Bakıda olan 39-cu ingilis 
briqadasının başqa bir taborunun yaxın günlərdə Bakıya gələcəyi gözlənilirdi. 
Bu məlumatın dəqiqləşdirilməsi qeyri-mümkün olduğundan Qafqaz İslam Ordusu 
rəhbərliyi belə bir köməyin gəlməsini istisna etmirdi. Ona görə 15-ci firqənin Bakıya 
yetişməsi və qəti hücuma başlanması səbirsizliklə gözlənilirdi. 15-ci firqənin hələ də 
Bakı ətrafına yetişməməsi ilə bağlı narahatlığını əvvəlcə Nazim bəy sentyabrın 4-də 
Nuru paşaya çatdırdı. Bununla bağlı, Gəncəyə göndərdiyi teleqramında Nazim bəy 
gizlətmird ki, 15-ci firqə yetişənəcən ingilislərə kömək gələrsə onda Bakını almaq xeyli 
mümgül olacaqdır. Həmin məzmunlu başqa bir teleqramı isə elə həmin gün Nuru paşa 
Şərq Ordular Qrupu komandanı Xəlil paşaya göndərdi və o da öz növbəində 15-ci 
firqənin hələ də yetişməməsinə narahatçılığını bildirdi. 
Ordu ərkani-hərb rəisi Nazim bəy Nuru paşaya göndərdiyi teleqramında Mürsəl paşa ilə 
birlikdə döyüş sahəsinin öyrənilməsini davam etdirdiklərini açıqlayırdı. Gəldikləri birgə 
qənatə barədə həm Nazim bəy, həm də Mürsəl paşa ayrı-ayrılıqda Nuru paşaya məlumat 
verdilər. Onların hər ikisinin qənaəti belə idi ki, qəti hücumdan əvvəl Biləcərinin cənub-
qərbindəki köşə ələ keçirilməlidir. Belə olduqda düşmənin müdafiə xətti yarılmış olardı 
və şəhəri qorumaq onlar üçün xeyli çətinləşərdi. Mürsəl paşa teleqramında əlavə edirdi 
ki, Balaxanı, Ramanı, Sabunçu və Suraxanıda olan düşmən dəstələrinin ayrı-ayrılıqda 
mühasirə olunub əsir götürülməsi və ya məhv edilməsi barədə Ordu komandanlığından 
alınan əmrin icrası mümkünlüyü də öyrənilməkdədir. 
Sentyabrın 5-də isə həm Nazim bəy, həm də Mürsəl paşa Balaxanı, Ramanı, Sabunçu və 
Suraxanı məntəqələrində olan düşmən dəstələrinin məhv edilməsi  məqsədəuyğunluğu 
barədə öz fikir və mülahizələrini ayrı-ayrılıqda Nuru paşaya göndəridilər. İstər Nazim 
bəy, istərsə də Mürsəl paşanın gəldiyi qənaət eyni idi və onların heç biri adları çəkilən 
məntəqələrdə döyüş keçirilməsinə lüzum görmürdülər. Onların fikrincə, bu döyüşlərin 
keçirilməsi xeyli itkilərə yol aça bilərdi. Digər tərfədən bu döyüşün keçirilməsinə elə bir 
ehtiyac da yox idi. Çünki bu məntəqələr Bakıdan xeyli uzaqda idilər. Şəhər üzərinə qəti 
hüum başlayan günü həmin məntəqələrdə aldadıcı bir döyüş başlamaqla oradakı 
düşmən qüvvələrinin diqqətini cəlb etmək və onların Bakıya köməyə gəlmələrinin 
qarşısını almaq olardı. Əvəzində isə Biləcəri ətrafındakı yüksəkliyin ələ keçirilməsi 
zəruri sayılırdı. 15-ci firqənin 106-cı alayı yetişən kimi həmin yüksəklik üzərinə 
hücumun başlanması mümkün hesab edilirdi. 
Sentyabrın 6-da 15-ci firqə qərargahı Ağstafaya çatdı və oradan da dərhal qatarla 
Gəncəyə yola düşdü. Elə həmin gün saat 10-da Gəncə dəmir yolu stansiyasında bu 
diviziya qüvvələrinin qarşılanması oldu. Dərhal da 15-ci firqə Bakı ətrafına yola salındı. 
15-ci firqə qüvvələrinin Bakı ətrafına nə vaxt çatacağını və döyüşə hazırlıq üçün nə 
qədər vaxt lazım gələcəyini nəzərə almaqla Nuru paşa sentyabrın 7-də Xəlil paşaya 
bildirirdi ki, qəti hüuma sentyabrın 12-də başlamağı planlaşdırır. Bu qərar hələ ilkin 
qərar idi və onun haqqında Nuru paşa əvvəlcə Xəlil paşaya məlumat verir və onun 
razılığını almaq istəyirdi. Çünki Bakı üzərinə hücumun nə vaxt başlanacağı çox gizli 
saxlanılırdı və xüsusilə də almanların bundan xəbər tutacağından ehtiyat edilirdi. Nuru 
paşa Xəlil paşaya göndərdiyi teleqramında onu da bildirirdi ki, almanların diqqətinin 
azdırılması üçün Bakı üzərinə hücumun sentyabırn 15-də başlanacağı barədə xəbərlər 
yayılmasına çalışacaqdır. 
Ancaq sentyabrın 7-si tarixli başqa bir sənəddə Nuru paşa Bakı üzərinə son hücumun 
ayın 11-dək həyata keçirilməsini məqsədəuyğun bilirdi və Şərq cəbhəsi 
komandanlığından da buna müvafiq olaraq hazırlıq işlərini tamamlamaq tələb olunurdu. 
Şərq cəbhəsi komandanlığına o da bildirilirdi ki, 15-ci firqə Bakı ətrafına çatan kimi 
cəbhə komandanlığının tabeçiliyinə daxil olacaqdır. Mürsəl paşa isə cəbhənin 
komandanı kimi iki firqənin fəaliyyətinə rəhbərlik etməli idi. 
Qəti hücumun başlanması tarixi ilə bağlı Nuru paşanın əmri Şərq cəbhəsi 
komandanlığında ciddi şəkildə təhlil olundu və 15-ci firqə qüvvələrinin ayın 10-dan tez 
Bakı ətrafına yetişməyəcəyi nəzərə alınaraq ayın 11-nə kimi hər hansı bir hücumun 
başlanmasının qeyri-mükkünlüyü Ordu komandanlığına çatdırılırdı. 
Sentyabırn 9-na keçən gecə Şərq cəbhəsi komandanlığına Nuru paşanın yeni bir əmri 
daxil oldu. Əmrdə bildirilirdi ki, Bakı şəhəri üzərinə qəti hücuma keçmək üçün qərar 
verilmişdir və bu hücuma ümumi rəhbərliyi öz üzərinə götürmək üçün Nuru paşa artıq 
Gəncədən yola düşmüşdür. Hücum planının təfərrüatının Nuru paşanın Bakı ətrafına 
çatmasından sonra açıqlanacağı bildirilirdi. 
Sentyabrın 10-da Şərq Ordular Qrupu komandanı Xəlil paşa, Qafqaz İslam Ordusu 
komandanı Nuru paşa, Azərbaycan korpusunun komandanı Əliağa Şıxlinski və digər 
zabitlər Bakı ətrafına gəldilər. Cəbhənin vəziyyəti ilə tanışlıqdan və komandirlərin 
mülahizələri dinlənildikdən sonra İslam Ordusu komandanı Bakı şəhəri üzərinə qəti 
hücuma son hazırlıqla bağlı sentyabrın 10-da əmr imzaladı. Həmin əmr belə idi: 
1.Bakıya qəti təərrüz üçün aşağıdakı hazırlıqlar yapılacaq və yapıldığı 11.9.334 
(1918) axşam saat 21-ə qədər mənə bildiriləcəkdir; 
2.İndiyə qədər Şərq cəbhəsi komandanlığı əmrində bulunmuş olan qitələr 5-ci, 
15-ci firqələr və Cənub qrupu halında doğruca mənə mərbut olacaqlar; 
5-ci firqə - 9-cu, 10-cu, 13-cü və 56-cı piyada alayları ilə dağ obus batareyası 13 
səhra topu, 4 rus dağ topu, 2 ədəd 105-lik səhra obus topu, 10 topdan ibarət 3 
qüdrətli dağ batareyası, iki Osmanlı Şnayder topu ilə piyada alaylarının rəfaqət 
üçün 6 Şnayder dağ topundan mürəkkəb olacaqdır. Bu Şnayderdən 4-ü 
Digahdadır və həmən cəlb olunmalıdır. 
15-ci firqə - 38-ci və 107-ci piyada alayları ilə mürəttəb 2-ci süvari alayı, 
Azərbaycan süvari alayları, Dikaya diviziya ilə milis taborlarından və iki 105 
mm-lik səhra obus, iki rus Şnayder dağ, yeni gələcək 15-ci firqə qüdrətli dağ 
batariyasından və piyada rəfaqət topçusu olaraq Digahdakı 4 krup dağ topundan 
və Maştağadakı krup dağ taqımından mürəkkəbdir. 
Cənub qrupu -4-cü piyada alayının (Azərbaycan təşkilatındandır) 1-ci və 2-ci 
taborları ilə iki süvari bölüyü, Azərbaycan süvarilərindən bir bölük, iki krup dağ, 
iki səhra topundan mürəkkəbdir. 
Səngəçalda tərk olunan 106-cı alaya mənsub bölük 5-ci firqə tərəfindən həmən 
alayına iltihaq ediləcəkdir. 
3. 106-cı piyada alayı iki taboru ilə ehtiyatım olaraq Hökmalının cənubundakı 
sırtların gerisində buluncaqdır. Bu alaydan bir tabor 5-ci firqəyə veriləcək və 
buna müqabil 26-cı tabor 25-ci tabor məntəqəsini iki bölüklə işğal edəcəkdir. 
4. 5-ci firqə sağ cinahı ilə Hacı Həsən – Ermənikənd istiqmətində irəliləmək üzrə 
bu xəttin cənubundakı 1500 metrlik imtidadda düşmən cəbhəsinə təərrüz edəcək 
və təərrüzünü Bakının şərq kənarına qədər davam etdirəcəkdir. Heybət 
stansiyasından, dəniz sahilindən Volçi Vorotaya qədər qüdrətli və fədakar bir kəşf 
qolu göndərəcək və düşməni oradan işğal və mümkünsə təpəni zəbt edəcəkdir. 
Firqə qərargahı Qobuya nəql olunacaqdır. 
5. 15-ci firqə böyük qismi ilə Biləcərinin şərqindən sağ cinahı ( Biləcəri köyünün 
şərq kənarı – Ermənikənd) istiqamətində olmaq üzrə təərrüz edəcək və təərrüzünü 
Ermənikənd üzərindən Bakıya davam etdirəcəkdir. Əqsami-sairəsi ilə süvari və 
milislər Sabunçu-Balaxanı məntəqəsindəki düşməni təsbit və Hövsandan 
Əhmədli və Kişlə istiqamətində təərrüz edəcəkdir. 
Sumqayıtdakı süvari bölüyü də cəlb olunmalıdır. Yalnız yüzbaşı Fəxri əfndi 
əmrindəki milislər və 8 nizamiyyə atlısı sahili vəzifəsiylə yerlərində qalacaqdır. 
Əhatəli şəkildə hazırlanmış olan bu əmrdə  daha sonra deyilirdi ki, firqələr biri digərinin 
irəliləməsini gözləmədən hərəkət etməlidirlər. Yalnız cinahlarının təmas xəttində lazım 
və mümkün olardısa topçular bir-birinə atəşləri ilə kömək etməli idilər. Hücumun günü 
və başlanacağı saat əmrdə göstərilməmişdir. Bu barədə əlavə olaraq firqələrə 
bildirilməli idi. Ancaq əmrdə qeyd edilmişdi ki, düşmənin ilk müdafiə xətti gecə ikən 
ələ keçirilməlidir. Ona görə də zabitlər və əsgərlər hücum edəcəkləri sahəni əvvəldən 
yaxşıca müçahidə etməli və öyrənməli idilər, onlara həvalə olunan vəzifələri özləri üçün 
dəqiqləşdirməli idilər. Firqə komandanlarına göstəriş verildi ki, ayın 11-də 
tabeçiliklərində olan hissə və bölmələrin komandirlərini toplasınlar və verilən 
tapşırıqları ərazi üzərində dəqiqləşdirsinlər. Bütün cəbhənin iaşı təminatı 5-ci firqəyə 
həvalə olunmuşdu. Cənub qrupunun komandiri yenidən Cəmil Cahid bəy təyin olundu. 
Qısa vaxt ərzində bu vəzifəni icra etmiş olan Həlim Pərtöv bəy isə 4-cü Ağdaş alayına 
komandir təyin edildi. 
Sentyabrın 12-də Ordu komandanı Nuru paşa qəti hücuma hazırlıqla bağlı yeni bir əmr 
verdi. Birinci əmrlə müqayisədə bu əmr qüvvələrin qruplaşdırılmasında ciddi 
dəyişiklikləri nəzərdə tuturdu. Beləki, 107-ci alay da 15-ci firqənin tabeliyindən alındı 
və Ordunun ehtiyatına verildi. Habelə, qaubitsa, qüdrətli və Şnayder batareyaları da tam 
şəkildə 5-ci firqənin  tabeliyinə verildi. 15-ci firqənin tabeliyində 38-ci piyada alayı və 
bir də yuxarıda adları çəkilən milli qüvvələr qalırdı. Ağır silahlardan isə yalnız 6 ədəd 
krup topu firqədə saxlanılmışdı Nəticədə, 15-ci firqə xeyli zəifləmiş oldu. Hətta 15-ci 
firqə gəlməmişdən əvvəl onun sahəsində mövcud olan Şimal qrupunun qüvvələri Ordu 
komandanlığının 12 sentyabr tarixli əmrindən sonra 15-ci firqənin tabeliyində qalan 
qüvvələrdən çox idi. Süleyman İzzət bəyin hesablamalarına görə, Şimal qrupunun 
tərkibində 10 piyada taboru, biri nizami olmaq şərtilə 3 süvari alayı var idisə, indi 15-ci 
firqənin tərkibində 3 piyada taboru, krup topu və milli könüllü taborlarla, milli süvari 
alayları qalmışdı. Əslində, bu istiqamətdəki qüvvələrin əsasını Azərbaycan milli 
qüvvələri təşkil edirdilər Bütünlükdə, Bakı üzərinə qəti hücumda iştirak edən 
Azərbaycan qüvvələrinin sayı xeyli çox idi. Mövcud olan məlumata görə, Bakı üzərinə 
son hücumda 8000-ə yaxın Osmanlı qüvvəsi ilə 6-7 min arasında Azərbaycan qüvvələri 
iştirak edirdi. 
Həlledici hücum ərəfəsində Qafqaz İslam Ordusu komandanlığı bütün gün ərzində həm 
təchizat-təminat məsələləri ilə məşğul olur, həm də ərazini öyrənir, həm də kəşfiyyat 
işlərini davam etdirirdi. Bununla həm düşmənin imkanları dəqiqləşdirilir, həm də onun 
mənəvi-psixoloji durumu öyrənilirdi. Sentyabrın 11-də Bakıda məlumat toplayıb geri 
qayıdan Əmənulla əfəndinin verdiyi məlumata görə, şəhər ətrafında qalan ingilis 
qüvvələrinin miqdarı 900 nəfər idi. Erməni taborlarında fərarilik artmışdı, düşmənin 
əsas qüvvələri Heybət, Biləcəri və Balaxanı cəbhəsində toplanmışdı. Bundan əlavə 
bildirilirdi ki, Bakıya L.Biçeraxov tərəfindən 500 nəfərlik bir qüvvə göndərilib. 
Bakı üzərinə gözlənilən həlledici hücumu dəf etmək üçün ingilis qoşunlarının 
komandanlığı da hazırlıq işlərini davam etdirməkdə idi. Baxmayaraq ki, Qafqaz İslam 
Ordusu komandanlığı qəti hücumun nə vaxt başlanacağını gizli saxlamağa çalışırdı, 
ancaq ingilis qoşunları komandanlığı bu barədə dəqiq məlumat əldə edə bilmişdi. 
General Denstervilin  yazdığına görə, sentyabrın 12-də Qafqaz İslam Ordusundan 
milliyyətcə ərəb olan bir hərbçi qaçıb onların tərəfinə keçdi və hücuun sentyabrın 14-də 
başlayacağı, əsas zərbənin qərb tərəfdən vurulacağl barədə məlumat verdi.  
Bu zabit əsil hücumun müdafiə xəttinin hansı hissəsindən ediləcəyini söyləməklə 
bərabər, bu hücumun sol tərəfimizə qarşı ola biləcəyi qənaətində olduğunu ifadə 
etdi. Bu zabitin verdiyi digər  məlumatlar əsasən belə idi: Bakı qarşısındakı türk 
qüvvəsi 5-ci Qafqaz tüməni ilə 15-ci tümən və 36-cı Qafqaz tüməninin bir 
qismindən təşkil edilmişdi. Zabitin təxmininə görə, bu qüvvənin sayı 7000 idi. 
Bütün süvari qeyri-müntəzəm və piyadanın böyük bir qismi müntəzəm idi. 
Türklər silah altına almış olduqları qeyri-müntəzəm piyadalardan istifadə etməyə 
hələ başlamamışdılar. Bu zabitin zənnincə, bu türk qüvvəsində otuz iki səhra topu 
və dağ topu vardır. Lakin zabit ancaq dörd top görmüşdü. Biləcərinin qərbində 
toplanmış olan 5-ci Qafqaz  tüməni türk xəttinin sağına hərəkət etmiş və zabitin 
qənaətinə görə, 15-ci tümən sola hərəkət etməkdə idi. İstihbarat işləri fəna olan 
türklər Bakıda 3000 ingilis, 4000 rus, 6000 erməni olduğunu zənn edirdilər və 
ermənilərin müqavimət göstərəcəyinə əmin olduqlarından qəsəbəni zəbt etmək 
niyyətində idilər. Bu dəfə hücum uğursuzluqla nəticələndiyi təqdirdə 10-cu 
Qafqaz tüməni əlavə güc olaraq köməyə göndəriləcəkdilər . 
Bu məlumatı alandan sonra general Denstervil həlledici döyüşə hazırlıqla bağlı nəzərdə 
tutulan bir sıra tədbirlərin icrasının məqsədəuyğunluğuna yenidən baxdı. Həlledici 
hücum ərəfəsində Bakı şəhərində çox mürəkkəb bir şərait hökm sürürdü. Şəhərin 
müsəlman əhalisi Qafqaz İslam Ordusunun gəlişini səbirsizlikıə gözləyirdisə, eser, 
menşevik və daşnak fəalları, Erməni Milli Şurasının üzvləri qorxu və təlaş içərisində 
idilər. Əhalinin əhval-ruhiyyəsini qaldırmaq üçün məqsədyönlü şəkildə təbliğat aparılır, 
şəhəri mühasirə edən Qafqaz İslam Ordusunun yalnız bir alay yarımdan ibarət olduğu 
və onların da tezliklə məğlub ediləcəyi barədə bəyanatlar verilirdi. Əhali kütləvi 
səfərbərlik adı altında kazarmalara doldurulur, səngərlərə göndərilirdi. Az qala küçəyə 
çıxan hər bir adam, o cümlədən xəstələr, qocalar, yeniyetmələr, şikəstlər, hətta əlini, 
ayağını, bir gözünü itirənlər belə “Sentrokaspi” ordusuna gətirilirdi. Yerli rus əhalisinin 
nümayəndələri erməni-daşnak elementləri tərəfinfən Qafqaz İslam Ordusuna qarşı 
səngərlərə göndərilməsinə heç də hamışlqla razı deyildilər. 
Çaşqınlıq içərisində fəaliyyətlərini artıq ciddi şəkildə tənzimləmək iqtidarında olmayan 
“Sentrokaspi” rəhbərləri yaxınlaşan süqutun qarşısını almaq üçün bütün şəhəri səfərbər 
etmək istəyirdilər. Lakin onlar Bakının azad edilməsi istiqamətində Qafqaz İslam 
Ordusunun qətiyyətinin, əzmkarlığının qarşısını artıq almağa qadir deyildilər.  
 
Bakı şəhərinin azad edilməsi 
  
 
Bakı şəhəri üzərinə son hücum ərəfəsində Nuru paşanın əmri ilə döyüşdə iştirak edən 
qüvvələr arasında təmas xətti bir də dəqiqləşdirildi. Cənub qrupu ilə 5-ci firqə 
arasındakı təmas xətti Puta körfəzindən, 283 rəqəmli təpədən və Puta stansiyalarından 
keçməli idi. Zirehli qatar 5-ci firqənin tabeliyinə verilirdi. 5-ci firqə ilə 15-ci firqə 
arasındakı təmas xətti isə Xırdalanın Yanardağ-Biləcəri-Ermənikənd istiqaməti üzrə 
müəyyənləşdirilmişdi. 
Böyük hazırlıq işlərindən sonra Bakı üzərinə həlledici hücumun nə vaxt başlanacağını 
Qafqaz İslam Ordusunun bütün zabitləri böyük intizarla gözləyirdilər. Sentyabr ayının 
13-də, Bakı üzərinə ilk hücumdan 39 gün sonra 5-ci Qafqaz firqəsi ərkani-hərb rəisi 
Rüşdü bəy son hücum ərəfəsində keçirdiyi hisslərini belə ifadə edirdi: 
Bunu ərz etməliyəm ki, 5-ci Qafqaz firqəsi ona Vətən əqsamının istihlas və 
istirdadında Azərbaycanda olduğu qədər müşkülata, qanlı və ələmli zayiata 
uğramamışdı. Həm din və həm həm irqini qurtarmaq üçün mənsub olduğu 
millətin və ordunun qəhrəmanlıq dastanını yerə düşürməmək üçün zabitan və 
əfradımız böyük bir fərağati-nəfislə çalışmış, qiymətli qanlarıını axıtmış və 
bilafütur müəzzəz canlarını da fəda etmişlərdi. 
İstiqlalına aşiq Anadolu türkü nəhayət qonşu və qardaş millətin istiqlalını da 
həmin mücadilələr ilə təmin və azərbaycanlıların əlinə tövdü və təslim etmişdi. 
Bakısız Azərbaycan başsız bir vücuddur. Onsuz bir işə yaraşmazdı. Binaənəleyh 
Azərbaycan Cümhuriyyəti və istiqlaliyyətini behəmehal Bakı ikmal və itmam 
edəcəkdi. 5-ci Qafqaz firqəsi bunu əldə etmək üçün avqust bidayətlərində 
günlərcə boğaz-boğaza düşmənlə müharibə və mücadilə etdi. Fəqət məalesəf 
Bakının alınması 39 gün qədər təəhhür etdi. Artıq bu da bu dəfə behəmehal 
Osmanlı silahları ilə alınacaqdı. 
Bakı üzərinə həlledici hücum sentyabrın 14-nə, şəhər üzərinə ilk hücumdan keçən 40-cı 
günə təyin edildi. Qafqaz İslam Ordusu komandanlığı bu 40 gün ərzində görülən 
hazırlıq işlərini uğurla hücum üçün kifayət sayırdı. İstər zəruri ehtiyatların yaradılması, 
istər qoşunların qruplaşdırılması və yerləşdirilməsi, istərsə də icra edilən digər tədbirlər 
şəhərin ələ keçirilməsinə obyektiv bir zəmin yaratmışdı. 
General Denstervilin yazdığına görə, senytyabrın 14-də Bakı üzərinə hücum ərəfəsində 
“Sentrokaspi” və ingilis qoşunlarının müdafiə mövqeləri aşağıdakı kimi qurulmuşdu: 
Sol cinahda, Bibi-heybət mədənləri önündəki yüksəkliklərdə Şimali Stafford alayının 60 
nəfərlik “A” bölüyü dayanmışdı. Təxminən 100 nəfərdən ibarət olan bir erməni taboru 
bu ehtiyat qüvvə kimi saxlanılmışdı. Qurd qapısı yüksəkliklərində 2 ədəd pulemyotu 
olan rus dəstəsi mövqe tutmuşdu. Şimali Stafford alayının 100 nəfərlik bir bölməsi “A” 
bölüyünün dayandığı istiqamətdə ehtiyat qüvvə kimi göndərilmişdi. Qurd qapısı 
yüksəkliklərinin şimal tərəfində, 800 addımlıq sahədə Şimalı Stafford alayının “B” 
bölüyü dayanmışdı. Hacı Həsən kəndi ilə üzbəüz səngərlərə qoyulmuş erməni hissələri 
bu bölüklə yanaşı idi. Həmin sahəyə bir qaubitsa batareyası və bir ədəd  üç düyməlik 
topu gətirilmişdi. Bundan 1.5 mil aralı olan ağ ev yaxınlığında bir erməni taboru ehtiyat 
qüvvə kimi saxlanılmışdı. Cəbhənin sol cinahının qərargahı da burada yerləşirdi. Ona 
polkovnik Veqsuraba rəhbərlik edirdi. Sol cinahın sol qanadını, Hacı Həsən kəndindən 
Biləcəriyə kimi olan sahəni Biçeraxov dəstəsinin 600 nəfərlik bir qüvvəsi qoruyurdu. 
Biləcəri stansiyası Uorçester taborunun 2 bölüyünün nəzarəti altında idi. Biləcəridən 
Dərnəgülə qədər olan sahədə isə taborun digər bir bölməsi dayanmışdı. Dərnəgül 
gölünün cənub tərəfinin müdafiəsi bir erməni taboruna, bu gölün şərq tərəfi isə ingilis 
qoşunlarının 4 ədəd pulemyotu olan pulemyot komandasına tapşırılmışdı. Bu müdafiə 
xəttinə Şimali Stafford alayının 50 nəfərlik bir bölüyü ehtiyat qüvvə kimi verilmişdi. 
Bakı-Binəqədi yolundan 2 mil şərqə tərəf, 39-cu ingilis briqadasının qərargahının 
yerləşdiyi binanın yaxınlığında isə Varvik taborunun 100 nəfərlik bir bölüyü ehtiyatda 
saxlanmışdı. Sağ cinah səhra topçusunun 8-ci batareyası və bir qaubitsa batareyası ilə 
möhkəmləndiirlmişdi. 2 ədəd ingilis zirehli avtomobili Biləcəridə, 3-cüsü isə şəhərdə 
ehtiyatda dayanmışdı. Sağ cinahın sağ qanadını 500 nəfərlik erməni dəstəsi üç düyməlik 
top batareyası, 3 ədəd rus zirehli avtomobili və bir eskadron süvari ilə qorumalı idi. 
Onlar bu istiqamətdən Suraxanı ətrafında daim fəaliyyətdə olan türk və Azərbaycan 
süvarilərinin qarşısını saxlamalı idilər. Bunlardan başqa, bir sıra yerli silahlı bölmələr də 
var idi ki, onlar heç bir əmrə tabe olmurdular və istədikləri istiqamətdə hərəkət edirdilər. 
“Sentrokaspi” ordusuna general Dokuçayev, ingilis qoşunlarına isə polkovnik Keyvort 
rəhbərlik edirdi. Müdafiə işlərinə ümumi nəzarət “Sentrokaspi”nin hərbi naziri 
Baqratuni ilə ingilis generalı Denstervil tərəfindən həyata keçirilirdi.  
Biçeraxovun qoşun qüvvələri müdafiə mövqeyinin sağ məntəqəsinin sol hissəsini 
tuturdular və bu hissəyə xəttin şərqə dönərkən təşkil etdiyi guşə də daxil idi. Bu 
qoşunların sağında Biləcəri stansiyası ilə kəndindən keçən və təqribən iki mil 
uzunluğunda olan bir xətt Uorçestr taborunun “A” və “C” bölцkləri tərəfindən tutulmuş 
və eyni taborun “B” bölüyü də yuxarıdakı iki bölüyün məntəqə ehtiyatını təşkil edirdi. 
Varvik taboru böyük duzlu gölə qədər uzanır və bu taborun 4-cü bölüyü (kapitan Boşel 
komandasında 100 nəfərlik) ehtiyatda durmaqla Biləcərinin təqribən 1,5 mil cənubunda 
və Bakı-Binəqədi yolu üzərindəki 39-cu sancağın qərargahında idi. Şimali Statford 
taborunun “D” bölüyü (mayor Havlok komandası altında 50 nəfər) də sancaq 
məntəqəsinin təqribən iki mil qərbində ehtiyatda idi. Müdafiə mövqeyinin sağ 
məntəqəsində bir top batareyası ilə 8-ci ingilis batareyası daxil olmaqla dörd səhra 
batareyası vardı. Varvik taborunun sağında böyük duzlu gölün cənub sahili erməni 
taboru tərəfindən tutulmuş və bu gölün şərqindəki keçiddə Donstar qüvvəsinin dörd 
ədəd pulemyot yerləşdirilmiş zirehli avtomobili dayanmışdı. Donstar qüvvəsinə məxsus 
zirehli avtomobillərdən iki ədəd Biləcəridə və bir ədədi də Bakıda ehtiyatda idi. 
Düşmənin atlı alayları tərəfindən təhdid edilən xəttin sağ yanı təqribən 500 erməni 
piyadası, bir süvari bölüyü, bir batareya və üç rus zirehli avtomobili qoruyurdu. 
Göstərdiyimiz yerləşim vəziyyətində yerli qoşunların böyük bir hissəsi hesaba 
alınmamışdır. Çünki bunlar ingilislər üçün naməlum idi, onlar aldıqları əmrə əsla itaət 
etmirdilər . 
Sentyabr ayının 13-də saat 17.11-də Hacı Həsən kəndinin qərbindəki müşahidə 
məntəqəsində Nuru paşa Bakı üzərinə həlledici hücumu başlamaq barədə döyüş əmrini 
imzaladı. Həmin əmrdə deyilirdi: 
 1.Bakıya qarşı qəti təərrüz Allahın lütfü ilə 14.9.334 (1918) sabahı başlanacaqdır; 
2. 5-ci Qafqaz firqəsi piyadası ilə 14.9.334 sabahı saat 2-də hazırlıq mövqeyindən 
Hacı Həsən köyü cənubundan Sarıhacılı kilsə istiqaməti-ümumiyyəsində irəli 
hərəkətə başlayaraq basqınla düşmənin ilk kənar mövqeyini zəbt edəcək və 
burada yerləşəcəkdir. İşbu xətt yalnız bomba və süngü ilə zəbt olunacaqdır; 
3. Düşmənin ilk mövqeyinin zəbtini mütəaqib qitəat ikici xətti də eyni zamanda 
zəbt edəcəkdir. Daha irəliləmək üçün ortalığın ağarması və topçu atəşinin 
himayəsini bəkləyəcəklər və irəliyə kəşf qolları sürəcəkdir. Qazanılan ilk xəttə 
lüzumu qədər makinalı tüfəng yerləşdirilməlidir; 
4. Topçu, piyadamızın irəliləməsi əsasında atəş etməyəcəkdir. Düşmən piyada 
təərrüzümüzü kəşf edər-etməz təqviyyə qitəatının irəliləməsini mənn üçün 
düşmənin ikinci, üçüncü və geridəki təkərrüb yollarını və topşu mövqelərini atəş 
altına alacaqdır. Buna görə indidən atəş təqsim olunmalıdır. İlk düşmən xətti 
basqınla zəbt olunacağından gecəliklə bu xəttə topçu əndaxt etməyəcəkdir. 
Ortalıq ağarar-ağarmaz piyadamızın daha da irəliyə təərrüzünü himayə edəcəkdir. 
Piyada rəfaqət topları hər an irəliləməyə hazır olacaqdır. 
5. Ordu ehtiyatı olan 106 və 107-ci alaylar hər an hərəkətə hazır bulunacaqlar. 
Alay, komandanları yanında,  Ordu tərəssüd civarında bulunacaqlar. 
6. 5-ci firqə ortalıq ağarınca zirehli qatarı Heybət stansiyasına doğru irəlilədərək 
Volçi Vorota məntəqəsindəki düşmən atəşini üzərinə cəlb edəcək və firqənin sağ 
cinahını mühafizə edəcəkdir. 
7. 15-ci firqənin nisfilleyndən etibarən Biləcəri, Balaxanı, Suraxanı və Əhmədli 
istiqamətlərində qüvvətli kəşf qolları və topçu atəşilə qarşısındakı düşməni təsbit 
edəcək və Əhmədlini zəbt edəcəkdir. 
Beləliklə, Bakı şəhəri üzərinə qəti hücum üçün artıq hər şey hazır idi. İndi yalnız onun 
icrası qalırdı. Verilmiş döyüş əmri, müəyyənləşdirilmiş vəzifələr tamamilə real idi. Hiss 
olunurdu ki, ilk hücumda düçar olunan uğursuzluğa yol verməmək üçün bütün ehtiyat 
tədbirlər nəzərə alınmışdı. Döyüşün necə başa çatması təkcə Nuru paşanın bir hərbçi 
kimi təşkilatçılıq qabiliyyətini deyil, həm də türk əsgərinə bəslənilən inamın nümayişinə 
çevrilməli idi. Bu inamın qırılmaması üçün Nuru  paşa qətiyyətli olduğu qədər də 
ehtiyatlı, diqqətlə düşünülmüş bir hücum planı hazırlamışdı. Ola bilsin ki, burada hətta  
ifratçılığa da yol verilmişdi.  Hissə və bölmələrin az qala hər addımı sığortalanmış, 
ikiqat, üçqat mühafizə elementləri nəzərdə tutulmuşdu. Ələ keçirilən bir döyüş xəttində 
kifayət qədər möhkəmləndikdən sonra növbəti döyüş xətti üzərinə hücum edilməli idi. 
Bundan başqa, cinahların mühafizəsinə, ehtiyat qüvvələrin ayrılmasına xüsusi diqqət 
yetirilirdi. Şəxsi heyətin əhval-ruhiyyəsi də mübariz ruhda köklənmişdi. 
5-ci firqə ərkani-hərb rəisi Rüşdü bəy xatirələrində yazırdı ki, o gecə heç kim 
yatmamışdı. Döyüşçülər 5 avqusat döyüşünün intiqamını almaq üçün hücum saatının 
çatmasını səbirsizliklə gözləyirdilər. Ancaq Rüşdü bəy onu da əlavə edirdi ki, qarşıda 
ağır bir döyüş dayanırdı. Qurd Qapısı üzərindən hücuma keçmək elə də asan deyildi. Bu 
sərt təpəliklərə dırmaşmaq üçün yalnız ensiz bir yol var idi. Qoşunlar isə daha geniş bir 
cəbhədə hərəkət etməli idilər. Onlar gecə ikən Şubanı yüksəkliklərindən enməli, dəmir 
yolunu keçdikdən sonra sərt təpəliklərə dırmaşmalı idilər. Hələ gündüz ikən bu təbii 
maneələri adlamaq çox böyük zəhmət tələb edirdi. Gecə isə tam səssizliyə riayət 
edilməsi düşmənin duyuq düşməsinə yol verilməməsi lazım idi. 
Görülən ciddi hazırlıq işlərinin nəticəsi idi ki, gecə saat 3-də düşmənin ilk müdafiə xətti 
ələ keçirilri. 9-cu alay isə sərt yüksəkliklərdə yerləşən düşmən xəttini saat 3.30-da ələ 
keçirdi. Adları çəkilən alayların hücumu elə bir sürətlə həyata keçirilmişdi ki, general 
Denstervil özü də heyrət içində qalmışdı. O yazırdı: 
İnanılası mümkün deyildi ki, cəbhəmizin ən güclü sahəsi düşmən tərəfindən belə 
asanlıqla ələ keçirildi. Xüsusilə də bütün qoşunlar gözlənilən hücum barədə 
xəbərdar edildikləri bir vaxtda. Nə qədər inanılası mümkün olmasa da bu, məhz 
belə idi. Bütün üstünlüklərin bizim tərəfimizdə olmasına baxmayaraq hücumun 
elə ilk anlarından darmadağın edilən belə qoşunlarla heç nəyə ümid etmək 
mümkün deyildi və bizim indi yeganə vəzifəmiz geri çəkilməyi təmin etmək və 
qoşunların düzgün təxliyyəsini təşkil etmək üçün düşmən hərəkətlərini ləngitmək 
idi. 
Sonradan uğurla inkişaf etdirilən hücum nəticəsində bütün istiqamətlərdə, bütün döyüş 
sahələrində düşmənin müqaviməti qırıldı. İngilis qüvvələrinin komandanlığı gün 
ərzində baş verən döyüşlərdən sonra Qafqaz İslam Ordusunun hücamlarının qarşısının 
alınmasının qeyri-mümkünlüyü haqqında qəti əminlik əldə edildi. Ona görə də axşam 
saat 8-də ingilis qüvvələrinə geri çəkilmək əmri verildi. General Denstervilin yazdığına 
görə, ingilis qüvvələrinin 40 gün Bakıda mövcudlu]u ərzində 180 nəfər ölmüş, 
yaralanmış və itkin düşmüşdü. Axşam saat 10-da bütün ingilis qüvvələri “Kryuger” 
gəmisinə yükləndilər. Biçeraxovun dəstəsindən olan bölmələr isə öz gəmilərinə 
yüklənib Petrovskiyə doğru istiqamət götürdülər. İngilis qüvvələrinin geri çəkilməsi 
“Sentrokaspi” liderlərini yenidən çaş-baş vəziyyətə saldı. Onların şəhəri tərk etməsinə 
yol verməmək üçün axşam “Sentrokaspi” rəhbərlərindən Lyamlin və Sadovski 
“Kryuger” gəmisinə, general Denstervilin yanına gəldilər. Sadovski təmsil etdiyi 
hökumət adından generala belə bir bəyanat verdi: 
Mən sizə Bakı hökumətinin yazılı qərarını gətirmişəm. Orada sizə xəbərdarlıq 
olunur ki, geri çəkilməniz satqınlıq kimi qiymətləndiriləcək və buna qarşı  
müvafiq tədbirlər qəbul ediləcəkdir. Əgər siz öz qoşunlarınızı artıq mövqelərdən 
çıxarmısınızsa, onda siz onları dərhal geri göndərməlisiniz. Türklər hələ şəhərə 
girməmişlər və biz döyüçü davam etdirmək fikrindəyik. 
General Denstervil də ona belə cavab verdi: 
Zəhmət olmasa, Bakı hökumətinin nəzərinə çatdırın ki, mənim getməyim heç də 
satqınlıq deyil. Çünki mənim niyyətlərim bütünlüklə sizin hökumətə bəlli idi. 
Mənim qoşunlarım əvəz edilmədən, kömək almadan 16 saat ərzində bütün günü 
döyüşdə içtirak etmişdir. Həmin vaxt sizin qoşunlar isə xeyli zəif döyüşürdülər. 
Belə bir vəziyyətdə mən öz əsgərlərimin həyatını qurban verməkdən imtina 
edirəm. Qoşunlarımın dərhal ön mövqelərə qaytarılması barədə sizin tələbinizə 
gəldikdə isə bildirirəm ki, əvəz edilmədən 16 saat atəş altında qalan əsgərlərin 
döyüşü davam etdirməsi fiziki cəhətdən mümkün deyil. Belə bir əmri mən 
verməyəcəyəm və təcili olaraq yola düşürəm. 
Sentyabr ayının 14-ü gecəsi ingilis qoşunları Bakını tərk etdilər. Bununla da 
“Sentrokaspi” rəhbərləri ümid bağladığı əsas qüvvələrdən məhrum oldular. Ayın 14-də 
Bakı şəhəri Qafqaz İslam Ordusu tərəfindən ələ keçirilməmişdisə də, artıq onun taleyi 
həll olunmuşdu. 
Sentyabrın 14-də gedən döyüşlərin nəticələri ümumən Qafqaz İslam Ordusu komandanı 
Nuru paşanı razı saldı. O öz təəssüratını belə bölüşürdü. 
Hər iki qol verilən əsas daxilində vəzifəsini tamamilə tətbiq və ifa etmiş və 
fəcirdən əvvəl Bakıya hakim olan qərb sırtları kamilən hissələrimizin əlinə 
keçmiş idi. Bu hərəkətdə əsil hücum qolumuz pək az zayeatla hədəfinə vasil 
olduğu halda şimal qolumuz düşmənin qismi-küllüsünü üzərinə çəkdiyindən fazla 
zayeata məruz qalmış idi. O günün axşamına qədər Bakının qərb-şimalındakı 
düşmən mövqeləri düşməndən təmizlənmiş idi. Bol pulemyot, tüfəng və zirehli 
avtomobil ilə mücəhhəz olan düşmənlə sokak müharibəsi yapıldığı təqdirdə fazla 
zayeat veriləcəyi nəzər diqqətə alınaraq gecə şəhər xaricində keçirilmiş və yalnız 
topçu atəşi ilə düşmənin irkap içləkləri ilə müqavimət nöqtələri döyülməklə iktifa 
edilmiş idi. 
Sentyabr ayının 14-ü üçün qarşıya qoyilan tapşırığını yerinə yetirən Qafqaz İslam 
Ordusu qüvvələri həmin günün gecəsini istirahət etməklə bərabər, həm də son döyüşə 
hazırlıqda keçirdilər. 
Bakı şəhəri üzərinə hücumu sona çatdırmaq üçün Nuru paşa sentyabr ayının 14-də 
axşam saat 20.30-da Ordu üzrə 100 saylı əmri imzaladı. Bu əmrlə Ordu komandanlığı 
sentyabr ayının 15-də firqələrin qarşısında dayanan vəzifələri müəyyənləşdirdi. Əmrdə 
deyilirdi: 
1.Yarın sabahleyn hərəkəti-təərrüzəyə davam olunaraq Bakı şəhəri zəbt 
olunacaqdır. 
2. 5-ci Qafqaz firqəsi Volçi Vorotaya qarşı sağ cinahını təmin etməklə bərabər, 
böyük qismi ilə 56-cı alay məntəqəsindən sol cinahı Ermənikəndin cənubundan 
keçmək üzrə təərrüz edərək şəhərin Çorni qorod deyilən neft şəhərinə qədər qərb 
qismini zəbt edəcəkdir. Firqə kəndisinə təxsis edilən Bakı qismində bir alay 
piyada ilə caddə və meydanların lüzumunda müdafiəsi üçün iki dağ batareyası 
bulunduracadır. Firqənin əqsami-sairəsi şəhərin zəbtindən sonra Bakının şimal-
şərqindəki və Xırdalan-Bakı caddəsinin hər iki tərəfində toplu bulunacaqdır. 
3. 15-ci firqə sağ cinah ilə Ermənikəndi təmizləmək üzrə şimal və şərqdən 
Bakının Çorni qorod qismini zəbt və işğal edəcəkdir. Firqə bu qismin mühafizəsi 
üçün bir alay və bir batareya təxsis edəcək və mütəbaqi əqsamını şəhərin 
xaricində toplu bulunduracaqdır. 
4. 15.9.334 (1918) sabahı piyada təərrüzü ortalıq ağardıqdan topçu ilə ihzar 
olunduqdan sonra yapılacaqdır. Çox topçu atəşinin bir nöqtədə təmərküz 
etdirilməsi diqqət nəzərindən uzaq tutulmasın. 
5. Şəhərin zəbtini mütəaqib bəlli başlı caddə və meydanların atəş altına alınması 
üçün makinalı tüfənglər və daha mühüm yerlərə toplar yerləşdirilməlidir. 
Ordu komandanının bu əmrinə əsasən, firqə komandirləri özlərinin sentyabr ayının 15-i 
üçün döyüş əmrini imzaladılar. Həmin əmrlərdə firqə komandirləri tabeçiliklərində olan 
hissələrin və dəstələrin qarşısında dayanan vəzifələri dəqiqləşdirdilər.  
Sentyabr ayının 15-də Qafqaz İslam Ordusu qüvvələri uğurlu hücumu davam etdirdilər 
və qarşıya qoyulmuş vəzifənin həllinə daha da yaxınlaşdılar. Çıxış yolunun qalmadığını 
görən Sentrokaspi rəhbərliyi Qafqaz İslam Ordusu rəhbərliyi ilə əlaqə yaradılması üçün 
yollar aramağa başladı. Bu məqsədlə Sentrokaspi rəhbərliyi sentyabr ayının 14-də 
axşam saat 8-də İranın Bakıdakı konsulu Saədülvüzəradan Bakı üzərinə hücumun 
dayandırılması üçün vasitəçilik etməsi xahiş olundu. Bu təklifi alandan sonra 
Saədülvüzəra iki nəfəri məktub və ağ bayraqla döyüş mövqelərinə göndərdi. Lakin onlar 
Qafqaz İslam Ordusu komandanlığı ilə əlaqə yarada bilmədilər. Səhəri gün, yəni 
sentyabrın 15-də İran konsulu yenidən vasitəçilik missiyasının icrasını davam etdi. O 
əvvəlcə təklif etdi ki, Bakıdakı hakimiyyətin, onun hərbi qüvvələrinin və şəhər 
ictimaiyyətinin nümayəndələri onunla birlikdə ağ bayraq qaldırıb döyüş xəttinə 
yollansınlar. Lakin “Sentrokaspinin” nümayəndələri bunu qəbul etmədilər. Belə olanda 
Saədülvüzəra özü döyüş xəttinə yollandı, həmin məntəqədəki “Sentrokaspi” qoşun 
bölməsinin rus komandirini yanına alaraq xüsusi avtomobillə Qafqaz İslam Ordusu 
mövqelərinə doğru hərəkət etdi . 
Saat 10.30-da üzərində İran bayrağı ilə böyük ağ bayraq olan bir avtomobil şəhərdən 
çıxıb 13-cü piyada alayının mövqelərinə yaxınlaşdı. Qafqaz İslam Ordusu qüvvələri ilə 
əlaqə yaratmaq üçün bu avtomobildə İran konsulu ilə “Sentrokaspi” ordusunun qərb 
cəbhəsinin komandanı gəlmişdi. Onlar şəhərin artıq təslim olmağa hazır olduğunu 
bildirdilər və təslim şərtlərinin müzakirəsi üçün Bakı hökuməti ilə İran, Amerika, İsveç, 
Danimarka konsulları və bir ingilis zabitindən ibarət nümayəndə heyətinin qəbul 
edilməsini xahiş etdilər. 5-ci firqə komandanı bu barədə dərhal Nuru paşaya məlumat 
verdi və nümayəndə heyətinin gətirilməsi üçün 5-ci firqə ərkani-hərb rəisi yarbay Rüşdü 
bəy də  avtomobillə şəhərə göndərildi. Ordu komandanlığına göndərdiyi raportunda 
firqə komandanı onu da bildirirdi ki, şəhərin kənarı və giriş yolları artıq nəzarət altına 
alınmışdır. Qoşunların şəhərə girməsi hələlik dayandırılmışdır. 
Danışıqları aparacaq heyətin gətirilməsi üçün şəhərə yollanan Rüşdü bəy burada 
xoşagəlməz vəziyyətin şahidi oldu. Onun yazdığına görə, məğlubiyyət anının çatdığını 
hiss edən ermənilərin şəhərdəki vəhşiliyi artmışdı. Onlar talanlarla məşğul olur, 
azərbaycanlılara və İrandan gəlmiş müsəlman işçilərə divan tuturdular. 
Azərbaycanlıların müqavimət göstərməsi isə küçə döyüşlərinin genişlənməsini 
artırmışdı. Rüşdü bəy və onu müşayiət edən şəxslər Danimarka konsulluğuna 
yollandılar. Danimarka konsulunun köməyi ilə danışıqlarda iştirak etməli olan digər 
şəxslər də toplandıqdan sonra nümayandə heyəti bir neçə avtomobildə 5-ci firqə 
qərargahına yollandı. Rüşdü bəy yazırdı ki, Danimarka konsulluğunun yerləşdiyi 
binanın pəncərələrindən şəhərin kənarı boyunca düzülən İslam Ordusu qüvvələri 
aydınca görünürdü. 
5-ci firqə qərargahında danışığa gəlmiş nümayəndə heyəti ilə aşağıdakı məsələlər 
müzakirə edildi: 
-Şəhərin qeyd-şərtsiz təslim edilməsi; 
-Şəhərdəki düşmən qüvvələrinin təslim olması; 
-Top və silahların, binaların və digər obyektlərin təslim edilməsi; 
-Silah anbarlarının, ərzağın, avtomobillərin, yük maşınlarının, zirehli avtomobillərin, 
təyyarələrin və digər hərbi mülkiyyətin təslim edilməsi. 
Bu şərtlər irəli sürülməklə bərabər, əhalini sakitliyə çağıran, onların həyatları və 
mallarının təhlükəsizliyi üçün əmin olmalarına zəmanət verən vərəqələr şəhərdə 
yayılması üçün nümayəndə heyətinə verildi. 
15-ci firqənin cəbhəsi önündəki sakinlərdən də üç nəfər günortadan sonra 38-ci alay 
komandanlığına gələrək təslimə hazır olduqlarını bildirdilər. Atəş dayandırılan kimi 
əhali dəstə-dəstə ağ bayraqlarla gəlib təslim olduqlarını bildirirdilər. Saat 15-də 38-ci 
alayın bölmələri Qara şəhərdə əsirləri və silahları toplamağa başladılar. İlk cəhddə 800 
tüfəng, 6 pulemyot toplanmaqla iki zabit və 80 əsgər əsir götürüldü. 
5-ci firqə qərargahına gəlmiş nümayəndə heyəti ilə aparılan danışıqlardan sonra bu 
firqənin bütün hissələrinin şəhərə girməsinə artıq lüzum qalmadı. Yalnız 56-cı alay 
Bakının Qara şəhərədək olan hissəsinin asayişini öz nəzarəti altına götürdü. Xəzər 
dənizindən gözlənilə biləcək təhlükənin qarşısının alınması üçün Zığ və Bayıl 
burunlarının hər birində bir batareya yerləşdirildi. Bundan sonra 15-ci firqənin yerdə 
qalan üzvlərinin Əhmədli yüksəkliklərində, 5-ci firqə qüvvələrinin isə Bakının qərbində 
toplanması əmr edildi. 
Bakı şəhəri tutularkən 17 erməni, 9 rus, 10 gürcü zabiti ilə 1151 erməni, 383 rus, 4 
ingilis, habelə 113 nəfər müxtəlif millətdən olan əsgər əsir götürüldü. 
Bakıda asayışın yaradılması və normaq həyatın təmin edilməsi məqsədilə İslam Ordusu 
komandanlığının əmri ilə Cəmil Cahid bət Bakı mövqe komandanı təyin edildi və onun 
dərhal Hacıqabuldan Bakıya gəlməsi əmr edildi. 
Beləliklə, Bakı şəhəri bütünlüklə Qafqaz İslam Ordusunun nəzarəti altına düşdü. 
“Sentrokaspi” Diktaturasının şəhərdəki dayaqları olan qüvvələr gəmilər vasitəsilə qaçıb 
canlarını qurtardılar. Qaçmaq imkanı olmayanlar isə təslim oldular. Əllərində silah 
küçələri dolaşıb azərbaycanlılara divan tutmaqda olan bir çox ermənilər gizlicə öz 
əməllərindən əl çəkmirdilər. Bununla belə, Azərbaycandan ayrı salınmış olan Bakı 
şəhəri tarixdə ilk dəfə müstəqil Azərbaycan dövlətinin paytaxtına çevrildi.   
Nuru paşa Bakının azad edilməsi ilə bağlı Gəncədəki Azərbaycan hökumətinə, habelə 
Ənvər paşaya, 3-cü və 9-cu Ordu komandanlarına da teleqram göndərdi. Azərbaycan 
hökumətinin rəhbərlərinə göndərilmiş teleqramda Nuru paşa müxtəsər olaraq bildirirdi 
ki, Bakı şəhəri iyun ayının 15-də saat 9-a qalmış hissələrimiz tərəfindən zəbt edildi. 
Nuru paşa başqa bir teleqramında isə Azərbaycan hökumətindən xahiş edirdi ki, Bakıda 
asayişin təmin edilməsi üçün Gəncədən poislər göndərilsin. 
İslam Ordusu komandanının Osmanlı dövləti Baş komandan vəkili və hərbiyyə naziri 
Ənvər paşaya göndərdiyi teleqramda isə deyilirdi: 
Bakı şəhəri 36 saatlıq şiddətli müharibədən sonra 15-ndə saat 9-da zəbt olunub. 
Bütün hissələrin, xüsusən minbaşı Fəhmi bəyin komandasındakı 56-cı alayın 
qəhrəmanlığı şayani-zikrdir. 
3-cü və 9-cu Ordu komandanlarına göndərilən teleqramlar da həmin məzmunda idi. 
Qafqaz İslam Ordusu komandanlığı şəhərə girməzdən əvvəl qoşunların rəsmi-keçidinin 
keçirilməsini qərara alındı. Nuru paşa Mürsəl paşaya çatdırdı ki, sabahı gün Xəlil paşa 
ilə birlikdə Puta stansiyasından hərəkət edəcəkdir. O göstəriş verdi ki, qoşun hissələri 
Bakının şimal ətəklərində, münasib bir yerdə cəmləşdirilsin və orada rəsmi-keçid təşkil 
edilsin. 
Sentyabrın 16-da səhər tezdən Qafqaz İslam Ordusunun Bakının asayişində dayanan 
hissələrindən başqa qalan qüvvələrinin rəsmi-keçidi keçirildi. Bu rəsmi-keçid Qırmızı 
Qışla adlanan məntəqədə təşkil edildi. Rəsmi-keçiddə Xəlil paşa, Nuru paşa, Əliağa 
Şıxlinski, Həbib bəy Səlimov, Azərbaycan hökumətinin bir sıra üzvləri də iştirak 
edirdilər. Rəsmi-keçid bitdikdən sonra adları çəkilən şəxslər, qonaqlar və qoşun 
hissələri şəhərə daxil oldular. Generallar və hörmətli şəxslər at belində idilər. Onların 
ardınca isə nizami şəkildə piyada, topçu, süvari və köməkçi hissələr hərəkət edirdi. 
Şəhər əhalisi küçələrə çıxaraq Qafqaz İslam Ordusunun döyüşçülərini salamlayırdı. 
Mövcud olan bəzi məlumatlara görə, qoşunlar və onların pişvazına çıxmış xalq Xəzər 
dənizi sahilindəki böyük meydana (“Sahil” bağı nəzərdə tutulur) toplaşdılar. Nuru paşa 
toplaşanlar qarşısında çıxış etdi. O öz çıxışında bildirdi ki, bundan sonra dil, din və irq 
ayrılığına yol verilmədən hər bir insan bərabər olacaq, onların canları və malları təminat 
altına alınacaq, bütün insanlara qarşı eyni qanunlar tətbiq ediləcək və duruma nəzarəti 
Azərbaycan hökuməti öz üzərinə götürəcəkdir. 
Nəzərdə tutulan tədbirlərin həyata keçirilməsindən sonra Nuru paşa “İsmailiyyə” 
binasının yaxınlığındakı “Metropol”  otelini ( indiki Ədəbiyyat muzeyi) özü üçün 
qərargah binası seçdi. Mürsəl paşa bir vaxtlar İran şahı Müzəffərəddin şahın yerləşmiş 
olduğu oteldə qaldı. Xəlil paşa isə tezliklə geri qayıtmalı olduğu üçün H.Z.Tağıyevin 
dəvətini qəbul edərər bir neçə günlük onun evində qonaq qaldı. Mövcud məlumata görə, 
türk qoşunlarının Bakıya gəlib bu şəhəri azad edəcəyi təqdirdə iki mərtəbəli böyük 
malikanəsini (indiki Tarix muzeyi) türk qoşunları komandanlığının istifadəsinə 
verəcəyini vəd edən H.Z.Tağıyev vədinə sadiq qaldı. O öz malikanəsini türk qoşunları 
komandanlığının istifadəsinə verdi. Qoşun komandanlığının şəhərə girdiyi gün Mayılov 
adına teatrında böyük bir tədbir oldu. 
Bakı şəhərinin azad edilməsi həm Azərbaycan ictimaiyyətinin, həm də Türkiyə dövlət 
rəhbərlərinin, xüsusilə Ənvər paşanın çox böyük sevincinə səbəb olmuşdu. O, Şərq 
Ordular Qrupu komandanı Xəlil paşaya göndərdiyi teleqramda Bakının azad edilməsi 
münasibətilə onu çöx səmimi sözlərlə təbrik etdi və bu hadisə münasibətilə öz 
məmnunluğunu ifadə etdi. 
Bakının azad edilməsi xəbərini M.Ə.Rəsulzadə İstanbulda olarkən eşşitmişdi. O dərhal 
Azərbaycan hökumətinin sədri F.Xoyskiyə teleqram göndərib Azərbaycan xalqını və 
hökumətini bu tarixi hadisə münasibətilə təbrik etdi. Teleqramda deyilirdi: 
Hürriyyət və istiqlaliyyət uğrunda çarpışan türk millətinin istinadgahı olan 
Bakının qurtuluşu münasibətilə rəisi bulunduğunuz hökumət ərkanını candan 
təbrik edər və salamlaram. 
Bu tarixi günün və hadisənin Azərbaycan xalqının həyatındakı yerini isə 
M.Ə.Rəsulzadə belə dəyərləndirirdi: 
Azırbaycan xalqının tarixində bu gün adətən 28 mayıs qədər böyük bir dəyərə 
malikdir. 28 mayisda Cümhuriyyətin istiqlalı bütün cahana elan edilmişsə, 15 
eylulda bu istiqlal madətən təəyid olunmuş, Azərbaycan hökuməti kəndi təbii 
mərkəzinə müvəffəqiyyətlə girmişdir... 
Qızıl rusluğun çökəcəyi bir tarixi zamanda 15 sentyabrda kəndisi ilə müttəfiq 
bulunan qardaş qüvvətlər təkrar onunla bulunacaq, nəhayət zəfəri kəndisiylə 
birlikdə təmin edəcəklərdir. 
Bu qüvvələrin vəzifələrini qəhrəmancasına əda edərək indi Bakı məzarlığının bir 
guşəsində haqq etdikləri milli şükran təzahüratını dörd gözlə gözləyən şəhidlər 
ruhuna bizdən min rəhmət, min salam. 
Azərbaycan milli mücadiləsinin liderlərindən biri olan Nəsib bəy Yusifbəyliyə görə, 
Azərbaycan Xalq Cümhuriyyəti hökumətinin ilk sədri Fətəli xan Xoyski Bakının azad 
edilməsi uğrunda türk  hərbçilərinin göstərmiş olduğu xidmətləri Nuru paşaya xitab 
edərkən bir neçə kəlmə ilə belə dəyərləndirimişdi: “Millət sizə minnətdardır”. 
N.Yusifbəylinin fikrincə Azərbaycan durduqca bu üç kəlmə azərilərin dilində və 
qəlbində yaşayacaqdır. 
Bakının alınması münasibətilə F.Xoyskinin Nuru paşaya göndərdiyi teleqramı isə 
bütünlükdə aşağıdakı kimi idi: 
 Qafqaz İslam Ordusunun komandanı, səadətli Nuru paşa həzrətlərinə! 
Komandanız altında bulunan cəsur türk əsgərlərimiz tərəfindən Azərbaycanın 
başkəndi olan Bakının düşməndən təmizlənməsi münasibətilə millətim adından 
zati-həmiyyəti-pərvanələrinizə və dünyanın ən cəsur və soylu əsgəri olan türkün 
oğullarına minnətdar olduğunu əzm etməklə iftixar edirəm. 
Bakı şəhəri azad edildikdən sonra Nuru paşanın adına həm Azırbaycan daxilindən, həm 
də xaricindən saysız-hesabsız teleqramlar gəldi. Bu teleqramların hamısında neçə aylıq 
mübarizədə göstərdikləri qəhrəmanlıqlara görə türk əsgərinə misilsiz heyranlıq ifadə 
olunmuşdu. Zaqatala valisi İlyas bəyin göndərdiyi teleqramda deyilirdi: 
Qafqazın qəlbi sayılan Bakı şəhərinin komandanız altındakı əsgərlərinizlə 
almanızdan dolayı əhali və mən daxildən gələn təşəkkürlərimizi sunaraq zati-
alilərinizi təbrik edirik. Bu müvəffəqiyyətiniz sayəsində qurulmuş olan 
Azərbaycan hökuməti tarixinin ilk səhifəsindən etibarən gələcəyinin parlaq 
olacağına inanırıq. Bütün əhali müzəffər əsgəriniz haqqında cənabi-haqqa 
səcdeyi-şükran eylərik. Bakı və sizə duaçıyıq. 
Türkiyədə nəşr olunan “Tənin” qəzeti sentyabr ayının 17-də Bakı şəhərinin azad 
edilməsini öz oxucularına belə xəbər verirdi: 
Güvənilən qaynaqlardan xəbər aldığımıza görə, Bakı şəhəri 36 saat sürən şiddətli 
bir müharibədən sonra Azərbaycan ordusu tərəfindən zəbt edilmişdir. Bakıda 
məhzur bulunan ingilis və bolşevikliyi qurtaranın nə olduğu haqqında hənuz 
məlumat gəlməmiş isə də qaçmaq pək məmnun olmadığından mühüm bir 
miqdarda əsir alınmış olması qüvvətlə mühtəməldir. Bakının zəbti və istirdadı 
xəbəri şəhərimizdə bulunan Qafqaz heyəti arasında milliyətpərvəranə təzahürata 
nədən olmuşdur. Para palas otelində iqamət edən Qars, Batum və Ərdəhan 
heyətləri bu mutlu xəbər üzərinə Azərbaycan heyəti-mürəxxəsəsi nəzdində izzətlə 
Rəsulzadə bəyi təbrik və böylə məsud bir olayı bayram ədd etdiklərini bəyan 
etmişlər və Xilafəti-müəzzəmi-islamiyyətin o tərəfində böylə iki bayramı 
(Bakının azad edilməsi Qurban bayramı günlərinə təsadüf edirdi –M.S.) birdən 
idrak-şərəfiylə ovunc duyduqları cəhətiylə “Padşahım çox yaşa” duasını təkrar-
təkrar əda etmişlərdir. Quzey Qafqasiya heyəti nəzdində bu, bilaxirə təkrar bütün 
heyətlər bir arada olduqları halda eyni təzahürat təkrar etmişlər. 
Azərbaycanda nəər olunan “Açıq söz” qəzetində isə sentyabr ayının 20-də Abdulla 
Şaiqin bir şeri çap olunmuşdu. Bu şer türk döyüşçülərinin qardaş köməyinə öz 
ümidlərini bağlamış azərbaycanlıların daxili hiss və həyəcanlarını ifadə edirdi: 
 İntizar qarşısında 
 Neyçün böylə gecikdin? 
 Sənsiz qəlbim qırıq, ciynənmiş, xırpalanmış 
 Ömrü-şişəm daşa dəymiş, həyatım parçalanmış. 
Qırıq bir saz kimi sızlar qanlı, yorğun telləri 
 Yıxılır da, yaxar da, bütün qayğı vurmuş illəri 
 Şu vətənin öksüzləri, gəlinləri, dulları 
 Göz yaşıyla sulamış həp keçdiyiniz yolları 
 Yolunuzu bəkləməkdən bənizləri saralmış 
 Heç gəlmədi. O şən, gülər ürəkləri qəm almış 
 Sən gəlməzsən dolumsanmış ürəklər heç şad olmaz 
 Sən gəlməsən günəş domaz, ümid gülüm olmaz 
Dodaqlarin gülməz, sönük bəxtinə nur saçılmaz 
 Başqasını istəməm də. Ey terk, çabuk sən gəl sən 
 Bkləməkdən yoruldum. Oh iştə gec qaldın, nədən? 
 Yollarına daşmı dalanmış? Ya azğın quldurlar 
Buraxmıyor? Daş, dəmir, polad olsa da onlar 
 Ürəyində şölələnən mətin qızğın atəşlə 
 Yax onları, ərit, söndür, çiynə, boğ, əz, xırpala 
 Xain, alçaq düşmənlərə qol gücünü həp göstər 
 Aç yolları, çabuk gəl ki qəlbim səni pək istər 
Bakı şəhərinin azad edilməsi Azərbaycan xalqının həyatında tarixi bir hadisı idisə bu 
şəhərlə bağlı tamam başqa iddialarla yaşayan erməni millətçilərinin və tör-
töküntülərinin niyyətlərinin puç olması demək idi. Onların daxilində kükrəyən qəzəb və 
nifrət hissi isə Bakı şəhərində növbəti faciələrə, talanlara yol açdı. Küçə döyüşlərində 
yerli əhaliyə qarşı olmazın vəhşiliklərə əl atan erməni silahlılarının bu hərəkətləri türk 
və Azərbaycan döyüşçülərində, habelə yerli əhalidə əks əməllərə səbəb olurdu. Mart 
ayında törədilən qırğınlarda həlak olanların qohumlarının intiqam əhval-ruhiyyəsi də 
şəhərdəki durumu mürəkkəbləşdirirdi. Nəticədə, Qafqaz İslam Ordusu 
komandanlığının, habelə Azərbaycan hökumətinin ciddi tədbirləri olmasaydı vəziyyət 
hətta nəzarət altından çıxa bilərdi. Hadisələrin şahidi olan Xəlil paşa da öz xatirələrində 
Bakıdakı vəziyyətin mürəkkəb olmasından yazırdı. O da bildirirdi ki,  Bakının 
küçələrində ermənilər tərəfindən öldürülmüş çoxlu sayda azərbaycanlıların meyitləri 
toplanmışdı. Onların arasında uşaqların, qadınların, qocaların meyitləri var idi. Xəlil 
paşaya görə, Bakıda ermənilər tərəfindən törədilmiş olan qırğınlar insanlığın görməmiş 
olduğu qırğınlar idi. 
 Nuru paşa şəhərdə yarana biləcək gərginliyə yol verməmək üçün hələ sentyabrın 15-də 
yuxarıda qeyd edildiyi kimi, Cəmil Cahid bəyi Bakı üzrə mövqe komandanı təyin etdi. 
Onun başqa bir əmrində isə deyilirdi ki, Cəmil Cahid bəy mövqe komandanı kimi yalnız 
İslam Ordusu komandanına tabedir və şəhərdə asayişin bərpası üçün məsuliyyət daşıyır. 
Nuru paşa həm ondan, həm də firqə komandirlərindən tələb edirdi ki, talançılığa son 
qoyulsun və bununla məşğul olan əhali və əsgərlər edam edilsin. 
Sentyabrın 17-də firqə komandirlərinə göndərdiyi məktubunda Nuru paşa stansiya və 
erməni məhəllələri ətrafında əsgərlərin də talançılıqla məşğul nolmaları barədə xəbər 
aldığını bildirirdi. Onun fikrincə, buna bir səbəb də verdiyi əmrin yerinə yetirilməməsi 
və bütün hissələrin şəhərdən çıxarılmaması idi. Ona görə də Nuru paşa tələb edirdi ki, 
şəhərdə asayişin təmininə məsul olan hissələrdən başqa qalan qüvvələr dərhal şəhərdən 
çıxarılsın. İslam Ordusu komandanı  mövqe komandanı qarşısında da bir daha ciddi 
tələb qoyurdu ki, şəhərdəki gərginlik aradan qaldırılsın. 
Bakı şəhərində asayişin təmin edilməsi Nuru paşa qarşısında dayanan ciddi 
məsələlərdən biri idi. Bakının azad edilməsi nə qədər əhəmiyyət kəsb edirdisə, Bakı 
şəhərində xaosun və qırğınların qarşısının alınması da Nuru paşa üçün elə bir əhəmiyyət 
kəsb edirdi. Şəhərdə müəyyən gərginliyin olması üçün bəzi obyektiv əsaslar da var idi. 
Nuru paşa Bakıda ermənilər və bolşeviklər tərəfindən törədilmiş  mart qırğınlarından 
xəbərdar idi. Bu qırğınlardan heç də uzun bir müddət keçməmişdi və ermənilərlə 
bolşeviklərin törədiyi faciələr azərbaycnalı əhalinin xatirələrində hələ canlı idi. Məlum 
idi ki, əzizlərinin və yaxınlarının dəhşətli işgəncələrlə qətlə yetirilməsinin şahidi 
olanlarda qisasçılıq hissləri özünü göstərəcəkdi. Bakının mühasirədə olduğu günlərdə də 
azərbaycanlı əhaliyə qarşı qətl və talanlar geniş vüsət aldı. Azərbaycanlı əhalinin 
qisasçılığının genişlənə bilməsi isə şəhərdə yeni bir gərginlik yarada bilərdi. 
Bakının ələ keçirilməsindən sonra şəhərdə yaranmış gərginlik barədə Nuru paşa Ənvər 
paşaya da müfəssəl məlumat verdi. Göndərdiyi teleqramında Nuru paşa qeyd edirdi ki, 
Bakının zəbti əsnasında müsəlman xalqla ermənilər arasında meydana gələn bu 
çatımazlıqlarda bir qisim erməni ilə bir neçə rus öldürülmüşdü. Ancaq bu öldürülənlər 
mart qırğını zamanı öldürülən müsəlmanların yüzdə birini təşkil etmir. Başqa bir 
teleqramda isə Nuru paşa şəhərdə ordunun əmniyyəti saxlamasına qədər bir qisim talan 
hərəkətlərinin baş verməsi, ancaq bu talanların azəri türklərinin deyil iranlı işçilərin 
etdiyini açıqlayır, şəhərdə nizam və intizamın bərpası üçün ordudan dərhal istifadə 
edildiyini, talanlarda iştirak edən yüzdən artıq adamın edam edildiyini bildirirdi. Nuru 
paşaya görə bu sərt tədbirlər əhali tərəfindən, müxtəlif millətlərin nümayəndələri 
tərəfindən rəğbətlə qarşılanmışdı. 
Belə sərt tədbirlərin həyata keçirilməsi üçün Bakının Quba, Quru bağ, Parapet, Vağzal, 
Bulvar meydanlarında, şəhər körpüsündə dar ağacları quruldu, talan və qarətdə 
günahlandırılan şəxslər bu dar ağaclarından asılırdı. Nəticədə çox qısa zaman ərzində 
şəhərdə asayiş bərpa olundu. 
Azərbaycan hökumətinin ilk sədri F.Xoyski də sonrakı çıxışlarından birində bu 
məsələyə toxunmuşdu: 
...Doğrudur, şəhər alınarkən bəzi müəssəfi hadisələr vaqe olmuşdur, hökumət 
bunu gizlətmiyor və gizlətməyi layiq bilmiyor. Doğrudur, çox adam əziyyət 
çəkmişdir, fəqət mümkün idimi ki, hökumət bu hadisənin qarşısını tamamilə ala 
idi? Zənnimcə insaf gözü ilə baxanlar  etiraf edirlər ki, dünyada heç hökumət ola 
bilməzdi ki, burada müsəlmanlar qırılmış, hüquqları ayaqlar altında tapdalanmış, 
şəhər üç ay dava etdikdən sonra alınmış, nəticədə acıqlı camaat – hökumət 
əlbətdə acıqlı deyildir – və əsgər şəhərə girərkən hadisənin önünü almaq 
mümkünmü idi? Bilxassə ki, hökumət şəhərə ancaq üç gün sonra daxil olmuşdur. 
Hökumətin vürudunadək nə olmuşsa və ondan sonra heç bir şey vaqe olmamışdır. 
Hökumət şəhərə varid olar-olmaz tədbirlər görüb, yüzədək müsəlman asdırdı, 
qurşuna dizdirdi və asayişi təcdid etdi. 
Bakıda asayişin nəzarətini etibarlı şəkildə təmin etmək üçün bütün şəhər 10 sahəyə 
bölündü. Şəhərin komendantı vəzifəsi təsis edildi və Qafqaz İslam Ordusunun qərargah 
rəisi Nazim bəy bu vəzifəyə təyin edildi. 
Sentyabr ayının 18-də Qafqaz İslam Ordusunun komandanı Nuru paşa Bakı əhalisinə 
ünvanlanmış əmrnamə imzaladı. Həmin əmrnamədə deyilirdi ki, milliyətindən asılı 
olmayaraq bütün şəhər əhalisi sentyabrın 18-də saat 6-ya kimi ov tüfənglərindən başqa 
onlarda olan adi və soyuq silahları təhvil verməlidirlər. Silahları mənzil komitələri 
toplamalı və sonra onları tərtib olunmuş siyahılar üzrə sahə mənzil komitələrinə təhvil 
verməli idilər. Mənzil komitəsi olmayan evlərin sakinləri silahları birbaşa sahə mənzil 
komitələrinə təhvil verməlidirlər. 1-ci, 8-ci, 9-cu, 10-cu sahələrin, habelə Ermənikənd 
məntəqəsinin əhalisi silahları milis məntəqələrinə aparmalı idilər. Digər sahələrin 
əhalisi isə silahları yuxarıda qeyd olunan şəkildə təhvil verməli idilər. Əmrnamənin 
sonunda bildirilirdi ki, bu tələbləri yerinə yetirməyən şəxslərə qarşı güllələnmə tətbiq 
olunacaqdır. 
Şəhərdə asayişin yaradılması məqsədilə Bakı komandanı Cəmil Cahid bəy tərəfindən də 
xüsusi bir əmrnamə imzalanıb əhali arasında yayıldı. Bu əmrnamədə nizam və intizamın 
bərqərar olması üçün bir sıra konkret tələblər irəli sürülürdü.   
Sentyabr ayının 18-də Bakı şəhər əhalisi arasında Azərbaycan hökumətinin bəyanatı 
yayıldı. F.Xoyski tərəfindən imzalanmış olan bu bəyanat da şəhərdə tezliklə asayişin və 
normal rejimin bərpası məqsədinə xidmət edirdi Yenicə Bakıya köçmüş olan 
Azərbaycan hökumətinin sədri F.Xoyski qarşıya qoyulan məqsədə yetmək üçün ən ağır 
cəzalara əl atacağını da əhalinin nəzərinə çatdırırdı. Bəyanatda deyilirdi: 
Paytaxtı olan Bakıya təzə varid olmuş Azərbaycan Hökuməti-Cümhuriyyəsi 
bununla şəhərdə və ətrafda yaşayan ümumi əhaliyə bilafərq din və millət əmr edir 
ki, Azərbaycan hökumətinin təhti-təbiətində yaşayan heç bir millətə təfavüt 
qoyulmayaraq caniləri, qarətgərləri, qatilləri və camaatın asayişini pozanları 
hökumət böyük cəzaya, edama varıncaya qədər dücar edəcəkdir. Əhali bunu 
bilməlidir ki, türk milləti-nəcibəsinin qəhrəman və fateh əsgərlərinə əmr 
verilmişdir ki, türk-Azərbaycan hökumətinin şan-şərəfinə yaraşmaz ki, onun 
paytaxtında günahsız adamların haqq və hüququna təcavüz olunsun. 
Azərbaycan hökumətinin və Qafqaz İslam Ordusunun komandanı kimi Nuru paşanın 
səyləri təkcə cinayətkarlığın aradan qaldırılmasına yönəldilməmişdi. Atılan qətiyyətli 
addımlar nəticəsində çox işlənən malların qiymətinin artmasına da yol verilmədi. 
Məsələn, şəhər azad edilməmişdən əvvəl bir pud unun qiyməti 800 rubl idisə, 
sentyabrın 15-dən sonra artıq 100-150 rubla, 20 rubla olan qoyun əti 6 rubla düşmüşdü. 
Digər ərzaq və meyvələrin qiyməti də xeyli aşağı düşmüşdü. 
Bakıda və istərsə də digər yaşayış məntəqələrində normal həyat şəraitinin bərqərar 
edilməsi və onun nəzarət altında saxlanmasında Azərbaycan hökumətinin fəaliyyəti 
getdikcə daha da genişlənməkdə idi. Nuru paşa artıq hərbi sahəyə aid olmayan işlərin 
icrasını tamamilə Azərbaycan hökumətinin öhdəsinə buraxmışdı və Azərbaycan 
hökumətinin fəaliyyətinə qarışmağa son dərəcə ehtiyatla yanaşırdı. 
Döyüşlərin davam etdiyi bir vaxt  yerlərdə idarəetmə orqanalrına əsasən türklər 
rəhbərlik edirdilər. Bakı şəhəri azad edildikdən sonra F.Xoyski idarəetmə işlərinin 
tamamilə Azərbaycan hökumətinə verilməsini məqsədəuyğun sayırdı. Bununla bağlı o, 
Nuru paşanın da diqqətinə çatdırırdı ki, dövlət idarəçiliyi yalnız təkhakimiyyətliliyə 
əsaslandıqda hökumətin və xalqın mənafelərinə xidmət etmiş olur. İkihakimiyyətlilik və 
çox hakimiyyətlilik isə hökuməti hörmətdən salır, dövlət və ictimai həyatın sahələrində 
anarxiyaya gətirib çıxarır.  
 Bakı şəhəri azad edildikdən sonra şəhər daxilində çox az qüvvə saxlanıldı. Qalan 
qüvvələr şəhərin kənarına çıxarıldı və bu qüvvələr Bakının, eyni zamanda Abşeron 
yarmadasının təhlükəsizliyinin qorunması ilə məşğul ol du. 5-ci firqənin hissə və 
bölmələri Buta, Biləcəri, Hacı Həsən, Xırdalan, Hökmalı, Masazır və Binəqədidə 
yerləşdirilmişdilər. Bu qüvvələr Bakı ətrafında müdafiə mövqelərində dayanmalı idilər.  
Bakı şəhəri azad edildikdən sonra Nuru paşa şəhərdə vəziyyətin sabitləşdirilməsinə, 
Azərbaycan hökumətinin fəaliyyəti üçün normal şərait yaradılmasına, Azərbaycanın 
qoşun hissələrinin yaradılmasına daha geniş diqqət ayırdı. Xüsusilə, Qarabağın da 
erməni təcavüzündən azad edilməsi məsələsi qarşıda dayanan ən mühüm vəzifələrdən 
birinə çevrildi. 
 
  Qafqaz İslam Ordusunun Qarabağ hərəkatı 
 
 Qeyd etmək lazımdır ki,1918-ci ilin əvvəllərindən başlayaraq Qarabağda da kifayət 
qədər mürəkkəb bir vəziyyət yaranmışd. Malik olduqları silahlı dəstələrin gücündən 
istifadə etməklə erməni millətçiləri burada soyqırımı siyasəti yeridir, azərbaycanlı 
əhalini öz yurd-yuvalarından qaçqın salmaqla Qarabağı da ermniləşdirmək istəyirdilər.  
Millətçi-təcavüzkar məqsədlərə çatmaq və Qarabağı erməniləşdirmək üçün siyasi və 
beynəlxalq səviyyədə də erməni təzyiqləri mövcud idi və Qarabağda azərbaycanlı 
əhaliyə qarşı qırğınlar törətməklə bu bölgəyə olan iddiaların siyasi və beynəlxalq 
səviyyədə irəli sürülməsinə zəmin yaradılırdı. Məlumdur ki, Cənubi Qafqaz 
respublikaları öz müstəqilliklərini elan etdikdən dərhal sonra erməni hökuməti 
Qarabağın Ermənistan tərkibinə qatılmasına iddia irəli sürdü. Baxmayaraq ki, bu 
dövlətin paytaxtının harada olacağı heç məlum deyildi. Bununla bağlı Azərbaycanın 
Milli Şurası qarşısında məsələ qaldırılanda bu qurumun üzvləri arasında yekdil mövqe 
yox idi. Azərbaycan Milli Şurasının bir sıra üzvləri İrəvanın paytaxt kimi Ermənistana 
güzəştə gedilməsinə razı olmasa da, Milli Şura səs çoxluğu ilə belə bir qərar qəbul etdi. 
Əsas səbəb kimi isə İrəvana güzəştə gediləcəyi təqdirdə ermənilərin Qarabağa olan 
iddialarından əl çəkəcəyi nəzərdə tutulurdu. Hətta Batumda Azərbaycan və Ermənistan 
nümayəndələri arasında aparılan müzakirələrdə ermənilərin Qarabağa olan iddialardan 
əl çəkəcəyi də razılaşdırıldı. 
Əsində, ermənilərin öz vədləri üzərində dayanmayacağı gözlənilən idi və elə belə də 
oldu. Onlar danışıqlar, müzakirələr yolunu deyil, ənənəvi zorakılıq yolunu tutdular. 
Çünki onların nəzərincə azərbaycanlılardan təmizlənmiş olan ərazilərə iddia irəli 
sürmək daha səmərəli ola bilərdi. 1918-ci il iyun ayının sonlarında Azərbaycan Xalq 
Cümhuriyyətinin xarici işlər naziri M.Hacınski Azərbaycanın Gürcüstandakı 
nümayəndəsinə ünvanladığı məktubunda mübahisəli ərazi məsələsinin həll edilməsi 
üçün Azərbaycan-Ermənistan sərhəd komissiyası yaradılması təklifinin Ermənistan 
hökumətinə çatdırılmasına xahiş etdi. Onun yazdığına görə, əgər Ermənistan hökuməti 
həmin təklifi qəbul edərdisə adı çəkilən komissiya dərhal yarana və onun iclası Gəncədə 
çağırıla bilərdi (26). 
Ermənilər isə belə bir təklifə Qarabağda Erməni Milli Şurasının yaradılması və 
Qarabağın erməni nəzarəti altında olması görüntüsünü yaratmaqla cavab verdilər. 
Erməni mənbələri qeyd edirdilər ki, Erməni Milli Şurasının yaradılması ilə vəziyyəti 
dəyişmək və asayiş yaratmaq mümkün oldu (27). Bölgənin azərbaycanlı əhalisi ilə hər 
cürə əməkdaşlığı rədd edən erməni millətçi şurasının sakitliyə hansı yolla çatmaq 
istədiyini təsəvvür etmək isə çətin deyil. Mənbələrdə bildirilir ki, 1918-ci ilin yayından 
başlayaraq Qarabağın azərbaycanlı əhalisinə qarşı erməni zorakılığı artan sürətlə davam 
etməkdə idi. Yeni yaradılmış Azərbaycan hökuməti bütün diqqətini Bakı şəhərinin 
bolşevik-daşnak qüvvələrindən azad edilməsinə istiqamətləndirdiyi üçün Qarabağdakı 
erməni zorakılıqlarının qarşısının alınmasına təsirli kömək göstərmək imkanı yox idi. 
Belə bir şəaritdə bölgənin  azərbaycanlı əhalisi erməni təcavüzünün cilovlanması üçün 
öz imkanlarını səfərbərliyə almağa çalışırdılar. 
Bu məqsədlə Şuşada azərbaycanlılardan ibarət könüllü müdafiə dəstəsi bərpa edildi. 
Şəhərdə 15 yaşından 60 yaşınadək sağlam azərbaycanlı kişilərin hamısı qeydiyyata 
alınmış və 14 komitə yaradılmışdı. Bu komitələr silah və sursat üçün pul toplayır, 
sahələr üzrə siyahılar tərtib edirdilər.Varlıdan yoxsula hamı silahlanmağa çalışırdı. 
Yaşayış məhəllələrinin kənarı ilə səngərlər qazılmış və erməni məhəlləsinə yaxın olan 
evlər müdafiə üçün möhkəmləndirilmişdi. Səngərlərdə gücə-gündüz keşik çəkilirdi və 
keşikçilərin növbəsi xüsusi patrullar tərəfindən nəzarət altında saxlanılırdı. 
Şuşada hərbi kurs da təşkil edilmişdi. Zabit kimi xidmət etmiş azərbaycanlılar bu 
kurslarda gənclərə piyada və süvari üçün zəruri olan bilikləri öyrədirdilər. Kursda 
məşğələ keçən 50 nəfər gənc hər gün  saat 9-dan 12-yə qədər, günortadan sonra isə 4-
dən 6-ya qədər məşğul olurdular. Üç Mıx dağında və şəhər ətrafındakı digər 
yüksəkliklərdə azərbaycanlıların səngərləri var idi. Hakim yüksəkliklərdə olan bu 
səngərlər Şuşa ilə yaxınlıqdakı Azərbaycan kəndləri arasında əlaqələrin təhlükəsizliyini 
təmin etməyə imkan verirdi. 
Lakin özünümüdafiə xarakteri daşıyan bu tədbirlərlə bütünlükdə Qarabağda 
güclənməkdə olan millətçi separatçılığın və milli zülmün qarşısını tamamilə almaq 
mümkün deyildi. Xüsusilə, qeyri-insani vəhşilikləri ilə ən yaramaz keyfiyyətlərin 
təcəssümü olan Andronikin dəstəsinin Zəngəzura gəlməsi Qarabağda da hərbi şəraitin 
pisləşməsinə şərait yaratdı. 1918-ci il iyun ayının 22-də Osmanlı qoşunlarının 12-ci 
piyada firqəsi tərəfindən ağır zərbə alan Andronik və onun tör-töküntüləri Naxçıvana 
çəkilib orada da öz vəhşiliklərini davam etdirirdilər. Burada qırğın və talanlar elə bir 
həddə çatdı ki,  yenidən türk qoşun hissələri işə qarışmalı oldular. 4-cü korpusun 
tabeliyində olan 11-ci Qafqaz firqəsi Naxçıvana doğru irəlilədi və 3000 piyada ilə 600 
süvaridən ibarət olan erməni quldur dəstəsini məğlub edərək iyulun 20-də Naxçıvan 
ətrafında vəziyyəti sabitləşdirdi. Naxçıvan ətrafında aldığı ağır zərbədən sonra Andronik 
öz tör-töküntülərini Zəngəzura və Qarabağa topladı və burada da kütləvi qırğınlara 
rəvac verdi. 
Bu bölgədə baş verən proseslər müstəqil Azərbaycanın imdadına yetən Osmanlı dövlət 
rəhbərlərini və eləcə də Qafqaz İslam Ordusu komandanlığını da narahat edirdi. 
Yuxarıda qeyd edildiyi kimi, Nuru paşa Azərbaycana gələn zamanı heyətindən bir neçə 
zabiri təlimatçı kimi Qarabağda saxladı və Azərbaycana gələn ilk türk alaylarının bir 
bölməsini də Qarabağa göndərdi. Ənvər paşa hələ iyul ayının ortalarında Şərq Ordular 
Qrupu komandanı Xəlil paşaya bildirirdi ki, Osmanlı və İran erməniləri Qarabağa 
keçərək orada azərbaycanlılara qarşı vuruşmaq istəyirlər. O, Xəlil paşadan və Nuru 
paşadan tələb edirdi ki, ermənilərin bu istəklərinin qarşısı lazımi şəkildə alınsın. 
Avqust ayının 9-da Nuru paşaya göndərdiyi məktubunda Qarabağ məntəqəsi komandanı 
İsmayıl Həqqi bəy bölgədə genişlənən təcavüzün qarşısının alınması üçün yerli 
qüvvələrin kifayət etmədiyini bildirirdi. Onun sərəncamında olan qüvvələr də çox az idi. 
Buna görə də o, Nuru paşadan Qarabağa əlavə hərbi qüvvələr göndərilməsini xahiş 
edirdi. Bununla bağlı, avqust ayının ikinci yarısında Ənvər paşaya göndərdiyi 
teleqramında Qarabağda vəziyyətin xeyli mürəkkəbləşməsi, erməni təcavüzünün xeyli 
genişlənməsi, milli dəstələrin kəndləri viran qoyaraq qadınlara və uşaqlara rəhm 
etməməsi bildirilməklə ora əlavə qüvvələrin göndərilməsinin məqsədəuyğunluğunu 
vurğulayırdı  Bu teleqram o vaxt göndərilmişdi ki, bütün  diqqət Bakı şəhərinin azad 
edilməsinə və bu məqsədlə əlavə qüvvələrin aranıb tapılmasına istiqamətləndirilmişdi. 
Ona görə də Qarabağda genişlənən erməni təcavüzünün qarşısının alınması üçün 
münasib şərait yalnız Bakı şəhəri azad edildikdən sonra yarandı. 
Avqustun sonu və sentyabrın əvvəllərində Qarabağ məntəqəsi  komandanı İsmayıl 
Həqqi bəydən Nuru paşanın adına göndərilən teleqramlarda Zəngəzurda və Qarabağda 
erməni vəhşiliklərinin çox geniş miqyas aldığı açıqlanrdı. İsmayıl Həqqi bəy hətta onu 
da vurğulayırdı ki, əgər yaxın vaxtlarda ciddi tədbirlərə əl atılmasa bölgədə salamat 
azərbaycanlı əhali qalmayacaqdır . 
Bunu mövcud olan arxiv sənədləri də təsdiq edir. Azərbaycan Fövqəladə İstintaq 
Komissiyasının üzvü Mixaylovun apardığı təhqiqatlar əsasında hazırladığı məruzədə 
1918-ci ilin yayında Cavanşir qəzasında ermənilər tərəfindən aşağıdakı vəhşiliklərin 
törədildiyi qeyd edilir: Kolanı icmasına aid 12 azərbaycanlı kəndinin məhv 
edilməsindən əlavə Marağa kəndinin erməniləri öz həmkəndliləri olan iki 
azərbaycanlını öldürüb meyitlərini su kanalına atdılar. Dovşanlı erməniləri Fındıqlı 
adlanan yerdə üç azərbaycanlını öldürüb onlara məxsus 4 öküzü özləri ilə apardılar. 
Sarov kəndinin erməniləri qonşu kəndin çobanlarının üstünə hücum çəkərək onların 
sürülərini əllərindən aldılar. Ağdərənin silahlı erməniləri Qafanlı kəndinin azərbaycanlı 
əhalisinin 600 baş qoyununu, 50 baş mal-qarasını əllərindən aldılar. Dovşanlı kəndinin 
erməniləri həmkəndliləri olan üç azərbaycanlını qətlə yetirdilər... . 
Azərbaycan Fövqəladə İstintaq Komissiyasının üzvü Mixaylovun məruzəsi təkcə bu 
sadalananlarla bitmirdi. Onun siyahısında xüsusi vəhşiliklə öldürülmüş olan çoxsaylı 
azərbaycanlının, habelə azərbaycanlı əhaliyə qarşı sonsuz vəhşiliklər etmiş onlarla 
erməninin adları sadalanırdı. Bu ermənilər uzun müddət birgə yaşadıqları azərbaycanlı 
qonşularına mərhəmət göstərmədən onları xüsusi amansızlıqla qətlə yetirmişdilər. Onlar 
bu yolla erməni mənbələrində qeyd edildiyi kimi, özlərinə məxsus şəkildə “asayiş” 
yaradırdılar. 
1919-cu ilin avqust ayında Naxçıvanda azərbaycanlı əhaliyə qarşı sonsuz vəhşiliklər və 
qırğınlar törədən quldur Andronik öz dəstəsi ilə Zəngəzur-Qarabağa doğru istiqamət 
götürməyə cəhd göstərdi. Erməni millətçi təfəkkürünün zorakılıq simvolu olan bu 
quldurun azərbaycanlı əhaliyə qarşı təcavüzkarlığı elə bir miqyas almışdı ki, hətta 
Ermənistan hökuməti onun Ermənistan ərazisinə buraxılmayacağını bəyan etdi. Bu 
quldurun vəhşi xarakterini onun elə öz soydaşlarından olan A.Lalayan belə açıqlayırdı: 
“Daşnak dəstələri, insan qanına susayan xmbapetlər (Andronik paşa, Hamazasp və 
digərləri) türk qadınlarının, uşaqlarının, qocalarının və xəstələrinin qırılması işində 
maksimum “şücaət” göstərdilər. Daşnak dəstələri tərəfindən tutulmuş müsəlman 
kəndləri canlı insanlardan təmizlənir və tanınmaz şəklə salınmış meyitlərlə dolu 
xarabalığa çevrilirdi” . 
Andronik Ozanyan tərəfindən rəhbərlik edilən daşnak terror dəstələri 1918-ci ilin 
yayında Sisianın bütün azərbaycanlı kəndlərini xarabalığa çevirdi və 50 min insan ev-
eşiyindən didərgin salındı. Təcavüzə məruz qalan günahsız və müdafiəsiz insanların 
təsəvvür edilməz üsullarla qətlə yetirilməsi barəsində çoxlu sayda faktlar mövcuddur. 
1918-ci ilin yayı və payızında Qarabağla qonşu olan Zəngəzurda 115 azərbaycanlı kəndi 
məhv edildi. Arxivlərdə mövcud olan tarixi sənədlərə görə bu bölgədə 7729 
azərbaycanlı qətlə yetirildi ki, onların 3257-si kişi, 2276-sı qadın və 2196-sı uşaq idi. 
Azərbaycan Fövqəladı Təhqiqat Komissiyasının məruzəsində bölgənin azərbaycanlı 
əhalisinə qarşı həyata keçirilən qeyri-insani zorakılıqlar haqqında böyük bir siyahı 
vardır . 
Hələ 1906-cı ildə Azərbaycan publisisti və ictimai-siyasi xadimi Ömər Faiq Nemanzadə 
ermənilərin vəhşilikəri barəsində belə yazırdı: “Hər necə olsa da ermənilər Ermənistan 
yaratmaq haqqındakı niyyətlərini həyata keçirəcəklər və bu məqsədə çatmaq üçün heç 
şübhəsiz ki, onlar bizi İrəvandan, Qarabağdan və Qarsdan qovmağa çalışacaqlar. Biz 
bilməliyik və xatırlamalıyıq ki, ermənilər istənilən alçaqlığa hazırdırlar. Onlar 
müsəlmanların hücumunun başlanmasına təxribat yaratmaqla müsəlmanları özlərinə 
qarşı qaldıracaq və bu hücum zamanı şüurlu şəkildə böyük itkilər verəcək, sonra isə 
bütün Avropaya öz əzabkeşlikləri haqqında ağlaşmaları genişləndirəcəklər. Onlar 
həmişə öz cinayətləri üçün plan hazırlayacaq və onların icrası yollarını arayacaqlar” . 
Qarabağda cinayətlərinin daha tez və bütünlüklə həyata keçirilməsi üçün ermənilər 
1918-ci ilin avqustunda Tiflisə xüsusi bir heyət göndərdilər. Bu heyət ermənilərin 
Şuşada təşkil etdikləri alaya silah və sursat gətirməli idi. Görünür, Tiflis erməniləri 
Qarabağa göndəriləcək silah və sursatın tapılması üçün əvvəlcədən hazırlıq görmüş və 
böyük bir cəbbəxana yığmışdılar. Çünki bir neçə nəfərlik heyət qısa müddət ərzində çox 
böyük miqdarda silah və sursat toplaya bilməzdi. Həmin silah və sursatın Şuşaya 
gətirilməsi üçün ermənilər tərəfindən Gorusa 600 ədəd araba göndərildi. Erməni 
mənbələrində və Zare Məlik-Şahnəzərovun xatirələrində Qaraqışlaq erməni kəndi 
yaxınlığında erməni silah karvanının türk və azərcanlı qoşunları tərəfindən mühasirə 
edildiyi bildirilir .  Ancaq məlumdur ki, bu dövrdə Azərbaycanın milli qoşun hissələri 
hələ formalaşmamışdı və 1918-ci ilin avqustunda Zəngəzurla Qarabağ arasında 
Azərbaycanın milli qoşun hissəsi ola bilməzdi. Azərbaycana gəlmiş türk qoşun hissələri 
isə bütünlüklə Bakının azad olunmasına səfərbər edilmişdi. Ermənilərin Qaraqışlaq 
kəndi yaxınlığında qarşısını kəsən heş şübhəsiz ki, yerli özünümüdafiə dəstəsi ola 
bilərdi. 8 gün davam edən döyüşlərdə ermənilər ciddi müqavimətlə rastlaşsa da, hər 
halda Şuşaya yetişə bildilər. 
Bakının azad edilməsi ərəfəsində Qarabağda vəziyyət heç də dəyişməmişdi. Azərbaycan 
hökumət orqanlarının tərksilah olmaq və dinc yaşayışı davam etdirmək haqqındakı 
təklifləri ermənilər tərəfindən heç bir vəchlə qəbul edilmirdi. Qarabağda toplanmış olan 
millətçi separatçıların Ermənistanın siyasi dairələri tərəfindən dəstəklənməsi isə bu 
bölgədə qarşılıqlı anlaşma ümidini heçə endirirdi. Bütün bunlar Azərbaycan 
hökumətində Qarabağa qarşı daha ciddi siyasət yeridilməsinə şübhə yeri qoymurdu. 
Bunun üçün münasib şərait Bakı şəhərinin erməni-daşnak işğalından azad edilməsindən 
sonra yarandı. 
 Bakı şəhərinin bolşevik-daşnak işğalından azad edilməsi Azərbaycan xalqının tarixində 
xüsusi əhəmiyyət kəsb etdiyi kimi, erməni millətçi-təcavüzkarlığının cilovlanmasında 
da təsirsiz ötüşmədi. Bakıda kök salan erməni millətçilərinin böyük iddialarının 
cilovlanması bütün Azərbaycanın erməni təcavüzünə məruz qalmasının qarşısını aldı. 
Eyni zamanda erməni millətçi dairələri anladılar ki, Bakının azad edilməsi ilə 
Qarabağdakı erməni separatçılığına da güclü zərbə vurula bilər. 
Əslində, onların narahatçılığı əbəs deyildi və Bakı şəhəri azad ediləndən sonra 
Qarabağın da yad qüvvələrdən təmizlənməsi diqqət mərkəzinə gəldi. Çünki Zəngəzurda 
və Qarabağda azərbaycanlı əhaliyə qarşı törədilən qırğınların qarşısını almaq üçün 
Azərbaycan hökumətinin başqa bir seçimi də yox idi. 
Doğrudur, istər erməni mənbələri, istərsə də müasir erməni təbliğatının nümayəndələri 
hadisələrin mahiyyətini tamam başqa şəkildə təqdim etməyə çalışırlar. Bunun üçün 
bəzən elə arqumentlər və iddialara əl atırlar ki, həmişə olduğu kimi ya fakda əsaslanmır, 
ya da faktlar birtərəfli şəkildə qabardılır. 
 Bakı azad edildikdən və şəhər ətrafındakı vəziyyət sabitləşdirildikdən sonra Qafqaz 
İslam Ordusu komandanlığı Qarabağa hərbi qüvvələrin göndərilməsini məqsədəuyğun 
bildi. Ora qoşun hissələri yeridilməsi Azərbaycanın müstəqilliyinə mövcud olan 
təhlükənin aradan qaldırılması üçün nəzərdə tutulan planın vacib həlqələrindən biri idi. 
Osmanlı dövləti rəhbərliyi və o cümlədən də Qafqaz İslam Ordusu komandanlığı belə 
hesab edirdi ki, Bakıdan qaçaraq Petrovskiyə və Ənzəliyə toplanmış qüvvələr 
əzilməyincə Azərbaycanın təhlükəsizliyinə təminat vermək olmaz. Bundan başqa, 
Qarabağ və Lənkəran bölgəsi də Azərbaycanın müstəqilliyinə yad olan qüvvələrin 
nəzarəti altında idi. Həmin ərazilərin də təmizlənməsi başlıca vəzifə kimi qarşıda 
dayanırdı. Sentyabrın 16-da Baş komandanlığın Ərkani-hərb riyasətindən alınan 
teleqramda yaxın gələcək üçün  aşağıdakı işlərin görülməsi tapşırılırdı: 
1.Toplarla və pulemyotlarla möhkəmləndirilmiş bir piyada alayı Simali Qafqaza 
göndərilsin və Terekə qədər olan ərazi düşməndən təmizlənsin. 
2. Lənkəranı təmizləmək və Ənzəlini tutmaq üçün Xəzər dənizi boyunca bir dəstə 
göndərilsin. 
3. Bir firqə də Bakı ətrafında hazır vəziyyətdə saxlansın . 
Ancaq Şimali Qafqazdakı vəziyyətin öyrənilməsi göstərdi ki, bir alayla orada qarşıya 
qoyulan vəzifəni yerinə yetirmək mümkün deyil. Həmin istiqamətə 15-ci firqənin 
göndərilmsəi, habelə Lənkəran istiqamətinə isə dəstə göndərilməsinin təxirə salınması 
qərara alındı. Çünki bir tərəfdən mövcud olan qüvvələr azlığı buna imkan vermirdi və 
digər tərəfdən də Lənkəran yad qüvvələrin nəzarəti altında olsa da burada vəziyyət 
Qarabağdakı kimi mürəkkəb deyildi. Ona görə də, hərbi qüvvələrin əvvəlcə Qarabağa 
göndərilməsi məqsədəuyğun bilindi. 
Həmin bölgədə genişlənən təcavüzünq qarşısının alınması, qətl və qarətlərə son 
qoyulması formalaşmaqda olan birinci Azərbaycan firqəsinə tapşırıldı. 
Qarabağa göndərilən hərbi qüvvələrin sayı haqqında türk və Azərbaycan mənbələrində 
dəqiq məlumat yoxdur. Erməni mənbələrində və araşdırmalarında isə bir-birindən fərqli 
olan rəqəmlər mövcuddur. Burada 4000, 5000 və 6000 rəqəmləri ilə rastlaşmaq 
mümkündür . 
 Nuru paşa Qarabağdakı erməni qiyamının yatırılması üçün sentyabr ayının  21-də artıq 
Qarayazı və Ləzgi süvari alaylarının Yevlaxa və oradan da Ağdama doğru yola 
salınması barədə əmr verdi.  Nuru paşanın başqa bir əmrinə əsasən sentyabrın 23-dən 
qoşun hissələrinin Qarabağa yola salınması başlandı.  9-cu Qafqaz piyada alayı da 
Qarabağa yola salınan hissələr arasında olmalı idi.  
Qarabağ hərəkatını başlamaqla Qafqaz İslam Ordusu komandanlığı bu bölgəni erməni 
silahlı dəstələrindən təmizləyərək eyni zamanda Azərbaycanla Türkiyə arasında birbaşa 
və təhlükəsiz quru əlaqələrinin   yaradılmasını da qarşısına məqsəd qoymuşdu . 
Nuru paşa Ənvər paşaya göndərdiyi teleqramında bildirirdi ki, Qarabağ hərəkatını üç 
həftə ərzində başa vurmağa çalışacaqdır . 
Yola salınan dəstələr sentyabrın 25-dən etibarən Qarabağ ərazisinə daxil olmağa 
başladılar. Dərhal da Qarabağa göndərilmiş 1-ci Azərbaycan diviziyasının komandiri 
Cəmil Cahid bəy tərəfindən Qarabağ ermənilərinə tərksilah olmaları barədə ultimatum 
verdi. Erməni millətçi dairələri türk-Azərbaycan qoşunlarının Qarabağa gəlməsini ciddi  
narahatçılıqla qarşıladılar. Qısa vaxtdan sonra bütün niyyətlərinin puç ola biləcəyini 
anlayan millətçilər sentyabrın sonlarında növbəti qurultay çağırıb bir daha Azərbaycan 
hökumətini tanımayacaqlarını bildirdilər.  
Qurultayın qərarı 5 nəfər erməni vasitəsiylə Ağdama, 1-ci Azərbaycan firqəsinin 
komandanlığına çatdırıldı. Cəmil Cahid bəy bu qərarla tanışlıqdan sonra onu gətirən 
ermənilərdən üçünü – Arşavir Kamalyansı, Aşot Melik-Osipovu və Gerasim Məlik-
Şahnəzəryanı həbs etməyi əmr etdi. Ayrapet və Danil adlı digər iki erməni isə azad 
buraxıldı ki, Azərbaycan tərəfinin xəbərdarlığını ermənilərə çatdırsınlar. Onlara 
bildirildi ki, ən qısa vaxt ərzində ermənilər təslim olmasalar, onda Şuşa istiqamətində 
hücum başlayacaqdır. Türk mənbələrində bu ultimatumdan sonra ermənilərə bir gün 
vaxt verildiyi , Azərbaycan mənbələrində isə 3 gün və 5 gün vaxt verildiyi bildirilir . 
Qarabağ hərəkatına xüsusi fikir verildiyi üçün idi ki, oktyabrın 1-də Nuru paşa Ağdama 
gəldi.  
A.Tumyanın yazdığına görə Nuru paşa Qarabağa gələndən sonra o da ermənilərə 
ultimatum verdi. O, Nuru paşanın Qarabağ ermənilərinə ultimatum verməsi barəsində 
yazırdı ki, Qarabağ ermənilərindən aşağıdakılar tələb olundu:  1) 24 saat  ərzində 
silahlar təhvil verilsin; 2) Azərbaycan hökuməti tanınsın; 3) Azərbaycan və türk 
qoşunlarının Şuşaya yolu açılsın.  
Oktyabr ayının 3-də Qarabağ ermənilərinin qurultayı çağırıldı. Burada uzun müzakirələr 
aparıldı. 3 iclasdan sonra qərara alındı ki, Azərbaycan hökuməti tanınsın ancaq  
ermənilərin öz silahlarını saxlaması barəsində türk komandanlığı qarşısında məsələ 
qaldırılsın . "Azerbaydjan" qəzetinin verdiyi məlumata görə, ermənilərin müzakirələri 
bir neçə gün uzandı. 
A.Tumyan ermənilərin qurultayının gedişi barəsində belə yazır: "Hökumət üzvlərinin 
böyük  səylərindən, Şuşanın nüfuzlu ziyalılarının nümayəndələrin hər biri ilə şəxs 
görüşlərindən, uzun-uzadı izahlarından və nəhayət, hərbi komissarın Türkiyənin Birinci 
Dünya müharibəsində qaçılmaz məğlubiyyəti haqqındakı dəqiq məlumatlardan sonra 
qurultayın iştirakçılarının əksəriyyətini ultimatuma cavabın proyektinin qəbul 
edilməsinə inandırmağa çətinliklə də olsa nail olundu. Ancaq nəzərdə tutulmuşdu ki, 
əgər türklər Qarabağı tərksilah etmək və onu Azərbaycana tabe etmək tələbindən əl 
çəksələr və lakin Şuşaya qoşun yeritmək tələbində qalsalar, onda aşağıdakı şərtlərlə 
razılıq verilsin: Şuşaya yalnız sayı 800-1000 nəfərdən çox olmayan bir türk nizami 
qoşun hissəsi daxil ola bilər. Azərbaycanın silahlı qüvvələri-nizami qoşun olub 
olmamasından asılı olmayaraq Şuşaya və Qarabağa yeridilməməlidir. Türk qoşunları 
eyni zamanda kənd  rayonlarına getməməli və Şuşanın müsəlman hissəsində 
yerləşdirilməli idi. 
Qurultay getdiyi vaxt qarabağlılar türk nizami qoşun hissələrinin və dağınıq Azərbaycan 
bandalarının çoxsaylı basqınlarını uğuru türk komandanlığını inandırdı ki, Qarabağla 
müharibə ağır nəticələr verə bilər. Nuru paşa nə qədər qışqırsa da, hay-küy salsa da 
ultimatumuna verilən cavabı eşidəndə onunla razılaşmaq məcburiyyətində qaldı"  
A.Tumyanın bu təsvirində ermənilərə məxsus bir saxtakarlıq var. Hər halda Nuru paşa 
ermənilərin şərti ilə deyil, ermənilər Nuru paşanın şərti ilə razılaşdı. Eləcə də onun 
yazdığının əksinə olaraq nəinki türk qoşunları, hətta Azərbaycan qoşun dəstələri də 
Şuşaya daxil oldular. 
Ermənistan İnformasiya Bürosu Şuşada keçirilən toplantının çox gərgin şəraitdə davam 
etdiyini və Arso İonesyanın toplantının 5-ci günü geniş çıxışından sonra Azərbaycan 
hökumətinin tanınması və eyni zamanda erməni silahlılarının tərksilah edilməməsinə 
cəhd göstərilməsi haqqında qərar qəbul etdi. Ermənistan İnformasiya Bürosu onu da 
bildirir ki, türk-Azərbaycan hərbi komandanlığına sentyabrın 20-də (oktyabrın 2-si) 
axşam saat 7-yə qədər cavab verilməli idi. Lakin elə erməni mənbələrinin 
məlumatlarından məlumdur ki, türk-Azərbaycan qoşun hissələri Əsgərəna doğru 
hücuma sentyabrın 22-də (oktyabrın 4-də) başlayıblar. Deməli, hətta ultimatun üçün 
verilən vaxt bitəndən sonra da türk-Azərbaycan hərbi qüvvələri 2 gün gözləmiş və 
yalnız bundan sonra erməni quldur-terror dəstələrinin tərksilah edilməsinə qərar 
verilmişdi. 
Yeri gəlmişgən, Arso İonesyanın yuxarıda söylədiyi fikirlərinin bir maraqlı məqamı var 
ki, Əsgərandakı erməni mövqeləri 2-3 saat ərzində türk-Azərbaycan qüvvələri 
tərəfindən nəzarət altına alındı. Amma saxtalaşdırılmış tarix həvəskarları olan və elmlər 
doktoru adına iddia edən müasir erməni təbliğatçıları yazırlar ki, topu, pulemyotu və 
kifayət qədər patronu olmayan erməni əgalisi 4 gün ərzində türk-azərbaycan 
qüvvələrinin hücumunu dəf etməyə müvəffəq oldular . Əslində isə bu, mümkün deyildi. 
Çünki elə erməni mənbələri də təsdiq edirlər ki, türk-azərbaycan qüvvələri sentyabrın 
25-də (oktyabrın 7-də) Şuşaya daxil oldular . Erməni araşdırmaçıları sentyabrın 26-da 
(oktyabrın 8-də) türk-Azərbaycan qoşunlarının Şuşaya daxil olduğunu qeyd edirlər . 
 Ermənilərin  qurultayı öz işini bitirən günün səhərisi Ağdamda saxlanılan ermənilər də 
Şuşaya qayıtdılar və bildirdilər ki, şəhərin təslim edilməsi və silahların təhvil verilməsi 
üçün 34 saat vaxt verilmişdir.   
Oktyabrın 4-də Qarabağ dəstəsi Şuşaya doğru hərəkətə başladı və elə həmin gün 
Əsgəran ətrafında güclü döyüş baş verdi. Əsgəran boğazının təbii şəraitindən istifadə 
edən ermənilər burada möhkəm müdafiə mövqeləri yaratmışdılar. Buradakı erməni 
mövqeləri kifayət qədər möhkəmləndirilmiş mövqelər idi və onun adlanması üçün 
Cəmil Cahid bəy taktiki gedişə əl atdı. O, qüvvələrinin bir hissəsinin Əsgəranın 
ətrafından irəliləməsi üçün göstəriş verdi və onun bu qərarı tezliklə erməni silahlılarının 
müqavimətinin qırılması ilə nəticələndi. Bununla da Şuşa yolunda əsas müqavimət 
ocağı aradan qaldırıldı . 
Bunlardan başqa, Xramord, Xanabad, Daşbaşı, Aranzəmin, Qarakənd erməniləri də 
müqavimət göstərməyə çalışdılar. Adları çəkilən bu kəndlərin bəzilərinin sakinləri 
silahlarını götürüb dağlara çəkildilər. Şuşaya doğru hərəkət zamanı erməni silahlıları ilə 
baş verən döyüşlər müəyyən itkilərə səbəb olsa da Qafqaz İslam Ordusu qüvvələri 
irəliləməkdə davam etdilər. Oktyabrın 6-da Əsgəranla Şuşa arasındakı Əyrikənd 
ətrafında növbəti döyüş baş verdi. Burada xeyli erməni qüvvəsi toplaşmışdı. 1-ci 
Azərbaycan firqəsinin sərəncamında olan topların sürəkli atəşindən sonra həmin 
qüvvələr qaçıb dağıldılar. Xanabad, Qılıncbağı və Kətik kəndlərinin dağlara qaçmış 
əhalisi müqavimətin əbəs olduğunu anladıqca geri qayıdır və silahlarını təhvil verirdilər. 
Ancaq bu zaman onlar mümkün qədər az silah verməyə çalışırdılar. Ona görə də 
ermənilərdən toplanan silahların miqdarı az oldu. Abdallarda da yerli əhali silahları 
təhvil verməyə vəd etmişdi. Şuşa ətrafındakı kəndlərə xəbər edilmişdi ki, onlar öz 
silahlarını toplayıb  Əsgərana gətirsinlər və buradakı komissiyalara təhvil versinlər. 
Təkcə Şuşaya gedən yolun ətrafındakı kəndlərdə deyil, Bərdə-Tərtər, Goranboy-Gəncə 
ətrafındakı erməni kəndlərinin tərksilah edilməsi üçün də lazımi tədbirlər həyata 
keçirilirdi. Oktyabrın 6-dan Bərdə-Tərtər ətrafındakı erməni kəndlərindən 150-yə qədər 
tüfəng toplandı. 
Şuşa istiqamətində oktyabrın 6-dək davam edən döyüşlərdə bir zabit və 32 əsgər şəhid 
oldu, 65 nəfər yaralandı, 16 min güllə və 276 top mərmisi istifadə olundu. Ayın 7-də 
Şuşa istiqamətində irəliləyən əsas qüvvələr Xankəndinə doğru hərəkəti davam 
etdirdilər. Əsas qüvvələr irəli hərəkət etdikcə arxada qalan yolun və məntəqələrin 
mühafizəsi təmin edilirdi. Bu məqsədlə bir piyada taboru Ağdamda saxlanıldı, bir 
piyada taboru isə Şuşa-Ağdam yolunun mühafizəsinə təyin edildi . 
Oktyabrın 7-də digər məntəqələrdə də ermənilərin tərksiah etdirilməsi davam etdirildi. 
Həmin günə qədər Gəncə ətrafında 400 ədəd silah toplandı. Tərtər ətrafında 2-ci süvari 
alayı dağ ətəklərinə qədər olan erməni kəndləri əhalisinin itaətinə nail oldular. Ancaq 
yığılan silahların sayı şox az idi. Alay komandanlığından verilən xəbərə görə Tərtərin 
erməni kəndlərinin silahlarının çoxu Talış və Madagiz kəndləri ətrafında toplanmışdı. 1-
ci Azərbaycan firqəsi komandanlığı tərəfindən həmin kəndlərə də qüvvə göndərmək və 
oradakı erməniləri tərksilah etmək əmri  verildi. Goranboy istiqamətindəki Qaraçinar və 
Xarxaput erməni kəndlərinin gəncləri silahları ilə birlikdə dağlara qaçmışdılar. Onların 
geri qayıtması üçün oktyabrın 7-dək möhlət verildi. Yuxarı Ağcakənd və Başkənd 
keşişi, habelə bu kəndlərin nüfuzlu adamları türk-Azərbaycan qüvvələri  ilə təslim 
şərtlərini müzakirə edib razılılğa gəldikdən sonra dağlara qaçan gəncləri geri 
qaytarmağa başladılar. 
Oktyabrın 8-də Goranboy istiqamətinə göndərilmiş olan Süleyman əfəndinin dəstəsi 
Ağcakəndə daxil oldu. Ağcakənd, Ortakənd və Erməni Borisi kəndlərindən dağlara 
qaçan silahlılar geri dönməkdə davam edirdilər. Süleyman əfəndi öz qərargahını 
Ortakənddə yerləşdirdi.  O, Talış, Çaylı və Marquşevan ətrafındakı silahlı erməni 
dəstələri ilə əlaqə yarada bilmişdi. Ona görə də həmin məntəqələrdəki vəziyyət sakitlik 
idi. Cəbrayıldan alınan məlumatlara görə oraların erməniləri də Azərbaycan hökumətini 
tanımağa razı olduğunu bildirmişdilər. 
1-ci Azərbaycan firqəsinin və onun tabeliyinə verilmiş hissələrin oktyabrın 4-də 
Ağdamdan hərəkət edən qüvvələri oktyabrın 8-də nəhayət ki, Şuşaya daxil oldu. Yalnız 
oktyabrın 4-də Əsgəran ətrafında döyüşə girən bu qüvvələr sonrakı günlər Şuşa 
istiqamətində elə bir ciddi müqavimətlə rastlaşmadan yol üzərindəki kəndlərdən silah 
toplamaqla məşğul idilər. Şuşa əhalisi Qafqaz İslam Ordusu qüvvələrinin şəhərə 
çatmasını səbirsizliklə gözləyirdi. Qoşunların qarşılanması üçün xüsusi hazırlıq da 
görüldü. Bu hazırlıq işlərinə rəhbərlik Müsəlman Milli Komitəsi tərəfindən edilirdi. 
Yerli əhalinin arzusu ilə Gövhər ağa məscidində 20 min rubl könüllü vəsait toplandı. Bu 
vəsait qoşun hissələrinin yerləşdirilməsinə, onların ərzaqla təchizatına sərf edilməli idi. 
Şuşa bəylərindən biri Şuşaya gələn qoşunların bir günlük bütün xərclərini öz üzərinə 
götürdü. Digər bəylər və imkanlı adamlar da qoşunların ərzaqla təminatı üçün böyük 
miqdarda çörək, çay, şəkər və s. aldılar . 
9-cu alayın bölük komandiri Mucib Kamalyeri  qoşun hissələrinin Şuşaya daxil 
olmasını belə təsvir edirdi:  
...Şuşaqala istiqamətindəki sərp dağların möhkəm nöqtələrinə yerləşmiş bulunan 
düşmən cəbhəsinə də belə olağanüstü həyəcanın verdiyi qeyrətlə təərrüz edildi və 
bir hücumda yarıldı. Qarşı tərəfdən gələn səlahiyyətli deleqelər müharibəyə son 
verəcəklərini, bir-kaç gün sonra belirli saatda Şuşaqalanı qyedsiz-şərtsiz təslim 
edəcəklərini təəhhüd etdilər.  
Qarşılanma mərasimi başa çatdıqdan sonra zabitlər onlar üçün hazırlanmış mənzillərdə 
yerləşdirdilər. Əsgərlər üçün köhnə qışlalar ayrıldı. Yerləşməyənlər isə müvəqqəti 
olaraq Realnı məktəbin və seminariyanın binasına göndərildilər . 
Şuşada Qafqaz İslam Ordusu hissələrinin rəsmi-keçidi də təşkil edildi. Bu rəsmi keçid 
həm azərbaycanlılar, həm də ermənilər tərəfdən izlənilirdi. Şəhərin həm azərbaycanlılar 
yaşayan, həm də ermənilər yaşayan hissəsində postlar quruldu və asayişin təmin 
edilməsi postlara tapşırıldı. 
Bakıda yerləşən erməni məlumat bürosu türk-Azərbaycan qüvvələrinin Şuşaya daxil 
olması barədə xüsusi məlumat yaymışdı. Həmin məlumatda bildirilirdi ki, guya 
ermənilər nahaq qanın axıdılmasının qarşısını almaq üçün güzəştə getməyə razı 
olmuşdular. Məlumata görə ermənilər əmin idilər ki, türklər Qarabağda uzun müddət 
qala bilməyəcəklər. Çünki, Birinci dünya müharibəsi cəbhələrində türklərin məruz 
qaldığı məğlubiyyətlər onların tezliklə geri çəkilməsi ilə nəticələnəcəkdir. Məlumatda o 
da bildirilirdi ki, Cəmil Cahid bəylə birlikdə Azərbaycan hökumətinin müvəkkili  
İsmayıl xan Ziyadxanov da Şuşaya daxil oldu. 
Şuşaya daxil olduqdan sonrakı ilk illər ərzində qoşunlar əsasən silah toplanması ilə 
məşğul oldular. Oktyabrın 10-da müxtəlif kəndlərdən 152 ədəd silah toplanmışdı. Lakin 
ermənilər öz silahlarını yalnız məcburiyyət qarşısında qaldıqları üçün təhvil verirdilər. 
Özü də daha çox yararsız və yüngül silahlar toplanırdı. Əslində isə onlar təslim olmaları 
barədə bir təsəvvür yaradaraq gizlində türk-Azərbaycan qoşunlarına qarşı hazırlıqlarını 
davam etdirirdilər. Bu məqsədlə onlar digər bölgələrdə yaşayan ermənilərdən də çox 
böyük kömək alırdılar. Türkiyədən də 600 nəfərlik erməni Qarabağ ərazisinə gələrək 
burada Qafqaz İslam Ordusu hissələrinə qarşı vuruşurdular. Bununla bərabər türk qoşun 
hissələrinin Qarabağa girməsi ilə ermənilərin buna qarşı təbliğat fəaliyyəti xeyli 
genişlənmişdi. Erməni millətçi dairələri müxtəlif dövlətləri və dünya ictimaiyyətini 
inandırmağa çalışırdılar ki, Osmanlı qoşunları Qarabağdan Ermənistan ərazisinə 
yeridilmişdir. İslam Ordusu ərkani-hərb rəisi isə bildirirdi ki, bu heç də belə deyil. 
Ermənistanla sərhəddə yalnız Azərbaycanın milli qoşun hissələri dayanmışdır. 
Qarabağın erməni Milli Şurasının sədrinin də türk-Azərbaycan qoşun hissələrinin 
Şuşaya daxil olması haqqında qeydləri mövcuddur. Onun sözlərinə görə ermənilər 
verilən ultimatumu icra etməkdən imtina etdilər və belə olanda türk-Azərbaycan 
hissələri erməni yaşayış məntəqələri üzərinə hücuma keçdilər. Qeydlərdə sonra guya 
erməni əhalinin təzyiqlərə və soyğunçuluqlara məruz qalması, ermənilərin isə patronları 
qurtardığı üçün geri çəkilməsi barədə məlumat verilir. İsmayıl xan Ziyadxanovun da bu  
döyüşlərdə iştirak etdiyi bldirilir. Qeydlərdən o da aydın olur ki, Şuşa şəhəri türk-
Azərbaycan qüvvələri tərəfindən nəzarət altına alındıqdan sonra Andronik Qarabağ 
məsələlərinə qoşulmalı oldu. Onun rəhbərliyi altında olan silahlı dəstələr Şuşa 
ətrafındakı bütün strateji məntəqələri ələ keçiurdilər. Elə bu vaxtlarda türklər geri 
çəkilməli oldular və onların yerini Qarabağda ingilis qüvvələri tutdular . 
Hadisələrin şahidi olan erməni müəlliflərinin yazdığına görə, türk-azərbaycan hərbi 
qüvvələri Şuşaya daxil olandan sonra müvəqqəti barışıq elan olundu. Bu barışıq 
əsasında Ağdam-Şuşa yolu da açıldı. Qarşılıqlı etimadın möhkəmləndirilməsi xatirinə 
qoşun komandanlığı Əsgəran ətrafında olan erməni kəndlərinin əhalisinə öz silahlarını 
saxlamağa icazə verdi. Bir şərtlə ki, bu kəndlərin əhalisi öz silahları ilə yaşadıqları 
kənddən kənara çıxmamalı idilər. Başqa sözlə, türk-Azərbaycan qüvvələri komandanlığı 
razı oldu ki, Əsgəran ətrafındakı erməni kəndlərinin əhalisinin narahatlığına son 
qoymaq və kənd əhalisinin özünümüdafiəsini təmin etmək üçün onların silahları 
özlərində saxlanılsın. Qoşun komandanlığı tərəfindən azərbaycanlı əhaliyə də silahla bu  
kəndlərə daxil olmaq qadağan olundu. Bölgədə real asayişin yaradılmasına 
istiqamətlənmiş  bu qərarlara ermənilərin cavabı belə oldu ki, heç bir şərtlə silahlar 
təhvil verilməsin və türk-Azərbaycan qüvvələri ilə mübarizə dayandırılmasın. Bunun 
nəticəsi kimi türk-Azərbaycan hərbçiləri harada görünürdüsə onların üzərinə basqınlar 
edilirdi . 
Türk-Azərbaycan qoşun hissələrinin Ağdamdan Şuşuya doğru irəliləməsi erməni 
müəllifləri tərəfindən tamamilə başqa bir rəngdə təqdim olunur. Həmin müəlliflərdən 
biri qeyd edir ki, Əsgəran ətrafındakı erməni kəndləri dağıdılıb məhv edildi və bu işdə 
Azərbaycan hökumətinin hərbi naziri Ziyatxanov xüsusi amansızlıq göstərdi. 
Amma yuxarıda sitat gətirilən erməni müəllifi və hadisələrin şahidi isə bunun tamamilə 
əsassız olduğunu anladır. Onun qeydlərindən aydın olur ki, əksinə, həmin erməni 
kəndlərinin təhlükəsizliyinin təmin edilməsi üçün hətta azərbaycanlı silahlıların da ora 
daxil olması qadağan edilmişdi. Ziyatxanovun həmin hadisələrdəki fəaliyyətinə gəlincə 
isə, o zaman Azərbaycan hökumətinin tərkibində ümumiyyətlə hərbi nazir yox idi. 
Başqa bir erməni müəllifi isə türk-Azərbaycan qüvvələrinin Qarabağa daxil olmasını 
təsvir edərkən ( yerə gəlmişgən qeyd etmək lazımdır ki, bu dövrün hadisələrinə toxunan 
erməni müəllifləri Qarabağı – “Dağlıq Qarabağ” kimi təqdim edirlər. Amma məlumdur 
ki, Dağlıq Qarabağ termini elmi-siyasi və coğrafi dövriyyəyə çox-çox sonradan 
gətirilmişdir) göstərir ki, türk əsgərləri öz yolları boyu zorakılıq və talanlar nümayiş 
etdirir, sınanmış metodlarla erməni əhalisini tərksilah edir və bölgənin tanınmış erməni 
fəallarını həbs edirdilər. 
Türk-Azərbaycan qoşun komandanlığının dinc erməni əhalisinə qarşı hansı münasibət 
göstgərdiyi yuxarıda açıqlandı. Tanınmış erməni fəallarının həbsinə gələndə isə Arso 
İonesyanın ifadələrindən aydın olur ki, erməni millətçi separatizminin və terrorçu 
qrupların Şuşaya toplanmış liderlərinin və fəallarının həbsindən gedir. Arso İonesyan 
bildirir ki, Şuşada 94 nəfər inqilabçı-sosialist element həbs edildi. Sonra da əlavə edir 
ki, Qarabağda qiyam qaldıran ermənilər başsız qaldılar. Nəticədə qiyamçıların 
rəhbərliyinə Sokrat bəy kimi təsadüfi adamlar gəldilər . 
Türk-azərbaycan qoşun komandanlığı Şuşada asayişin və qanunçuluğun bərpası üçün 
qətiyyətli tədbirlərə əl atdı. Qanunçuluğa tabe olmayan sakinlər ciddi şəkildə 
cəzalandırılırdılar. Məlumdur ki, şəhərin həm erməni, həm də müsəlman məhəlləsində 
dar ağacları quruldu və asayişin pozulmasında günahı olan insanlar dar ağacından 
asıldılar. Mövcud olan faktlardan belə aydın olur ki, müsəlman məhəlləsində asılanların 
sayı erməni məhəlləsində asılanlardan çox idi . 
Erməni müəlliflərinin narahatlıqla haqqında danışdıqları məhbuslar isə azərbaycanlı 
əhaliyə fəlakətlər gətirən, dinc erməni əhalisinin də yaşayışını pozan Andronik və onun 
ətrafındakıların davamçıları idi. Arso İonesyan haqlı olaraq qeyd edirdi ki, xmbapetlər 
orada-burada təcavüzkarlıq göstərmiş qarşı tərəfin cavabını daha da gücləndirirdi ki, bu 
da qarşılıqlı inamsızlığı xüsusilə gücləndirirdi . 
Qarabağda erməni təcavüzkar separatizminin kökünün kəsilməsi üçün 1-ci Azərbaycan 
firqəsinin qərargahının Şuşada yerləşdirilməsi planlaşdırılırdı. Firqə bölgənin 
təhlükəsizliyini təmin etməli idi. Amma bura çoxlu sayda erməni silahlı dəstəsinin 
gətirilməsi türk-Azərbaycan qoşun hissələrinə qarşı hərbi təzyiqləri daha da 
gücləndirirdi. 
Bundan başqa, erməni millətçiləri beynəlxalq aləmdə də kifayət qədər səs-küy 
yaradaraq türk qoşunlarının Qarabağda "günahsız" erməniləri qırması barədə xəbərlər 
yayırdılar. Xüsusilə, Osmanlı ordusu Baş komandanlıq ərkani-hərbiyyə riyasətini öz 
öhdəsinə götürmüş yeni sədri-əzəm Əhməd İzzət paşanın Qafqazda və o cümlədən 
Azərbaycanda vəziyyətə kifayət qədər tanış olmaması ermənilər tərəfindən qaldırılan 
təbliğata qarşı sabitlik nümayiş etdirməsinə mane olurdu. Onunla görüşmək imkanı olan 
erməni nümayəndəliyinin hələ Bakının azadf edilməsi zamanı 30 min erməninin 
öldürülməsi, sonra da bu qırğınların Qarabağda davam etdirilməsi barəsindəki hay-
küyləri Əhməd İzzət paşanı Azərbaycanla bağlı əvvəlki hökumətin yeritdiyi siyasətdən 
geri çəkilməyə sövq etdi və artıq oktyabrın 23-də o, Qarabağ hərəkatının 
dayandırılmasını tələb etdi .  
Əhməd İzzət paşa kabinetini belə addımlar atmağa bir tərəfdədn də müttəfiq dövlətləri 
məcbur edirdilər. Ermənilər öz təbliğatları ilə müttəfiq dövlətlərdən istifadə etməyə 
çalışdıqları kimi, müttəfiq dövlətlər də ermənilərdən istifadə etməyə çalışır və onların 
hay-küylərini həqiqət kimi qələmə verərək bu yolla Türkiyəni Qafqazdan tamamilə 
sıxışdırmağa cəhd göstərirdilər. Müttəfiqlərin Birinci dünya müharibəsində məğlub 
olması isə Türkiyəni Amerika və İngiltərənin hər cürə tələbləri qarşısında müqavimətsiz 
qoymuşdu. Bunu Əhməd İzzət paşa özü də Azərbaycandan İstambula gəlmiş diplomatik 
nümayəndə Əlimərdan bəy Topçubaşova etiraf etmişdi.   
Türkiyənin Qafqazdan sıxışdırılması üçün müttəfiq dövlətləri Qarabağ məsələsindən bir 
bəhanə kimi istifadə edirdilər. Qarabağda ermənilərin kütləvi şəkildə qırıldığını bəhanə 
edərək təcili şəkildə oradakı türk qoşunlarının çıxarılması tələb edilirdi. Ermənilər 
Qarabağ məsələsi ilə bağlı 1918-ci ilin oktyabr ayında İstanbulda konfrans 
çağırılmasına da nail olmuşdular. Ermənilər iddia edirdilər ki, Azərbaycan və türk 
qoşun hissələri Ermənistan ərazisinə daxil olublar və burada "günahsız" erməniləri 
qırırlar. Oktyabrın 27-də Osmanlı dövlətinin  yeni xarici işlər naziri Nəbi bəylə görüşən 
Ə.Topçubaşov bu təbliğatın cəfəng olduğunu bildirməklə qeyd etdi ki, Gəncə 
quberniyasının Şuşa, Cavanşir, Cəbrayıl və Zəngəzur qəzaları Azərbaycan torpaqlarıdır 
və bu ərazilərə olan səlahiyyətinin bərpa edilməsi üçün ora Azərbaycan qoşun 
hissələrinin göndərilməsi heç də qanuna zidd deyildir . 
Bununla belə, Osmanlı dövlətinə təzyiqlər güclənməkdə idi və dünya müharibəsində 
məğlub durumda olan Osmanlı dövlətinin bu təzyiqlərin qarşısını almaqda gücsüz idi.  
Məsələn, ingilislərin tamamilə ermənipərəst mövqedən çıxış etmələri və bunu dövlət 
siyasəti səviyyəsinə qaldırmalarını İstambulda Ə.Topçubaşovla görüşündə ingilis 
polkovniki Tamplın söylədikləri də sübut edirdi:  
Biz eşitmişik ki, siz bu yaxınlarda Qarabağa ekspedisiya korpusu göndərmisiniz 
və o da çoxlu erməni qırmışdır. Bu hal türk-Azərbaycan birləşmiş qoşunlarının 
Bakını işğal etməsi zamanı da baş vermişdir. Erməni millətindən olan əhalinin 
demək olar ki, yarısı məhv edilmişdir. Ermənilərin sizin tərəfinizdən qırılması 
xəbərini eşitmək bizim üçün ağır idi. 
Bütün bu danışıqların hamısının erməni hay-küyünün nəticəsi olmasını, ermənilərin 
özlərinin hansı vəhşiliklər törətməsini Ə.Topçubaşov İstanbuldakı görüşləri zamanı 
sübut etsə də, Türkiyə artıq məcburiyyət qarşısında qalmışdı. Müttəfiq dövlətlər 
Türkiyədən qəti şəkildə tələb edirdilər ki, Qarabağdakı erməni əhalisinin 
"təhlükəsizliyi" təmin edilsin. Bununla müttəfiq dövlətlər birinci növbədə Qarabağa 
göndərilmiş olan Qafqaz İslam Ordusu hissələrinin geri çağırılmasını nəzərdə 
tuturdular. 
Az sonra Mudros müqaviləsinin tələblərinə uyğun olaraq türk alayları bütünlüklə 
Qarabağı tərk etməli oldular. Qafqaz İslam Ordusu komandanlığının əmri ilə Qarabağa 
göndərilmiş 9-cu və 106-cı türk alayları geri qaytarıldı. Bu alaylar digər türk qüvvələri 
ilə birlikdə Azərbaycanı tərk etməli idilər. 1-ci Azərbaycan firqəsi isə qüvvə etibarilə 
zəifləsə də hələ də Qarabağda qalmaqda davam edirdi. General-mayor Usubov bu 
firqənin komandiri təyin edildi. O dərhal Ağdama yollanaraq 1-ci diviziyanın (firqənin) 
komandanlığını öz üzərinə götürdü . 
Bununla da Qafqaz İslam Ordusunun Qarabağ hərəkatı başa çatdı. Hərəkatın ilkin 
dövründə Azərbaycanın müstəqilliyinin möhkəmləndirilməsi istiqamətində əhəmiyyətli 
uğurlar əldə edilsə də beynəlxalq şəraitin, habelə Qarabağ ətrafındakı beynəlxalq 
münasibətlərin Türkiyənin və Azərbaycanın mənafeləri ziddinə kəskinləşməsi həmin 
uğurların daha da genişlənməsinə imkan vermədi. 
 
Qafqaz İslam Ordusunun ləğvi 
  
1918-ci il sentyabr ayının 15-də Bakının azad edilməsi, Qafqaz İslam Ordusunun şəhərə 
daxil olması Azərbaycan xalqı və o cümlədən də Osmanlı hökuməti rəhbərliyi üçün 
tarixi bir hadisə idi. Çünki Bakı uğrunda beynəlxalq iddiaların hədsiz kəskinləşməsinə 
baxmayaraq Osmanlı hökuməti rəhbərlərinin bu istiqamətdə izlədiyi qətiyyətli və ardıcıl 
siyasət öz məntiqi nəticəsi ilə başa çatdı. Bakının azad edilməsi xəbərini eşidəndə Ənvər 
paşa böyük bir sevincə büründü və bu sevinci dərhal Berlində olan sədr-əzəm Tələt 
paşaya da çatdırdı. Ancaq sentyabr ayının 15-i başqa bir tarixi hadisə ilə də Ənvər paşa 
və onun üzvü olduğu hökumətin yaddaşında qaldı. Həmin gün Makedoniyada türklərlə 
bir ittifaqda dünya müharibəsinə qoşulmuş olan bolqar qoşunları ciddi uğursuzluğa 
düçar oldu və Bolqarıstan müttəfiqlərinin heç də xeyrinə olmayan sülh danışıqlarına 
gedilməsinə məcbur edildi. Nəticədə sentyabr ayının 29-da Bolqarıstan məğlubiyyət 
aktını imzaladı. Bolqarıstan təslim şərtlərini imzalaması ilə Türkiyə ilə müttəfiq olan 
digər bir dövlət, Avstriya-Macarıstan cənubdan mühasirə olunmaq təhlükəsi altına 
düşdü. Bütünlükdə məhv olmaq təhlükəsindən qurtulmaq üçün 1918-ci il oktyabrın 5-də 
Avstriya-Macarısan da müttəfiq dövlətlərlə danışıqlara girməyə məcbur oldu. Belə 
olduqda şimaldan Türkiyə üçün ciddi bir təhlükə yarandı. Bu isə onun hərbi süqutuna 
yol aça bilərdi. Çünki Avstriya-Macarıstan və Bolqarıstanın müharibədən çıxarılması ilə 
Türkiyə onun üçün şimaldan yarana biləcək təhlükənin qarşısını təklikdə almağa qadir 
deyildi. Mövcudluğunun qorunması üçün Türkiyənin də danışıqlara getməkdən başqa 
ayrı bir çarəsi qalmadı. 
Cəbhədə baş verən uğursuzluqlar və Türkiyə üçün yaranan təhlükə Tələt paşa 
kabinetinin vəziyyətini də xeyli mürəkkəbləşdirirdi və 1918-ci il oktyabr ayının 8-də 
Tələt paşa rəhbərlik etdiyi kabinetin istefasını Osmanlı sultanına təqdim etdi. Osmanlı 
sultanı Tələt paşa kabinetinin istefasını qəbul etdi. Ancaq yeni hökumət yaranana kimi 
Tələt paşa hökuməti öz fəaliyyətini davam etdirdi. 
Osmanlı hökumətinin sülh danışıqlarına getmək məcburiyyəti onun Qafqazla bağlı 
siyasətindədn də əl çəkməsinə gətirib çıxaracağı artıq göz qabağında idi. Çünki Qafqaz 
İslam Ordusunun Bakıya gəlməsi nəinki Türkiyənin qeyri-müttəfiqləri, hətta onun 
müttəfiqləri tərəfindən də çox kəskinliklə qarşılanmışdı. 
1918-ci il oktyabr ayının 19-da Əhməd İzzət paşanın yeni hökumətinin qurulmasından 
sonra Tələt paşa kabineti iqtidardan uzaqlaşdırıldı. Yeni hökumət heç olmasa Brest-
Litovsk müqaviləsi ilə Türkiyəyə verilmiş Qars, Ərdəhan və Batumun itirilməsi 
təhlükəsinin aradan qaldırılması üçün bu ərazilərdən kənarda, o cümlədən, 
Azərbaycanda olan qoşun hissələrinin geri çağırılmasına qərar verdi. Hələ sükh 
danışıqlarının başlanması ərəfəsində, yəni 1918-ci il oktyabr ayının 21-də Baş 
komandanlığın Qərargahı qərara aldı ki, Şərq Ordular Qrupu, 1-ci Qafqaz korpusu və 
bir sıra digər strukturlar ləğv edilsin, 5-ci Qafqaz firqəsi, 36-cı Qafqaz firqəsi və 15-ci 
firqə İstanbula nəql edilsin. 
Həmin qərara əsasən, Şərq Ordulr Qrupu ləğv edildiyi üçün onun tərkibinə daxil olan 
Qafqaz İslam Ordusu və Quzey Qafqaz Ordusu da ləğv edildi və oktyabrın 24-dən 
başlayaraq altı həftə ərzində türk qoşunları Dağıstan və Azərbaycanı tərk etməli idilər. 
Ancaq bu qərar türk əsgər və zabitlərindən arzu edənlərin Azərbaycan və Dağıstan 
ərazisində qalmasına icazə verirdi. Bu sənədə görə, Nuru paşa türk ordusunun 
tərkibindən çıxdığını bəyan edərək Azərbaycan ordusu komandanlığını öhdəsinə 
götürdü və Azərbaycanda qalmağa qərar verdi. 
Türk qoşunlarının geri çağırılmasının məcburiyyət üzündən olduğunu və arzu edənlərin 
Azərbaycanda qala bilmələrini yeni hökumətin üzvləri də təsdiq etdilər. 1918-ci il 
oktyabrın 21-də Ə.M.Topçubaşovu qəbul edərkən sədr-əzəm Əhməd İzzət paşa 
vəziyyəti ona belə açıqladı: 
Bəli, vaxt sürətlə gedir və hər şey dəyişir. İndi isə günbəgün yox, hətta saatbasaat 
dəyişir. Baxın dünın necə idi bu gün nə baş verir. Dünən hələ bizim vəziyyətimiz 
yaxşı idi, özümüzü yaxşı hiss edə bilərdik. Bu gün isə biz məğlub olmuşuq. İndi 
biz birgə çalışmalıyıq ki öz maralarımızı qoruya bilək. Heç kəsə sirr deyil ki, biz 
sizin Azərbaycanı sevirik və indiyə kimi də bacardığımız hər şeyi edirdik. 
Oktyabr ayının 27-də Ə.Topçubaşovla görüşən yeni xarici işlər naziri Nəbi bəy isə 
Türkiyənin yeni şəraitdə Azərbaycana qarşı tutduğu mövqe barədə belə deyirdi: 
Bizə gəldikdə isə sədr-əzəm sizi əmin etdiyi kimi Azərbaycana gələcəkdə də 
məhəbbətlə yanaşacaq və bacardığımız qədər kömək edəxəyik. Arzu edirik ki, 
sizin gənc dövlətiniz təşkilatlansın və möhkəmlənsin. Ancaq kəskin şəkildə 
dəyişmiş olan vəziyyət imkan vermir ki, əvvəlki sürətlə fəaliyyət göstərək... 
Şübhə yoxdur ki, bizim qoşunların Azərbaycandan çıxarılmasına təkid 
göstəriləcək. Biz isə aydın olan səbəblərə görə bunu etməliyik. Ancaq hansı 
vəzifədə olmasından asılı olmayaraq bütün arzu edənlər sizin xidmətinizdə qala 
bilərlər. Digərləri də sizdə qalacaqlar. Başqa məsələlərdə də lazım olsa kömək 
edəcəyik. 
1918-ci il oktyabr ayının 30-da Egey dənizində olan Lemnos adasının Mudros 
limanında Türkiyə ilə İngiltərə arasında barışıq imzalandı. Barışığı Türkiyə tərəfindən 
dəniz naziri albay Rauf Orbay imzaladı. Bu barışıq həm Türkiyə üçün, həm də 
Azərbaycan üçün kifayət qədər əlverişsiz olan şərtləri özündə əks etdirirdi. Xüsusən də, 
barışığın 11-ci və 15-ci maddələri Azərbaycanın müstəqilliyinə real təhlükə yaradırdı. 
11-ci maddədə deyilirdi: 
İranın şimal-qərb qismindəki qüvveyi-Osmaniyyəni dərhal hərbdən əvvəlki 
hüdud gerisinə cəlbi xüsusunda əvvəlcə ita edilən əmr icra ediləcəkdir. Mavərayi-
Qafqazın qüvvəyi-Osmaniyyə tərəfindən qismən təxliyyəsi əmr edildiyindən 
qismi-mütəbaqi müttəfiqlər tərəfindən vəziyyəti-məhəlliyə tədqiq edilərək  tələb 
olarsa təxliyyə ediləcəkdir. 
Barışığın 15-ci maddəsi isə aşağıdakı məqamı nəzərdə tutmuşdu: 
Bilcümlə hüdudu-hadidiyyeye (dəmir yolu – M.S.) itilaf (müttəfiq – M.S.) 
mürakibə zabitləri məmur ediləcəkdir. Bunlar miyanında hökuməti-
Osmaniyyənin təhti-mürakibəyində bulunan Mavərayi-Qafqaz hüdudi-hadidiyesi 
əqsamı daxildir. İşbu Qafqaz hüdudu sərbəst və tam olaraq İtilaf məmurları təhti-
idarəsinə vəz ediləcəkdir. Əhalinin ehtiyacının təmini nəzəri-diqqətə alınacaqdır. 
İşbu maddədə Batumun işğalı daxildir. Hökuməti-Osmaniyyə Bakının işğalına 
mütəriz (etiraz – M.S.) bulunmayacaqdır. 
Bu maddələrə görə Türkiyə öz qoşunlarını Azərbaycandan çıxarmalı, Bakının müttəfiq 
qoşunları tərəfindən tuutlmasına etiraz etməməli idi. Cənubi Qafqazın, o cümlədən 
Azərbaycanın dəmir yolları da müttəfiq dövlətlərin nəzarəti altına keçməli idi. 
İstanbulda olan Ə.M.Topçubaşov Azərbaycan hökuməti adından müstəqil Azərbaycanın 
iştirakı olmadan onun hüquqlarının müzakirə obyektinə çevrilməsinə etirazı ifadə edən 
notanı Türkiyənin Xarici İşlər Nazirliyinə təqdim etdi. Xarici İşlər Nazirliyinin yüksək 
vəzifəli əməkdaşları, habelə Mudros müqaviləsini imzalayan Rauf bəylə görüşlərində 
Əlimərdan bəy Topçubaşov belə bir addamın atılmasıını müstəqil Azərbaycanın 
hüquqlarına qarşı istiqamətləndiyini onun nəzərinə çatdırmağa çalışsa da, görüşlərin 
gedişində aydın oldu ki, Mudros barışığının tələbləri Türkiyəyə zorla qəbul 
etdirilmişdir. Türkiyə müstəqil Azərbaycanın hüquqlarına hörmətlə yanaşmağa çağırsa 
da, bu istək lazımi diqqətlə qarşılanmamışdı. Ə.Topçubaşovla Rauf bəy arasında 
noyabrın 3-ə olan görüşdəki söhbətindən aşağıdakı məqamlara nəzər yetirmək 
məsələnin necə həl edildiyini təsəvvür etmək baxımından maraqlıdır: 
Topçubaşov – Sizin tərəfinizdən imzalanan barışığın bu günkü qəzetlərdə çap 
olunmuş tam şərtləri ümumiyyətlə məni təşvişə saldı və bizim Azərbaycanımız 
haqqında həyəcanlanmağa məcbur etdi. 11-ci və 15-ci maddələrdə bizə kifayət 
qədər hiss ediləcək zərbələr vurulmuşdur. Sizin antantaçılarla danışıqlarınızda 
iştirak etməmişik və bizim xəbərimiz olmadan Azərbaycanın paytaxtı Bakı və 
bizim Cənubi Qafqaz dəmir yolu ingilislərə verilmişdir. 
Rauf bəy (söhbəti kəsərək) - əksinə, Bakını və Cənubi Qafqaz dəmir yolunu biz 
heç kəsə verməmişik və vermək hüququna da malik deyilik. Həqiqətən də 
antantaçılar danışıqlar zamanı buna təkid edirdilər. Ancaq biz daima onlara sübut 
edirdik ki, Bakı da, Cənubi Qafqaz dəmir yolu da bizə aid deyildir və onlar 
barəsində ingilislərlə hər hansı danışıq aparmaq səlahiyyətində deyilik... Ancaq 
ingilsilər qəti surətdə bəyan edirdilər ki, onlar nəyin bahasına olursa-olsun Bakını 
alacaqlar. Onlar deyirdilər ki, orada bizim hərbi adamlarımız olduğu üçün, biz 
türklər Bakının tutulmasına mane olmamaq barədə zəmanət verməliyik. Onlar 
tələb edirdilər ki, bu, barışıq şırtlərinin mətninə daxil edilsin. 
Beləliklə, Mudros barışığının şərtlərinə görə, bir sıra digər mənətəqələr kimi, Bakı da 
müttəfiq dövlətlətin nəzarəti altına düşməli idi. Ən yaxın vaxtlarda buraya ingilis 
qoşunlarının çıxarılması gözlənilirdi. Türk qoşunlarının Azərbaycanı tərk edəcəyi isə 
artıq qaçılmaz idi. Baş komandanlığın bu məsələni rəsmiləşdirən 21 oktyabr 1918-ci il 
tarixli əmri Nuru paşaya çox gec, noyabr ayının 11-də gəlib çatdı və dərhal da həmin 
əmrin icrası ilə bağlı zəruri tədbirlərin həyata keçirilməsinə başlandı. Ancaq qeyd etmək 
lazımdır ki, bu rəsmi əmri almazdan bir gün qabaq, yəni 1918-ci il noyabr ayının 10-da 
Azərbaycan hökuməti Bakı İctimai məclisinin binasında Azərbaycan ordusunun baş 
komandanlığını öz üzərinə götürmüş Nuru paşanın şərəfinə ziyafət verdi. Ziyafətdə 
iştirak edən Fətəli xan Xoyski, M.Ə.Rəsulzadə, Əhməd bəy Ağayev və başqaları çııxş 
etdilər. F.Xoyski çıxışımda dedi: 
Azərbaycan çöllərində bizim türk qardaşlaımızın qanı bizin türklərin qanı ilə bir-
birinə qarışdı. Mənşə etibarilə biz bir-birimizə qohumuq, indi bizim bir-birinə 
qarışan qanımız bunu daha da möhkəmləndirdi. Azərbaycanın azadlığı uğrunda 
tökülmüş qanlar Osmanlı və Azərbaycan türkləri arasında yaxınlaşmanın və 
qırılmaz əlaqələrin möhkəm təminatıdır. 
M.Ə.Rəsulzadə də öz çıxışında türk qoşunlarına minnətdarlığını bildirdi. O qeyd edirdi 
ki, Azərbaycan xalqı qan qardaşlarının köməyi ilə öz hüquqlarına nail ola bilmişdir. 
Əhməd bəy Ağayev isə çıxışında dedi: 
Vaxt var idi ki, Azərbaycnan türklərinin öz qardaşları olan Osmanlı türkləri 
haqqında danışmaq az qala cinayət hesab edilirdi. Bolşeviklər Rusiyası xalqların 
hüquq bəyannaməsini elan etdi və bildirdi ki, siz öz müqəddəratınızı təyin edə 
bilərsiniz, lakin bizim istədiyimiz kimi... 
Ziyafətdə çıxış edən Nuru paşa onun və türk qoşunlarının ünvanına söylənilən bütün 
xoş sözlər üçün öz minnətdarlığını bildirdi və Azərbaycanın mənafeyi naminə bundan 
sonra da lazım olanları etməyə hazır olduğunu bildirdi: 
Qardaş Azərbaycan türkünün mənafeyi hər bir türk üçün müqəddəsdir... Əgər 
Azərbaycanın azadlığı yolunda yeni qurbanlar lazım gələrsə, ona da hazırıq. 
Sədr-əzəm Əhməd İzzət paşanın 26 oktyabr 1918-ci il tarixli 5236 nömrəli əmrinə görə, 
Azərbaycanda xidmət etmək istəyən türk hərbçilərinin Azərbaycanda qalmasına icazə 
verilirdi. Bu əmrə müvafiq olaraq Nuru paşa Osmanlı ordusundan istefa verərək 
Azərbaycandakı türk qoşunlarına komandanlığı Mürsəl paşaya təhvil verdi. Özü isə 
Azərbaycan ordusunu komandanı vəzifəsinin icrasına başladı. Eyni zamanda Nuru paşa 
Azərbaycanda qalmaq istəyən türk zabitlərinin hüquqlarının tənzimlənməsi üçün 
müqavilə təttib etdi. 15 maddədən ibarət olan bu müqavilə “Azərbaycan hökuməti ilə 
burada qalacaq zabitan üçün əqd edilən müqavilə şəraiti” adlanırdı. Həmin müqavilədə 
aşağıdakı məsələlər əhatə olunmuşdu: 
1.Azərbaycan xidmətinə girəcək zabitan və məmurin məzkur hökumət təbəəsi 
olacaqdır. Cəza və mükafat xüsusunda da Azərbaycan qəvaninə də tabe olacaqdır. 
2.Zabitanln rütbeyi-haliyyələri qalacaqdır (fəxri təbiri qalacaqdır). Türkiyədə 
gidemən tərfi edənlər burada bir dərəcə müvafiq rütbə qazanacaqlar. 
3.Hər zabitə sənədə əzimət və övdət daxil olmaq üzrə iki ay məziniyyət 
veriləcəkdir. Bu iki ay maaşı hərəkətindən əvvəl peşinən (nağd – M.S.) və 
kamilən olacaqdır. İzinli gələcək zabit məzuniyyət bidayətindən bir ay əvvəl 
mafövqünə məlumat verəcəkdir. 
4.Hər zabit bir sənədən əvvəl kontraktını fəsh etmək haqqına malik deyildir. 
Ancaq mazerati-səhiyyə və meşrezasına binaən daha əvvəlcə fəshi icab edərsə 
beşinci maddədəki təzminat əta edəcəkdir. 
5.Hökumət kontraktı fəsh etmək istədiyi təqdirdə altı maaş nisbətində təzminat 
verəcəkdir. Cəza surətiylə fəshlərdə təzminat verilməz. 
6. Osmanlı zabitanından olub Azərbaycan xidmətinə daxil olan zabitanın orduda 
məhəlli-məhəlli izdihamını Azərbaycan qolordusu komandanı təyin edəcəkdir. 
Hərbiyyə nəzarəti və buna mərbut müəssisata təyin olunacaq bu kimi zabitan 
haqqında hərbiyyə nəzarəti və Baş komandanlıq arasında iltihaf lazımdır. 
7.Azərbaycan hökumətinin kəndi qəvanini yapıncaya qədər Osmanlı qəvanini cari 
olacaqdır. 
8. İşbu məvaddan biri hökumət tərəfindən yapılmadığı təqdirdə kontraktın 
hökumət tərəfindən fəsh edilmiş nəzəriylə baxılaraq altı maaş nisbətində təzminat 
veriləcəkdir. 
9. Maaşat rütbeyi-haziranın Osmanlı və Azərbaycan zailəri yekunundan aşağı 
olmayacaqdır. 
10. Azərbaycandakı xidmət müddətində xidməti-əsgəriyyəyə qabiliyyətini zaye 
edəcəkləri üç sənədən beş sənəyə qədər olmaq üzrə maaş nisbətində təzminat 
verəcəkdir. 
11. Üç sənəni tamamən Azərbaycanda keçirəcəkləri xidmət müddətində altı aylıq 
mükafat veriləcəkdir. Üç sənənin xitamında kontraktı üç sənədən aşağı olmamaq 
üzrə təcdid edəcəkləri bir dəfəyə məxsus olmaq üzrə bir sənəlik maaş nisbətində 
mükafat verilir. 
12. Zabitanın Türkiyədəki ailələrinə verilməkdə olan sifarişat və ərzağın fimabayt 
və verilməsi üçün Azərbaycan hökumətincə tədabiri ləvazimədə bunulacaqdır. 
Bunun üçün sərf oluunacaq təbaliğ Azərbaycan hökumətinin borcu olacaq və iki 
hökumət arasında məhsubu yapılacaqdır. 
13. Hər zabit 4.11.18 tarixli və 2113 nömrəli şərtnamə məvadına nəzərən 
Azərbaycanda xidmət edəcəyini mübəyyən bir kontraktnamə və bundan məada 
hər zabit Azərbaycanda qalacağını orduya bir bəyannamə ilə bildirəcəkdir. İşbu 
kontraktnamə nüsxəteyn olaraq Azərbaycanın baş vəkili tərəfindən hökumət 
namına imza ediləcək, bir nüsxəsi zabitə və bir nüsxəsi də hökumətə qalacaqdır. 
Kontraktnamə və bəyannamələr bir həftəyə qədər orduya  göndərilmiş 
bulunacaqdır. 
Müqavilənin sonrakı bəndləri kontraktın bağlanmasının texniki məsələlərinə həsr 
olunmuş və müqaviləyə əlavə olaraq kontrakt və bəyannamənin nümunələri verilmişdi. 
Müqavilə Azərbaycan ordusunun komandanı Nuru paşanın 4 noyabr 1918-ci il tarixli 
2113 nömrəli əmri ilə rəsmiləşdirildi. Azərbaycan ordusu tərkibində qalmaq istəyən türk 
hərbçiləri yuxarıdakı müqavilənin şərtləri ilə razılaşacağı təqdirdə belə bir kontrakt 
imzalamalı idi: 
 
  Azərbaycan ordusnun komandanına 4.11.34 (1918) v. 2113 
  nömrəli şərtnaməyə əsasən ______ sənə (il) Azərbaycan 
  ordusunda xidmət edəcəyimə təəhhüd edirəm. 
     ________________ imza 
 
Həmin şəxsin verməli olduğu bəyannamə aşağıdakı məzmunda olmalı idi: 
  ___ sənə müddətində Azərbaycan ordusunda xidmət  
  etmək arzusunda bulunduğumu ərz edirəm 
      ______________ imza  
   
Ancaq Osmanlı Hərbiyyə Nazirliyinin oktyabr ayının 27-də verdiyi əmr türk 
hərbçilərinin Azərbaycanda qalmasını tamamilə qadağan etdi. Xeyli gecikərək 
Azərbaycana yuxarıdakı işlər görüləndən sonra gəlib çatmış həmin əmrdə deyilirdi: 
1.   27.10.18 və 11.Ş.5887 nömrəli əmr vəziyyəti-axıra mucibincə məhfuzdur. 
Binaənəleyh Şimali və Cənubi Qafqazda bulunan bilümum zabitan və əfrad iki 
ayı keçməmək şərti ilə 9-cu Ordu komandanlığına təyin ediləcək müddət ərzində 
9-cu Orduya ilhaq ediləcəklər; 
 2.Əsliha və cəbbəxana dəxi 9-cu Orduya təslim ediləcəkdir; 
3. İşbu əmrə itaət etməyənlər haqqında təqibati-qanuniyyə yapılacaqdır və 9-cu 
Ordu komandanlığı bu əmri Nuru paşaya, Mürsəl paşaya və Yusif İzzət paşaya 
isal edəcəkdir və nəticəni bildirəcəkdir. 
Şərq Ordular Qrupu ləğv edildiyindən Azərbaycanda və Dağıstanda olan türk qoşunları 
9-cu Orduya tabe etdirilmişdi. Ona görə Hərbiyə Nazirliyinin yuxarıdakı əmri ilə bağlı 
9-cu Ordu komandanı Yaqub Şövqü paşa da müvafiq əmri imzaladı. Həmin əmrdə 
deyilirdi ki, Azərbaycanda və Şimali Qafqazda heç bir Osmanlı zabiti, əsgəri, silah və 
sursatı qalmamalıdır. 1918-ci ilin sonuna kimi türk qoşunlarının şəxsi heyəti və 
mülkiyyəti Azərbaycandan, habelə Dağıstandan çıxarılmalı idi. Bu əmrə tabe 
olmayanlara qarşı qanuni cəza tədbirləri tətbiq edilməli idi. 
Bu əmrlər Nuru paşanın da Azərbaycan ordusunun komandanı kimi Azərbaycanda 
qalmasını mümkünsüz etdi. Eyni zamanda ingilis qoşunları komandanlığı da hansı 
keyfiyyətdə olmasından asılı olmayaarq türk hərbçilərinin Azərbaycanda qalmasına 
qətiyyən razı deyildi. 
Nuru paşanın Azərbaycanı tərk etməli olacağı aydın olanda Azərbaycan hökuməti və 
Bakı şəhər ictimaiyyəti tərəfindən 1918-ci il noyabr ayının 10-da onun şərəfinə böyük 
bir ziyafət təşkil edildi. Bu ziyafətlə bağlı  "Azərbaycan" qəzetinin 13 nouabr 1918-ci il 
tarixli nömrəsində Üzeyir Hacıbəyovun "Nuru paşa həzrətlərinin şərəfinə böyük bir 
ziyafət" başlıqlı yazısı dərc olunmuşdu. Həmin yazı aşağıdakı kimi idi: 
10 təşrini-sani yekşənbə gününün axşamı Bakı şəhər əhalisi tərəfindən qəhrəman 
ordumuzun şanlı komandanı Nuru paşa həzrətləri şərəfinə yay klubunun zalında 
böyük və mətnətən bir ziyafət verildi. 
Klubun içi və dəhlizləri gözəı və purqiymət xalılar ilə döşənmiş, divarları dəxi ay-
ulduzlu al bayraqlarla bəzənmiş idi. Yuxarıda böyük musiqi orkestri, aşağıda da 
həm Osmanlı və Azərbaycan türklərinə məxsus milli sazəndə və xanəndələr 
tərənnümsaz olmaqda idilər. 
Hökumət əhlinsən ümumi nazirlərimiz baş nazir ilə bərabər, şəhərimizin bütün 
böyük məmurları, ümumi zabitan əfəndilər, İran konsulu cənabları, ziyalılarımız, 
böyük tacirlərimiz və sair əyan və əşrəf ziyafətdə hazır idilər. 
Nuru paşa həzrətlərinin salona vürudu əsnasında musiqi orkestri tərənnümsaz 
olub, məclis əhli səfbəsteyi-ehtiram durub paşa həzrətlərini səmimiyyətlə 
salamladılar. Bədən hər kəs miz başında özünə məxsus olan yerini tutub ziyafət 
başlandı. 
Yemək əsnasında baş nazirimiz Fətəli xan Xoyski həzrətləri birinci olaraq bəliğ 
bir nitq söyləyib Azərbaycan türklərinin bəndi-əsarətdən xilas ilə naili-səadət 
olması yolunda tökülən Osmanlı türk qanına işarə ilə "bu qan və bu qan tökülən 
mübarək yerlər heç bir vaxt unudulmaz və xatirdən çıxmaz" buyurdular. Bədən 
Nuru paşa həzrətlərinə müraciətən idareyi-kəlam edərək Azərbaycan türklərinin 
təşəkkürati-əmiğanələrini paşa həzrətlərinə bildirib qədəh qalxızdı. O halda bütün 
hüzzar ayağa duraraq müzəffər və şanlı komandanımız paşa həzrətlərinin şərəfinə 
şərbətnuş olub sürəkli alqışlarla izhari-müsərrət və şadmani etdilər. 
Ziyafət haqqında olan yazısını müəllif belə bitirirdi: 
Bu qədər nitq və alqışlara cavab olaraq Nuru paşa həzrətləri gözəl İstanbul şivəsi 
ilə ruhumuza ləzzət verən və məzmunca qəlbimizi bir taqım əndişələrdən təmiz 
qılmaqla sürur və şadmani-binahəyətimizi mövcub olan qayəty bəliğ və səlıis bir 
nitq iradilə məclis əhlini şərəfyab və minnətdar buyurdular. 
Bu nitqin təsiri oylə idi ki, hər kəsdən gələcəyə artıq əndişəsiz bir nəzər əmələ 
gəlib kəndində böyük bir ümid, yüksək bir ruh hiss edərək xoşbəxt və xoşvəxt bir 
hal ilə bir-birini təbrik edib məclisə xitam verdilər. 
1918-ci il noyabr ayının 12-də Ənzəlidə olan ingilis qoşunları komandanı Tomson 
Bakıya bir heyət göndərdi. Həmin heyət noyabr ayının 17-də saat 10-da Bakının ingilis  
qoşunları tərəfindən tutulacağını bildirərək həmin günə kimi şəhərin türk qoşunları 
tərəfindən boşaldılmasını tələb etdi. Nuru paşa Dağıstan və Azərbaycanda olan 
qoşunların daşınması üçün verilən vaxtın çox az olduğunu bildirsə də, ingilis 
komandanlığı vaxtın uzadılmasına razı olmadı. Bununla belə, ayın 17-nə kimi Bakı 
şəhəri tərk edilsə də, türk qoşunlarını Azərbaycandan daşımaq mümkün olmadı. 
Noyabrın 16-da 5-ci Qadqaz firqəsinin Bakı ətrafında olan 13-cü və 106-cı Qafqaz 
alayları, habelə Güzdək ətrafında olan 5-ci firqə qərargahı və 2-ci Azərbaycan diviziyası 
qərargahı Xırdalana nəql edildilər. Türk qoşunları komandanlığı da bura köçürüldü.  
1918-ci il noyabr ayının 17-də ingilis qoşunları Bakıya daxil olanda türk qoşunları 
şəhərdən çıxarılaraq Biləcəri və Xırdalan ətrafına cəmləşdirildi. İngilis qoşunları 
komandanı general Tomson hələ Bakıya gəlməmişdən əvvəl tələb etmişdi ki, onlar 
gələnə kimi türk qoşunları Bakı və onun ətrafından uzaqlaşdırılsınlar. Ancaq təbii ki, 
belə böyük bir qüvvəni qısa bir zamanda yola salmaq qeyri-mümkün idi.Odur ki,Qafqaz 
İslam Ordusunun rəhbərliyi dəmir yollarında vəziyyətin əlverişli olmadığını bəhanə 
edərək hərəkət müddətini uzatmaq istəyirdilər. Belə olanda general Tomson Nurı paşanı 
yanına dəvət etdi və qısa müddət ərzində qoşunların şəhər ətrafından uzaqlaşdırılmasını 
ondan tələb etdi. Nuru paşa isə cavab verdi ki, o artıq Osmanlı ordusundan istefa 
vermişdir. İndi türk qoşunlarına Mürsəl paşa rəhbərlik edir və bütün tələblər də onun 
qarşısında qoyulmalıdır. General Tomson bu xəbəri çox narahatçılıqla qarşıladı. O 
qorxurdu ki, Nuru paşa Osmanlı ordusundan istefa veribsə, deməli, Azərbaycanda qala 
bilər. Bu isə Nuru paşadan gözləri bərk qorxmuş ingilis hərbçilərini qətiyyən təmin 
etmirdi. Ona görə general Tomson həm Osmanlı Ordusu rəhbərliyi qarşısında, həm də 
Azərbaycan hökuməti qarşısında Nuru paşanın dərhal Azərbaycandan çıxarılması 
tələbini qoydu. Azərbaycan hökuməti isə əslinə qalarsa, Nuru paşanın Azərbaycanı belə 
tezliklə tərk etməsini istəmirdi. Lakin vaxtın uzadılması da bir nəticə verməyəcəkdi.  
Nuru paşa Qafqaz İslam Ordusunun komandanlığından istefa verdiyi üçün türk 
qoşunlarının Dağıstandan və Azərbaycandan çıxarılmasına albay Mürsəl bəy (paşalıq 
ona fəxri rütbə kimi verilmişdi. Qafqaz İslam Ordusunun ləğv edilməsi ilə bu Ordunun 
zabitləri, o cümlədən  Mürsəl bəy də fəxri rütbəsindən məhrum olundu) rəhbərlik edirdi. 
O, ingilis qoşunları komandanlığına verdiyi məlumatda bildirirdi ki, noyabrın 24-dək 
Bakı ətrafında olan türk qoşunları Biləcərindən qatarla yola salınacaqdır. Dağıstanda 
olan qüvvələr isə noyabrın 26-dək Biləcərini keçməli idilər. Lakin Bakı-Dərbənd dəmir 
yolu xətti üzərindəki körpülərin xarablığı üzündən Dağıstandan daşınan qüvvələrin 
sonuncu eşelonu Biləcərini noyabr ayının 29-da tərk etdi. 
Türk qüvvələrinin Qarabağdan çıxarılacağı təqdirdə vəziyyətin yenidən 
kəskinləşməməsi üçün Nuru paşa ora ingilis qoşun bölməsi göndərilməsi barədə məsələ 
qaldırdı. İngilis qoşunları komandanlığı bu məsələ ilə razılaşaraq Qarabağa öz hərbi 
bölməsini göndərdi və bundan sonra oradakı türk qoşunları da Gəncəyə daşındı. 
Noyabr ayının 19-da türk hissə və birliklərinin komandirləri Gəncədə idilər. Qoşunların 
böyük əksəriyyəti də artıq Gəncə ətrafına toplaşmışdılar. Buradan da onlar dəmir yolu 
vasitəsilə Azərbaycanı tərk etməli idilər. Həmin gün günorta üstü şəhər bələdiyyə 
idarəsi Azərbaycanda öz xidmətlərini sədaqətlə yerinə yetirmiş olan türk zabitlərinin  
şərəfinə böyük bir ziyafət verdi. Şəhər bələdiyyə rəisi bu ziyafəti açaraq onun türk 
zabitlərinin şərəfinə təşkil edildiyini, Azərbaycan xalqına göstərdikləri yardımlar üçün 
onların heç vaxt unudulmayacaqlarını bildirdi. Bələdiyyə rəisindən sonra Mürsəl bəy və 
digərləri cavab nitqi söylədilər. Əhməd bəy Ağayev də ziyafətdə nitq söylədi və türk 
qoşunlarının Azərbaycana gəlməsi ilə Azərbaycanın müstəqilliyinin reallığa 
çevrilməsini ifadəli şəkildə ziyafət iştirakçılarının nəzərinə çatdıırdı. O eyni zamanda 
əlavə etdi ki, türk qoşunlarının gəlişi ilə ayaq açan müstəqil Azərbaycanın qorunması 
indi milli qüvvələrin qarşısında dayanan başlıca vəzifələrdən biridir. 
Ziyafətdə Nuru paşa da uzun bir nitq söylədi. 15-ci firqə komandiri Süleyman İzzət bəy 
öz xatirələrində bu məqama toxunsa da təəsüüf ki, Nuru paşanın çıxışının təfsilatını 
verməmişdir. 
1918-ci ilin sonlarından türk qüvvətləri Azərbaycanı tərk etməyə başladılar. Ancaq 
Azərbaycanda xidmət etmiş türk zabitləri və doyüşçüləri bu torpaqda keçirdikləri 
günləri uzun müddət yaddan çıxarmadılar. 9-cu Qafqaz alayının zabiti Mucib 
Kamalyeri sonradan öz xatirələrində Azərbaycanla bağlı belə yazırdı: 
Azərbaycanı görənlər oraları unutmazlar.  Qafqaz və ötəsinin sevimli xalqını, 
bizdən bir parça olan qardaşlarımız məzlum və məğrur davranışlarıyla, qulaqlara 
xoş gələn ləhcələrilə, müharibələrə qatıldıqları cəbhələrdəki cəsuranə və 
fədakaranə xidmətləriylə, "dalda durma, qabağa; geridə durma, irəli" 
bağrışmalarını hepdən görür və duyur kimi olurduq və ən sonunda talehin acı bir 
cilvəsi olaraq onları toxunaqlı şərqiləriylə, laylalariyla, milli oyunlarıyla, mal və 
can qayğılarıyla baş-başa buraxıb birdən-birə necə ayrılmaq zorunda qaldığımızı  
içimiz yanaraq xatırlayır, mənliyimizin sarsıldıgını hiss edirdik Amma heç bir 
şeylərin yapılması mümkün deyildi.  Osmanlı imperatorluğu da müttəfiqləriylə 
çökmüş, düşmənlər baş şəhri işğal etmiş, vətən səthini bir başdan ötəki başa 
qədər matəm qaplamışdı. 
Dəmir yolunda yaranan çətinliklər üzündən türk qoşun hissələrinin təxliyyəsi yenə bir 
qədər gecikdi və 1919-cu iul yanvar ayının ortalarında sonuncu türk qoşun dəstəsi 
Ağstafada qatarlara yüklənərək Azərbaycan ərazisini tərk etdi. Bununla da Qafqaz İslam 
Ordusu hərəkatı başa çatdı.  
 
 
Sarmaşıqlı məzarlar 
 
Azərbaycanın müstəqilliyinin qorunması, Azərbaycan xalqının bolşevik-daşnak 
zülmündən qurtarılması üçün silahlı çaröışmalarda şəhid olan türk hərbçilərinin sayı heç 
də az deyildi. Təkcə 5-ci Qafqaz firqəsinin Bakı şəhəri azad edildiyi günədək 1130 
nəfərə qədər şəhir vermişdi. Bakının azad edilməsi üçün Azərbaycanda gedən 
müharibəyə qoşulan 15-ci firqənin 14-15 sentyabr tarixində məruz qaldığı itki də az 
deyildi. Ölənlərin və itkin düşənlərin sayı 150 nəfərdən artıq idi. Bakı uğrundakı 
döyüşlərdə Azərbaycanın milli qüvvələrindən ibarət olan Maştağa dəstəsində 11 nəfər 
şəhid olmuş və 44 nəfər də yaralanmışdı. Digər milli dəstələrdə isə itkilərin sayı barədə 
dəqiq məlumat yoxdur. 
5-ci Qafqaz firqəsi ərkani-hərb rəisi Rüşdü bəy firqənin Azərbaycandakı hərbi 
fəaliyyəti haqqında yazdığı müfəssəl xatirələrinin sonunda qardaş köməyinə gəlmiş türk 
qoşunlarının verdiyi şəhidlərlə bağlı aşağıdakı qeydləri etmişdi:  
Beşinci Qafqaz fırqəsinin dörd buçuq aydan bəri Azərbaycanın istiqlalı uğrunda 
çarpışaraq verdiyi şəhid və məcruhların  qanları  ilə sulanan  bu qardaş məmləkət 
topraqları üzərində, Gəncədə, Göyçay-Ağsu-Şamaxı-Bakı şossesi 
tərəfeynində,Müsüslü-Kürdəmir-Kərrar-Hacıqabul-Bakı dəmiryolu boyunda, 
Qarabağda və Kür nəhri sahillərində xalqın ziyarətgah halına qoyduğu bir çox 
mütəvazi və həzin məzarlara təsadüf olunur ki,  iştə bunlar irqinin imdadına 
segirdən Anadolu mehmetciyinin mübarək mə-zarıdır. Əksər yerlərdə 
mehmetciklə bərabər qoyun-qoyuna yatan azəri türkləri də vardır. Türk zabit və 
nəfəri Azərbaycanda əmsalsız bir fəraqəti-nəfsilə və yüksək bir duyğu ilə 
çalışmış və çarpışmışdır. Ana vətənin həmən hər guşəsində bir tək daha olsa 
əsgərə ehtiyaci-qəti varkən bidayətdə Beşinci Qafqaz fırqəsinin və biləxirə digər 
piyada və topçu qüvvətlərinin Azərbaycana göndərilməsi, türklüyün qurtarılması 
və oyanması uğrunda olduğu üçün pək də tənqidə layiq deyildir...   Eyni irqə 
mənsub bu iki millət arasındakı rabitə və münasibət axıdılan qanlara bir qat daha 
rəsanət peyda etmişdir. Anadolu türklərinin, Azərbaycanın istiqlal və istiqbalı 
uğrunda yapdıqları çətin və qanlı müharibələr və mücadilələr əminəm ki, 
nəsildən nəslə nəql ediləcək, unudulmaz birər dastan halında qalacaqdır.  
Azərbaycanın istiqlalı və istiqbalı uğrunda canından keçən neçə türk döyüşcüsünün 
sönməz xatirəsini, umıdulmaz xidmətlərini sözlə bundan da yaxşı ifadə etmək çətindir. 
Bu qanlı mübarizəyə qatılan insanlar üçün həqiqətdə həyatlarından da əziz olan dəyərlər 
mövcud olmuşdu: irqinin imdadına yetişmək, din və dil qardaşlarının çağırışına səs 
vermək, türklüyün varlığını qorumaq. Bu müqəddəs amallar yolunda Nuri paşanın 
silahdaşlarının neçəsinin haqqın müqəddəsliyinə qovuşduğunu dəqiq söyləmək çətindir. 
Ancaq onlar çoxdur. Təkcə 5-ci fırqə Azərbaycanda 1200-dən çox şəhid vermişdi. Əgər 
nəzərə alınsa kı, 5-ci fırqəyə aid olmayan hissələrdən və eləcə də Azərbaycan 
qüvvələrindən şəhid olanlar da xeyli cox idi, onda Azərbaycan torpaqlarının şəhid 
qanları ilə suvarılması barədə Rüştü bəyin sözlərinin təkcə şairanə duyğulardan və 
yalnız bədii təxəyyüldən doğmadığına əmin olursan.Bu qanlar Azərbaycanın istiqlalı 
üçün axıdılmışdı və yurdun hər bucağına şəhidlərin müqəddəs qanları hopmuşdu, 
Qafqaz İslam Ordusu ilə birgə Azərbaycana təşrif gətirmiş türk şairi Arif Ürfan 
Qaraosmanın təbirincə desək,onunla suvarılan torpaqda bitən çiçəklər də rəngini və 
qoxusunu dəyişmişdilər. Birgə mübarizənin əzəmətinə, haqq yolunda axıdılan qanın 
müqəddəsliyinə həsr olunmuş bu şerdə həm də gözlə görünməyən bir qəhrəmanlığın 
salnaməsi ifadə olunmuşdur. Filoloq-alim Alxan Bayramoğlu tərəfındən lütfkarlıqla 
təqdim olunan "Çicəklərlə" adlı şerdə Arif Ürfan Qaraosman öz fıkrini bədii şəkildə 
belə təsvir edir: 
Sordum bütün çiçəklərə 
Bumu əsgi rəngləriniz? 
Əvvəlcə siz sarı, pənbə, 
Mavi bəyaz, mövr idiniz. 
Şimdi sizi bən həp qızıl 
Görüyoram. Əcəb nədən...? 
Anlatınız, bu sirr nasıl? 
- Çoxdan bəri kökümüzdən  
Bizə gələn qızıl sudur.  
Bunun üçün əsli, gözəl  
Rənglərimiz bizim yoxdur.  
Buralarda sanlı bir il  
Hər gün bizim kökümüzə  
Bir qırmızı su dögüyor  
Topraqlardan üzümüzə 
- Bu qızıl şey nədir? 
- Qoxla, 
Birər kərə həpimizi.  
Mayamızı sən də anla  
Söylətməkdən isə bizi...  
Hər çiçəkdən bir qoxladım  
Baxıb qaldım heyran-heyran.  
Qərib-qərib çox ağladım,  
Qoxuyurdu həpsi də qan. 
 
Azərbaycan xalqı onun nicatı və qurtuluşu yolunda canından keçən Anadolu 
mehmetciklərini minnətdarlıqla anırdı. Müqəddəsliyə qovuşan bu insanların məzarları 
ziyarətgahlara, and yerlərinə çevrilmışdi. Azərbaycan milli mücadiləsinin lideri M.Ə. 
Rəsulzadə ümumxalq duyğularını ifadə edərək Azərbaycan torpaqlarında şəhid olmuş 
türk övladlarını minnətdarlıqla anırdı: 
... Sonra mənhus bir ixtilal nəticəsində məzarları münsi qalan Anadolu 
mehmetçikləri Bakıdakı şəhadətləriylə türklüyə yeni bir vücud əta 
ediyorlardı, Maddətən münsi, fəqət mənən bütün qəlblərdə mədfun bulunan 
bu qəhrəman şəhidlər yalnız Bakıdamıdırlar? Naxçıvandan, Qarabağdan, 
Şamaxıdan, Gəncədən ta Bakıya qədər bir yer varmı ki, orada böylə bir 
fədakar yatmasın? 
Əvət, Azərbaycanın hər cəhətində şairin təsvir etdiyi kimi "Sarmaşıqlı bir 
məzar" bulursunıız ki,  "qızlar, gəliniər" tərəfindən ziyarətgah halına qoyulan 
bu məzar, qardas imdadına qoşan "TÜRK" məzarıdır. 
 "Sarmaşıqlı məzar" dedikdə M.Ə. Rəsulzadə azadlıq sairi Əhməd Cavadın 
Azərbaycandakı Osmanlı şəhidlərinə həsr etdiyi "Şəhidlərə" şeirini nəzərdə tuturdu. Bu 
şeir Nuri paşanın şəhid düşmüş silahdaşlarının xatirəsinin əbədiləşdirilməsinə 
Azərbaycanın yaradıcı ziyalılarının həsr etdiyi ən yaxşı ədəbi nümunələrdən biridir. 
Burada şairin türk şəhidlərinə bəslədiyi səmimi minnətdarlıq hissləri həzin bir 
kövrəkliklə birləşərək dinləyənlərin də qəlbinə yol tapır və onların da daxili qəlb 
yanğınlarının alovlu ifadəçisinə çevrilir: 
Oalx, qalx, sarmasıqlı məzar altından,  
Gəlmis ziyarətə qızlar, gəlinlər.  
Ey karvan kecidi, yollar üstündə  
Hər gələn yolçuya yol soran əsgər. 
 
Sənin qovduqların yabançı xanlar,  
Qurtardı ölkəni tökdüyün qanlar.  
Bax nasıl öpməkdə tozlar, dumanlar  
Qərib məzarını bənlə bərabər. 
 
Sənin qanındanmı düzlərdə böylə,  
Qüdrət bitirmişdir sayılmaz lalə.  
Dost elindən qopdu bir yanıq nalə,  
Yoxsa o naləni ruhunmu söylər? 
 
Keçirkən göylərdən bir qatar durna,  
Ağlar buraxdıgın gözləri sorma.  
Bax, doğru çıxmaqda gordüyün röya,  
Bəslədiyin əməl bu gün gülümsər. 
 
Çarıqlı qardaşın, sadədil köylü,  
Gəldi məzarına bir örük urdu,  
Toplaşıb baş-başa hər üçü durdu,  
Hər gün köylü qızlar dərdini dinlər.  
1919-cu ilin sentyabrında Bakının indiki Şəhidlər xiyabanında özülü qoyulan 
möhtəşəm günbəzin ucaldılması türk şəhidlərinin xatirəsinin əbədıləşdirilməsinə xidmət 
etməli idi. Təəssüf ki, bütün şəhidlərə ümumxalq məhəbbətinın və minnətdarlığının  
simvoluna çevrilməli olan bu abidənin tikintisi başa çatmadı. Həmin abidənin tikintisi 
nəinki dayandırıldı, hətta türk və türkçülük sözü rəsmi yasağa çevrildi. Bu ad və 
anlayışla bağlı olan qəbirlər yerlə yeksan edildi, türkçülüyə bağlılıqda suçlandırılan 
yüzlərlə-minlərlə insanlar həbsxanalara atıldı. Yeni quruluşun ideoloji ehkamları 
türkçülük və müsavatçılıqla bir araya sığmadığı üçün Azərbaycanda şəhid olmuş türk 
övladlarının xatirəsinin də hətta yaddaşlardan,zehinlərdən silininb atılmasına cəhd 
göstərildi. Bu işin başında dayanan, kommunist donuna bürünmüş keçmiş daşnaklar və 
onların məsləkdaşları nə qədər dağıntılara və insan qanına bais olsalar da qanı bir,canı 
bir qardaşlarına nicat gətirən türk əsgərlərinin xatirəsini Azərbaycan xalqının qəlbindən 
silə bilmədilər. Həmin hadisələrin şahidlərınin və iştirakçılarının dildən-dilə ötürdükləri 
xatirələr rəsmi qadağalara baxmayaraq həmin rəsmi ehkamlarının özündən daha dərin 
köklər ata bildi, yaddaşlara hopub əbədiyyət qazandı. Xalqların iradəsi, onun Anadolu 
mehmetciklərinin xatirəsinə bəslədiyi ehtiram heç bir qadağa çərçivəsinə sığmadı. Elə 
buna görə də kommunizm ideyalarının ən gur addımlarla dünyaya meydan oxuduğu bir 
zamanda da minnətdar Azərbaycan vətəndaşları Bakı-Şamaxı yolunda türk şəhidinin 
məzarını abadlaşdırdılar və onu bütün türk şəhidlərinin ümumiləşdirilmiş Anıt abidəsinə 
çevirdilər. Ötən illər ərzində buradan keçən elə bir Azərbaycan türkü tapmaq olmazdı 
ki, həyatlarına bu torpaqda son qoyulmuş rürk şəhidlərini həzin laylalarla səmimibir 
minnətdarlıqla xatırlamasın, onların ruhuna dualar oxumasın və yaradandan onlara 
rəhmət diləməsin. 90-cı illərdən başlayaraq Nuru paşanın Azərbaycana gəlişi, Qafqaz 
İslam Ordusunun buradakı fəaliyyəti və konkret olaraq Bakı-Şamaxı yolu üzərindəki 
türk qəbri barədə yazılar mətbuat səhifəiərinə daha tez-tez çıxarılmağa başladı. Həmin 
yazılardan məlum olur ki, Şamaxı-Bakı yolunun üstündə Acıdərə keçidinin əbədi 
sakininə çevrilmiş Xilaskar Türk qəbrinin günümüzədək qorunub saxlanması çox böyük 
çətinliklər və sıxıntılar bahasına başa gəlmişdi və elə bu cəhətin özü də Azərbaycan 
səmasında dolaşan şəhid ruhuna hörmət və ehtiramın bir nişanəsidir. 
Yeniləşmə ab-havasının Azərbaycana gəlişi ilə bu mövzuya müraciət edən ilk 
qəzetlərdən biri "Mübarizə" qəzeti olmuşdu. Həmin qəzetin 26 yanvar 1991-ci il tarixli 
sayında əsrin əvvəllərində Şamaxıda cərəyan edən hadisələr, bu qədim diyarın 
əhalisinin Nuru paşa ilə bağlılığı və Acıdərə vadisindəki türk əsgərinin qəbri haqqında 
çox geniş bir yazı dərc olunmuşdu. Redaksiyanın tapşırığı ilə bölgəyə gedən müxbir 
Babək Göyüş Şamaxının yaşlı və dünya görmüş insanları ilə söhbətlərindən sonra yol 
kənarındakı bu qərib və tənha şəhid qəbri haqqında maraqlı məlumatlar toplaya 
bilmişdi. Onun yazdıqlarına görə bu qəbrin abadlaşdırılmasına hələ Azərbaycan Xalq 
Cümhuriyyəti dövründə cəhd göstərilmişdi. Şamaxnın Təklə kəndindən olan el 
ağsaqqalı Məlik Məmməd kişi bu işi öz boynuna götürmüş və yol kənarındakı qəbri 
orada uyuyanın ruhuna layiq bir şəkildə abadlaşdırmağı qərara almışdı. O, ustalar 
tapmış, qəbrin sinə daşmı sifariş vermişdi. Qısa müddətdən sonra yaşıl rəngdə olan bu 
qəbir daşı hazır olmışdu. Daşın üzərində və yanlarında ərəbcə yazılar vardı. 
Azərbaycanda sovet hakimiyyəti gücləndikdən sonra bölgədə yaşayan ermənilər bir 
neçə dəfə bu qəbrin dağıdılmasına cəhd göstərmişdilər. Qəbri abadlaşdıran Məlik 
Məmməd kişi isə onların fitnəkarlığı ilə tutulub sürgün edilmişdi. 1937-ci ildə geri 
qayıtsa da xalqın bədxahları onun Şamaxıda dinc yaşamasına daha imkan vermədilər. 
Belə olanda Məlik Məmməd kişi Bakıya köçdü və orada da dünyasını dəyişdi. 
Müəllif yazısında Acıdərə vadisində dəfn olunan türk şəhidinin Qiyas əfəndi 
olduğunu bildirir. Ancaq bir çox başqa yazılarda burada dəfn olunanın Qədir əfəndi 
olduğu yazılır. Həmin yazıların bir çoxunda eyni zamanda bu qəbrin yenidən 
abadlaşdırılması ilə məşğul olan şəxsin də əməyi və zəhməti qeyd edilir. 
"Zaman" qəzetinin 21 aprel 1993-cü il tarixli nömrəsində Şamaxı yolunun kənarında 
dəfnı edilən şəhidin Qədir əfəndi olması yazılmaqla onun uyuduğu qəbrin sonralar 
Qobustan rayonu sakini Babaxan Rzaxanov tərəfındən abadlaşdırıldığı qeyd edilir. 
Qəzetdə nəvələri ilə bərabər həmın qəbri ziyarət edən Babaxan kişinin şəkli də 
verilmişdir. 
"Zaman" qəzetinin 24 dekabr 1994-cü il tarixli nomrəsində Babaxan Rzaxanovun 
vəfatından sonra onun gördüyü işlərdən daha geniş məlumat verilmişdir. Bu yazım və 
"Hər gün" qəzetinin 4 sentyabr 1998-ci il tarixli nömrəsində verilmiş yazını 
ümumiləşdirərkən belə bir aydınlıq yaranır ki, Şamaxı bölgəsində dünyaya göz açmış 
Babaxan Qara oğlu Rzaxanov sürücü imiş. Peşəsi ilə bağlı olaraq mütəmadi olaraq 
Bakı-Şamaxı yolu ilə hərəkət etməli və tənha şəhid qəbrinin yanından keçməli olurmuş. 
O da bütün sadə azərbaycanlılar kimi tək-tənha qalmış bu qəbirdə uyuyanın ruhuna 
rəhmət oxumağı özünə borc bilirmiş. Qəbrin abadlaşdırılmasına ehtiyac yarandığını 
görən Babaxan Rzaxanov bu işi öz öhdəsinə götürməyi qərara alır və 1964-cü ildə 
həmin qəbrin üzərində abadlaşdırma işləri aparılır. Ətrafda yaşayan ermənilər türk 
şəhidinin qəbrinin abadlaşdırılmasından qəzəblənərək bir neçə dəfə onu dağıtmağa cəhd 
göstərirlər. Buna nail olmayanda Azərbaycanın dövlət orqanlarına şikayət məktubları 
göndərilir. Babaxan Rzaxanov müvafıq orqanlara çağırılır, qəbrin sökülməsi barədə ona 
təzyiqlər göstərilir. Lakin B.Rzaxanov həmin təzyiqlərə dözür və əməllərindən peşiman 
olmadığını bildirir. 
Yazılardan aydın olur ki, B. Rzaxanov abadlaşdırma işləri ilə bağlı bir molla da 
gətirərək hələ Məlik Məmməd kişi tərəfındən qoyulmuş sinə daşı üzərindəki ərəbcə 
yazıları da bərpa etdirir. "Hər gün" qəzetinin 28 avqust 1998-ci il tarixli sayında 
bildirilir ki, qəbrin sinə daşı üzərində yazı aşağıdakı məzmundadır: "Bir türk oğlu 
qəhrəmanındır bu məzar. Gör necə yer ilə yeksan eləyibdir xakzar... Ərseyi-hərb icrə 
bir aslanındır bu məzar. Bu qəbir Osmanlı alayı qoşunlarından olan zabitin qəbridir. 
Qafqaza gəldi, müharibə etdi və şəhid oldu... 1336-cı ildə şərəfli şəhadət daddı, ilqarını 
seçdi" (bu yazıda şəhidlik tarixi 1336-cı il göstərilir. Əslində isə 1918-ci il hicri-şəmsi 
ilə 1334-cü ilə bərabərdir – müəll.) 
İlqarını Azərbaycan torpağında seçən bu türk oğlunun qəbrinin bu yurdda tənha 
olmadığı, onun bu yurda bağlılığının nəsillərə nümunə olması, özünün və 
məsləkdaşlarının xatirəsinin əbədilik yaşayacağı indi neçə-neçə yaradıcı adamlarımızın 
da mövzu obyektinə çevrilmişdir. Şair Qabil Türk qəbri önündə keçirdiyi hisslərini 
belə ifadə edirdi: 
Türkün qəbri 
qədim Şirvan yollarının 
üstündədir. 
Azərbaycan torpağının 
altında yox, 
sinəsində, 
köksündədir, 
qollarının üstündədir. 
... Dolu çırpdı, 
qar ələdi, 
leysan tökdü 
neçə kərə. 
Selə, suya dönüb daşdı 
Acıdərə. 
Gün yandırdı 
qovurğa tək. 
Qovruldu 
daş,kəsək, torpaq. 
Ancaq... 
Türkün qəbri yenə qaldı.  
İstedadlı şair-publisist, ömrünü Azərbaycan gənclərinin hərbi-vətənpərvərlik tərbiyəsi 
işinə həsr etmiş Ramiz Duyğunun 'Bayraq xilaskarısan'' şeiri də türk əsgərinin 
göstərdiyi igidlikləri vəsf edən dəyərli bir sənət əsəridir. Bu şeirdə qardaşlıq yardımına 
gəlmiş insanların xatırəsi dərin bir minnətdarlıqla anılır. 
Azərbaycan torpağında dəfn olunmuş türk şəhidinə müraciətlə yazılmış şerdə deyilir: 
... Sən kiçik bir məzarda 
Dəfn edilən cahansan. 
Sən yüz yaşlı bahadır, 
Sən yüz yaşlı cavansan. 
 
Böyük amal uğrunda,  
Ömrü kəsik, yarısan.  
Sən dövlət cəngavəri,  
Bayraq xilaskarısan. 
 
Səksən ildən sonra mən  
Qəlbimin tellərini  
Ruhunun qarşısında  
Xəfıfcə endirirəm.  
Səksən ildən sonra mən  
Üçrəngli bayrağımı  
Qarşında endirirəm. 
 
Sənin uca ruhunu  
Bayrağıma bükürəm.  
Mən bir ordu adından  
Türk əsgəri önündə  
Qatlanır, dız çökürəm. 
 
XX əsrin sonlarında Azərbaycan xalqı öz müstəqilliyini bərpa edəndən sonra Nuru paşa 
ilə birlikdə mübarizə aparıb şəhid olmuş türk hərbçilərinin şərəfinə Azərbaycanın 
müxtəlif məntəqələrində türk şəhidlikləri yaradıldı. Bakının Şəhidlər Xiyabanında isə 
Qafqaz İslam Ordusunun şəhidləri xatirinə möhtəşəm bir kompleks ucaldıldı. 
 
Nuru paşanın ingilis həbsindən azad edilməsi 
 
Nuru paşanın xatirələrindəki qeydlərindən aydın olur ki, Azərbaycanı tərk etdikdən 
sonra o, birneçə nəfərlə Batuma gəldi. Buradan Artvin-Ərdəhan yolu ilə Qarsa və 
oradan da Ərzrum yolu ilə Trabzona üz rutdu. Trabzondan Nuru paşa gəmi ilə İstanbula 
yola düşdü. Onun hərəkətləri ingilislər tərəfindən izlənilirmiş və İstambulda gəmidən 
çıxan kimi Nuru paşa Hərbiyyə Nəzarətinin polisləri tərəfindən həbs edildi. Bir neçə 
gündən sonra isə o, ingilislərə təslim verildi. Nuru paşanın xatirələrindən: 
İstanbul hökumətinin son əmri ilə, Azərbaycanda bir nəfər də Osmanlı zabiti və 
əsgərinin qalmasına icazə verilmədiyi üçün qalmaq istəyənlərin sayı bir neçə nəfərə 
qədər azaldı. İngilislər Azərbaycan hökumətinə təzyiq göstərərək osmanlıların 
qalmasına mane oldular. İngilislərin təsiri ilə, Azərbaycan hökuməti Osmanlı 
komandanlığı vasitəsilə şəxsən özləri mənə müraciət edərək Azərbaycandan 
uzaqlaşmağımı istədilər. Əslində, ingilis komandanlığı Azərbaycanın müstəqilliyini 
ordumuz kimi müdafiə edirdi. Qarabağda müsəlmanlara hücum etmək istəyən 
erməniləri qorxutmuş və uzaqlaşdırmış, Lənkəran və Muğanın Azərbaycana tam 
birləşdirilməsinə yardım etmişdi. İngilislərin bu əlverişli hərəkətlərinə mane 
olmamaq üçün Azərbaycanı tərk etməyə qərar verən bir neçə yoldaşla, gələcəkdə 
qayıtmaq fikrilə Batuma getdik. Artvin və Ərdəhan yolu ilə Qarsa gəldim. Şevki 
Paşanın qərargahında bir gün qalıb, sonra Ərzurum yolu ilə Trabzona gəldim. 
İstanbula gedəcəyim gün gəmidən polis tərəfindən çıxarılaraq, Müdafiə Nazirliyinə 
gətirildim. Bir gün Bəkirağa hərbi hissəsində qaldım. O biri gün məni ingilislərə 
təhvil verdilər. İngilislər də məni Batuma apararaq beş ay Ərdəhan qışlalarında, bir 
ay da İvanovka hərbi hissəsində həbsdə saxladılar. 
 Heç şübhəsiz ki, ingilislər Nuru paşanın Azərbaycanda nə işlər gördüyünü və görə 
biləcəyini, 1918-ci ilin sentyabrında ingilis qoşun-larının Bakıdan qovulmasında onun 
rolunu yaxşı bilirdilər və ona görə də bütün bunların əvəzini ondan çıxmaq istəyirdilər. 
Nuru paşa Batuma gətirildi və 6 ay burada həbsdə saxlandı. Onun buradan sağ çıxmaq 
ehtimali yox idi və ingilislər onu edam etməyə hazırlaşırdılar. Nuru paşanın həbs 
edilməsi Azərbaycan ictimaiyyətində çox ciddi narahatçılıq yaratdı və onun azad 
edilməsi üçün yollar axtarışına başlandı. Bu məsələ ilə bağlı Yevlaxdan 27 nəfərin 
imzası ilə Azərbaycan parlamentinə xüsusı bir teleqram da göndərilmişdi. Həmin 
teleqramda deyilirdi: 
Keçən il anarxiya nəticəsində baş vermiş ağır günlərdə Nuru paşa 
Azərbaycanda idi. O özünün ədalətli və bacarıqlı hərəkətlərilə böyük təhlükənin 
qarşısını ala bilmişdi. Yalnız onun bu ədaləti və bacarığı sayəsində millətlər 
arasındakı milli müharibə dayandırıldı. Biz azad nəfəs almağa başladıq. Lakin 
bizə çatan kədərli məlumata görə sevgi və təşəkkurə layiq olan bizim xilaskarımız 
xəbis adamların yaydıqları iftiralar nəticəsində həbs olunmuşdur. Vətənimizin 
sülh şəraitində yaşaması belə nadürüstləri qane etmir. Biz  Yevlax  cəmiyyətinin 
üzvləri parlamentdən xahiş edirik ki, general Nuru paşa təcili olaraq həbsdən azad 
edilsın. Bununla da qəhrəmanımız Nuru paşanın qəlbi qəsdlərdən xilas olsun. 
(Teleqramın mətni Ş. Nəzirlinin "Qarxunlu Əşrəf bəy" kitabından götürülmüşdür. 
Bakı, 1998,s. 67) 
Ancaq rəsmi yolla Nuru paşanı azad etmək mümkün deyildi. Bir tərəfdən ingilis 
qoşunları  komandanlığı, digər tərəfdən də erməni daşnakları Nuru paşanı sağ buraxmaq 
istəmırdilər. Belə olanda başqa vasitələrə də əl atıldı. Bu barədə Nağı Şeyxzamanlı öz 
xatirələrində çox maraqlı faktları qələmə almışdır: 
Günlərin bir günü Gəncədə idim. Eşitdim ki, ingilislər Nuru paşanı tutub 
Batuma gətiriblər. Orada ingilis hərbi tribunalına verəcəklər. Buna səbəb guya 
Bakının azad olunması vaxtı erməni qırğını törədilmişdir. Tez Bakı ilə telefon 
danışığı apardım və xəbərin doğru olduğunu öyrəndim. Gəncə ermənilərindən bir 
arayış almaq lazım idi ki, Nuru paşa Gəncəyə gəlişində ermənilərə heç bir pislik 
etmədiyi kimi, erməniləri mühasirədən qurtarıb hürriyyət verdiyini, həyatlarını   
təhlükəsizlik altına aldığını, bu yaxşılığa qarşı ermənilərin bir heyət göndərərək 
Nuru paşaya təşəkkür etdiklərini isbat etmək mümkün olsun. Arayışın alınması 
üçün Gəncənin irəli gələnləri ilə bərabər erməni milli təşkilatına müraciət etdim. 
Arayışı alacagıma qəti şəkildə inanırdım. Çünki həqiqət barədə arayış istəyirdim. 
Ancaq ermənilər xahişimizi rədd etdilər: "Biz uşaq deyilik Çox yaxşı bilirdik ki, 
Nuru paşanın bizə pislik etməməsi məqsədli idi. Nuru pasa çox yaxşı bilirdi ki, 
əgər Gəncədə erməni qırğını törədilsəydi, Bakinın tutulması vaxtı orada bir nəfər 
türk belə qalmayacaq idi. O gözlədi ki, Bakını tutub oradakı qırğını bitirsin və on-
dan sonra bizi qırsın. Ancaq mütarikə oldu, Osmanlı ordusu qırğına vaxt tapa 
bilmədi". Biz əliboş geri qayıtdıq. Bakıya gəldim, mərhum Nəsib bəylə görüşərək 
arayışı almadığımı və çox kədərli olduğumu söylədim. Nəsib bəy dedi:  "Bəli, 
mən səni heç bu qədər kədərli görməmişdim. "Mən də dedim: "Nəsib bəy, 
ermənilər çox naşükürlük etdilər. Nuru paşanın haqqı olan arayışını mənə 
vermədilər". Nəsib bəy gülərək dedi: "Üzülmə, Nuru paşanın azad olmasının 
daha asan yolu var. Batumdan xəbər aldım. Hopa bəyləri plan hazırlayıblar. Nuru 
paşanı basqın ilə qurtaracaqlar. Ancaq pula ehtiyacları var. Sən 200 min manat 
götür Batuma get". "Əmr et, pul versinlər, axşam yola düşüm" - sevinərək dedim. 
Pulu alıb Batuma gəldim. Azərbaycan konsulu doktor Mahmud bəylə görüşdüm. 
Məsələni ona anlatdım və Nuru paşa ilə görüşüb-görüşməyəcəyimi soruşdum. 
Doktor dedi ki, imkan yoxdur. Ancaq Mürsəl paşa ilə görüşə bilərsən. İngilis 
komandanlığında nəzarət altındadır. Mən tez gedib Mürsəl paşa ilə görüşdüm. 
Mürsəl paşa dedi: "Aman, mənə bir şey etməyəcəklər.  Ancaq Nuru paşanı  edam  
edəcələr. Onun qaçırılmasının yolunu tapın. "Mən də gəlişimin səbəbini anlatdım. 
Çox razı qaldı...  
Beləliklə, vaxtilə nicatına yetişmiş olduğu irqdaşlan da Nuru paşanı real ölümdən xilas 
etdilər və onu ingilislərin həbsxanasından qaçırtdılar.  
Bu zaman məni qaçırmaq istəyən azərbaycanlı və batumlularla razılaşıb, silahlı 
mübarizə vasitəsilə qaça bildim. Mübarizə zamanı bir zabit, iki əsgər olmaqla üç 
ingilis, bizdən də bir batumlu öldü. Bir həftə Batumda gizləndikdən sonra 
Acarıstandan yola çıxıb ilə yenidən Artvin, Ardanuç və Oltu təriqi ilə Ərzuruma 
gəldim. 
Nağı bəy Şeyxzamanlı bir müddətdən sonra Nuru paşa ilə Bakıda görüşdüyünü 
yazırdı. Ancaq istər N.Şeyxzamanlının, istərsə də Nuru paşanın xatirələrində bu 
hadisənin baş verdiyi tarix dəqiq göstərilməmişdir.  Nuru paşa öz xatirələrində yalnız 
onu qeyd edirdi ki, onu batumlu azərbaycanlılar xilas etdi. Hadisə günü baş verən 
atışmada isə bir ingilis zabiti ilə iki ingilis əsgəri və bir batumlu azərbaycanlı öldürüldü. 
Nuri paşanın qaçırılmasına Təməl bəy adlı bir azərbaycanlı rəhbərlik edirdi. 
Nuru paşanın Batumdakı həbsxanadan nə zaman qurtarılması haqqında Kazım 
Qarabəkir paşanın yazışmalarında məlumatlar vardır. Həbsdən qurtaran Nuru paşa ilə 
görüşəndən sonra ona məlum oldu ki, bu hadisə 1919-cu il avqust ayının 8-dən 9-na 
keçən gecə baş vermişdi. Yazışmalarından aydın olur ki, Kazım Qarabəkir paşa Nuru 
paşanın həbsxanadan qaçırılmasına rəhbərlik edən Təməl bəylə də görüşmüşdü. Kazım 
Qarabəkir paşa Təməl bəylə görüşü haqqında belə yazırdı: 
İşte bu adam şimdi bir parti namına Erzruma garib sualların cavabını almaq üzrə 
deleqe göndəriyor. Asil garibi, Nuru paşanı kaçıran Təməl bəy ismində bir azeri ilə 
bərabər... Təməl bəyə Nuru paşa vaqiəsini sordum. Nasıl qaçdığını, bir-kaç 
növbətçini vurduğunu unuz-uzadı anlatdı. "Qaçırmaq nə münasibətlə oldu, sənə bu 
vəzifəni kim verdi" deyə sordum. Diyor ki: " Nuru paşa Qafqaz komandanı olaraq 
məmləkəti qurtardı. Batumba məhbus yatmasına biz razı olmadıq. Bir kaç arkadaş 
qərar verdik, mən də cəsarətlə yapdım". 
Nuru paşa həbsdən qaçdıqdan sonra bir həftə Batumun özündə gizləndi. Sonra isə 
Acarıstandan keçərək Artvin-Sarıqamış yolu ilə Ərzruma gəldi. 
Kazım Qarabəkir paşa ilə görüşməmişdən əvvəl Nuru paşa ona məktub göndərdi və 
gələcək fəaliyyəti ilə bağlı baxışlarını ona açıqladı. Göndərdiyi məktubunun 
məzmunundan aydın olur ki, Nuru paşa Cənubi Qafqazda yeni bir siyasi vəziyyətin 
formalaşdırılmasını istəyirmiş. O, məktubunda üç el cümhuriyyəti haqqında söhbət açır 
və ermənilərlə gürcülərin də bu el cümhuriyyətində birləşdirilməsi ideyasına toxunurdu. 
Amma onu da təklif edir ki, belə bir qurumun yaradılmasına başlamazdan əvvəl 
ermənilərin işğalı altında olan Ardanuş, Şavşat, Ernik, Acara, Çoruh məntəqələri azad 
edilməlidir.  Onun fikrincə bu cümhuriyyətin özünün ayrıca bayrağı, hökuməti olmalı 
idi. Nuru paşaya görə bu cümhuriyyətin ordusunu da qurmaq mümkün idi və bunun 
üçün hərbi məktəblərin açılmasını zəruri bilirdi. 
Kazım Qarabəkir paşa Nuru paşanın bu ideyası ilə razılaşmadı və Osmanlı 
Türkiyəsinin mürəkkəb hərbi-siyasi şəraitdə oladuğu bir vaxtda belə bir ideyanın 
arxasınca düşməyin faydasını görmədi. Bununla Nuru paşanın Türkiyə daxilində 
fəaliyyət üçün irəli sürdüyü ideya dəstək almadı və onda o, yenidən Azərbaycana 
qayıtmağa qərar verdi. Kazım Qarabəkir paşa bu barədə yazırdı: 
Nuru paşa pək namuslu bir insandır, fəqət hər hansı nerədən gəldiyi bəlli olmayan bu 
qəbil təlqinlərə qapıla bilər. Xüsusilə, xəyal etdiyi Azərbaycan dövləti üçün ümidinin 
boşa getməsi dolayısı ilə kəndisinə yeni bir cümhuriyyət bölgəsi göstərilirsə işi pək 
bəsit görərək xəyala qapılması mümkündü. İstər kəndi düşünüşün, istərsə ingilislərin 
pək incə şeytanlığı ilə safiyanə hərəkətə gəlsin, təklifinin nəticəsi bizim üçün zərərli 
bir işdir. Kəndisinin Azərbaycana getməsini müvafiq gördüm.... Azərbaycan 
hökumətini və xalqını tanıması etibari ilə oraya gedərsə bizə para yardımı imkanını 
da düşündüm. 
Bu məsələ ilə bağlı Nuru paşaya göndərdiyi məktubunda isə Kazlm Qarabəkir paşa belə 
yazırdı: 
 Nuru paşa həzrətlərinə.  
1. Elviyye-yi selasə haqqındakı mütaliat və mətalib-i aliləri haqqında qolordu 
(korpus –M.S.) komandanı paşa həzrətləri ilə bilətraf düşünüldü. Şimdiyə 
qədər cavabın gecikməsi vəziyyət-i daxiliyye-yi məmləkətin daha mühüm bir 
səhifəyə girməsindən mütəvəllit mühüm və davamlı meşqalədən naçidir. 
2. Bu icabat münasibətilə zat-i alilərinə veriləcək cavabın sərahətən və təhrirən 
təsbit olunması zərurəti hasil olmuş və bəra-yi müzakirə səlahiyyətdar bir 
zatın göndərilməsinə bir sürətlə lüzum qalmamışdır. 
3. Siyasət-i daxiliyyə və ümumiyyəmizin aldığı şəklə görə zat-i alilərinin 
şimdilik nam və hüviyyət-i mümtazələrini gizləməsi məmləkətin səlaməti 
icabıdır. Mustafa Kamal paşa  və Rauf bəy kimi bəzi qiymətdar zevatın milli 
mücahidə səhnələrinə atılmaları ingilisləri və bədxahan-e dövləti pək ziyadə 
kuşkunlaşdırmış və bu gün adəta dövlətin dövlətin başına qailə çıxarmaq üçün 
vəsilə ittixaz etmişlərdir. Hal bu mərkəzdə və hənuz Batum hadisəsinin bilə 
atəşi üzərində ikən məmalik-i daxiliyyəmizin siyasətlə əlaqədar olan elviyye-i 
səlasə işləriylə  açıkdan məşğul olmaq və açıqdan bu havali ilə irtibat və 
müharibədə bulunmaq təqdir buyurulursa əleyhimizə bəzi nətice-yi məkuseye 
sövq edə bilər. Şübhəsiz bu cəhət təqdir buyurulmuşdur ki, bu aralıq 
Azərbaycan həvalisində ibraz-i məsai və fəaliyyət buyurmaları haqqında 
qərarı pək musip görüyoruz... 
Kazım Qarabəkir paşanın digər yazışmalarından da aydın görünür ki, Nuru paşanı 
Azərbaycanda göndərməkdə əsas məqsədlərdən biri Türkiyəyə yardım edilməsi üçün 
Azərbaycandan pul toplanmasına çalışması olmuşdur. Amma məlumdur ki, Nuru paşa 
Azərbaycanın müstəqlilliyinin qorunması naminə bolşeviklərlə mübarizə yolunu tutdu 
ki, bu da sonralar Kazım Qarabəkir paşanın və onun silahdaşlarının rəğbəti ilə 
qarşılaşmadı. 
 
Nuru paşanın yenidən Azərbaycana dönüşü 
 
Kazım Qarabəkir paşa ilə Nuru paşanın yazışmalarından aydın olur ki, onların görüşü 
1919-cu ilin sentyabrında olmuşdur. Nuru paşaya Azərbaycana getmək təklifi də o 
zaman verildi. Amma onun konkret olaraq sentyabr ayında, ya da sonradan 
Azərbaycana keçməsi haqqında məlumat verilmir. Hər halda həmin görüşdən sonra  
Nuru paşa yenidən Azərbaycana qayıtmaq qərarına gəldi.  O,  Naxçıvandan keçərək 
Qarabağa və oradan da Bakıya yollandı. Hazırda dövriyyədə olan faktlardan 1919-cu 
ilin sonlarına yaxın Nuru paşanın artıq Bakıda olması məlumdur. 
Kazım Qarabəkir paşanın yazdıqlarından aydın olur ki, Xəlil paşa da ingilislər 
tərəfindən həbs edilərək Türkiyə ərazisində həbsxanada saxlanılırdı. Nuru paşa 
Batumdakı həbsxanadan azad edilən günü o da həbsdən azad edilibmiş. 
Xəlil paşanın dərc olunmuş xatirələrindən aydın olur ki, o da uzun müddət Türkiyədə 
qala bilməmiş və Arazı adlayaraq Naxçıvana gəlmişdi. Onun sözlərinə görə o vaxt 
naxçıvanlılar da öz milli təşkilatlarını yaratmaqda idilər. 6-cı ordudan olan Xəlil bəy 
buradakı hərbi qurumlara rəhbərlik edirdi. Xəlil paşa bir ay burada qaldı və yazdıqlarına 
görə bu müddət ərzində vaxtını Xəlil bəyin rəhbərlik etdiyi hərbi dəstələrin təlimlərinə 
kömək göstərməklə keçirdi. Sonradan isə o, Ordubaddan keçərək Qarabağa, oradan da 
Bakıya gəlmişdi. 
Xəlil paşa Bakıya kiminlə gəldiyini yazmamışdır. O da Qarabağdan keçməklə Bakıya 
gəldi. Xəlil paşa ilə Nuru paşa Bakıda yenidən görüşdülər. Onların Bakıya gəlişi 
Azərbaycanın hökumət üzvləri və bir cox siyasi qüvvələri tərəfındən rəğbətlə qarşılandı. 
Onların Azərbaycanda belə qarşılanmaları ingilisləri xeyli narahat edirdi. Ona görə də 
ingilis qoşunları komandanlığı hər vasitə ilə Azərbaycan hökumətini Xəlil paşanı, Nuru 
paşanı və digər türk zabitlərini həbsxanaya atmağa məcbur etmək istəyirdi. 
Azərbaycanın İstanbuldakı diplomatik nümayəndəsi Cümhuriyyətin müttəfıq dövlətlər 
tərəfındən tanınmasına göstərdiyi köməklər üçün 1920-ci ilin yanvar ayının 22-də 
İngiltərənin buradakı Ali komissarına rəsmən minnətdarlığını bildirəndə ingilis 
komissarı da bu yardımın əvəzində Azərbaycan hökumətinin Bakıdakı türk zabitlərini 
həbs edəcəyinə ümid etdıyini söylədi. Görünür, İngiltərənin Qafqazdakı nümayəndələri 
də türk zabitlərinin, o cümlədən Xəlil paşa və Nuru paşanın təqib olunması barədə 
müvafıq göstəriş almışdı. Ona görə ingilislərin Qafqazdakı nümayəndəsi Uordropun 
Bakıdan göndərdiyi teleqramlarında və yazışmalarında türk zabitlərinin, konkret olaraq 
Xəlil paşa ilə Nuru paşanın adları da çəkilir. Onun 1920-ci il yanvar ayının 24-də 
Bakıdan göndərdiyi teleqramında deyilirdi: 
Xəlil paşa ilə Nuru paşa Bakıdadırlar. Birincisi bu gün Azərbaycanın baş 
naziri vasitəsilə mənə məktub göndərmişdir ki, əlahəzrət hökuməti 
Türkiyənin türk vilayətlərinin xarici dövlət arasında parçalanmayacağına və 
onların Türkiyənin ərazisi kimi qalacağına zəmanət verirsə onda bizim 
istədiyimiz hər şeyi etməyə hazırdır. O bəyan etmişdir ki, bolşevikləri 
xoşlamır və onlarla yalnız çıxılmaz vəziyyət üzündən əməkdaşlıq etmişdir. 
Baş nazir məndən soruşdu ki,həmin şəxslərlə nə edilməsini istəyirəm. Onları 
Azərbaycanda həbs etmək istəmirlər və onlar Azərbaycanı tərk etməyə 
məcbur edilərsə onda Türküstana və ya Dağıstana yollana bilərlər... Mən 
təklif etdim ki, onlar Türkiyəyə qayıtsınlar. Ancaq baş nazir dedi ki, onlar 
orada həbs olunacaqlarından qorxurlar. Əgər həmin şəxslərin həbs 
olunmayacağına zəmanət verilərsə güman edirəm ki, onlar Türkiyəyə 
qayıdarlar.  
Uordropun 1920-ci il fevral ayının 5-də Tiflisdən göndərdiyi teleqramından aydın 
olur ki, Xəlil paşa ilə Nuru paşa hələ Bakıda imişlər. Uordrop Ənvər paşanın da adını 
çəkir. Ingilis komissarı bu türk zabitlərinin Azərbaycandan çıxarılması üçün 
Azərbaycan hökumətinə təzyiq göstərilməsinin onsuz da mürəkkəb vəziyyətdə olan 
Azərbaycan hökumətində böhrana yol aça biləcəyini qeyd edirdi. Onun fıkrincə 
"İttihad" partiyası hökumətə gələcəyi təqdirdə Nuru paşanın Azərbaycandan çıxarılması 
çətinləşəcəkdi. Çünki onun sözlərinə görə Nuru paşa ilə "İttihad" partiyasının rəhbərləri 
arasında çox yaxşı münasibət var idi. 
Mövcud olan tarixi faktlardan aydın olur ki, Nuru paşa kifayət qədər qarışıq fikir və 
düşüncələrlə Azərbaycana dönmüşdü. O, Azərbaycana ilk gəlişində rəhbərlik etdiyi 
qoşun hissələri və silahdaşları ilə birlikdə Azərbaycanın müstəqilliyinin 
möhkəmləndirilməsi uğrunda bolşeviklərə və daşnaklara qarşı mübariə aparıb şəhidlər 
vermişdisə, yeni şəraitdə ona bolşeviklərlə əlaqələr yaratmaq, Türkiyənin 
parçalanmasının qarşısının alınması üçün bolşeviklərin mümkün yardımlarını əldə 
etmək tapşırığı almışdı. Türk tarixçilərinin (Nejdet Karaköse. Afrika qrupları komutanı, 
Kafkas İslam Ordusu komutanı, Sütlüce fabrikasının sahibi Nuri Paşa. Ankara, 2012, s. 
332) yazdığına görə Nuru paşa Bakıya gələndən sonra Kazım Qarabəkir paşanın verdiyi 
təlimata uyğun olaraq Bakıda Türkiyə ilə Sovet Rusiyası arasında vasitəçilik edə 
biləcək bir qurum yaratdı, Azərbaycanda hakimiyyəti dəyişmək üçün türkiyəli 
ittihadçıların gizli şəkildə Bakıda yerləşdirilməsi ilə məşğul oldu. Türkiyədən bəzi 
millətçi qüvvələr və dairələr bu qurumun vasitəsilə Azərbaycanda müəyyən qeyri-rəsmi 
fəaliyyətə də rəvac verdilər. Əslində, Nuru paşa Azərbaycanın müstəqilliyinə qarşı bir 
tapşırığı yerinə yetirməli oldu. 
Bu barədə Azərbaycan Xalq Cümhuriyyətinin liderlərinin və fəallarının məlumatının 
olub-olmadığını söyləmək çətindir.  Ancaq yuxarıda adı çəkilən tarixçi yazırdı ki, Nuru 
paşa yenidən Bakıya gələndə Müsavat hökuməti tərəfindən yaxşı qarşılandı və mühafizə 
edildi. Çünki Nuru paşa Azərbaycan millətçilərinin nəzərində bir qəhrəman idi. Burada 
onun həyatı üçün bir təhlükə də var idi. Xüsusilə, ingilislər Bakıda malik olduqları 
mövqedən istifadə etməklə onun həbsinə çalışırdılar. Hətta ingilislər Nuru paşanın 
tutulması üçün bir milyon rubl mükafat da təyin etmişdilər. Nuru paşanın həbsi üçün 
İngiltərə hökuməti də Azərbaycan hökumətinə müəyyən təzyiqlər etdi. Bununla belə 
Nuru paşa ingilislərə təslim edilmədi. 
Amma Nuru paşanın Bakıdakı fəaliyyəti uzun sürmədi. Bir müddətdən sonra o, 
Dağıstana yollandı. Nuru paşanın Dağıstana yollanması  orada Denikin qüvvələrinə 
qarşı vuruşmaq istəyi ilə əlaqələndirilir. Dağıstandakı fəaliyyəti dövründə Kazım 
Qarabəkir paşaya göndərdiyi məktublarından birində Nuru paşa hələ də bolşeviklərlə 
əlaqə yaratmaq istəyində olduğunu bildirirdi: 
Türkləri qurtarmaq üçün Azərbaycan hökumətini təərrüzdən məsun bulundurmaq 
və bunun üçün Şimalı Qafqazı təmizləmək və ingilislərin İran və Azərbaycanda 
yerləşməsinə əngəl olmaq, Türküstan təşkilatını qüvvətləndirmək üçün çox sayda 
insan göndərmək gərəkiyor. Amac doğrultusunda Bakıda bolşeviklərlə təmasa 
başlayaraq fikirlərini öyrənməyə və kəndiləriylə ilişgilərə girməyə çalışıyorum. 
Dağıstanda olarkən Nuru paşa və onun ətrafındakılar Denikin qüvvələrinə qarşı mövqe 
tutsalar da, Azərbaycanın müsətilliyinə münasibətdə denikinçilərlə bolşeviklər arasında 
elə ciddi bir fərq yox idi. Məlumdur ki, Nuru paşa Dağıstan ərazisində denikinçilərə 
qarşı mübarizəni təşkil etməyə çalışırdı. Lakin tezliklə bolşeviklər burada 
möhkəmlənməyə çalışdılar. Nuru paşa yeni gəlişində bolşeviklərlə müəyən 
münasibətlər axtarmağa çalışsa da, Dağıstan ərazisində olarkən Nuru paşa ilə boşeviklər 
arasında artıq müəyyən ziddiyyətlər özünü göstərməyə başladı. 
Nuru paşanın Dağıstandakı fəaliyyəti ilə tanış olan türk mənsublarından biri onun 
haqqında belə yazırdı: 
Nuru paşa gənc, zəki, sevimli bir zatdır. Kəndisində əsgərlikdən çox gözəl 
sənətlərə qarşı bir egitim və yetənək vardır. Fəqət olaylar kəndisini Dağıstan 
dağları içində qalmaya zorlamışdır. Məsrəflər Azərbaycan hökuməti tərəfindən 
ödənilməkdədir. Bolşevizm təhlükəsinə qarşı kəndisi və buyruğundakılar bir 
əngəl oluşdurmaqdadır. Bu böyük dönüşün hərəkətinə qarşı duramayacağını 
kəndisi də biliyor. Fəqət Türkiyənin savaşdan sonrakı bəlirsizliyi nədəniylə 
şimdilik oralarda vaxt keçirir.  
Bu məlumatdan görünür ki, Nuru paşa Dağıstana yalnız öz istəyi ilə yox, həm də 
Azərbaycan hökumətinin istəyi ilə getmişdi və onun Dağıstandakı fəaliyyəti 
Azərbaycan hökuməti tərəfindən maliyyələşdirilirdi. Məlumdur ki, 1920-ci ilin 
əvvəllərindən başlayaraq Qarabağda hərbi şərait kəskinləşməkdə idi. Erməni daşnak 
qüvvələri Azərbaycanın bu bölgəsini qoparmaq üçün təcavüzkar fəaliyyətini 
gücləndirməkdə idilər. Belə bir vaxtda Azərbayanın qoşun hissələri daha çox bu 
bölgəyə səfərbər olunmaqda idilər. Bununla belə Azərbaycanın müstəqilliyinə qarşı 
şimaldan Denikin təhlükəsi də qalmaqda idi. Görünür, Azərbaycan hökuməti şimal 
sərhədinin müdafiəsinin zəiflədiyi bir vaxtda Nuru paşanın Dağıstanda denikinçilərə 
qarşı fəaliyyətini faydalı bilmişdi. 
Denikin təhlükəsi aradan qalxdıqdan sonra isə Nuru paşa bolşeviklərə qarşı da silahlı 
mübarizə yolunu tutdu. Nuru paşa fəaliyyəti ilə göstərdi ki, bolşevik qüvvələrinin 
Azərbaycana qarşı irəliləməsini, sonradan da Azərbaycanı işğal etməsini istəmir. 
Konkret tarixi şərait üçün Nuru paşnın bu mövqeyi Kazım Qarabəkir paşa və onun 
silahdaşları tərəfindən qəbul edilmirdi və Nuru paşanın mövqeyi hətta parçalanmaq 
təhülkəsindən nicat tapmağa çalışan Türkiyənin milli maraqları ilə səsləşməyən bir 
mövqe kimi qiymətləndirilirdi. Nuru paşanı bu mövqeyindən çəkindirmək üçün Kazım 
Qarabəkir paşa 1920-ci il mart ayının 17-də Nuru və Xəlil paşalara məktub göndərdi. 
Həmin məktubun bir yerində deyilirdi: 
... Ordu və millət yek vücud  bir qitə halında türklüyün və Türkiyənin xilas və 
nicatı üçün böyük bir əzm və inamla hazırlanmaqda və Müdafiə-yi hüquq 
cəmiyyəti heyət-i təmçsiliyyəsinin  müqərrərat və əvamirinə intizar eyləməkdədir. 
Bu halda xilafət-i islamiyyə və səltənət-i Osmaniyyə ruhundan dərbələnmişdir. 
Bütün bu kin və hücum aləm-i islamış bolşevikliyə təmayülü və Türkiyənin və 
mərkəz-i xilafətin islam üzərində itilaf qüvvəsi və qalib dövlətlər əleyhində 
göstərəcəkləri təsirat-i mühtəmələyə qarşı yapılmaqdadır. Binaənəleyh 
millətmizin bütün müqabilə və istihzaratına rəğmən əleyhimizdəki təzyiqatı 
artıracaqdılar. Bunun üçün bolşevizmə zatən mühəyya olan məmləkətimizə və 
hüdudlarımıza bilfiil dayanması üçün dərhal Qafqazın istilası və hətta 
boloşeviklər kiçik bir qüvvətlə Azərbaycana gələrək azərbaycanlılarla bərabər 
hüdudumuza doğru hərəkəti halında təmin-i məqsədə pək kafi gələcəkdir... 
Kazım Qarabəkir paşa sonradan da məktubla Nuru və Xəlil paşalara müraciət etdi və 
Türkiyədə ingilis işğalının genişləndiyi bir vaxtda Nuru paşanın ingilislərə qarşı olan 
bolşeviklərə müqavimət göstərməsini doğru saymadı. 
Xəlil paşa bolşeviklərə qarşı mübarizə aparılmasını Türkiyənin milli maraqlarına 
cavab verməməsi qənaəti ilə razılaşırdı və buna görə Nuru paşanın Dağıstandan geri 
çağırılmasını lazım bilirdi. Bununla bağlı Xəlil paşa öz xatirələrində Kazım 
Qarabəkirdən aldığı belə bir teleqramı nümunə gətirir: 
Sovet Rusiyası ilə doğrudan doğruya təmas edə bilmək Türkiyə üçün həyati 
önəm halındadır. Bu durumda Nuru pasanın bolşeviklərə qarşı Dağıstanda 
cəbhə alması təəssüfə şayandır. 
Xəlil paşaya başqa bir məktubunda isə  Kazlm Qarabəkir paşa belə yazırdı: 
Sizin, Ənvər və Nuru paşaların indi başda gələn vəzifələriniz, sovet idarəsini 
türk hüduduna qədər ulaşdırmaq olmalıdır. Bu yolda yürünməsi lazımdır, əks 
təqdirdə hərəkət ediləcək olursa bu başqalarının durumuna yarayacaqdır. 
Xəlil paşanın xatirələrində Nuru paşa ilə bağlı aşağıdakı parça da maraq doğurur. Bu 
sətirlərdən Nuru paşanın həyatının müəyyən məqamları açılır: 
Azərbaycandakı kommunist təşkilatı içində azəri gənclərdən başqa orada 
yerləşmiş bulunan türkiyəli bəzi gənclərlə türk ordusundan ayrılmış subaylar da 
var idi. Bu gün kommunist təşkilat liderlərindən minbaşı Baha Sait yanıma gəldi 
və söylədi: 
- Paşam, şimali Qafqazda toplanan Qızıl Ordu bir düşmən kimi deyil, bir dost 
olaraq Azərbaycana gələcəkdir. Bunun da ən böyük dəlili budur ki, siz şəxsən Şi-
mali Qafqaza keçərsiniz, bu ordunun komandanlığı sizə həvalə ediləcəkdir. Bu ən 
yüksək mərkəzin aldığı qərar cümləsindədir. 
- Danışdığımız aramızda qalacaqdır. Amma sizə sadəcə indilik zamanın 
olğunlaşmasını gözləyəcəyəm-cavabını verirəm. 
Bu arada Denikin qüvvələri məğlub edilmiş və Nuru paşa Qızıl Orduya qarşı 
müdafiəyə keçmiş idi. Bakı və ətrafındakı kommunist təşkilatı kimi Dağıstanda 
da bir yayılma başlamışdı, bu durumda Nuru pasa qüvvələrınin bu mübarizəni 
davam etdirməsi əbəs idi. Nuru isə davam edirdi. Bir gecə Baha Sait bu dəfə 
yanıma dağıstanlı kommunist Cəlal Qorxmazovu gətirdi. O dedi kı, Nuru paşanın 
qüvvələri tiikənmək üzrədir, özü də ölə bilər. Bu işə müdaxilə edin, onu geri 
çəkin. 
Nuru paşa başına qoyduğu işdən başını vermədən ayrümazdı. Ertəsi gün 
Dağıstanın mərkəzi olan Qasımkəndə getdim, Nurunu tapdım. Onu özümlə 
gətirdim.  
Nuru paşa Xəlil paşanın israrından sonra çox güman ki, Dağıstanda cəmlənmiş 
bolşevik qüvvələrinə qarşı ətrafında olan azsaylı qüvvə ilə mübarızə aparmağın mənasız 
olduğunu anladığı üçün Bakıya qayıtdı. Kazım Qarabəkir paşanın yazışmalarına görə 
1920-ci ilin aprel ayının əvvəlində Bakıya gəldiyi, aprelin 11-də isə artıq Gəncədə 
olduğu məlum olur. K.Qarabəkir paşa onu da bildirir ki, bolşeviklər Azərbaycan 
hökumətindən Nuru paşanın həbs edilməsini də tələb etmişdilər ki, bu tələb qəbul 
edilmədi. 
Azərbaycan bolşevik işğalına məruz qalanda Nuru paşa Gəncədə idi. Bakının 
işğalının ardınca bolşevik qüvvələri sürətlə qərbə doğru irəliləməyə başladılar. Nuru 
paşa Gəncədə qalmayıb Qarabağa yollandı və burada bolşevik işğalına qarşı xalq 
üsyanlarında iştirak etdi. 
1920-ci ilin aprelində balayan bolşevik işğalından təxminən bir ay sonra, yəni 1920-ci 
ilin mayında baş vermiş məşhur Gəncə üsyanının ardınca Qarabağda da bolşevik 
hakimiyyəti əleyhinə üsyan alovlandı. Burada başlanan üsyanın planı Gəncə üsyanının 
gedişində hazırlandı  və onun həyata keçirilməsinə Karyagində başlandı. Bu üsyanın da 
aparıcı qüvvəsini Qarabağa erməni təcavüzünün aradan qaldırılması üçün göndərilmiş 
Cümhuriyyət hissələrinin şəxsi heyəti təşkil edirdi. Həmin qüvvələr yerli əhali 
tərəfindən də dəstəklənirdi və məhz yerli əhali ilə Cümhuriyyət hərbçiləri arasındakı 
fikir və əməl birliyi növbəti üsyanın geniş miqyas almasına səbəb oldu. Nuru paşa da bu 
qüvvələrin sırasında idi. 
Sovet hakimiyəti əleyhinə Qaryagində təşkil edilmiş üsyanda Cümhuriyyət bölmələri, 
partizan dəstələri, yerli əhalinin bolşevik işğalı ilə barışmayan nümayəndələri iştirak 
edirdilər. Gəncə üsyanının başlanması barəsində xəbər alınan kimi bu qüvvələrin 
rəhbərləri Qaryagin ətrafında öz toplantılarını keçirdilər. Həmin toplandıda Gəncə 
üsyanının gedişi barədə, habelə Qarabağda olan bəzi bolşevik hissə və bölmələrinin 
Gəncə ətrafına aparılması barədə məlumat səsləndi. Toplantıda polkovnik Sofiyevin 
Cəbrayılda olan dəstəsinin Qaryaginə çağırılması və partizan dəstələrinin yaradılması 
haqqında qərar qəbul olundu. Ağdam ətrafında olan vəziyyətdən xəbərdar olmaq üçün 
hərəkatın fəallarından biri olan Cümşüd bəyin ora göndərilməsi məqsədəuyğun bilindi. 
Bundan sonra Qaryagindəki silahlı üsyanın mayın 29-dan 30-na keçən gecə başlanması 
qərarlaşdırıldı. Həmin üsyanın həyata keçirilməsi üçün təkcə Qaryagin qəzasında 20-yə 
yaxın könüllü dəstə yaradıldı. Mayın 29-da Tofiq bəyin 50 nəfərlik süvari dəstəsi 
Yolçuda dayanan bolşevik postuna hücum etdi. Mayın 30-da yeni rejimin yerlərdəki 
hakimiyyət orqanlarının nümayəndələri həbs edildilər və qəzada hakimiyət milli 
qüvvələrin əlinə keçdi. Sovet mənbələrində olan məlumatlara görə Qaryagin 
qəzasındakı antisovet üsyanında  Cümhuriyyət ordusunun bir süvari alayı, bir piyada 
alayı, bir top batareyası və iki pulemyot taqımı iştirak edirdi. 
 Yeni rejimin Qaryagindəki orqanları devrildikdən sonra Nuru paşa və polkovnik 
Zeynalov iyun ayının 3-də Şuşaya gəldilər. Onların məqsədi burada olan milli qüvvələri 
səfərbər edərək Şuşanı da bolşevik işğalı altından çıxarmaq idi. Bu vaxta qədər Şuşada 
olan milli qüvvələr müəyyən qədər formalaşaraq şəhərdə olan bolşevik qüvvələrinə 
qarşı müqavimət də göstərmişdilər.  
Şuşa şəhəri XI ordunun 94-cü briqadasının 281-ci alayının nəzarəti altında idi. 
Briqadanın qərargahı isə Ağdamda yerləşmişdi. May ayının sonlarında milli qüvvələrin 
fəalları Ağdamdan Şuşaya çəkilmiş telefon xətlərini kəsməklə briqadanın qərargahı ilə 
Şuşadakı alay arasındakı rabitə əlaqələrinə son qoydular. Bir neçə gündən sonra telefon 
əlaqəsi bərpa edilsə də Şuşadakı milli qüvvələrin fəallığından qorxuya düşən briqada 
komandanlığı alayı Şuşadan çıxarmağı qərara aldı. Çünki alayın orada qalması onun 
məhvi ilə nəticələnə bilərdi .  
İyunun 3-dən 4-nə keçən gecə Nuru paşa və polkovnik Zeynalov Şuşadakı milli 
qüvvələrlə birləşərək şəhərdəki sovet hakimiyyəti nümayəndələrinin hamısını işğal 
etdilər. Səhərisi gün isə Qarabağda sovet hakimiyyətinin devrildiyi elan edildi. Şuşa və 
onun ətrafındakı məntəqələrdə hakimiyyət orqanlarına milli qüvvələrin nümayəndələri 
gətirildilər . 
Bu üsyanın qarşısının alınması üçün bolşevik hakimiyyəti çox böyük sayda hərbi 
qüvvələri Qarabağa səfərbər etdi və nəticədə iyun ayının 15-də Şuşa yenidən 
bolşeviklərin işğalı altına düşdü.  Azərbaycanda bolşevik işğalına qarşı qalxan antisovet 
üsyanları yatırıldıqdan sonra Nuru paşa bir süvari Azərbaycan alayı, bir batareya və 
dörd pulemyotla Ərzruma gələrək Naxçıvan dəstəsinin tərkibinə qatıldı. Həmin süvari 
alayı 15-ci türk korpusunun 15-ci süvari alayı kimi İstiqlal mücadiləsində iştirak etdi. 
Bununla Nuru paşa Azərbaycan ərazisini bir dəfəlik tərk etdi. 
 
Nuru paşanın sonrakı taleyi 
 
Qarabağda antisovet xalq üsyanının yatırılmasından sonra Türkiyəyə qayıtmalı olan 
Nuru paşanın sonrakı həyatı Türkiyə ilə bağlıdır. Öz doğma vətəninə qayıtması ilə Nuru 
paşa yeni sınaqlarla üzləşməli oldu. Hər şeydən əvvəl Sovet Rusiyasının bolşevik 
rəhbərliyi Azərbaycanda bolşevik hakimiyyətinə qarşı qətiyyətli mübarizə aparan Nuru 
paşanın təqibini Türkiyə ərazisində də davam etdirdi. Sovet Rusiyanın rəhbərliyi ilə 
Türkiyənin müxtəlif səviyyəli heyətləri arasında aparılan danışıqlar zamanı Nuru 
paşanın Qarabağda sovet hakimiyyətinə qarşı mübarizə aparması ciddi tənqidlə 
qarşılandı və Türkiyə milli mücadiləsinin fəalları qarşısında onun nəzarət altına 
alınması məsələsi qaldırıldı. Doğrudur, Türkiyə ərazisində Nuru paşa həbs edilmədi, 
lakin onun bolşevizmə qarşı cəbhə tutması təqdir də olunmadı. 
Qarabağda qarşısına qoyduğu məqsədə çata bilməməsi heç şübhəsiz ki, Nuru paşanın 
mənəvi və fiziki gərginliyini daha da artırdı. Bunlar Nuru paşanın bütün durumunda da 
özünü göstərməyə başladı. Bir tərəfdən də dolanışıq çətinliklərinin mövcudluğu Nuru 
paşanın həyatında ağrılı səhifələrdən birini açdı. 
Yeni şətaitdə Nuru paşanın ailə üzvləri də pərən-pərən düşmüşdü. Qardaşı Ənvər 
paşa ingilis təqiblərindən qaçaraq Rusiyaya sığınmış, anası Aişə İstanbulda tək qalmış, 
digər qardaşı Kamil və bacısı Mediha da yeni şəraitin çətinlikləri ilə üzbəüz qalmışdılar. 
Mövcud faktlardan aydın olur ki, Azərbaycanın bolşevik işğalından sonra Xəlil paşa 
da Türkiyəyə geri döndü. 1920-ci il sentyabr ayının 12-də Xəlil paşanın Ərzrumdan 
Ənvər paşaya yadığı məktubunda Nuru paşanın da onun yanında olduğunu qeyd edirdi. 
Xəlil paşa həmin məktubunda Nuru paşanın mənəvi və fiziki yorğunluqlar içərisində 
olduğunu, sıxıntılı günlər keçirdiyini, istirahətə ehtiyac duyduğunu və nəhayət ailə 
üzvlərinin maliyyə problemləri ilə qarşılaşmalı olduğunu yazırdı: 
...Qardaşım Nuru ilə bərabər buradayız. O da olduqca güc və sıxıntılı günlər 
keçridi. İndi həmd olsun, salamat və afiyətdir. Pək yorulmuş olduğu üçün artıq bir 
müddət istirahət edərək dinlənməyə qərar vermişdir. 
Sentyabr ayının 12-də Nuru paşa da Ənvər paşaya məktub yazdı. Həmin məktubda o 
özünün və ailə üzvlərinin rastlaşdığı çətinlikləri də qısaca qələmə aldı. Nuru paşa bu 
məktubunda hətta hərbi və siyasi fəaliyyətlə vidalaşcağını da Ənvər paşanın nəzərinə 
çatdırırdı. Eyni zamanda rəssamlıqla məşğul olmaq barədə fikir söyləyirdi. Bu isə onu 
deməyə əsas verir ki, Nuru paşanın rəssamlıq qabiliyyəti də var imiş: 
 Ağabəy (Ənvər paşaya müraciət forması-M.S.) 
Ailəmizin hər fərdi ki, siz de epeyicə sıxıntılar çəkdiniz. Çox şükür ki, təhlükəsiz 
keçdi. Erkəklərdən məada ailəmizin qadınlarına da təzyiqat yapılır. İlk təcrübəni 
Medihada yapdılar. 
Sultan efendi ( Ənvər paşanın həyat yoldaşı nəzərdə tutulur - M.S.) ilə ablamın 
Berlinə və ya Vyanaya keçmələri iyi oldu. Biçarə anam nə yapacaq?  Kazım bəy 
Medihanı Ərzruma gətirir. Ehtimal anam də gəlir. Fəqət geçmək pək müşgül. 
Burası o qədər  bahalı ki, mən ən son vaqiədən sonra artıq siyasət və əsgərliklə 
qəti-əlaqə edirəm. İyi bir rəssam ola bilsəydim şimdi keçinəcək qədər (fəqət bizdə 
rəssamlıqla geçinmək qeyri-mümkün ya nə isə) para qazana bilirdim, sanıram. 
Məmafih, sizə nəzərən mənim yüküm xəfif. Tək başına olduqdan sonra nərədə 
olsa qarnımı doyura bilirəm. Azərbaycan vaqiəsindən dolayı yanınıza 
gələməyəcəyimi təxmin edirəm. Medihadan bir xəbər aldıqdan sonra Kazım bəy 
də nəzdinizə gedəcəkdir. Mən də baxalım. Hörmətlə əllərinizdən öpərim. Nuru. 
Amma Nuru paşanın istirahəti çox da uzun çəkmədi. 1920-ci il sentyabr ayının 
sonlarında Nuru paşa Türkiyənin azadlıq mübarizəsinə qoşuldu və Sarıqamış ətrafında 
döyülərə qatıldı. Nuru paşa bu döyüşə onunla birlikdə Türkiyə ərazisinə keçmiş 
Azərbaycan milli süvari alayı ilə daxil oldu və bir daha Azərbaycana bağlılığını 
nümayiş etdirdi. Onun qatıldığı döyüş də uğurlu oldu və Azərbaycan süvari alayı 1920-
ci il sentyabr ayının sonlarında Sarıqamışı ələ keçirdi. 1920-ci ilin oktyabrında Nuru 
paşa Azərbaycan süvari alayı ilə artıq Ərzrumda idi.  Tarixi ədəbviyyatda, habelə Ənvər 
paşanın yazışmalarında olan məlumatlara görə 1920-ci ilin sonlarında Nuru paşanın bir 
dəfəlik ordudan ayrıldığını söyləmək mümkündür. 
1921-ci ilin əvvəllərindən Nuru paşa öz biznesini qurmağa çalışır. O özünün 
emelatxanalarını qurmaqla silahların, hərbi təchizatın təmiri ilə məşğul olurdu. Bunu o, 
1921-ci il aprel ayının 1-də Ənvər paşaya yazdığı məktubunda da qeyd edirdi:  
 Əziz Ağabəyim 
Ərzrumda iş ocağı namı ilə metruk makinaları təmir etdirərək böyük bir 
emalatxana təsis etdirməkdəyəm. Metruk malzəmə o qədər çoxdur ki, Anadolu 
sənayesini tərəqqi etdirmək üçün lazım olan bu malzəməni işlədərək təmini 
mümkündür. Ocağın Trabzon və Erzincanda birər şöbələrinin təsisini və qırıq 
avtomobilləri təmir etdirərək Ərzrum-Trabzon, Horasan-Qarakilsə arasında 
avtomobil qolları işlətməsini və Sarıqamışda metruk bulunan bir kaç hezar 
fabrikasının Rizə ormanlarına nəqlini təklif etdim. Nəqliyyədən gələcək karı 
göstərmək üçün Ərzrumdan Trabzona altı okka üçün 95 quruş nəqliyyə ücrəti 
alındığını və şehri üç yüz min kilo nəqliyyta olduğunu söyləmək kafidir. 
Palantökən yanındakı qaz mədəni də işlədiləcək bir haldadır. Toplanılacaq 
sərmayə ilə qumaş və dəri fabrikaları təsisi üçün də lazım olan makinaları 
Avropadan gətirmək mümkün olacaqdır. Yalnız bunların həpsini yapacaq qədər 
oturmaq istəyirəm. Səlahiyyətlər və zehniyyət başqadır. Haqqımdakı təklifinizi  
bir müddət üçün mən də müvafiq buluram. Rəssamlıq və türk tarixi əsaslarını 
tədqiq etməyi məslək olaraq qəbul edirəm. Burada başladığım işin əsasını qəsir 
müddətdə bitirəcəyimə qaniyəm. Ərzruym iş ocağı quruldu. Ermənilərdən 
iğtinam edilən 12 milyon ingilis fişəngini təhlil üçün bir makina yapdım. 
Müvəffəqiyyət hasil oldu. Boş qovanları imha etmək üçün də makinalar 
yapılmaqdadır. Tökməxanamız gündə 120 metr qumaş çıxarır. Hər gün təzayüd 
etməkdə. Ərzincandakı xarab fabrikdən bir miqdar makina təmin etdirə bilərsək 
qumaş hasilatı daha çox artacağına qaneyəm. Berlinə getmək üçün bir az 
müşkülat çəkəcəyəm. Əvvəla yol parası lazım. 
Dairə müdiri İbrahim bəylə mənim anlaşmam uzun sürəcək. Şükrü yerini 
dəyişdirmək üçün sizin yazmanız daha səri və əmin olur. Mürəssa saatı satmış. 
Trabzon sansur məmuru Fuad əfəndi Xəlil paşanın əski parasını birisi vasitəsiylə 
göndərmiş. Vapurla İtaliyanı dolaşaraq getməkdən başqa yol yox. Varna tarixi 
varsa da, hənuz tədqiq etmədim. 
Rusiyadan getmək də bir türlü bizcə kolay başqa bir yol olursa lütfən yazarsınız. 
Mən bir buçuq, iki ay sonra Trabzon şöbəsinin təsisi üçün oraya getmək 
istəyirəm. Cavabınızı orada alacağıma ümid edirəm. 
Bu məktubda da Nuru paşa haqqında bir sıra maraqlı məqamlar vardır. Nuru paşa 
emalatxana açdırsa da, onun maliyyə sıxıntıları qalmaqda idi və hətta Berlinə getmək 
üçün onun lazımi qədər pulu yenə də yox idi. Sonra məlum olur ki, Nuru paşa işlətdiyi 
emalatxanaların Rusiyada da şöbəsini açmaq fikrinə düşübmüş. Amma məlumdur ki, 
Nuru paşa Almaniyaya səfər etsə də Rusiyaya səfər etmədi. 
1921-ci ilin əvvəllərindən başlayaraq Ənvər paşanın ailəsinə və yaxınlarına qarşı 
təzyiqlər bir qədər də artdı. Çünki 1921-ci il mart ayının 12-də Türkiyə Böyük Millət 
Məclisi Nuru paşanın və Ənvər paşanın Anadoluya gəlməsini qadağan edən qərar qəbul 
etdi. Ona görə Ənvər paşanın yaxınlarına qarşı da müəyyən sıxıntılar möcud idi. Ənvər 
paşanın yaxınlarından bəziləri Avropaya köçmüşdülər. Nuru paşanın Ənvər paşaya 
yazdığı məktubuna görə demək olar ki,  Nuru paşanın da Avropaya köçmək məsələsi 
qalxıbmış. Ənvər paşa kiçik qardaşı Kamilə 1921-ci il avqustun 10-da yazdığı 
məktubunda da Nuru paşanın Berlinə gələ biləcəyinə işarə edilir. Amma Nuru paşa 
uzun müddər Berlində qalmağı qəbul etməyib. Ənvər paşaya 22 avqust tarixli 
məktubunda Nura paşa yazırdı: 
 Möhtərəm Ağabəyim 
Dün bir məktub göndərdim. Bugün emin vasitə bulunduğumdan təkrar 
göndərirəm. Kazım bəy Ankarada. Mediha və cocuqlar, mən, anan buradayız. 
Anan 15 gün sonra İstanbula dönəcək. Mən yarın Ankaraya mütəvəccihən hərəkət 
edirəm. Bir vəzifə ilə mükəlləf deyiləm. Ankarada qalmaq niyyətində deyiləm. 
Ancaq Avropada yaşamaq üçün ya Sultana ( Ənvər paşanın xanımı nəzərdə tutlur 
– M.S.), ya eniştəmə yük olmaq xoşuma gəlmir. 
Buradakıların bizlərə qarşı pər hüsnü-nəzər yox. Ancaq mənə bir şey dedikləri də 
yox. Bu son mücadilə əsasında kəndi istəyimlə məmləkəti tərk etmək istəmirəm. 
Məcburiyyət görürsəm tərk edəcəyim təbiidir. Anan maaşının qət olacağını zənn 
edir. Mən kəndisinə məalasef baxacaq halda deyiləm. Bunun üçün kəma fis-sabiq 
kəndisinə para verilməsini istəyir. Avropaya keçməyəcək olursam evlənmək 
istəyirəm. Karçıbaşıların Həmidə xanımın qızı varmış. Gözəlcə və daha gənc 
olduğu üçün hoppalaşmamış. Mən də başqa dürlüsü ilə yaşayamam. Babası Tahir 
paşanın tügəngçilərindən ana tərbiyəsi iyi. Paraları yox. Prinses İffət xanımın qızı 
da var. Amma həvayi meşreb olmuş. 
1921-ci ilin avqust ayında Nuru paşa Ankaraya gələndə səhhətində problemlər var imiş. 
Ənvər paşanın yazışmalarından aydın olur ki, bir müddət sonra Nuru paşanın səhhətinin 
yaxşılaşmışdır. 
Amma görünür Nuru paşanın xəstəliyi ciddi imiş və Berlində olarkən səhhətinin 
müalicəsi ilə də məşğul olmuşdu. Onun Berlinə gəlməsi 1922-ci ilin ilk aylarına təsadüf 
edir. Nuru paşanın Berlinə gəlməsinin nə ilə bağlı olduğunu söyləmək çətindir. Çünki 
Nuru paşa xəstəliyini müalicə edəndən dərhal sonra heç də Türkiyəyə qayıtmadı və  bir 
də 1923-cü ildə Türkiyəyə döndü.  
Məlumdur ki, Ənvər paşanın xanımı Naciyə xanım, Ənvərin uşaqları və qardaşı Kamil 
bəy Berlində yaşayırdılar. Ənvər özü bu zaman artıq Orta Asiyada idi və burada 
bolşeviklərə qarşı mübarizə aparırdı. Ənvərin qardaşı Kamil bəy Ənvərin ailəsinin 
qayğısını öz üzərinə götürmüşdü. Nuru paşa Berlinə gələndə  Naciyə xanımla Kamilin 
yanında qaldı. Səhhətinin müalicəsini Nuru paşa Münhendəki sanatoriyada davam 
etdirdi. 
Berlində olarkən Nuru paşa qardaşı Ənvər paşa ilə də məktublaşırdı. Bu məktublaşma 
fəal olmasa da, hər halda onların arasında əlaqə qırılmamışdı və Nuru paşa qardaşı 
Ənvər paşanın türkçülük uğrunda bolşevizmə qarşı mübarizəyə qoşulmasını rəğbətlə 
qarşılayırdı. Eyni zamanda öz həyatını və fəaliyyətini də Ənvər paşanın tövsiyələri 
əsasında qurmağa çalışırdı. 
Ənvər paşanın yazışmaları arasında Nuru paşanın ona 1922-ci il iyul ayının 10-da 
yazdığı məktub da vardır. Bu məktub Nuru paşanın Ənvər paşaya yazdığı sonuncu 
məktub sayılır. Çünki Ənvər paşa həmin ilin avqust ayında Orta Asiyada şəhid oldu. 
Nuru paşanın Berlindən Ənvər paşaya yazdığı məktub aşağıdakı kimidir: 
 Sevgili Ağabeyciyim. 
Şimdiyə qədər sizdən bir məktub alamadım. Ala bilsəydim xətti-hərəkətimi ona 
görə tənzim edərdim. Pək əski bir məktubunuzla Trablusa getməyi müvafiq 
görmüşdünüz. Məncə boşuna yorğunluq idi. Getmədim. Şimdi yanınıza gəlməyə 
hazıram. Hər nə qədər azərbaycanlılar və dağıstanlılar məndən yardım 
bəkliyorlarsa da oralarda ancaq Anadolunun və ya Avropanın yardımı ilə bir iş 
yapmaq mümkün olduğu üçün şimdilik fiili bir təşəbbüsdə bulunmayı zaid 
görüyorum. 
Başladığınız işin müvəffəqiyyətlə nəticələnməsi halinda Qafqasyanın 
qurtarılacağı təbiidir. Bu halda əvvəla yanınıza gələrək məqsədi-müştərikin 
hüsuluna çalışmağı daha müvafiq buluyorum. Amcam da buraya gəldi. Kəndisi 
ilə bilrikdə gələcəyim təbiidir. Kamilə yazdığınız məktub və istədiyiniz hər şey 
hazırlandı. Bu postayla göndərilir. Mən də bilxassə Zeppelin işini əhəmiyyətlə 
davam edirəm. İmkan daxilində cəbbəxanasıyla birlikdə 5000 silah, 50 qədər 
zabit, böyücük bir təmirxana, hətta bir iki də təyyarə bir dəfədə nəql oluna 
biləcəkdir. Bunun üçün hər şeydən əvvəl para lazımdır. Siz 30 ila 50 min altun 
göndərə biləcəkmisiniz? Zeppelin və sairənin nə qədər mal olacağını təxmin 
edəmiyorum. Netice-yi təhqiqatımı bu postayla yetişdirməzsəm gələcək postayla 
göndərərəm. Alman hökuməti Dövləti-İtilafiyyə tərəfindən sıx kontrol altında 
olduğundan bu kimi şeylər ancaq fazla para sərfiylə təmin oluna biləcəkdir. 
Almanların ekserisi Sovet Rusiyası ilə dost yaşamaq tərəfdarı olduğundan  
hərəkətinizin əleyhinədirlər. Hofmanlar da bunlar miyanındadır. 
Zeppelin məsələsini etimadınızı qazanmış zevat vasitəsiylə həllə çalışıram. Paranı 
təmin etdiyiniz təqdirdə mən də bu vasitə ilə gələcəyəm. Mən Berlində pək 
sərbəst dolaşmıram. Ermənilər təqib edir. Biz də bir birimizdən geri durmuruq. 
Sizin cavabınızla birlikdə paranı və ehtiyac listəsini dörd gözlə müntəzirəm. 
Tanıdıqlarınızdan yanınıza gəlməsini arzu etdiyiniz zevat varsa yazınız. Bərabər 
gətirərim. Onlar üçün də para lazım olduöunu unutmayınız. Qardaşın. 
Məktubdan görünür ki, Nuru paşa Azərbaycan və Dağıstanla əlaqələrini kəsməyibmiş 
və bu bölgələrin sovet işğalından azad olması onu hələ də düşündürürmüş. O, Ənvər 
paşanın Orta Asiyada bolşeviklərə uğurlu mübarizəsini də Azərbaycan və Dağıstanın 
sovet işğalından qurtarılması üçün bir zəmin kimi qiymətləndirirdi. Ona görə də Nuru 
paşa həm Ənvər paşanın Orta Asiyada bolşeviklərə qarşı mübarizəsini dəstəkləyir, həm 
də özü də ora yollanaraq bu mübarizəyə qoşulmaq istəyirdi. Bunun üçün Nuru paşa 
hətta silah və sursat hazırlaması işləri ilə də məşğul oludru. 
Nuru paşanın bu məktubundan az bir müddət sonra Ənvər paşa Orta Asiyada şəhir oldu 
və Nuru paşa yəqin elə buna görə daha Orta Asiyaya getməyi lazım bilmədi. Ənvər 
paşanın şəhid olması xəbərini Nuru paşa Berlində aldı və onun bu xəbəri necə 
qarşıladığını söyləmək çətindir. Lakin məlumdur ki, Nuru paşa qardaşı Ənvər paşaya 
sonsuz ehtiramla yanaşırdı, onu nəslinin böyüyü bilirdi, bütün məktublarında ona isti 
sözlərlə müraciət edirdi. Diqqət yetirilərsə yuxarıdakı məktubunda da Nuru paşa ona 
"Siz" deyə müraciət edir. 
Nuru paşa sonralar özəl fəaliyyətini uğurla qurduqdan sonra Ənvər paşanın övladlarına 
xüsusi qayğı göstərirdi. Ənvər paşanın Naciyə sultandan üç övladı var idi və onlar 
xaricdə yaşamalı olurdular. Nuru paşa tez-tez onları Türkiyəyə dəvət edərək onlara 
mümkün qayğını göstətirdi. Naciyə sultan bu barədə öz xatirələrində də yazırdı: 
Sənələr keçiyor. Çocuqlar təhsillərinə davam ediyor və böyüyürlərdi. Həmd olsun 
həpsi səhətli və qabiliyyətlidirlər... Günün birində onların məmləkətə dönə 
biləcəklərini ümid edirdim. Çocuqlarımdan ayrılmaq mənə çox güc gələcəkdi. 
Sənələr keçdikcə bu ehtimal yaklaşırdı. Vətəndaş olaraq məmləkətə dönmələri 
üçün mənim qayın bəradərim Nuru paşa çox çalışdı. Bir xxeyli müraciətlərdə 
bulundu. Nəhayət çocuqlarım üçün 1939-da özəl bir qanun çıxdı. Babalarının 
soyadı və vətəndaşlığın bütün haqlarına sahip olaraq məmləkətə dönə biləcəklərdi. 
Bunu kəndilərinə amcaları Nuru paşa təmin etdi. Nuru paşa dürüst, namuslu, pək 
hörmət etdiyim və sevdiyim bir insandı Çocuqlarıma sənələrcə həm analıq, həm 
də babalıq etmişdir. Kəndisinə çox şey borcluyam... 
Ənvər paşanın ailə üzvlərinə Türkiyəyə qayıtmaq qadağan olunmudu. Naciyə sultan 
məktubunda buna işarə edirdi. Nuru başa dövlət orqanlarına müraciət edərək heç olmasa 
Ənvər paşanın övladlarının vətənə qayıtması barəsində icazə ala bilmişdi. 
Yuxarıdakı məktubda yazılanlardan maraqlı məqamlardan biri də Nuru paşanın 
Berlində erməni terrorçuları tərəfindən təqib olunmasıdır. Ermənilər Tələt paşa 
hökumətinin rəhbərlərinin və fəallarının terror edilməsi üçün kütləvi fəaliyyətə 
başlamışdılar. Bu baxımdan onlar Nuru paşanı da Azərbaycanda erməni daşnaklarına 
qarşı mübarizə aparmasına görə qətlə yetirmək istəyirdilər. Ona görə də Berlində Nuru 
paşanın izinə düşə bilmişdilər. 
Ənvər paşanın xanışı Naciyə sultan Nuru paşnın Berlində erməniər tərəfindən təqib 
olunmasını belə xatırlayırdı: 
...Hər bazar özəl bir avtomobillə aile ile gəzməyə gedirdik. Nuru paşa da bizimlə 
bərabər gəlirdi. Bir bzar günü avtomobili bəkliyirdik. Arabada bir arizə olduğunu 
və o sabah şoferin gəlməyəcəyini öyrəndik. Bəlli bir saətdə dışarıya da çıxamadıq. 
Megerse o gün sui qəsdçilər hərəkətə keçəcək və Nuru paşanı vuracaqlarmış. Bizi 
qorumaq məqsədiylə düşmənlərimizi gözləyən polis xəfiyyələri gizlənmiş 
olduqları yerdən bütün tərtibatı seyr etmişlər. Bizə sonradan nəql etdilər. 
Düşmənlər qayət qüvvətli və şücaətli geden bir mersedes avtomobillə evin 
qarşısındakı ormanın bir yoluna gizlənmişlər. Orada bizim avtomobilin gəlməsini 
bəkliyorlarmış. Arabanın içindəkilər iki kişiymiş. Bizim tutduğumuz xəfiyyələr 
eyni ormanın başqa bir yolunda saxlanaraq həm evi, həm də düşmənləri 
gözləmişlər. Mersedesdəkilərin üzlərindən, qaş və gözlərindən erməni olduqları 
belli imiş. Polislər vermiş olduğumuz rəsmlərdən bunlarln kimliklərini də təsbit 
etmişlər. Vaxt keçib bizim araba gəlməyincə düşmənlərimiz sinirlənməyə 
başlamışlar. Ağaclarıln arxasında saxlanaraq evdən çıxmamızı bəkləmişlər. 
Nəhayət artıq arabanın gəlməyəcəyini və evdən kimsənin çıxmayacağını anlayan 
düşmənlər çəkilib getmişlər. Məmurlarımız bizə hadisəni bütün ayrıntılarıyla 
anlatdıqlarından da mühəqqəq bir ölümdən qurtardığımızı anlayaraq şükr etdik. 
Erməni terrorçulari Nuru paşanın qətlə yetirilməsi ilə bağlı Berlində öz niyyətlərinə 
yetişə bilmədilər.   
Nuru paşanın Ərzrum və Trabzonda işə saldığı emalatxanaların da fəaliyyəti görünür 
uğurlu olmamışdır. Çünki Nuru paşa sonradan öz fəaliyyətini Ankara və İstanbulda 
davam etdirməli olmuşdu. Ankarada bir müddəıt ticarət işləri ilə məşğul olmuş, sonra 
isə İstanbula gələrək burada iş qurmağa çalışmışdı. Bu, artıq XX əsrin 30-cu illərinə 
təsadüf edir. 1918-ci ildən başlayaraq Nuru paşa hərbi pensiya almağa balamışdır. Nuru 
paşa Türkiyə Müdafiə Nazirliyinə müraciət edərək Azərbaycanıln süvari alayı ilə 
birlikdə Milli Mücadilədə iştirak etdiyini bəyan etmiş və ona Milli Mücadilə veteranı 
kimi pensiya kəsilməsini xahiş etmişdi. Aparılan müəyyən yoxlamalardan sonra Nuru 
paşanın bu məlumatı təsdiq olunmuş və ona Milli Mücadilə veteranı kimi pensiya 
kəsilmişdi. 1929-cu ildə isə ona Milli Mücadilədə iştirak etdiyi üçün İstiqlal medalı 
verilmişdir. 
Qeyd etmək lazımdır ki, Nuru paşa hərbidən yarbay rütbəsində tərxis edilmişdir. Bu 
rütbə onun Qafqaz İslam Ordusu komandanı təyin edilməzdən əvvəl malik olduğu rütbə 
idi. Generallıq (paşalıq) rütbəsi isə ona Qafqazda xidmət etməli olması ilə əlaqədar fəxri 
rütbə kimi verilmişdir. Bununla belə, Nuru bəy bütün tarixi ədəbiyyatda Nuru paşa kimi 
xatırlanmaqdadır. 
Nuru paşanın İstanbulda qurduğu iş daha uğurlu alınmışdır. O, 1933-cü ildə İstanbulda 
Zeytunbunu fabrikini açdı və bu fabrikin fəaliyyəti 1946-cı ilə kimi davam etdi. 
Zeytunburnu fabriki hərbi xarakterli fabrik idi və burada top, minaatan, təyyarə 
mərmiləri, tapançalar və digər silah və sursat istehsal olunurdu. Eyni zamanda bu 
fabrikdə mərmilərin, hərbi silahların və təchizatın təmiri işləri də aparılırdı. Nuru 
paşanın fabriki hətta II Dünya müharibəsi illərində Türkiyədə əsas tapança istehsal edən 
fabrik idi. Fabrik təkçə tapanca üçün yox, digər silahlar üçün də Türkiyə Müdafiə 
Nazirliyindən böyük sifarişlər alırdı. Nuru paşa Sütlücədə yeni bir fabriki təsis etdikdən 
sonra Zeytunburnu fabrikinin fəaliyyəti tədricən həmin fabrikə keçirilmişdi. 
Sütlücə fabrikinin təsis edilməsi isə 1938-ci ilə təsadüf edir. Bu fabrik başqa bir şəxsə 
mənsub idi və göstərilən ildə Nuru paşaya satıldı. Nuru paşa bu fabriki ciddi şəkildə 
yenidən təchiz edərək onu silah və sursat istehsal edən bir fabrikə çevirdi.  Burada 
istehsal olunan silahlar Türkiyənin ehtiyacına istifadə edildiyi kimi, həm də xaricə ixrac 
olunurdu. Bu da Nuru paşanın istehsal etdiyi silahların yüksək keyfiyyətdə olmasından 
xəbər verir. Nuru paşa hətta öz məhsulları ilə müxtəlif sərgilərdə də iştirak edirdi. O, 
istehsal etdiyi məhsulların satışının təşkil edilməsi üçün bir sıra xarici ölkələrdə də 
olmuşdu. Nuru paşanın həyatını tədqiq edən Nejdət Karakösenin tədqiqinə görə Nuru 
paşa Sütlücə fabrikinin işini qurandan sonra aşağıdakı ölkələrdə olmuşdu: 
- 1938-ci ilun martında Nuru paşa Vyana, Berlin və Parisdə olmuşdu, 1939-cu ilin 
əvvəlində yenidən Almaniyaya yollanmış və orada kiçik qardaşı Kamil bəylə də 
görüşə bilmişdi. 1939-cu ilin avqustunun 20-də yenidən Almaniyaya yollanmışdır. 
1940-cı ilin əvvəlində Nuru paşa İsveçrə və Fransada , 1948-ci ilin mayında 
Misirdə, 1948-ci ilin avqust-oktyabrında Suriyada olmuşdu. Avropaya səfəri 
zamanı Yunanıstanda olarkən Nuru paşanın zəhərlənməsi baş vermiş və hətta bir 
müddət hafizəsini də itirmişdi. 
Bütün bunlar göstərir ki, Sütlücə fabriki kifayət qədər məhsuldar bir fabrik idi və onun 
işinin tənzimlənməsində Xəlil paşa da Nuru paşaya müəyyən köməklər göstərirdi. 
Ənvər paşanın həyatının tədqiqatşısı olan Şövkət Sürəyyə Aydəmir Sütlücə fabrikini 
işlədərkən Nuru paşa ilə görüşmüş və Xəlil paşanın ona kömək etməsi ilə bağlı öz 
xatirələrində də anmışdı. Bu xatirələrin bir maraqlı məqamı var ki, Sürəyyə Aydəmir 
Nuru paşa ilə görüşündə Qafqaz xatirələrinə daldıqlarını qeyd edirdi. Yəni, aradan illər 
keçməsinə, həyatın tamamilə yeni qayğıları ortaya çıxmasına baxmayaraq Nuru paşa 
Azərbaycandakı xidmətini həmişə kövrək xatirələrlə anırdı. Ş.Sürəyya Aydəmir yazır: 
Mən artıq Ankarada dövlət xidmətindəyəm. İqtisad vəkalətində Sənaye dairəsi 
rəisliyim sırasındaydı. Bir gün Nuru paşa məni görmək istədiyi xəbəri verildi. 
Nuru paşanı bilirdim, eşidirdim, amma heç görməmişdim. Nuru paşa odaya 
girərkən rəhmətlik Ənvər paşanı görür kimi oldum. Ənvər paşayla qardaşı Nuru 
paşanın üzlərində müştərək xətlər və müştərək ifadələr vardı. Müraciəti iş 
üzərindəydi. Xəlicdə bir fabrika qurmaq məsələsi. Bir taqım çapraşıq 
münasibətlərə düşmüşdü. İşi üçün az konuşduq. Yapıla bilən yapılacaqdı. Amma 
biz daha çox Qafqaz hekayətlərinə daldıq. Ondan sonra da bir gün Xəlil paşanı 
odamda qarşıladım. Artıq bütün əsgəri və siyasi hərəkətləri dışındaydı. Yegeni 
Nuru paşanın işlərində ona yardımçı oluyordu. Ziyarətinə də bu işlər vəsilə 
vermişdi. Ondan sonra bu ziyarətlər hər vəsilə ilə təkrarlandı. Onunla da 
konuşmamız eyni şəkildə yürüdü. İşlər qısaca anlatılırdı. Fəqət əsil və uzun 
konuşmalarımız ondan sonra başlardı. Necə uzaq ölkələrdə, necə hərəkətli günləri, 
hadisələri dilə gətirən necə rəngli xatirələr. 
Sütlücə fabrikini işlətməklə bərabər Nuru paşa Pendikdə mərmi emelatxanasına və 
Qaraburunda civə mədəninə sahib olmuş və onların da işlərini qurmuşdu. Qeyd etmək 
lazımdır ki, Nuru paşa öz həyatını da məhz qurduğu istehsalat sahəsində başa vurdu. O, 
1949-cu il mart ayının 2-də Sütlücə fabrikində baş verən partlayış nəticəsində faciəli 
surətdə həlak olmuşdu. 
 
Nuru paşanın ailə həyatı 
 
Qəribə də olsa Nuru paşa həyatının sonlarına yaxın ailə həyatı qurmuş və həyatının 
böyük bir hissəsini tək yaşamalı olmuşdu. Mövcud faktlardan aydın olur ki, Nuru paşa 
Bakıda olarkən Hazı Zeynalabdin Tağıyevin qızı Sara xanımla ailə həyatı qurmaq 
istəyirmiş. Sara xanımın bu barədə xatirələrini Manaf Süleymanov öz kitablarında çap 
etdirmişdi. Sara xanım bildirirdi ki, ona Buxara əmiri də elçi düşübmüş. Amma uzaqda 
olduğu üçün Hacı Zeynalabdin Tağıyev Sara xanımı verməyib. Məlumdur ki, Nuru paşa 
Bakıda olarkən Hacı Zeynalabdin Tağıyev onu böyük təntənə ilə qarşılamışdı və Xəlil 
paşaya da Bakıda qaldığı günlərdə evində yer vermişdi. Nuru paşa da ona Sara xanımla 
ailə həyatı qurmaq istədiyini demişdi. Sara xanım bu hadisəni belə xatırlayırdı: 
...Adı dillər əzbəri olan İslam türk ordusunun baş komandanı Nuru paşa Bakını 
almışdı. Bir neçə dəfə görüşmüşdük. Hər şeyi başa düşürdüm. Romantik, şairanə 
arzularla yaşayırdım... Paşa bir neçə dəfə ziyafətdə olmuşdu. Bağımıza gəlmişdi... 
Gözlərimdə, elə hamının nəzərində qeyri-adi qəhrəman kimi görünürdü... Tək 
mənim yox, elə hamının... Hacıya ağız açıb mənə evlənmək istədiyini demişdi... 
Atam ona da Buxara əmirinə verdiyi cavabı vermişdi... 
O zaman Nuru paşanın 29 yaşı var idi. Hacı Zeynalabdin Tağıyev Nuru paşaya dərin 
ehtiram bəsləsə də övladının gözündən uzaqda olmasına razılıq vermədi. 
Başqa bir kitabında Manaf Süleymanov Nuru paşa ilə Sara xanımım görüşləri zamanı 
Nuru paşanın ona şer oxumasını da qələmə almışdı. 
Sonradan Nuru paşa uzun müddət ailə həyatı qurmaq fikrinə düşmədi. Çox güman ki, 
rastlaşdığı ağır həyat və sınaqlar onu ailə qurmaqdan çəkindirdi. 
1921-ci ildə Nuru paşa bir də ailə həyatı qurmaq barədə fikirləşməyə başladı. Yuxarıda 
qeyd edildiyi kimi, 1921-ci il avqust ayının 22-də Ənvər paşaya göndərdiyi məktubunda 
ailə həyatı qurmaq istəməsindən söz açır və onun nəzərində olan xanımlar barəsində 
Ənvər paşaya məlumat verirdi. Nuru paşa iki xanımın adını çəkir. Biri Karçıbaşılardan 
olan Həmidə xanımın qızı, bir də prinses İffət xanımın qızı . Əlavə olaraq Nuru paşa 
Həmidə xanımın qızının gənc və gözəl bir xanım olduğunu bildirirdi. 
Amma həmin ildə Nuru paşa ailə həyatı qurmadı. O bir də 1946-cı ildə, həlak 
olmasından 3 il əvvəl Ənvər paşaya məktubunda adını çəkdiyi prinses İffət xanımım 
qızı Misli Mələk xanımla ailə həyatı qurdu. 1901-ci ildə doğulmuş olan Misli Mələk 
xanımın anası İffət xanım Misir prinsesi idi. 
Nuru paşa ilə Misli Mələk xanımın övladı olmamışdı. Nuru paşanın həlak olmasından 
sonra Misli Mələk xanım uzun bir həyat yaşamış və 1989-cu ildə dünyasını dəyişmişdi. 
 
Nuru paşanın həlak olması 
 
Nuru paşanın nə vaxt, harada və hansı şəraitdə həlak olması Nejdət Karakösenin 
əsərində geniş tədqiq edilmişdir. Həmin tədqiqata əsaslanaraq Nuru paşanın həlak 
olması haqqında müxtəsər olaraq aşağıdakıları qeyd etmək olar. 
Nuru paşa sahibi olduğu Sütlücə hərbi fabrikində baş vermiş partlayış nəticəsində həlak 
olmuşdu. Araşdırmalar göstərmişdir ki, bu partlayış kapsulların saxlandığı otaqda 
texniki normalara əməl edilməməsi nəticəsində baş vermişdi. 1949-cu il mart ayının 2-
də kapsullar saxlanılan otaqda havanın temperatiri 80 dərəcəyə qədər qalxıbmış və heç 
kim bu yüksək dərəcənin partladıcı maddələr üçün təhlükəli olduğuna diqqət 
yetirməmişdi. Kapsul saxlanılan otaqda baş verən partlayış güclü olduğu üçün qonşu 
sexlərdə saxlanılan kimyəvi və partlayıcı maddələrin də partlamasına səbəb olmuşdu. 
İlk partlayış baş verəndə Nuru paşa fabrikin dəftərxanasında imiş. Partlayış baş verən 
kimi özünü hadisə yerinə çatdırır və sexlərdə olan işçilərdən tələb edir ki, dərhal 
təhlükəsiz yerə çəkilsinlər. Özü isə minaatan minalarının saxlandığı anbarın 
təhlükəsizliyini yoxlamaq üçün həmin anbara yollanır. Bu anbarda Suriyanın sifarişi ilə 
istehsal edilmiş 2 min ədəd mina saxlanılırmış.  
Kimyəvi və partladıcı maddələrin partlaması baş verən otağın zirzəmisində də tez alışan 
maddələrin, o cümlədən barıt və trotilin saxlandığı anbarı imiş. Kimyəvi maddələrin 
partlayışından sonra otağın döşəməsi çökür və zirzəmidə olan maddələr də partlayırlar. 
Bu partlayış son dərəcə güclü bir partlayış olur və hətta baş verən yanğının 
söndürülməsi üçün gəlmiş yanğınsöndürənlər partlayışın zərbindən parça-parça olurlar. 
Nuru paşa da bu partlayış zamanı həlak olmuşdu. O, minaların saxlandığı anbara gedib 
çıxa bilməmişdi. Yanğının söndürülməsi üçün bütün şəhərdən axışıb gələn 
yanğınsöndürənlər minaların saxlandığı anbarın partlayacağı təqdirdə daha böyük 
fəlakətin ola biləcəyini gördükləri üçün yanğının yayılmasının qarşısını almağa 
çalışdılar. Eyni zamanda 2 kilometr məsafədə ətrafda yaşayan əhali təhlükəsizlik 
baxımından evlərindən köçürüldülər. Lakin yanğınsöndürənlər yanğının 
genişlənməsinin qarşısını ala bildilər və minaların saxlandığı anbarın təhlükəsiliyi təmin 
edildi. 
Sütlücə fabrikində partlayışın baş verməsini Xəlil paşa belə xatırlayırdı: 
Bizzat təhqiqatla məşğul oldum. Mütəəssüf yügənim də 150 əmələsini qurtara 
bilmək qayəsi ilə təhlükənin gözünə atıldığı və bərhava olmaq sürətiylə şəhid 
düşdüyünə qənaət gətirmiş bulununuyorum. Mərhumun ağabəyisi Ənvər paşa 
mərhum bilindiyi kimi qəbri olmayan bir şəhiddir. Qardaşı da tibği onun kimi 
qəbirdən məhrum bir halda şəhadət mərtəbəsinə ihraz etmiş bulunuyor. 
Təhərriyata yarın müsaidə edəcəklərdi. Fəqət ben bugün vaqiə məhəllinə getdim. 
Anlatdıqlarına görə yegenimin qurtulması ehtimalı mində bir belə mövcud 
deyildir. Sağ qalsa idi indiyə kimi əlbətdə ki, meydana çıxardı. Nuru paşa sakin 
zəvahiri altında çox cəsur və iddiasız bir ürək bütünlüyünə sahib idi. Onun üçün 
təhlükəni görür-görməz fabrikanın sahip və şefi sifətiylə məhzənə atılmış və 
cəsarətinin qurbanı olmuşdur. 
Sütlücə fabrikinin işçilərindən olan İsmayıl Saylav adlı birisi baş verən partlayışı belə 
xatırlayırdı: 
Paşa bombaların yerini sordu. Cavab alır-almaz da o tərəfə səgirtdi. Bir yandan 
da – buraya kimsə gəlməsin – deyə bağırırdı. Bu sırada kimyaxananın altında 
partlayıcı maddə bulunduğundan xəbərsiz olan itfaiyyə ərləri nərdivanlarda 
saçaklara dırmanmışlar, içəriyə su sıxırlardı. Kəndilərinə - pək soxulmayın, 
içəridə məvadi-infilağiyyə var- deyə söyləndim. Fəqət duymadılar belə... Birdən 
sanki yer-göy qarışdı, ayağım altındakı torpaq sarsıldı və kəndimi bir kənara 
savrulmuş buldum. İtfaiyyə ərləri paramparça bir halda havada uçurlardı. Toz, 
torpaq,  göy üzünə fırlamış divar parçaları. İştə o əsnada gördüklərim bunlar oldu. 
Nuru paşa kimyəvi əşyaların olduğu otağın zirzəmisində tez alışan maddələrin olduğunu 
bilirdi və bu anbarın da təhlükəsizliyinin təmin edilməsini istrəyirmiş. Əvvəlcə bu otağa 
baş vurmaq istəyəndə ikinci güclü partlayış baş verir. Bu partlayış elə güclü olur ki, 
Nuru paşanın və onun yanında olanların cəsədlərini tapmaq belə mümkün olmur. 
Fabrikin daxilində və hətta ətrafında yanıb kömürə dönmüş qol, qılça, baş və başqa 
insan əzaları tapılmışdı. Onların da kimə məxsusluğunu müəyyənləşdirmək mümkün 
olmamışdı. Sonrakı axtarışlar zamanı Nuru paşaya məxsus olan tək ayaqqabı, 
paltarından qopmuş qumaş parçalar, Nuru paşaya məxsus yaddaşt dəftəri tapılmışdı. 
Bununla da belə bir qənaətə gəlinmişdi ki, Nuru paşanın bu böyük partlayışdan salamat 
çıxması mümkün deyil. 
Mart ayının 7-də Sütlücə fabrikində həlak olanların dəfn mərasimi təşkil edildi. Bu 
mərasim zamanı 10 nəfər dəfn edildi. Onlardan 7- nəfərinin kimliyi müəyyən edilmiş, 3 
nəfərin kimliyi isə müəyyən edilməmişdi. Nuru paşa da bu müəyyən edilməmişlər 
sırasında idi. Dəfn mərasimində Türkiyənin daxili işlər naziri, əmək naziri və digər 
rəsmi şəxslər iştirak etdilər. Dəfn mərasimi İstanbul Şəhidliyində aparıldı. 
Sütlücə fabrikində partlayış baş verən günü Nuru paşanın həyat yoldaşı Misli Mələk 
xanım Misirə uçmuşdu. Nuru paşa günortadan sonra özü onu yola salaraq Sütlücə 
fabrikinə qayıtmış və faciə ilə üzləşmişdi. Nuru paşanın həlak olması Misli Mələk 
xanıma çatdırılmamışdı. O, bir də mart ayının 16-da İstanbula qayıtdıqdan sonra Nuru 
paşanın həlak olması barəsində xəbər tutmuşdu. 
 
 
  
 
 
 
 
 
 
 
 
 
 
 
 
 
 
 
İKİNCİ HİSSƏ 
 
 
 
 
 
 
 
 
 
 
 
 
 
 
NURU PAŞANIN SİLAHDAŞLARI 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
NURİ  PAŞANIN  SİLAHDAŞLARI 
 
Nuri paşanın ona həvalə edilmiş məsuliyyətli vəzifənin icrası zamanı xidməti uğurlar 
qazanmasının başlıca səbəblərindən biri, təşkilatçılıq işlərinin öhdəsindən lazımi 
səviyyədə gələ bilməsi idi. Nəzərə alınsa ki, Nuru paşa xeyli gənc idi onda bu məsələnin 
əhəmiyyəti xüsusilə diqqət cəlb edir. Yəni, kifayət qədər gənc olmasına baxmayaraq 
ölkə səviyyəli ciddi hərbi-siyasi vəzifələrin həlli üçün ətrafındakıları səfərbər edə 
bilməsi onun xarakterinin maraqlı tərəflərindən biridir. Təhlillər göstərir ki, o, zəruri 
qərarları vaxtında qəbul edir  və ətrafındakıların bütün qüvvəsini bu qərarların icrasına 
səfərbər edirdi. Onda hərbi duyum güclü idi və sonradan bir çox hadisələrin inkişafı da 
göstərdi ki, Nuri paşa baş verənlərin mahiyyətinə qabaqcadan nüfuz etməyi və onların 
hansı istiqamətdə inkişaf edəcəyini müəyyənləşdirməyi bacarır. Gənc olmasına 
baxmayaraq rəhbərliyi altında olan zabitlərin işgüzar keyfiyyətlərini üzə cıxarmağa 
çalışması və onları bir məqsəd ətrafında vahid şəkildə birləşdirməsi Nuri paşanın 
komandanlıq keyfıyyətlərinin əsasını təşkil edirdi. Nuri paşanın və bütünlükdə türk 
qoşun hissələrinin böyük uğurlar əldə etməsində onun istinad etdiyi zabitlərin də 
özünəməxsus rolu var idi. Yəni, Nuri paşa ilə onun ətrafındakı zabitlər bir-birini 
tamamlayırdı. Nuri paşa olmadan ola bilsin ki, türk qoşun hissələri və onların komandir 
heyəti qarşıya qoyulan vəzifəni belə uğurla həll edə bilməzdilər. Eyni zamanda, Nuru 
paşanın ətrafında vəzifəsinə məsuliyyətlə yanaşan zabitlər olmasaydı ola bilsin ki, Nuru 
paşanın təşkilatçılıq keyfıyyətləri də özünün əməli həllini belə parlaq şəkildə tapa 
bilməzdi. Arxiv sənədlərindən və tarixi ədəbiyyatlardan görünür ki, Nuru paşa öz 
silahdaşlarının qabiliyyətini, hərbi səriştələrini və fəaliyyətini yüksək qiymətləndirmiş , 
onların şəxsiyyətinə böyük hörmətlə yanaşmışdı. Burada heç şübhəsiz ki, Nuru paşanın 
özünün silahdaşı olduğu şəxslərin də adlarını qeyd etmək lazımdır. Onların köməyi və 
yardımı olmasaydı sözsüz ki, bütünlükdə Qafqaz İslam Ordusunun fəaliyyəti natamam 
qalar, tam səmərə də verə bilməzdi. Ənvər paşanın, Şərq Ordular Qrupunun ilk 
komandanı Vehib paşanın, bu Ordular Qrupunun sonrakı komandanı Xəlil paşanın 
böyük qayğısı və yardımları olmasaydı Nuru paşa və onun silahdaşları Azərbaycandakı 
bu şərəfli missiyalarını da başa çatdıra bilməzdilər. Döyüş şəraitinin tələblərindən doğan 
təminat və təchizat məsələləri ilə bağlı Nuru paşanın Şərq Ordular Qrupu 
komandanlığına və Baş komandanlıq vəkalətinə göndərdiyi bütün xahişləri mümkün 
qədər çevik şəkildə həll edılirdi ki, Qafqaz İslam Ordusunun ehtiyacları vaxtında aradan 
qaldırılsın. Bu baxımdan Nuru paşa ilə Şərq Ordular Qrupu komandanlığı və Baş 
komandanlıq vəkaləti arasında çox işgüzar bir bağlılıq var idi.  
Nuru paşanın silahdaşları deyəndə sözsüz ki, burada yalnız Osmanlı zabitləri qəbul 
edilməməlidir. Qafqaz İslam Ordusunun zabit heyəti azərbaycanlı və Osmanlı 
zabitlərindən ibarət idi və bu zabit tərkiblərinin hər birinin Qafqaz İslam Ordusunun 
uğurunda öz payı olmaqla onların hər biri Nuru paşanın silahdaşı sayılmalıdır. Onların 
sayı isə çox idi və bu zabitlərin hər birinin fəaliyyəti ayrıca təhlilə layiqdir.  
Nuru paşanın silahdaşları deyəndə ilk növbədə general-leytenant Əliağa Şıxlinskinin, 
polkovnik Həbib bəy Səlimovun, Mürsəl paşanın, Cəmil Cahid bəyin, Süleyman İzzət 
bəyin, Nazim bəyin və digərlərinin fəaliyyəti göz önünə gəlir. Nuru paşa Azərbaycana 
gələrkən onu aşağıdakı zabitlər müşayiət edirdilər: minbaşı Mehmet Nazim bəy – 
Qafqaz İslam Ordusnun qərargah rəisi, yarbay Edip – Nuru paşanın yavəri,baş leytenant 
Azəf ( Qılıc Əli) – Nuru paşanın yavəri, baş leytenant Müzəffər ( Müzəffər Tuğsavul), 
minbaşı Tofiq ( Əməliyyat şöbəsinin rəisi), minbaşı Nəim, yüzbaşı Sami (qərargah 
zabiti), minbaşı Kamal ( topçu müfəttişi), yarbay Şefik ( mənzil müfəttişi). Bu zabitlərin 
hər biri Nuru paşanın silahdaşları idi və onunla birlikdə Azərbaycanda qarşıya çıxan 
çətinliklər birlikdə bölüşdürülmüşdü. 
Qafqaz İalam Ordusuna daxil olan qoşun hissələri və bölmələri Azərbaycana gəldikcə 
Nuru paşanın silahdaşlarının sayı da artdı. Nuru paşanın bu silahdaşlarından 
aşağıdakıların adlarınıçəkmək olar:  5-ci Qafqaz diviziyasının ərkani-hərb rəisi minbaşı 
Rüşdü bəy, sonradan 9-cu alay komandiri olmuş qayməqam Həmdi bəy, 10-cu alay 
komandiri əvvəlcə miralay Osman bəy, sonra Dəmirəli bəy, 106-cı alay komandiri 
qayməqam Nuru bəy, 13-cü alay komandiri miralay Əhməd Rza bəy, 15-ci diviziya 
ərkani-hərb rəisi minbaşı Ehsan bəy, 38-ci alay komandiri miralay Səlim bəy, 56-cı alay 
komandiri qayməqam Fəzli bəy, 107-ci alay komandiri qayməqam Fəhmi bəy, 1-ci 
Azərbaycan diviziyası ərkani-hərb rəisi Tahir bəy, 1-ci alay komandiri qayməqam 
Məhyəddin bəy, 2-ci alay komandiri əvvəlcə İsmayıl Həqqi bəy, sonra Əhməd Həmdi 
bəy, 3-cü alay komandiri qayməqam Xalis bəy, 1-ci Azərbaycan diviziyası tərkibində 
yaradılmış Sərhəd alayınının komandiri İsmayıl Həqqi bəy, 2-ci Azərbaycan 
diviziyasının ərkani-hərb rəisi minbaşı Cəmil bəy, 4-cü alay komandiri Həlim Pərtöv 
bəy, 5-ci alay komandiri Yusif Ziya bəy, 6-cı alay komandiri miralay Dəmirəli bəy və s. 
Nuru paşanın ən yaxm köməkçilərindən biri yarbay Nazim bəy idi. Nazim bəy 
Qafqaz İslam Ordusunun qərargah rəisi idi. Qərargahın bütün işlərinin, habelə 
qoşunların döyüş fəaliyyətinin nizamlanması Nazim bəyin üzərinə düşürdü. O, 
qərargahın işini tənzimləməklə bərabər, qoşun hissələrinin döyüş fəaliyyəti barədə 
təhlillər aparır və qənaətlərinin Nuru paşaya bildirirdi. Nuru paşa Gəncəyə çatan kimi 
Nazim bəyi dərhal cəbhə bölgəsinə göndərdi. O, Bakıdan çıxıb yenicə yaranmaqda olan 
Azərbaycan Xalq Cümhuriyyətini “beşikdəykən” boğmaq üçün Gəncəyə hərəkətə 
kecən bolşevik-daşnak qüvvələrinin Göyçay və Müsüslü istiqamətində qarşısına çıxan 
Azərbaycanın milli qüvvələrinin, habelə cəbhə bölgəsinə göndərilmiş azsaylı türk 
qüvvələrinin fəaliyyətini nizamlamalı idi. Nazim bəy beləcə ən gərgin yerlərə 
göndərilirdi. Bir müddət sonra Göyçay ətrafında vəziyyət birdən-birə ağırlaşanda və 
daşnak qoşunları qəsəbəyə daxil olduqda Nuru paşa yenə də Nazim bəyi cəbhə xəttinə 
yolladı. Nazim bəy ona məxsus olan enerji və bacarıqla mövcud qüvvələrin Göyçayın 
müdafiəsinə səfərbər edilməsinə nail oldu; bura əlavə qüvvələr gətirilməsində böyük 
fəallıq göstərdi. 
Bakı üzərinə qəti hücum hazırlığı görüldüyü vaxtlarda da Nuru paşa Nazim bəyi ora 
göndərdi və son hücum planının hazırlanması üçün oradakı hərbi şəraiti öyrənməyi 
tapşırdı. Nazim bəy Bakı ətrafında hərbi şəraiti müfəssəl öyrənərək şəhər üzərinə son 
hücum barədə öz təkliflərini Nuru paşaya çatdırdı. Nuru paşa tərəfındən Bakı üzərinə 
qəti hücum planı təsdiq edilərkən Nazim bəyin söylədiyi təkliflər demək olar ki, 
bütünlüklə nəzərə alınmışdı. 
Bakı şəhəri alındıqdan sonra Nazim bəy şəhərin komendantı təyin edildi. Şəhərdə 
nizam-intizamın və asayişin çox qısa bir zamanda bərpa edilməsində onun da böyük 
rolu var idi. Nazim bəy Azərbaycanın milli qoşun hissələrinin formalaşmasında da 
müəyyən işlər görmüşdü. Bakı şəhər komendantı vəzifəsini icra etməklə bərabər, o, 
Nuru paşa tərəfındən 2-ci Azərbaycan fırqəsinin komandiri təyin edilmişdi. Ancaq 
Mudros müqaviləsinin şərtləri üzrə türk qoşunlarının Azərbaycandan çıxarılması ilə 
bağlı olaraq Nazim bəy təəssüf ki, 2-ci milli fırqənin formalaşdırılmasını başa çatdıra 
bilmədi. Türkiyəyə qayıtdıqdan sonra Nazim bəy İstiqlal mücadiləsinə qoşuldu və 
Vətəninin azadliğı uğrunda gedən döyüşlərdə qəhrəmancasına həlak oldu. 
5-ci Qafqaz firqəsinin qərargah rəisi yarbay Rüştü bəyin də Qafqaz İslam Ordusu 
hərəkatında özünə məxsus yeri vardır. Rüştü bəy Gəncədən Bakıya kimi döyüş yolu 
keçən 5-ci diviziyanın qərargah rəisi olmaqla bərabər, Qafqaz İslam Ordusu hərəkatı 
haqqında geniş xatirələrini işləmiş və tədqiqatçılar üçün mötəbər bir mənbə 
yaratmışdır. Rüşdü bəyin kitabı hazırda Qafqaz İslam Ordusu hərəkatının tarixinin 
öyrənilməsi üçün ən dəyərli mənbələrdən biridir. 
Nuru paşanın azərbaycanlı silahdaşlarına gəlincə isə onda Ə.Çıxlinski və 
H.Səlimovdan başqa general Mirzə Kazım Qacarın, general Murad Gəray Tlexasın, 
general İbrahim ağa Usubovun, 1-ci alay komandiri polkovnik Süleymanovun, 2-ci alay 
komandiri polkovnik Məmmədovun, Həmid bəy Qaytabaşının, Əmənulla Mirzə 
Qacarın, Cavad bəy Şıxlinskinin və digərlərinin adını çəkmək olar. 
Nuru paşanın Azərbaycanlı silahdaşlarından daha ikisinin adını çəkmək lazımdır. 
Bunlar sonralar Türkiyə ordusunun generalı rütbəsinə qədər yüksəlmiş Səməd bəy 
Rəfibəyli və Cahangir Novruzovdur (Berker). Qafqaz İslam Ordusu hərəkatı 
başlayanda bu zabitlərin hər ikisi gənc zabitlər idi və onlar həm Azərbaycanda, həm də 
Türkiyədə Nuru paşa ilə yadda qalan döyüş yolu keçmişdilər. 
Səməd bəy Rəfibəyov Azərbaycan Xalq Cümhuriyyətinin tarixində görkəmli yeri 
olan Rəfibəyovlar nəslindədir. O, 1916-cı ilin yayında Tiflisdə hərbi təhsilini başa 
vurmuş, bir müddət Qafqaz sərhəd alayında bölmə komandiri olmuşdu. 1917-ci ilin 
sonlarında milli qoşun hissələri formalaşdırılarkən Səməd bəy Rəfibəyli də onun 
sıralarına daxil olmuşdu. Qafqaz İslam Ordusu təşkil ediləndə Səməd bəy Ordu 
qərargahının tabeliyində olan süvari bölməsinin komandiri təyin edilmişdi. Gəncə 
ətrafındakı erməni silahlılarının zərərsizləşdirilməsində Səməd bəy Rəfibəyli də fəal 
iştirak etdi. Onun buradakı fəallığı o dərəcədə olmuşdu ki, Mucib Kamalyeri də öz 
xatirələrində onun haqqında maraqlı fikirlər yazmışdı. O yazırdı: 
Atını dörd nala sürən bir azəri süvari yüzbaşı yanımıza gəldi. Adının Səməd və 
Ordu qərargahına bağlı müstəqil süvari bölük komandanı olduğunu, Cəmil Cahid 
bəy tərəfindən bölüyümüzə yardım üçün göndərildiyini bildirdi. Enerjik və 
onurlu bir halı vardı. 
Sonra Mucib Kamalyeri Səməd bəy haqqında aşağıdakıları yazırdı: 
Səməd bəy Osmanlı ordusu Azərbaycandan çəkildikdən sonra süvari komutanı  
olmuş, bolşevik, rus və ermənilərlə çarpışmış, sonunda komutasındakı alayı və 
bir cəbəl topçu batareyası ilə birlikdə İran üzərindən Türkiyəyə gələ bilmişdir. 
Gətirdiyi birliklə İstiqlal savaşında iştirak edən və Sayğın soyadını alan Gəncə 
doğumlu Səməd bəy Sayğın ordumuzda generallığa yüksəlmiş və yaş həddini 
doldurduğundan əməkliyə sövq olunmudur. 
Məlumdur ki, Qafqaz İslam Ordusunun ləğv edilməsi ilə Nuru paşa da Azərbaycanı 
tərk etmiş və sonradan yenidən Azərbaycana gələrək Qarabağda antisovet üsyanında 
iştirak etmişdi. Bu üsyan yatırılandan sonra Nuru paşa və Azərbaycanın milli süvari 
alayı İrandan keçməklə Türkiyəyə gəlmiş və Türkiyənin İstiqlal savaşına qatılmışdılar. 
Tarixi ədəbiyyatda Azərbaycanın hansı süvari alayının Nuru paşa ilə Türkiyəyə getməsi  
haqqında məlumat verilməsə də, məlumdur ki, bolşevik işğalı ərəfəsində podpolkovnik 
Səməd bəy Rəfibəyli Tatar süvari alayının komandiri təyin edilmişdi. Bu alay da 
Qarabağda erməni qiyamının yatırılmasında iştirak edirdi. Səməd bəyin də Türkiyəyə 
keçməsindən belə bir qənaətə gəlmək olar ki, Nuru paşa ilə Türkiyəyə gələn və İstiqlal 
savaşına qatılan Səməd bəy Rəfibəylinin komandiri olduğu Tatar süvari alayı idi. 
Mucib Kamalyeri xatırladırdı ki, süvari alayı ilə birlikdə bir topçu batareyası da 
Türkiyəyə keçmişdi. Güman etmək olar ki, Cahangir bəy Novruzov da bu topçu 
batareyasında idi. Türkiyədə Cahangir Berker kimi tanınan bu zabit topçu idi. O da 
Türkiyədə İstiqlal savaşına qatılmış və 1948-ci ildə Türkiyə ordusunun tuğgeneral 
rütbəsinə layiq görülmüşdü. 
 
ƏNVƏR PAŞA 
 
XX əsrin ikinci onilliyinin sonlarında Azərbaycanda və bölgədə cərəyan edən proseslər 
Azərbaycan xalqı üçün yaddaqalan tarixi hadisələrin baş verməsi ilə nəticələndi. 1917-
ci ilin fevralında çarızmın devrilməsi böyük bir imperiyanın hüdudları çərçivəsində, o 
cümlədən də Azərbaycanda ictimai-siyasi fəallığın genişlənməsinə təkan verdi. Mövcud 
olan mürəkkəb şəraitə baxmayaraq, xalqın ümummilli mənafelərinə dayaqlanan bu 
fəallıq tezliklə nizamlanmış və tənzimlənmiş bir mübarizəyə çevrildi. Xalqın bu gününü 
və sabahını narahatlıqla yaşayan vətənpərvər və ziyalı dairələr bu mübarizəyə 
qoşuldular və özləri ilə bərabər çox böyük qüvvələri də bu mübarizəyə səfərbər etdilər. 
Bir tərəfdən çarizm üsul-idarəsini əvəz etmiş Müvəqqəti hökumətin, habelə bu 
hökuməti devirən Rusiya bolşevik qüvvələrinin, digər tərəfdən də Bakıda kök salmış 
bolşevik-daşnak qüvvələrinin bütün təzyiqlərinə baxmayaraq milli qüvvələrin ardıcıl 
olaraq apardığı milli-azadlıq mübarizəsi 1918-ci il may ayının 28-də məntiqi nəticəsi ilə 
sona çatdı və Azərbaycanın hüdudları daxilində yeni və müstəqil bir dövlət elan edildi. 
Azərbaycan Xalq Cümhuriyyətinin tarix səhnəsinə ayaq açması, mövcudluğu, daxili və 
xarici siyasəti ilə bağlı son illərdə artıq bir sıra maraqlı tədqiqat əsərləri və araşdırmalar 
üşıq üzü görmüşdür. Obyektiv təhlilə əsaslanan bu araşdırmaların demək olar ki, 
hamısında belə bir qənaət mövcuddur ki, Türkiyə ilə Azərbaycan arasında hərbi 
əməkdaşlıq olmasaydı elə ilk günlərdən Azərbaycanın müstəqilliyi çox ciddi təhlükə ilə 
üzbəüz gələ bilərdi. Çünki Sovet Rusiyasında özünə hərtərəfli dəstək tapan Bakı 
bolşevik-daşnak qüvvələri ixtiyarında olan hərbi qüvvələrlə bütün Azərbaycanı tapdağa 
çevirmək, Azərbaycanın milli qüvvələrini və milli hökumətini elə Gəncədə boğmaq 
niyyətində idilər. Bunun üçün əsasını daşnaklar təşkil edən bolşevik-daşnak 
qoşunlarının Gəncəyə doğru artıq yürüşü də başlamışdı. 
Azərbaycanın daxilində isə bu təcavüzə müqavimət göstərəcək qüvvə hələ 
formalaşmamışdı. Yaşayış məntəqələrini tapdağa çevirərək qərbə doğru irəliləyən 
bolşevik-daşnak qüvvələrinin qarşısını kəsmək və onlara layiqli cavab vermək üçün 
xalqın kəsərli qüvvəsi yox idi. Yenicə qurumlanmaqda olan qüvvələrin isə bolşevik-
daşnak qüvvələrinin vəhşiliklərinə cavab vermək iqtidarı yox idi. Çoxları üçün aydın idi 
ki, xalqın başı üzərini kəsdirmiş olan faciələrdən  yalnız qeyri-adi bir qüvvənin köməyi 
ilə nicat tapmaq olardı. Həmin nicat qüvvəsi kimi xalq ancaq Türkiyədən gələ biləcək 
köməyə ümid bəsləyirdi. Bölgədə başqa heç bir qüvvə Azərbaycan xalqının azadlığını, 
onun müstəqüilliyinin möhkəmləndirilməsini istəmirdi. Belə bir həlledici anda milli-
azadlıq mübarizəsinin fəalları kömək üçün Osmanlı hökumətinə müraciət etdilər. 
Məlumdur ki, Osmanlı Türkiyəsinin hökuməti bu müraciətə müsbət cavab verdi və 
Azərbaycanda türk və Azərbaycan hərbi qüvvələrini özündə birləşdirən Qafqaz İslam 
Ordusu yaradıldı. Həmin Ordunun bir neçə ay ərzində apardığı gərgin mübarizə Bakının 
azad edilməsi, Qarabağ üzərində Azərbaycan Xalq Cümhuriyyətinin səlahiyyətlərinin 
bərpası, milli hərbi qüvvələrin möhkəmləndirilməsi, müstəqil dövlət quruculuğu 
sahəsində səmərəli addımların atılması ilə nəticələndi. 
Qafqaz İslam Ordusunun mövcudluğu dövrünü heç şübhəsiz ki, Azərbaycan Xalq 
Cümhuriyyətinin tarixinin ayrıca bir səhifəsi kimi qiymətləndirmək olar.  Bu dövrdə 
müstəqil dövlət quruculuğu sahəsində lazımi addımların atılması ilə bərabər, sözsüz ki, 
başlıca diqqət əldə edilmiş müstəqilliyin möhkəmləndirilməsinə, Azərbaycanın ərazi 
bütövlüyünün təmin edilməsinə, xalqın qanlı faciələrdən qurtarılmasına 
istiqamətlənmişdi. Bu mühüm vəzifələrin həllinə isə Qafqaz İslam Ordusunun fəaliyyəi 
olmadan nail olmaq mümkün deyildi. Bir sözlə, Qafqaz İslam Ordusunun yaradılması 
və türk qoşun hissələrinin Azərbaycana gəlməsi xalqın bolşevik-daşnak zülmündən 
qurtulması üçün vaxtında atılmış tarixi bir addım idi. Bu barədə söhbət açarkən göz 
önünə ilk növbədə Qafqaz İslam Ordusunun komandanı Nuru paşa və onun silahdaşları 
gəlir. Bu insanların fədakarcasına apardıqları mübarizə, Azərbaycanın bolşevik-daşnak 
zülmündən qurtulması üçün göstərdikləri xidmət, axıtdıqları qan  neçə onillik ötsə də 
nəsillər tərəfindən minnətdarlıqla xatırlanmaqdadır. Bu minnətdarlıqdan Osmanlı 
Türkiyəsinin o vaxtkı hərbi naziri Ənvər paşaya da pay düşür. Çünki Qafqaz İslam 
Ordusunun yaradılması, Qafqaza, konkret olaraq Azərbaycana türk hərbi qüvvələri 
göndərmək ideyası Osmanlı Türkiyəsinin hökumət rəhbərlərinə, başlıcası isə Osmanlı 
imperiyasının hərbi naziri Ənvər paşaya məxsus idi. Onun iradəsi olmasaydı sözsüz ki, 
Azərbaycana türk hərbi qüvvələri göndərilməyəcəkdi və Azərbaycan xalqı böyük 
faciələrlə təkbətək qalmalı olacaqdı. 
Qeyd etmək lazımdır ki, Azərbaycan xalqının çağırışına səs vermək, onun haqq 
mübarizəsinə yardımçı olmaq Ənvər paşa üçün heç də sadə bir qərar deyildi. Bu 
məqsədə nail olmaq üçün Ənvər paşa çox böyük sınaqlara, xüsusən də Rusiya və 
Almaniya kimi dövlətlərin böyük təzyiqlərinə sinə gərməli olmuşdu. Çünki bu 
dövlətlərin hər birinin Azərbaycanda öz marağı var idi və kənar bir dövlətin, o 
cümlədən Türkiyənin orada möhkəmlənməsinə razı deyildilər. Baxmayaraq ki, 
Azərbaycanla Türkiyənin əməkdaşlığı adi əməkdaşlıq deyildi. Bu münasibətlər xalqın 
daxili tələblərindən irəli gələn bir əməkdaşlıq idi. Almaniya və Rusiya isə heç də 
Azərbaycan xalqının istək və arzularının marağında deyildilər. Onlara Bakı nefti lazım 
idi və buna nail olmaq üçün Azərbaycan xalqının hansı vəziyyətdə olması onları elə də 
maraqlandırmırdı. Ona görə də Azərbaycanla bağlı Türkiyə-Almaniya münasibətlərinin 
kəskin dəyişə biləcəyi gözlənilən idi. Buna baxmayaraq, Ənvər paşa Azərbaycana 
kömək göndərmək fikrindən daşınmadı və inadkarlıqla bu planın həyata keçməsinə nail 
oldu. Bununla da Azərbaycan xalqı çox ciddi bir təhlükədən nicat tapdı. 
Ənvər paşa Qafqaz İslam Ordusunun komandanı təyin edilmiş Nuru paşanın böyük 
qardaşı idi. Onların arasında türk ailələrinə məxsus olan çox dərin bir bağlılıq və 
səmimilik var idi. Aldıqları ailə tərbiyəsi də bu cür idi. Yəni, onların qarşılıqlı 
münasibətlərində hər zaman daxili bir səmimilik var idi. Həyatları Azərbaycanla sıx 
bağlı olan bu qardaşların hər ikisinin hərbçi peşəsini seçməsindən güman etmək olar ki, 
onların ailəsində bu peşəyə dərin maraq və hörmət olmuşdu. Türk sərkərdələrinin 
qəhrəmanlığına və keçmişinə olan məhəbbət bu qardaşların hər iksini zabitliyə çəkib 
gətirmişdi. Hətta Ənvərin əmisi Xəlil də hərbçi peşəsini seçməyi qərara almışdı və 
məlumdur ki, Xəlil sonradan paşalığa qədər yüksəlmişdi və Azərbaycanın bolşevik-
daşnak təcavüzündən xilas edilməsində Xəlil paşanın da özünəməxsus rolu var idi. 
Türk tarixçisi Şövkət Sürəyya Aydəmir "Makedoniyadan Ortaasiyaya Ənvər paşa" adlı 
üç cildlik sanballı kitabında Ənvər paşanın nəsil şəcərəsini vermişdir. Həmin şəcərədən 
Ənvər paşanın əcdadlarının və yaxın qohumlarının həyat  yolunu izləmək mümkündür. 
Onun anasının adı Aişə idi. Aişə xanım dövrünün şərq qadınlarının böyük 
əksəriyyətindən fərqli olan keyfiyyətlərə malik olmuşdu. Onun kifayət qədər geniş 
dünyagörüşü var idi. Övladlarının savadlı böyüməsində, hərbçi yolu seçməsində və bu 
peşənin sınaqlarına sinə gərərək təcrübəli zabit kimi yetişməsində Aişə xanımın da 
zəhməti böyük idi. O, övladlarını həmişə çətinlikdən qorxmamağa çağırırdı və həyat 
yoldaşı Hacı Əhməd bəylə birlikdə onların dayağı olmuşdu. Ş.S.Aydəmir əsərində Aişə 
xanışın şəklini vermiş və şəklin altında onun Ənvərə ünvünladığı bu sözləri yazılmışdır: 
"Oğlun Ənvər, başladığın işi bitirmədən dönərsən südümü halal etməm". Bu öyüdlər 
veriləndə Ənvərin 27 yaşı var idi və artıq yarbay rütbəsində idi. Şübhə etmək olmaz ki, 
anasının bu öyüdləri Ənvərin təpərini daha da artırmış və zabit şərəfinin zirvəsinə doğru 
daha inamlı addımlamağa sövq etmişdi. 
Ənvər paşa öz söhbətlərində atası Hacı Əhməd bəyi çox səmimi duyğularla anırdı. Bu, 
heç şübhəsiz ki, Hacı Əhməd bəyin valideyn kimi çəkdiyi zəhmətlərə qarşı onun 
minnətdarlıq hissələrindən doğurdu. Hacı Əhməd bəyin Ənvər və Nuru ilə çəkdirdiyi 
bir fotoşəkilin surəti günümüzə qədər gəlib çıxmışdır. Bu fotoda Ənvər minbaşı, Nuru 
isə hələ öyrəncidir. Ənvər hərbçi həyatının sınaqları ilə artıq üzləşmiş olsa da Nuru 
üçün bu sınaqlar qarşıdadır. Ancaq onların hər birinin üzündə bir işıq və aydınlıq 
oxunmaqdadır. Hacı Əhməd bəyin üzündə isə övlad qürurunu duymaq elə də çətin 
deyildir. 
Ənvər paşa türk hərbinin böyük sərkərdələrindən biridir və elə Birinci dünya müharibəsi 
cəbhəsində qazanılmış bir neçə hərbi uğurlar onun adı ilə bağlıdır. Azərbaycanın 
İstanbula göndərilmiş olan diplomatik nümayəndəsi Əlimərdan bəy Topçubaşov 
buradakı diplomatik fəaliyyəti ilə bağlı Azərbaycana göndərdiyi hesabatlarından birində 
Ənvər paşanın şəxsiyyəti ilə bağlı maraqlı bir məqamı qeyd edirdi. 1918-ci il noyabr 
ayının 25-də Türkiyənin yeni hərbi naziri marşal Abdulla paşanın görüşünə gedərkən 
Topçubaşov nazirin qəbul otağında rastlaşdığı belə bir mənzərəni təsvir edirdi: 
Tanış və zəngin qəbul otağı. Yeni olan odur ki, divarda Türkiyə imperiyasının 
bütün keçmiş hərbi nazirlərinin çərçivəyə salınmış böyük fotoları asılmışdı. 
Onların arasında Plevna qəhrəmanı Qazi Osman paşa da vardı. Döşü büsbütün 
ordenlərlə dolu idi ( boynunda rus ordeni – Ağ xaç var idi). Axırda sonuncu hərbi 
nazir və sədr-əzəm İzzət paşanın portreti asılıbdır. 
-Bəs, Ənvər paşa haradadır? – bura yenicə təyin edilmiş və biz azərbaycanlılara 
tanış olan məmur mehmandar Fərid bəydən soruşuram. 
 -Buruda! 
Baxıram. Yaraşıqlı cavan sifəti, ağıllı gözləri olan və xəfifcə gülümsəyən Ənvər 
azacıq kənarda, ancaq içərisində bütün dövlərin silah nümunələri saxlanılan 
şkafın üzərindəki ən fəxri yerdə tamamilə təkdir. Böyük çərçvənin altında yazı 
var idi... Həmin yazı belə idi: "Əl-cənnət təht-ül zülal-ül yuf" – yəni "cənnət 
qılıncın kölgəsu altındadır". 
Bu sözlər müəyyən mənada Ənvər paşanın həyat və fəaliyyət məramını 
müəyyənləşdirirdi. O bütün varlığı il hərbçi idi və əlində silah təkcə Türkiyə üçün deyil, 
bütün türk dünyası uğrunda vuruşmaq ideyası ilə alışıb yanırdı. Ənvər paşa Türkiyə 
Respublikasının banisi Mustafa Kamal Atatürkin sinif yoldaşı idi. Mustafa Kamal paşa 
Ənvər paşanın əsgəri igidliyini, qorxmazlığını yüksək qiymətləndirirdi. Bununla 
bərabər, Mustafa Kamal paşa Ənvər paşanın fəaliyyətinə tənqidi yanaşırdı və onun 
fəaliyyətində özünü göstərmiş olan müəyyən hərəkətlərin nədən doğruğunu çox dürüst 
müəyyənləşdirmişdi. O deyirdi: 
İyi yetişmiş, dürüst, vətənpərvər, qorxmaz böyük əsgər idi. Bir xətası var idi. O 
da albay rütbəsində ikən tümən, qolordu, ordu komandanlıqları yapmadan Baş 
komandan olmasıydı. Orduda bu qədəmləri adlayaraq Baş komandanlığa gəlmək 
bir taqım xətaları da bərabərində gətirir. Ənvərin tək xətası bu idi ("Azərbaycan" 
dərgisi, eylül-ekim 1996, s.4). 
Ənvər paşa doğrudan da çox böyük sürətlə inkişaf edirdi. Bunu aşağıdakı bioqrafik 
qeydlərdən də görmək mümkündür. Bu qeydlər onun rəsmi sicilindən götürülmüşdür: 
 
Babası – Əhməd 
Doğum yeri – İstanbul 
Doğum tarixi – 1295 (1880) 
Sinifi – piyada 
Düxulu – 2 mart 1898 
Yüzbaşı – 23 təşrini-əvvəl 1903 
Qolağası – 23 şubat 1905 
Minbaşı – 30 avqust 1906 
Qayməqam – 28 mayıs 1912 
Miralay – 2 qanuni-əvvəl 1913 
Mirliva – 21 qanuni-əvvəl 1913 
Feriq – 19 avqust 1915 
Birinci feriq – 22 təşrini-əvvəl 1917 
 
Ənvər paşa 34 yaşında olarkən albay (polkovnik) rütbəsi almışdı. Bu rütbəni 
almasından cəmi 19 gün sonra o, Əhmət İzzət paşanın yerinə hərbiyyə naziri təyin 
edildi və elə həmin gün də ona mirliva (general-mayor) rütbəsi verildi. Sonradan o 
aşağıdakı vəzifələri tutdu: 
 
26 qanuni-əvvəl 1329 –Ərkani-hərbiyyə rəisi 
21 iyul 1330 – Baş komandan vəkili 
12 təşrini-sani 1330 – Bəhriyyə naziri vəkili 
13 aprel (nisan) 1331 – padşahın xüsusi yavəri 
23 qanuni-əvvəl 1332 – Hərbiyyə naziri və Baş komandan vəkili 
19 nisan 1333 – Sədr-əzəm vəkili 
2 təşrini-əvvəl 1334 – gizlincə evini və Türkiyəni tərk etdi 
 
Ənvər paşa elə bir vaxtda Osmanlı Türkiyəsi kimi böyük imperiyanın hərbi naziri 
olmuşdu ki, onun hərbi təcrübəsi, gənclik enerjisi və arzuları birləşərək daha geniş 
fəaliyyət meydanı üçün çırpınırdı. Ancaq bu vəzifəyə təyin olunana kimi Ənvər paşa 
zəngin və maraqlı bir həyat yolu keçmişdi. Öz fəaliyyəti ilə o, Osmanlı Türkiyəsinin 
ictimai-siyasi və hərbi həyatında tanınmış şəxsiyyətlərdən birinə çevrilmişdi. Yəni hərbi 
nazir vəzifəsinə o, təsadüfən gəlib çıxmamışdı. Bu vəzifə konkret tarixi şəraitdə Ənvər 
paşanın fəaliyyətinin və ictimai xidmətinin məntiqi nəticəsi kimi ona həvalə edilmişdi. 
Ənvər paşa eyni zamanda iqtidarda olan "İttihad və Tərəqqi" partiyasının liderlərindən 
biri idi. Ancaq elə burada qeyd etmək lazımdır ki, Ənvər paşanın siyasi partiyanın 
liderlərindən biri olması və hərbçi olduğu halda siyasətə qarışması türk tarixçiləri 
tərəfindən birmənalı şəkildə qiymətləndirilmir. Bu məsələyə toxunmadan qeyd 
edilməlidir ki, o, hökumətdə malik olduğu nüfuzundan istifadə edərək reallığına 
inandığı Turançılıq ideyasının da həyata keçməsinə və dövlət imkanlarının da bu 
məsələyə səfərbər edilməsinə çalışırdı. Azərbaycanın, Şimali Qafqazda yaşayan 
müsəlman xalqlarının, bütünlükdə Rusiyanın tərkibinə daxil olan türk xalqlarının çar 
Rusiyasının əsarətindən qurtularaq böyük Turan  dövlətinə qatılacağına inanan Ənvər 
paşa hərbi fəaliyyətində də bu planı diqqətdən qaçırmırdı. 
 Türk xalqlarının mənəvi və siyasi birliyi, türkçülük ideyasının prinsipləri elə Birinci 
dünya müharibəsi dövründə Türkiyədə iqtidarda olan Tələt bəy, Xəlil bəy, Ənvər paşa 
və digər şəxsləri özündə birləşdirən "İttihad və Tərəqqi" partiyası tərəfindən də əxz 
edilmiş və bununla əslində həmin vaxt türkçülük Osmanlı dövlətinin rəsmi görüşləri 
səviyyəsinə qaldırılmışdı. Türk xalqlarının birliyinə xüsusi əhəmiyyət verən Ənvər paşa 
dövlətin xarici siyasətinin də Turançılıq ideyası üzərində qurulmasına maraq göstərirdi. 
Ənvər paşanın Osmanlı dövlətində kifayət qədər nüfuzu var idi və bu nüfuzundan 
istifadə edərək reallığına inandığı Turançılıq ideyasının həyata keçməsinə dövlətin 
imkanlarını səfərbər etməyə çalışırdı. Azərbaycanın və Şimali Qafqazda yaşayan 
müsəlman xalqlarının bütünlükdə Rusiyanın tərkibinə daxil olan türk xalqlarının çar 
Rusiyasının əsarətindən qurtararaq böyük Turan dövlətinə qatılacağına inanan Ənvər 
paşa hərbi fəaliyyətində də bu planı diqqətdən qaçırmırdı. Birinci dünya müharibəsi 
dövründə bu planın reallaşdırılması Azərbaycan və digər müsəlman və türk xalqlarına 
kömək göstərilməsi üçün Ənvər paşa tərəfindən bir fəallıq duyulurdu. 1914-cü ildə türk 
qoşunlarının bəzi uğurları və o cümlərədn də Rusiya qoşunlarının bir sıra əraziləri tərk 
etmək məcburiyyətində qalması Ənvər paşa və onun silahdaşlarında Qafqaza doğru 
irəliləmək ümidini daha da artırdı. Birinci dünya müharibəsində Türkiyənin müttəfiqi 
olan Almaniya da Qafqaza doğru irəliləmək ümidini daha da artırdı. Birinci dünya 
müharibəsində Türkiyənin müttəfiqi olan Almaniya da Qafqaza doğru irəliləməyi və 
xüsusilə də Bakı neftindən bəhrələnmək ideyasını dəstəklədi. Hətta daha böyük iddialar 
da mövcud idi. Güman edilir ki, Türkiyə-Almaniya qoşunları Xəzərboyu şimala doğru 
irəliləməklə Rusiya ərazisindəki tatarlarla, Orta Asiya türklərinə dəstək verməklə 
Rusiyanın hərbi gücünə zərbə endirilsin. 
Türkiyənin Birinci dünya müharibəsi gedişində planlaşdırdıqları həyata keçmiş olsaydı, 
o zaman İran ərazisinə qoşun çıxarılması, buradakı rus qoşun hissələrinin geriyə 
cəkilməsindən sonra Qafqaza da yol açması nəzərdə tutulmuşdu. Bu planın həyata 
keçirilməsinə Ənvər paşa tərəfindən Xəlil bəy, Kazım Qarabəkir paşa, Ömər Naci kimi 
güvəndiyi şəxslər cəlb edilmişdi. Həmin planın həyata keçirilməsi üçün hələ 1914-cü 
ilin sonlarına yaxın yarbay Xəlil bəyin rəhbərliyi altında Azərbaycan və Dağıstan 
istiqamətinə hərbçilər qrupu göndərmişdi. Ənvər paşa Xəlil bəyə verdiyi tapşırığında 
bildirirdi ki, onun vəzifəsi Təbrizdən keçməklə Dağıstana doğru irəliləmək, bölgənin 
əhalisini üsyana qaldırmaq, Bakı-Tiflis dəmin yolu xəttini dağıtmaq, rusların Xəzərin 
qərb hissəsindən geri sıxışdırılmasına cəhd göstərməkdir. 
Ənvər paşanın istəyi və dəstəyi ilə İstanbulda "Qafqaz komitəsi" yaradıldı. Komitənin 
fəaliyyətinə Qafqaz xalqlarının nümayəndələri cəlb edilmişdi. Həmin komitə Qafqaz 
xalqları arasında iş aparmalı və Qafqaz xalqlarının muxtarlaşmasına öz dəstəyini 
verməli idi. 
Lakin Sarıqamış ətrafında baş verən böyük hərbi uğursuzluq Ənvər paşanın Qafqazla 
bağlı olan siyasətinin də icrasını mümkünsüz etdi. Bununla belə, çar Rusiyası tərkibində 
olan türk xalqlarına kömək etmək planı Ənvər paşanı ömrünün sonuna qədər tərk 
etmədi. 
1917-ci ildə baş verən Fevral inqilabından sonra Rusiyanın zəifləməsi, rus qoşunlarının 
parçalanmaq üzrə  olması və Rusiyanın tərkibinə daxil olan türk və müsəlman 
xalqlarında milli-azadlıq hərəkatının canlanması Turançılıq ideyasının həyata 
keirilməsinə başlanması üçün Ənvər paşada yeni ümidlər yaratmışdı. Bunu Ənvər paşa 
üzvü olduğu "İttihad və Tərəqqi" partiyasının 1917-ci il noyabr ayını 11-də verdiyi bir 
bəyanat da təsdiq edirdi. Həmin bəyanatda bildirilirdi: 
Vətənimizin və millətimizin milli idealları bizi Moskva düşmənini imhaya dəvət 
etməkdədir. Beləliklə, rus idarəsindəki bütün irqdaşlarımızı içinə alan və onlarla 
birliyimizə imkan verəcək təbii hüdudumuz əldə edilmiş olacaqdır. 
Rus ordusunun dağılması və Rusiya imperiyası tərkibinə daxil olan türk-müsəlman 
xalqlarının milli-azadlıq hərəkatı gücləndikcə bu planın icrasına maraq da Ənvər paşa 
və onun silahdaşları arasında xeyli güclənmişdi. Ancaq Türkiyədən gözlənilən yardımın 
mahiyyətinə gəlincə Azərbaycanın milli qüvvələrinin heç də hamısı vahid mövqedə 
dayanmırdılar. Milli mücadilə liderləri Türkiyənin yardımlarının zəruriliyini 
vurğulasalar da bu yardımların bir ölkənin hakimiyyətindən qurtularaq başqa bir ölkənin 
hakimiyyəti altına düşməsi ilə nəticələnməsinə razı deyildilər. Onlar ümid edirdilər ki, 
din və dil ortağı olan türklər Azərbaycan xalqına yardım etməklə onu təhdid edən 
təhlükəni sovuşduracaq və Azərbaycanın müstəqilliyə qovuşmasına şərait yaradacaqdır. 
Başqa bir mövqedə dayanan qüvvələr isə Türkiyədən yardım istəməklə Azərbaycanın 
Osmanlı dövlətinə birləşdirilməsinə tərəfdar çıxdılar. Onlar Azərbaycanın gələcəyini 
Osmanlı dövlətinin tərkibində görürdülər və bunun üçün geniş təbliğat da aparırdılar. 
Bu cərəyanın önündə Qafqaz "İttihad və Tərəqqi" partiyasının fəalları gedirdilər. 
Türkiyədəki "İttihad və Tərəqqi" partiyası ilə ideya yaxınlığı olan bu partiyanın fəalları 
özlərinə çoxlu tərəfdar toplayaraq Azərbaycanın ictimai-siyasi həyatına təsir edə biləcək 
bir qüvvə əldə etmişdilər. Əsas fəaliyyətini bu istiqamətdə quran Qafqaz "İttihad və 
Tərəqqi" partiyasının Mərkəzi-Ümumiyyəsi 1918-ci il mart ayında böyük bir bəyanat 
verib Osmanlı dövlətinə müraciətlə çıxış etdi. Qafqazın bütün müsəlmanlarının iradəsini 
ifadə etdiyini bildirən Mərkəzi-Ümumiyyə qeyd edirdi ki, bütün şimal və cənubi Qafqaz 
ana vətənimiz olan Türkiyəyə ilhaq olunmalıdır. Onlara görə bolşevik hökuməti 
rəhbərləri tərəfindən öz müqəddəratlarını müəyyənləşdirmək zəmanəti alan Qafqazın 6 
milyonluq müsəlman əhalisi Türkiyəni Qafqaza çağırır və  bütün Qafqazı ana vətəni 
olan Türkiyəyə birləşdirilməsini tələb edirdilər. Bəyanatda bildirilirdi ki, indi qalib 
kürsüsündə oturan Türkiyə tarixin ona bəxş etdiyi haqqlara istinad edərək dərhal 
Qafqazı almalı və onu çağıran qardaşlarını azad etməlidir. Dörd il ərzində Avropa, 
Asiya və Afrika cəbhələrində böyük uğurlar qazanan türk ordusunun 3-4 milyon rusu və 
bir neçə yüz min ermənini Qafqazdan qovmağa qadir olduğuna yəqinlik də çağırışda öz 
əksini tapmışdı. 
Doğrudur, Turançılıq ideyası bütünlüklə real bir plan deyildi. Azərbaycanda həmin 
ideya müəyyən qüvvələr tərəfindən dəstəklənsə də milli-azadlıq mübarizəsinin liderləri 
heç də Turançılıq ideyası altında Azərbaycanın Türkiyəyə birləşdirilməsinə tərəfdar 
deyildilər. Ancaq Osmanlı Türkiyəsi ilə Azərbaycan arasında hərbi münasibətlər 
formalaşarkən bu baxışın da ortada olduğunu inkar etmək olmaz. Heç şübhəsiz ki, 
bunun nticəsi idi ki, Azərbaycan-Türkiyə hərbi əməkdaşlığının formalaşmasının ilkin 
mərhələsində Ənvər paşa Azərbaycanın gələcəyini Türkiyənin tərkibində görürdü. 
"İttihad və Tərəqqi" partiyası yuxarıdakı bəyanatında "təbii hüdudumuz" deyiləndə 
Türkiyənin şimal sərhədinin Şimali Qafqaz dağlarından keçməsi nəzərdə tutulurdu. 
Azərbaycana münasibətdə Ənvər paşanın şəxsində türkçülüklə bərabər, sultanlıq 
rejiminə xidmət edən, dünya savaşına qoşularaq ondan qələbə ilə çıxmağa çalışan bir 
hərbçi keyfiyyətləri birləşmişdi. Yeni ərazilər əldə etmək, konkret tarixi şəraitdə yeni-
yeni fəthlərə nail olmaq bir cavan sərkərdə kimi onun da istəklərindən uzaq deyildi. 
Türk tarixçilərinin də təsdiq etdiyi kimi Azərbaycanı və Şimali Qafqazı Rusiyadan 
ayırmaqla Ənvər paşa bir növ şərq cəbhələrində itirdiyinin əvəzini çıxmaq istəyirdi. 
Ancaq bir qədər qabağa gedərək qeyd edək ki, bölgədə və Azərbaycanda gedən 
proseslər sonradan Ənvər paşanın və Nuru paşanın baxışlarında da bir dəyişiklik yaratdı 
və onların hər ikisi Azərbaycan Cümhuriyyətinin möhkəmlənməsi üçün xeyli səy 
göstərdilər. Qarşılıqlı münasibətlərə siyasi baxışın necə formalaşmasından asılı 
olmayaraq Ənvər paşanın Azərbaycan türklərinə Rusiya əsarətindən qurtulması üçün 
mümkün yardımı göstərmək əzmi isə həmişə dəyişməz qalmışdı. 
Ənvər paşanın Turançılıq fikirləri, çar Rusiyası tərkibində olan bütün türk dövlətlərini 
birləşdirərək böyük Turan dövləti yaratmaq ideyası Türkiyənin özündə də müəyyən 
dairələr tərəfindən reallığa uyğun sayılmırdı. Elə Mustafa Kamal paşa da həmin illərdə 
belə ideyaların həyata keçə biləcəyinə inamla yanaşmırdı. Onun söylədiyi bəzi fikirlər 
Birinci dünya müharibəsi illərində Türkiyədə iqtidarda olan "İttihad və Tərəqqi" 
partiyasının müdafiə etdiyi Turançılıq ideyasının mahiyyətini başa düşmək üçün 
qiymətli meyardır. O bildirirdi: 
Müxtəlif millətləri müştərək və ümumi bir ünvan altında toplamaq və bu müxtəlif 
kütlələri eyni hüquq və şərtlər altında saxlayaraq qüvvətli bir dövlət yaratmaq 
parlaq və cazibədar bir görünüşdür. Fəqət aldadıcıdır. Hətta bir sərhəd 
tanımayaraq dünyada mövcud olan türkləri belə bir dövlət halında birləşdirmək, 
nail olunması  mümkün olmayan bir məqsəddir. Bu, əsrlərin və əsrlər boyu 
yaşamış olan insanların çox acı, çox qanlı hadisələrlə ortaya qoyduğu bir 
gerçəkdir.  
M.K.Atatürk bu fikri 1920-ci ildə söyləmişdi. Onun 1921-ci ildə söylədiyi başqa bir 
fikir yuxarıda toxunulan məsələnin mahiyyətinə varmaq baxımından daha xarakterikdir: 
Böyük xəyallar ilə özümüzü aldadan, görə bilmədiyimiz işlər görə bilən kimi 
göstərən saxtakar insanlardan deyilik. Bir çox böyük və xəyali işləri görmədən 
görmüş kimi görünmək xatirinə nəticədə bir vaxt məmləkətə və millətə bütün 
dünyanın düşmənçiliyini, pis niyyətini, kinini qazandırdıq. Biz panislamizmi 
həyata keçirmədirk. Yalnız "keçiririk, keçirəcəyik" dedik. Düşmənlər isə həyata 
keçirməmək üçün bizi qabaqlayaraq "öldürərəm" dedilər. Pantürküzmü həyata 
keçirmədik. "Keçirərik, keçirərik" – dedik və yenə "öldürərəm" – dedilər. Bütün 
dava bundan ibarətdir... 
Gəlin, belə həyata keçirə bilmədiyimiz və bilməyəcəyimiz anlayışlar ətrafında 
coşub düşmənlərimizin sayını və bizə qarşı olan pis münasibətlərini 
artırmaqdansa, təbii vəziyyətimizə, qanuni vəziyyətimizə qayıdaq. 
Böyük Atatürk bu fikri konkret olaraq Turançılıq ideyası ilə bağlı söyləməsə də, oxşar 
ideyaların mahiyyətinə dürüst qiymət vermişdi. Elə Türkiyənin Azərbaycana yardımları 
tarixi göstərir ki, Qafqaz İslam Ordusunun yaradılması və Nuru paşanın rəhbərliyi 
altında olan bu Ordunun müstəqil Azərbaycan dövləti ərazisində fəaliyyəti Rusiyanın, 
İngiltərənin, hətta Türkiyənin müttəfiqi olan Almaniyanın çox böyük qəzəbinə səbəb 
olmuşdu. 
Ənvər paşanın müdafiə etdiyi Turançılıq ideyası qeyri-real bir ideya olsa da, onu da 
qeyd etmək lazımdır ki, böyük nəticələr elə arzu və istəkdən qüvvə alır. Bəlkə də Ənvər 
paşa meyl etdiyi siyasətdə bir qədər romantikliyə yol verdiyi üçün idi ki, Azərbaycan-
Türkiyə hərbi əməkdaşlığı həyata keçdi və Nuru paşanın komandanlığı altında Qafqaz 
İslam Ordusu yaradıldı.  
Qafqaz İslam Ordusunun yaradılması və türk qoşun hissələrinin Azərbaycana 
göndərilməsini Ənvər paşanın həm Turançılıq ideyasının tərkib hissəsi saymaq olar, 
həm də yox. Sayılması ona görə mümkündür ki, bu ideya Ənvər paşanı özünə ciddi 
şəkildə cəlb etmişdi və hətta iqtidardan uzaqlaşdırıldıqdan sonra da Orta Asiyada bu 
bölgənin xalqlarının Rusiya əsarətindən qurtulması uğrunda mübarizə aparırdı. O elə bu 
yolda da canından keçməli oldu. 
Azərbaycana əməli yardımların Turançılıqla bağlı olmaya biləcəyini də onunla 
əsaslandırmaq olar ki, belə bir ideyaya meylli olmasaydı belə, Ənvər paşa azərbaycanlı 
qardaşlarını köməksiz qoymazdı. Bolşevik-daşnak təcavüzünün Bakıdan başlayıb 
sürətlə Gəncəyə doğru genişləndiyi bir vaxtda Ənvər paşa heç şübhəsiz ki, din və dil 
qardaşlarının harayından kənarda qala bilməzdi. Özü də belə bir addımın atılmasında 
Ənvər paşa təkcə öz şəxsi istəkləri nöqteyi-nəzərindən çıxış etmirdi. Azərbaycana hərbi 
yardımların göstərilməsinə nail olmaqla Ənvər paşa həm də bütünlükdə türk xalqının 
Azərbaycanın köməyinə gəlmək əzmini ifadə edirdi. 
Azərbaycan xalqı ilə Osmanlı Türkiyəsi arasındakı münasibətlərin mahiyyyətinə gəlincə 
isə, hər iki tərəfdə müxtəlif yanaşmaların olmasına baxmayaraq, Azərbaycan milli-
azadlıq mübarizəsinin fəalları onu da yaxşı anlayırdılar ki, Türkiyənin hərbi yardımı 
olmasa xalqın başı üzərini kəsdirmiş olan real təhlükədən qurtarmaq mümkün deyildir. 
Müvəqəti hökumət, sonra isə bolşevik hökuməti Rusiya tərkibində yaşayan xalqlara öz 
milli müqəddəratlarını müəyyənləşdirməyə imkan verəcəklərini vəd etsələr də, bunun 
adi sözdən başqa bir şey olmadığı Azərbaycanda da yaxşı anlaşılırdı. Ona görə də milli-
azadlıq hərəkatı gücləndikcə Türkiyənin hərbi yardımına üz tutmaq meyli də gücləndi. 
Nəticədə, hələ 1917-ci ilin noyabr ayında Mosulda yerləşən 6-cı türk Ordusu 
komandanlığına bir nümayəndə heyəti göndərildi. Həmin nümayəndə heyəti xahiş etdi 
ki, vəhşiliklər törədən erməni silahlı dəstələrinin fəaliyyətinin qarşısının alınmasında 
türk hərbi qüvvələri müəyyən yardımlar etsinlər. Bu görüşün nəticəsi barəsində bir fikir 
söyləmək çətindir. Həmin görüşü xatırladan tarixi ədəbiyyatda da tərəflərin hansı qərara 
gəlməsi barəsində məlumat verilmir. Ancaq sonradan Osmanlı dövlət rəhbərlərinin 
Azərbaycanla bağlı qətiyyətli qərar qəbul etmələrindən güman etmək olar ki, həmin 
görüş Ənvər paşada və onun ətrafındakılarda artıq əməli addımlar atılmasının vaxtının 
çatdığı qənaətini yaratmışdı. 
1917-ci ilin sonlarından etibarən bu məsələ hər iki tərəf üçün yeni bir aktuallıq kəsb 
etdi. Həmin ilin dekabr ayında cəbhələrdə ruslara əsir düşmüş bir avstriyalı zabit 
qaçaraq türk qoşun hissələri tərəfinə keçmiş və o vaxtlar 6-cı Ordu komandanı olan 
Xəlil paşa ilə görüşmüşdü. Həmin əsirin verdiyi məlumatlar hərbi nazir Ənvər paşanın 
əmisi olan Xəlil paşanı çox maraqlandırmış və onda belə bir qənaət hasil olmuşdu ki, 
Qafqaza doğru uğurlu yürüş həyata keçirmək üçün çox əlverişli bir şərait yaranmışdır. 
Çünki bu bölgədə Rusiyanın gücü çox zəifləmiş və bütünlükdə ölkə daxilində mövcud 
olan qarışıqlıq çoxdan düşünülən planların həyata keçmə ehtimalını xeyli artırmışdı. Bu 
məlumatın doğruluğunu Ənvər paşaya çatdırmaq üçün Xəlil paşa həmin əsirin özünü 
onun yanına göndərdi. İstanbula yetişən kimi Ənvər paşa dərhal onu qəbul etdi. Əsirin 
verdiyi məlumatlar Ənvər paşanın özündə də əməli addımların atılması vaxtının 
çatdığına yəqinlik yaratdı. Bir müddətdən sonra Ənvər paşa Xəlil paşaya göndərdiyi 
teleqramında avstriyalı əsirlə görüşü barədə belə yazırdı: 
Görüşdüyüm avstriyalı yarbayın Bakının durumu haqqında verdiyi məlumatdan 
anlaşıldığına görə, Azərbaycan xalqının düşmənə qarşı təşkilatlanmaya və 
savaşmağa istəkli olduğu, ancaq onları təşkilatlandıracaq və idarə edəcək bir lider 
bulunmaması nədəniylə hərəkətə keçə bilmədikləri qənaətini edindim 
Xəlil paşaya 1918-ci ilin fevralında göndərdiyi teleqramında Ənvər paşa Azərbaycan və 
Qafqazla bağlı planlarının artıq həyata keçirilməsi mərhələsinin başlandığını bildirirdi. 
Onun əmrinə əsasən, Qafqaz, Dağıstan, Türkistan və Rusiyadakı digər müsəlman 
xalqlara onların ehtiyac duyduqları yardım və dəstəyin verilməsi üçün mərkəzi 
Tehranda olan bir təşkilat yaradılmalı və adı çəkilən yerlərə hazırlıqlı türk zabitləri 
göndərilməli idi. Ənvər paşanın fikrincə, onun qardaşı yarbay Nuru bəy Tehrandakı 
mərkəzin rəhbəri olmalı, yarbay Şövkət bəy Dağıstana və Xəlil paşanın münasib bildiyi 
digər zabitlər də Qafqazın digər bölgələrinə göndərilməli idi. O bu planı bütünlüklə 
həyata keçirə bilməsə də hər halda Azərbaycan və Dağıstanla bağlı niyyətlərinin həyata 
keçirilməsi istiqamətində konkret addımlar ata bildi. 
Ənvər paşa konkret olaraq Azərbaycanla bağlı əməli fəaliyyətə başlarkən heç şübhəsiz 
ki, buradakı milli qüvvələrin istək və arzularını, erməni-daşnak təhlükəsindən qurtarmaq 
üçün Türkiyəyə bağlanılan ümidləri və Türkiyəyə ünvanlanan çoxsaylı müraciətləri də 
nəzərə almışdı. O şübhə etmirdi ki, atdığı addımlar birtərəfli deyil və bu addımlar 
Azərbaycanın milli qüvvələri və Azərbaycan xalqı tərəfindən dəstəklənəcək. Eyni 
zamanda qarşılıqlı şəkildə həyata keçirilən səylər bolşevik-daşnak təcavüzünə qarşı 
ümumi bir hərəkata çevriləcəkdir. Ancaq Türkiyədən gözlənilən yardımın mahiyyətinə 
gəlincə, Azərbaycanın milli qüvvələrinin heç də hamısı vahid mövqedə dayanmırdılar. 
Milli mücadilə liderləri Türkiyənin yardımlarının zəruriliyini vurğulasalar da bu 
yardımların bir ölkənin hakimiyyətindən qurtularaq, başqa bir ölkənin hakimiyyəti 
altına düşməsi ilə nəticələnməsinə razı deyildilər. Onlar ümid edirdilər ki, din və dil 
ortağı olan türklər Azərbaycan xalqına yardım etməklə onu təhdid edən təhlükəni 
sovuşduracaq və Azərbaycanın müstəqilliyə qovuşmasına şərait yaradacaqdır. 
Başqa bir mövqedə dayanan qüvvələr isə Türkiyədən yardım istəməklə Azərbaycanın 
Osmanlı dövlətinə birləşdirilməsinə tərəfdar çıxdılar. Onlar Azərbaycanın gələcəyini 
Osmanlı dövlətinin  tərkibində görürdülər və bunun üçün geniş təbliğat da aparırdılar. 
Bu cərəyanın önündə Qafqaz “İttihad və Tərəqqi” partiyasının fəalları gedirdilər. 
Türkiyədəki “İttihad və Tərəqqi” partiyası ilə ideya yaxınlığı olan bu partiyanın fəalları 
özlərinə çoxlu tərəfdar toplayaraq Azərbaycanın ictimai-siyasi həyatına təsir edə biləcək 
bir qüvvəyə çevrilmişdilər. Əsas fəaliyyətini bu istiqamətdə quran Qafqaz “İttihad və 
Tərəqqi” partiyasının Mərkəzi-Ümumiyyəsi 1918-ci il mart ayında böyük bir bəyanat 
verib Osmanlı dövlətinə müraciət etdi:  
Ey türk ordusu, gəl! Gəl, Çingiz və Teymurləngin izləri buradadır. Biz, 
böyüklərlə gənclər, sənə ilhaq etmək və səninlə bərabər əcdad yurduna doğru 
yürümək üçün sizə müntəzirik. Təvəqqüf və rüsxət bitər. Yürü, şərqə yuru. Bil ki, 
sən yürüdükcə qızlarımız Qafqaz dəfnələrindən başına çələng taxacaq və 
millətimiz Qafqaz dağlarından ayağına güllər sərəcəkdir. 
Çağırışda daha sonra bildirilirdi ki, Osmanlı ordusunun Gəncəyə gəlməsi ilə erməni 
məsələsi bir dəfəlik yox olmalı və bu millət tamamilə dünya xəritəsindən silinməlidir. 
Çağırış imzalayanların fikrincə, namussuz və vicdansız hərəkətləri ilə bəşəriyyətdə ad 
çıxarmış olan bu millətin əməllərinə qətiyyətlə son qoyulmasının vaxtı çatmışdır. Bu 
vəzifəni yerinə yetirmək üçün Qafqaza göndəriləcək 1-2 güclü türk firqəsilə bir həftə də 
kifayət edərdi. Çağırışda o da bildirilirdi ki, silahı və sursatı ilə gələn türk firqələrinin 
Qafqazda olduğu vatx iaşəsini, maliyyə vəsaitini, ləvaziumatını yerli əhali bir il 
müddətində özü təmin edə bilər və hətta Türkiyədəki hərbi qüvvlərə də müəyən qədər 
köməklik göstərə bilər. 
Bu çağırış Qafqaz “İttihad və Tərəqqi” partiyası Mərkəzi-Ümumiyyəsi rəisi İsa bəy 
(müraciətin orijinalında onun soyadını oxumaq mümkün olmadı. Ancaq onun 
Aşurbəyov olduğu güman edilir – M.S.), xəzinədar Sadıq Hüseynzadə, habelə Cavanşir 
Qayıbzadə, doktor Məhəmməd Qayıbzadı, Ağa Aşurov, Abdulla bəy Əmircanzadə və 
başqaları imzalamışdılar. 
1918-ci ilin əvvəllərində Azərbaycandan Türkiyəyə yeni bir nümayəndə heyəti gəldi. 
Azərbaycanın müstəqilliyinin qazanılması və onun qorunması üçün hərbi yardım 
göstərilməsi barədə milli mücadilə liderlərinin xahişini Türkiyə hökumətinə çatdıran 
həmin heyətə Nağı bəy Şeyxzamanlı rəhbərlik edirdi. 
Azərbaycan nümayəndə heyəti əvvəlcə Trabzonda 3-cü Ordu komandanı Vehib paşa ilə 
görüşdü. Həmin görüşün nəticələri barədə Vehip paşa dərhal Ənvər paşaya geniş 
məlumat verdi və Ənvər paşa da nümayəndə heyətini İstanbula çağırdı. 
N.Şeyxzamanlı öz xatirələrində Türkiyə rəhbərləri, xüsusən də Ənvər paşa və Nuru 
bəylə olan görüşlərini səmimi hisslərlə təsvir etmişdir. Bu qeydlərdən 
N.Şeyxzamanlının Ənvər paşa ilə Nuru bəyə olan rəğbəti və sonsuz ehtiramı açıq 
duyulmaqdadır. Onu da əlavə etmək lazımdır ki, N.Şeyxzamanlı ona həvalə edilmiş 
vəzifəni layiqincə yerinə yetirdi. Onunla keçirilən görüşlərdən sonra Türkiyə 
rəhbərliyində Azərbaycana hərbi yardış göndərilməsi barəsində heç bir şübhə yeri 
qalmadı. 
N.Şeyxzamanlının xatirələrindən sətirlər: 
...Babi-Aliyə gəlirik və düz saat beşdə Tələt paşanın hüzuruna çıxırıq.  Sevincim, 
həyəcanım bir-birinə qarışmışdır. Böyük bir otaq. Başda bir masa vardır. Tələt 
paşa stolun arxasında əyləşmişdi. Sağ tərəfində Ənvər paşa, sol tərəfində Xəlil 
bəy (Xəlil bəy ədliyyə naziri idi –M.S.). Masanın ən ortasında isə iki kreslo. 
Masaya yaxınlaşdıq, salamlaşdıq və əl verdik. Kresloları göstərdilər, əyləşdik. 
Mən etimadnaməni çıxarıb Tələt paşaya verdim. Aldı, oxudu. Möhürdəki ay və 
ulduzun gözəlliyi çox xoşuna gəlmişdi ki, etimadnaməni Ənvər paşa və Xəlil 
bəyə göstərərək dedi: 
 "Möhürdəki ay və ulduzun gözəlliyinə baxın". 
N.Şeyxzamanlı sonra öz xatirələrində hökumət rəhbərləri, o cümlədən Ənvər paşa ilə 
olan qeyri-rəsmi söhbətlərindən də söz açırdı. Bu ünsiyyətləri zamanı 
N.Şeyxzamanlının Ənvər paşa haqqında yazdıqları onun şəxsiyyətinin bəzi 
məqamlarının üzə çıxarılması haqqında oxucular üçün də maraqlı ola bilər. 
Söhbətimiz qurtarmışdı. Dərdləşməyə başladıq. Mən dünya müharibəsinin 
əvvəllərində rus mətbuatının Osmanlı dövlətinə ən ağır zərbəni ingilis 
ordusundakı müsəlmanlar və ərəblr vurur, - deyə yazdığını söylədim və "bu din 
qardaşlarımızın içində türk əsgərlərini nişan alıb və güllələyənlər varmı?" – deyə 
soruşdum. Ənvər paşa dedi: "Əfəndim, ingilislər ərəb qəbilə başçılarına çoxlu 
qızıl vermişlər və ziyalılarına da bu müharibənin sonunda bizi məğlub etdikləri 
təqdirdə ərəblərə istiqlal vəd etmişlər". Mən soruşdum: "Paşam, bu istiqlalı onlara 
siz vermədinizmi?" Bu suala Tələt paşa cavab verdi: 
"Mən ərəblərin irəli gələnləri ilə bu məsələni müzakirə etdim və onları inandıra 
bildim ki, ingilislər ərəb millətinə istiqlal verməyəcəklər". Söhbətə Ənvər paşa 
qarışdı: "Bundan başqa ingilislər ərəblərə müharibənin sonunda xilafəti bizdən 
alıb verəcəklərini vəd etmişlər". Mən dedim: "Paşam, xilafəti də onlara 
versəydiniz...". Ancaq bu sözlərimdən Ənvər paşanın çox qəzəbləndiyini hiss 
etdim. Üzü qızardı və əsəbi bir səslə cavab verdi: "Olmaz, son nəfərin xəlifə 
həzrətləri yanında şəhid olması lazımdır". Artıq söhbət bitmişdi. 
Səhərisi gün Hərbi Nazirliyin binasında Ənvər paşa yenidən N.Şeyxzamanlı ilə görüşdü. 
Burada Ənvər paşa N.Şeyxzamanlıya ötən günkü görüşün təəssüratlarından çox 
məmnun qaldığını və Qafqaz İslam Ordusunun yaradılması haqqında qərar qəbul 
etdiyini bildirdi. N.Şeyxzamanlı bu görüşü belə təsvir edir: 
... Məni gülər üzlə qarşıladı, qarşısında oturtdu və dedi: "Dünən verdiyiniz izahat 
məni çox sevindirdi. Sevincim və nəşəm hələ də davam etməkdədir". ...Paşa 
sonra mənə qərar qəbul etdiyini, Qafqaz İslam Ordusunun yaradılmasına 
başlanmasını və bir əlavə rütbə ilə zabit qeyd ediləcəyi üçün bir komissiya təşkil 
olunduğunu anlatdı və dedi: "Sizin də bu komissiyada olmağınızı məqsədəuyğun 
hesab edirik. İndi sizi yapılacaq Qafqaz İslam Ordusunun komandiri Prins Fərrux 
ilə tanış edəcəyəm". İçəri gənc bir zabit daxil oldu. Ənvər paşa bizi tanış etdi. 
Sonra hamımız birlikdə yavər bəyin otağına keşdik. Orada da bir müddət 
danışdıqdan sonra ayrıldıq. Prins ilə bir daha görüşmədim". 
N.Şeyxzamanlının bu qeydlərindən aydın olur ki, Qafqaz İslam Ordusunun komandanı 
vəzifəsinə əvvəlcə başqa şəxslərə təklif olunubmuş. Mövzu ilə bağlı başqa mənbə və 
ədəbiyyatda Prins Fərrux haqqında heç bir məlumata rast gəlmədiyimiz üçün onun 
şəxsiyyəti haqqında əlavə bir şey söyləmək çətindir. Tarixi ədəbiyyatdan Azərbaycanda 
yaradılacaq Qafqaz İslam Ordusuna komandanlıq vəzifəsinin Kazım Qarabəkir paşaya 
da təklif edildiyi məlumdur. Nuru paşa da Qafqaz İslam Ordusu haqqında yazdığı 
xatirələrində komandanlıq vəzifəsinin bir neçə şəxsə təklif edildiyini qeyd edir. Nuru 
paşa xatirələrində həmin şəxslərin adını çəkməsə də çox güman ki, elə Prins Fərrux ilə 
Kazım Qarabəkir paşanı nəzərdə tutmuşdu. 
Ənvər paşanın Prins Fərruxla bağlı öz qərarını nə üçün dəyişməsi və onun yerinə 
Nurunu təsdiq etməsi barədə N.Şeyxzamanlının qeydlərindən müəyyən təsəvvür əldə 
etmək mümkündür. 
Bu müddət ərzində hər gün yaradılacaq ordu ilə bağlı komissiyaya gedir, 
müraciət edənləri yoxlayır, qeydə alırdıq. Ancaq görüşdüyüş siyasi şəxslərdən 
"İttihad və Tərəqqi" mərkəzində yalnız Tələt, Ənvər və Camal paşaların türk 
ordusunun Qafqaza getməyini istədiklərini, digərlərinin buna qarşı çıxdıqlarını 
öyrəndim. Ənvər paşa ilə hər gün görüşdük. Bir dəfə özümü toplayıb və Ənvər 
paşanın da məni sevməsindən də istifadə edərək dedim: "Paşam, sizinlə açıq 
danışmaq istəyirəm. Biz Qafqaz türkləri iki qüvvəyə inanırıq. Yuxarıda Allaha, 
aşağıda Ənvərə. Eşitdiyimə görə Sizin Nuru adında bir qardaşınız vardır. Sizdən 
xahiş edirəm, Qafqaza gedəcək hərbi dəstənin başına Nuru paşanı təyin edəsiniz. 
Paşam, ölkəm dünyanın ən zəngin yerlərindən biridir. Qocaman div Rusiyanı 
qudurdan, sağa-sola saldıran Bakı neftidir ki, 70 faizi biz azəri türklərinindir. 
Xalqı ağıllı və çalışqandır. Eyni dərəcədə də olduqca qəhrəmandır. Bir də, paşam, 
Sizin Qafqaza gedəcək əsgərlərə komandir təyin etdiyiniz Pirinsi hər axşam "Para 
Palas" hotelinin salonunda içki içib rəqs edərkən görürəm. Qafqazda belə şeyləri 
xoşlamazlar". Ənvər paşa məndən soruşdu: "Nağı bəy, sizin vətəndə içki 
içmirlərmi?" "İçirlər, paşam. Amma şərab, pivə kimi az spirtli içkilər. Vodka 
deyilən sərt içkini ruslar içirlər. Bizdə içki içirlər, ancaq sərxoş olmaq üçün yox" 
cavab verdim. Məni dinləyən Ənvər paşa "Çox yaxşı" – dedi. Sonra telefonu 
alaraq Qafqaza gedən zabitlərin içki içməyənlər olması, içki istəməyəcəklərinə 
dair dillərindən kağız alınması üçün əmr verdi və mənə dedi: "Nağı bəy, Nuru 
çox cavandır, necə olsun?". Mən dedim: "Paşam, Nuru paşanın Trablusqərbdəki 
fəaliyyəti haqqında burada heç kəsdən məlumat almadım. Rus mətbuatı Nuru 
paşadan və onun fəaliyyətindən xeyli yazmışdır. Qafqazda oxumuşdum. Və bir də, 
paşam, Sizin qardaşınız olması bəsdir". "Yaxşı, sabah danışarıq" – Ənvər paşa 
dedi və ayrıldıq. 
Görünür, Ənvər paşa da əvvəlcə Nurunu Azərbaycana göndərmək fikrində deyildi. Ola 
bilsin ki, Nurunun həqiqətən də kifayət qədər cavan olması onu belə bir qərar qəbul 
etməkdən çəkindirmişdi. Ancaq Ənvər paşa Nağı Şeyxzamanlının məsləhət bildiyi 
cəhəti nəzərə almaqla bərabər, heç şübhəsiz ki, Nurunun potensialını ciddi götür-qoy 
etmiş və sonradan onu Qafqaz İslam Ordusu komandanlığına təyin edilməsini 
məqsədəuyğun bilmişdi. Ənvər paşanın bu qərarını necə bəyan etməsi haqqında 
N.Şeyxzamanlı yazırdı: 
Ertəsi gün məni gülər üzlə qarşıladı və dedi: "Bəli, Nağı bəy, istədiyiniz baş 
tutdu". Mən sevinərək dedim: "Paşam, çox sevindim və sabah bütün Qafqaz 
türkləri sevinəcəklər" ... Bu vaxt içəri bir paşa daxil oldu. Ənvər paşa – "bu da 
istədiyin Nuru" - deyərək bizi tanış etdi. Nuru paşa ilə birlikdə İslam Ordusu 
qərargahına gəldik. 
... Günlər keçdi. Nuru paşa baş qərargahın rəisi Nazim bəylə birlikdə (İstiqlal 
savaşında Sakariyada şəhid olmuşdur) səylə işləyirik və şəxsi heyəti tam 
toplayırıq. Mən vəziyyətdən çox razıyam. Nuru paşa həm özü çalışır, həm də bizi 
işlədir. Bu arada görüşümüzün birində Ənvər paşanı çox razı qalmış gördüm... 
Nuru paşanın Ənvər paşa tərəfindən Türkiyədən Azərbaycana necə yola salınmasını 
N.Şeyxzamanlı belə təsvir edirdi: 
Bir neçə gündən sonra Nuru paşanın kadr korpusunun hazır olduğu haqqında 
xəbər aldım. Nuru paşanı Heydərpaşadan yola salırız. Ənvər paşa və yavərləri, 
digər paşalar və rəsmi şəxslərdən bir neçə nəfər yolasalma salonundayıq. Qatar 
hazır vəziyyətdə dayanıb, yola salanların hamısı perrona çıxdılar. Ənvər paşa ilə 
Nuru paşa tək qaldılar. Mən də perrona çıxanların arasındayam. Birdən məni 
çağırdılar, geri döndüm. Oradakılar mənə dedilər: "Sizi nazir paşa həzrətləri 
çağırır". Getdim. İki qardaş baş-başa dayanıblar. Yaxınlaşıram. Ənvər paşa bir 
əlini Nuru paşanın, o biri əlini də mənim çiynimə qoydu və "Siz ikiniz də mənim 
qardaşlarımsınız. Sizə son sözüm budur" – dedikdən sonra Qafqazda görəcəyimiz 
işlər haqqında bizə məlumat verdi. 
Nuru paşa ilə N.Şeyxzamanlı Azərbaycana doğru başqa-başqa yollarla hərəkət etdilər. 
Nuru paşa öz heyəti ilə daha qabaq yola düşdü. N.Şeyxzamanlı hərəkətə başlamazdan 
əvvəl yenidən Ənvər paşa tərəfindən qəbul edildi. Bu görüş zamanı Ənvər paşanın 
söhbətlərindən onun Nuru paşa üçün bir narahatlıq keçirdiyini görmək çətin deyil. 
N.Şeyxzamanlı bu barədəki qeydləri ilə Türkiyəyə olan səfəri barədə xatirələrini 
tamamlayır. Onun sonuncu cümləsi isə yenə də Ənvər paşanın mənəvi keyfiyyətlərinin 
xaraklterizə edilməsi baxımından maraqlıdır: 
İttihadçıları bir idealist insanlar kimi gördüm. Hamısında ittihadi islamçılıq 
(bütün müsəlmanların birliyi) fikri var idi. Ancaq Ənvər paşanın islam dünyasına 
ümidi sonsuz idi. Müsəlman dünyasının varlığını hər şeydən, hər varlıqdan üstün 
tuturdu. 
Bir sözlə, Ənvər paşa Azərbaycana hərbi yardım göstərilməsinin ilhamçısı idi. Bu 
məsələnin komkret həllini isə o öz qardaşı Nuru paşaya tapşırdı. Bundan başqa Ənvər 
paşanın əmisi Xəlil paşa da Azərbaycanın üzləşdiyi çətinliklərin həllinə cəlb edilmişdi. 
Türk qoşun hissələrinin Azərbaycana gəlməsi ərəfəsində Qafqaz bölgəsində olan türk 
hərbi birliklərini özündə birləşdirən Şərq Ordular Qrupu komandanlığı yaradıldı və bir 
müddətdən sonra Xəlil paşa Şərq Ordular Qrupunun komandanı təyin edildi. Qafqaz 
İslam Ordusu da Şərq Ordulaq Qrupunun tərkibinə daxil idi və onun bütün təchizat və 
təminat məsələləri Şərq Ordular Qrupu xətti ilə həyata keçirilirdi. Bu məqam özü də 
Ənvər paşanın Azərbaycanda yaranmış vəziyyətlə bağlılığını ifadə edən bir faktdır. 
Yəni, O, Azərbaycan xalqı üçün həlledici əhəmiyyətə malik olan yardımların həyata 
keçirilməsi planlarının icrasını ən yaxın adamlarına həvalə etmişdi.  
Ancaq Ənvər paşanın Azərbaycana hərbi yardım göndərmək əzminin reallaşması 
İngiltərəni və Birinci dünya müharibəsində Türkiyənin müttəfiqi olmuş Almaniyanı 
ciddi narahat edirdi və Bakı neftinə susayan bu dövlətlərin hər ikisi türk qoşunlarının 
Qafqaza doğru irəliləməsinin qarşısını almağa cəhd göstərirdilər. İngilis komandanlığı 
cənub cəbhəsindən Bakıya qoşun bölmələri yeritmək və bununla da Bakını ələ keçirmək 
üçün cəhd göstərirdi. Almaniya rəhbərliyi isə Türkiyənin Qafqaz planlarının həyata 
keçməsi ərəfəsində, yəni hələ 1918-ci ilin aprelində Ukraynanı işğal edərək Qara 
dənizin şimal sərhədlərini nəzarət altında saxlamağa çalışırdılar. Bu məqsədlə aprel 
ayının 20-də Xarkov şəhəri, az sonra isə Sevastopol və Rostov şəhərləri nəzarət altına 
alındı. 
Məqsədlərinə çatmaq üçün almanlar bölgədəki diplomatik fəaliyyətlərini də xeyli 
gücləndirdilər. Bu istiqamətdə onların Gürcüstanla əlaqələri xüsusilə qabarıq xarakter 
aldı. Hələ Batumi sülh konfransı açılmamışdan əvvəl gürcülər öz nümayəndələrini 
Berlinə göndərərək almanların köməyinə möhtac olduqlarını bildirdilər. Gürcüstan 
ərazisində möhkəmlənmək və buradan keçən nəqliyyat qovşaqlarına nəzarət etməklə 
almanlar həm türklərin Azərbaycana doğru hərəkətlərinin qarşısını almaq, həm də 
Bakıya doğru irəliləmək üçün yaxşı imkan əldə edə bilərdilər. Alman rəhbərliyi gürcü 
tərəfinə anlatmışdı ki, qarşılıqlı əməkdaşlığın güclənəcəyi təqdirdə onlar Batumun 
türklərdən geri alınmasına və yenidən Gürcüstana verilməsinə kömək edəcəklər. 
Batumun yenidən nəzarət altına alınması üçün belə bir əməkdaşlığın daha doğru yol 
olduğuna inanan gürcü tərəfi də almanlarla əlaqələrin güclənməsinə çalışırdılar. 
Qarşıya qoyulan vəzifələrə nail olunması üçün Almaniya Türkiyəyə, xüsusən də Ənvər 
paşaya olan təzyiqləri son dərəcə şiddətləndirdi. Bu təzyiqlərin təsirini artırmaq üçün 
Almaniyanın əlində kifayət qədər imkanlar da var idi. Osmanlı ordusunun tərkibində 
çoxlu sayda alman generalları və hərbçiləri xidmət edirdilər. Onlar istər Hərbi 
Nazirliyin aparatında, istərsə də qoşun birləşmələrinin komandanlıqlarında yüksək 
postlara təyin edilmişdilər. Həmin zabitlərin vasitəsilə Almaniya türk ordusunun 
fəaliyyətinin müəyyən çərçivəyə salınması üçün hiss ediləcək imkanlara malik idi. 
Digər tərəfdən Almaniyanın Osmanlı hökumətinin rəhbərlərinə təsiri də böyük idi və bu 
təsirdən də istifadə etməyə çalışırdı. Batum konfransının davam etdiyi günlərdə türk 
qoşunlarının Gümrünü tutduğu və Cənubi Qafqazın içərilərinə doğru hərəkət etdiyi vaxt 
Almaniya ilə Türkiyə arasında münasibətlər çox gərgin bir mərhələyə qədəm qoydu. 
Türkiyə və Azərbaycan arasında artan yaxınlığın eyni zamanda dil, etnik və mənəvi 
bağlılığından doğduğunu Almaniya heç bir vəchlə qəbul etmək istəmirdi. Almaniya 
rəhbərliyini Azərbaycan xalqının düşdüyü vəziyyətdə nicat yolunu aramaq cəhdləri də 
maraqlandırmırdı. Buna görə də, Birinci dünya müharibəsində Türkiyə ilə müttəfiq olan 
Almaniya Azərbaycana münasibətdə mənafecə Türkiyəyə tən gəlməyən bir dövlətə 
çevrildi. Almanlar Osmanlı dövlətinin Hərbi Nazirliyində yüksək vəzifədə işləyən 
general Fon Zekt vasitəsilə öz narahatçılıqlarını Ənvər paşaya belə çatdırdılar: 
Türkiyənin Qafqaza hərəkəti oradakı müsəlmanlara yardım məqsədilə də olsa bu 
yardım dərhal durdurulmalı və bütün qüvvələr dərhal geri çəkilməlidir. 
Belə bir xəbərdarlıq ardınca Almaniya Silahlı Qüvvələri Baş Qərargah rəisi marşal 
Hindenburq Türkiyənin Azərbaycana doğru irəliləməsinə etiraz olaraq Ənvər paşaya 
rəsmi nota göndərdi. Həmin notada deyilirdi: 
Şimali İranda və Əlcəzairdəki ingilis təərrüzlərinin önlənməsi və Əlcəzairdə qeyb 
edilən məmləkətlərin geri alınması xüsusunun zərərinə olaraq Qafqaz daxilində 
əmniyyə qüvvələri bulundurmaya məcbur edəcək surətdə və müttəfiq dövlətlərin, 
yeni Qafqaz hökumətləri arasında yeni düşmənlər çıxarmağa hərbi-ümumi 
vəziyyəti müsaid deyildir. Bilxassə, Bakı petrol məntəqəsinin hərbi iarəsi üçün 
pək böyük olan əhəmiyyəti diqqətə alınaraq Bakı sancağından əhalinin türk 
birlikləri və ya türk-tatar könüllüləri tərəfindən istirahətlərinin bozulmasından vaz 
keçilməsini tələb edirəm. 
I.Ümumi kopmandanlıq namına sizdən aşağıdakı maddələrin yapılmasını rica 
edirəm: 
1. Qars, Ərdəhan, Batum sancaqları müstəsna olmaq üzrə Qafqaz daxilindəki türk 
birliklərinin kamilən geri çəkilməsi; 
2. Bu üç sancaq daxilində də yalnız asayışi təmin edəcək qədər əsgər 
buraxılmalıdır; 
3. Gümrü xaric, Təbriz dəmir yolunun ancaq zəif türk qaraqolları tərəfindən 
mühafizə edilməsi; 
4. Geridə qalan bütün türk birliklərinin kamilən Əlcəzairə və Şimali İrandakı 
ingilislərə qarşı istifadə edilməsi; 
II. Yuxarıdakı maddənin 4-cü fikrində zikr edilən hərəkatın Qafqaz daxilində 
təminini və körpülərin qorunmasını alman Ümumi Qərargahı üstünə alacaqdır. 
Bu məntəqə daxilində bulunan Poti-Tiflis və Tiflis-Bakı və Tiflis-Gümrü 
dəmiryollarını, xəttin əmniyyətini qorumaq üçün alman xətt qaraqolları işğal 
edəcəkdir; 
III. 1.Xətlərin işlədilməsi indiyə qədər bu xətlərdə bulunan dəmir yolları 
məmurlarına tapşırılmışdır. Qars, Gümrü, Culfa-Təbriz qismi üzərində bir türk 
nümayəndəsi və II maddədə zikr edilən hissələr üzərində bir alman nümayəndəsi 
Qafqaz dəmiryolu məmurları ilə bərabər, əsgəri nəqliyyat tənzim edəcəkdir. 
2. Bir alman rəisinin altında alman-türk və qafqazlılardan ibarət bir komissiyada 
toplanaraq Qafqaz xətlərinin bərpası üzərində və Culfa-Təbriz qismi üzərində 
lokomotiv və vaqon təmin edilməsi və sairə ilə məşğul olmalıdır.. 
Göründüyü kimi, general-feldmarşal Hindenburq Ənvər paşadan açıq-açığına tələb 
edirdi ki, Qafqazdakı bütün türk qüvvələrini geri çağırsın. Bundan sonra isə bu bölgədə 
bütün nəzarəti ələ keçirsin. Tezliklə alman tərəfi Ənvər paşaya verilən tələblərin əməli 
icrasına başladı. Türkiyəni Qaqfqazdan sıxışdırmaq, Qafqazın bütün nəqliyyat 
qovşaqlarını öz nəzarəti altına almaq üçün konkret tədbirlərə əl atdı. Almaniya 
Gürcüstanla ikitərəfli müqavilə imzaladıqdan sonra bura hərbi qüvvələr gətirdi. İyun 
ayının 3-də Krımda olan alman hərbi qüvvələrindən iki tabor Gürcüstan ərazisinə atıldı. 
Bundan başqa məlumdur ki, alman hərbçiləri Gürcüstandakı yerli alman hərbçilərindən 
ibarət qüvvələrin təşkilinə də xüsusi diqqət yetirirdilər. Doğrudur, bütünlükdə 
Gürcüstanda alman bayrağı altında birləşən hərbi qüvvələr türk qoşunlarının qarşısını 
almağa qadir olacaq dərəcədə deyildilər. Bununla belə, bu qüvvələr Gürcüstanın 
müstəqlilliyi elan edildikdən sonra Cənubi Qafqaz dəmir yolunu nəzarət altına aldılar. 
Alman-gürcü müştərək hərbi qüvvələri tezliklə Süxumi və Poti limanlarında, Tiflisdə, 
Gürcüstanla Azərbaycan arasındakı stansiyalarda, Tiflisdən Aleksandropola gedən 
dəmir yolu və quru yolları üzərində də görünməyə başladılar. Qafqazdakı mövqelərini 
möhkəmləndirmək üçün Berlin, Suriya cəbhəsindəki alman dəstəsini geri çağırdı və 
Ukraynadakı 217-ci piyada diviziyasının Gürcüstana göndərilməsini məqsədəuyğun 
saydı. 
Bütün bunların nəticəsi idi ki, Türkiyə ilə Almaniya arasında olan ixtilaflar 
dərinləşməyə başladı. Yaranmış vəziyyətdə çıxış yolunun tapılması üçün 1918-ci il iyun 
ayının 5-də Ənvər paşa ilə general fon Zekt Batuma gəldilər. Ancaq görünür alman 
tərəfi Ənvər paşanın Batuma gəlməsi ilə Türkiyənin Qafqaz siyasətində Almaniyanın 
tələb etdiyi bir geriləmənin baş verəcəyinə inanmırdı. Alman marşalı Lyudendorfun 
1918-ci il iyun ayının 6-da Ənvər paşaya yazdığı məktubun məzmunundan aydın 
görünürdü ki, Ənvər paşa heç də Qafqaz siyasətində din, dil və mənəvi qardaşları olan 
Azərbaycan xalqına yardım etmək niyyətindən üz döndərməmişdi. Həmin məktubda 
deyilirdi: 
Qafqaza çıxarılan alman Ümumi Qərargahının səbəb olaraq göstərməsinə təəccüb 
və heyrət etdiymi sizə ərz etmək istəyirəm. Türkiyə Brestdə bağlanılan 
anlaşmaların Cənubi Qafqaza aid olan qismini müttəfiqlərini heç bir vəchlə 
diqqətə almadan pozmuşdur. Almaniya hökuməti buna qarşı əvvəlcə ehtiyat ifadə 
etmiş və belə bir hərəkətin nəticələrinə diqqəti yönəltmişdir. 
Marşal Lyudendorf daha sonra öz məktubunda Ənvər paşanın nəzərinə çatdırırdı ki, 
general fon Lossov Poti-Tiflis-Aleksandropol dəmiryolu xəttinin mühafizəsi üçün 
alman bölmələri təşkil etmiş və bu işi onlara tapşırmışdır. Onun fikrincə, bu addım 
yalnız alman mənafelərini deyil, həm də Türkiyə mənafelərini təmin etməli idi. Marşal 
Lyudendorf anlayırdı ki, bu qərar Ənvər paşanı təmin etməyə bilər. Ona görə də onu 
xəbərdar edirdi ki, Türkiyə tərəfi başqa cür hərəkət edərsə onda müvafiq qərar qəbul 
etmək haqqını özündə saxlayır. 
Marşal Lyudendorfun ardınca marşal Hindenburq da yenidən Qafqaz siyasətinə görə, 
Türkiyəni hədələməyə başladı. Onun Türkiyə rəhbərliyinə göndərdiyi növbəti 
məktubunda deyilirdi: 
Türkiyə ilə Cənubi Qafqaz hökumətləri arasında Almaniya, Avstriya-Macarıstan 
və Bolqarıstanın məlumatı olmadan yapılmış olan anlaşmaları təsdiq və qəbul 
etməyəcəyini indidən bildirirəm. 
Almaniya rəhbərlərinin və hərbi liderlərinin  bu hədə-qorxuları istər Ənvər paşa, istərsə 
də digər yüksək rütbəli hərbçilər tərəfindən heç şübhəsiz ki, müəyyən narahatlıqla 
qarşılandı. Almaniyanın Krım ətrafını ələ keçirməsi, Rusiyanın içərilərinə doğru hərəkət 
etməsi və nəhayət Cənubi Qafqazda möhkəmlənmək istəyini heç bir müttəfiqin rəyini 
soruşmadan həyata keşirilməsinə baxmayaraq, Türkiyənin din, dil və etnik bağlılığı olan 
azərbaycanlıların rəsmi və qeyri-rəsmi kömək müraciətlərinə cavab verməsinin belə 
qarşılanması Osmanlı dövlət və hökumət dairələrinin də qəzəbinə səbəb olurdu. Elə 
bunun üçün idi ki, almanların hədə-qorxusunun əksinə olaraq Məhəmməd Vehib paşa 
tabeçiliyində olan hissələrin Aleksandropoldan Tiflisə doğru hərəkət etməsi barədə əmr 
verdi. 9-cu Qafqaz piyada diviziyasının hərəkətə başlayan hissələri iyun ayının 10-da 
Borçalı vadisindən keçən dəmir yolu üzərində, habelə Xram vadisindən keçib Tiflisə 
gedən əsas yol üzərində yerləşən Voronsovkada alman-gürcü hərbi bölmələrinin 
müqaviməti ilə üzbəüz gəldi. Alman-gürcü müştərək qüvvəsinin tərkibinə fon Kressin 
yerli alman əhalidən təşkil etdiyi bölük və bir qədər də grcü könüllü dəstəsi var idi. Elə 
ilk döyüşdə alman-gürcü qüvvələri pərən-pərən salındı, çoxlu əsir götürüldü. Bu hadisə 
almanları yenidən qəzəbləndirdi. Alman Baş Qərargahından türklərə belə bir xəbər 
göndərildi ki, əgər türklər hərəkətlərindən əl çəkməsələr Osmanlı ordusunda xidmət 
edən bütün alman zabitləri dərhal geri çağırılacaqdır. Marşal Hindenburq isə general fon 
Zektə belə bir xəbər göndərdi: 
Türkiyənin müttəfiqlərinin məlumatı olmadan yaratdığı vəziyyətin ciddiyyəti 
haqqında Ənvər paşanın diqqətini Sizin də cəlb etmənizi rica edirəm. Osmanlı 
dövləti tutduğu bu istiqaməti dəyişdirməyəcək olursa, bu dövlətə bu siyasətində 
artıq yardım edəcək bir vəziyyətdə qalmayacağıq. 
Almaniya ilə münasibətlərin bu dərəcədə kəskinləşməsinə yol verməmək üçün Ənvər 
paşa türk hərbi hissələrinin alman-gürcü qüvvələrinə qarşı hərəkətinin dayandırılması 
barədə əmr verdi. Onlardan alınmış əsirlər azad  edildi. Almanların qəzəbinə düçar 
olmuş Vehib paşa Şərq Ordular Qrupu komandanlığından azad edildi və İstanbula 
çağırıldı. Ənvər paşa bununla həm almanları razı salmağa çalışdı və digər tərəfdən də 
Azərbaycanla bağlı olan planların həyata keçirilməsinə rəhbərlik edəcək bir strukturun 
komandanlığına daha çox etibar etdiyi əmisi Xəlil paşanı təyin etdi. Bundan başqa, 
Yaqub Şövqü paşanın komandanlığı altında 9-cu Ordu təşkil edildi və bu Ordu 
Aleksandropol-Culfa dəmir yolu ilə Aleksandropola göndərildi. 9-cu Ordu həmin 
bölgədə fəaliyyət göstərərək  İrandan Bakıya doğru irəliləmək niyyətində olan ingilis 
qüvvələrinin qarşısını almalı idi. Bu addım da almanların planlarına müəyyən qədər 
cavab verirdi və onları razı salmalı idi. 
Azərbaycanda yaradılacaq hərbi strukturlara Qafqaz İslam Ordusu adı verilməsi 
almanların qıcıqlandırılmaması üçün Ənvər paşanın irəli sürdüyü bir təklif idi. Bununla 
almanların nəzərinə çatdırılırdı ki, Azərbaycana türk ordusu yeridilmir. Əksinə, 
Azərbaycanda yalnız türk hərbçilərinin iştirakı ilə əsasını yerli əhali təşkil edəcək bir 
ordu yaradılır. İlk vaxtlar Qafqaz İslam Ordusunun elə bu cür də yaradılması nəzərdə 
tutulurdu. Ənvər paşanın fikrincə, Azərbaycanda hər biri üç piyada alayından ibarət 
olan üş piyada diviziyası yaradılmalı və bu üç diviziya bir korpusda birləşməli idi. 
Ənvər paşa əmr etmişdi ki, 1-ci və 2-ci piyada diviziyalarının təşkili ilə məşğul olacaq 
iki zabit heyəti seçilib Mosulda yerləşən 6-cı Ordu komandanlığına, 3-cü piyada 
diviziyasının təşkili ilə məşğul olacaq başqa bir zabit heyəti isə Trabzona, 3-cü Ordu 
komandanlığına göndərilsin. Lazımi təlimatları aldıqdan sonra həmin heyətlərdəki 
zabitlər Azərbaycanda qurululacaq ordunun təşkilinə başlamalı idilər. Azərbaycana 
yollanacaq zabitlər üçün bir sıra güzəştlər nəzərdə tutulumuşdu. Onlara mövcud 
rütbələri bir pillə artırılmaqla maaşların iki misli həcmində aylıq vəsait verilməli idi. 
Bundan başqa Ənvər paşa Qafqaz İslam Ordusunun təşkili və vəzifələrinə aid 
Təlimatnaməni təsdiq etdi. Bu Təlimatnamə Qafqaz İslam Ordusunun qarşısında  
dayanan vəzifələri və fəaliyyət istiqamətlərini müəyyənləşdirən bir rəsmi sənəd idi. 
Həmin sənəddə deyilirdi: 
1.Qafqaz ordusunun təşkilində məqsəd qafqazlıların təşkil edəcəyi ordunun 
əsasını vücuda gətirmək və bu əsası tədricən genişləndirmək və qafqazlı əsgərlərə 
təlim vermək və Qafqazda yüksək islam mənfəətlərini və hüquqi-müqəddəsi-
vilayəti və Dövləti-Osmaniyyət ilə rəvabiti-siyasiyyə və əsgəriyyəni təsis 
etməkdir. Bu təşkilat tədricən böyük Rusiya daxilindəki islamlardan imkanı 
dairəsində təşkil ediləcəkdir. 
2. Ordu komandanı indilik Osmanlı hökumətinin və İslam xəlifəsinin Qafqazda 
ən böyük müməssilidir. 
3.Ordu kurmay başqanı yalnız əsgəri məsələlərlə məşğul olacaq və heç bir şərtlə 
bunun xaricindəki işlərə müdaxilə etməyəcəkdir. 
4.Ordu komandanı siyasi məsələləri Siyasi işlər şöbəsinin köməyi ilə müstəqimən 
həyata keçirəcəkdir. 
5. Ordu komandanı lüzum gördüyü zaman kurmay başqanı və Siyasi işlər şöbəsi 
müdirliyinin işlərini yoxlayaraq qərar verə bilər. 
6. Orduya rəhbərlik və komandanlıq işlərinin həyata keçirilməsi və təchizinə aid 
olan məsələlər eynən digər ordular kimi Hərbiyyə Nazirliyi aparatı və müvafiq 
şöbələr tərəfindən icra ediləcək və buna görə də həmin məsələlər barədə Nazirliyə 
müraciət ediləcəkdir. 
7. İslam məsələləri, siyasət, iqtisadi məsələlər bir başa hərbiyyə nazirinə ərz 
olunacaqdır. 
 8.Odunun sıravi heyətinin yerlərdən toplanması Ordu komandanlığına aiddir. 
9. Ordunun silahlandırılması və təchizi, geyim və iaşəsi və s. məsrəfləri hələlik 
Osmanlı Hərbiyyə Nəzarəti tərəfindən ödəniləcəkdir. 
10. Qafqaz ordusunun şəxsi heyəti arasında cərəyan edən hüquqi münasibətlər və 
cəza işləri tamamilə Osmanlı ordusunda cari olan qanunlar və qaydalara tabedir. 
Ancaq Ordu komandanı yerli şəraitə görə yerli əsgərlər haqqında bəzi xüsusi 
qanunların müsaidəsi nisbətində cəzanı azalda və çoxalda bilər. 
11. Fəxri olaraq üst rütbə daşıyan zabitlər Qafqazda olduqları müddət ərzində 
fəxri rütbələrin səlahiyyətlərinə malikdirlər. 
12. Ordunun İstanbula aid olan işlərinin və ordunun şəxsi heyətinin ailələrinə aid 
olan işlərin icrası və sürətləndirilməsi Omuri-Şərqiyyədəki xüsusi şöbə tərəfindən 
icra ediləcəkdir. 
Almaniya ilə münasibətlərin kəskin pisləşməsinin qarşısının alınması üçün Ənvər paşa 
müəyyən ehtiyat tədbirlərinə əl atsa da Azərbaycana yardım göstərmək, Azərbaycan 
xalqını bolşevik-daşnak işğalından və təhlükəsindən qurtarmaq niyyətindən heç vaxt əl 
çəkməmişdi. O ardıcıl olaraq bu planın həyata keçirilməsi xəttinin  tutmuşdu və bu 
istiqamtdə atılan addımlar tezliklə öz nəticəsini də verdi. Yəni, məlum olanda ki, 
Azərbaycanda yerli qüvvələrdən ibarət ordunun yaradılması üçün xeyli vaxt lazımdır, 
onda Ənvər paşa daha təsirli addımlar atdı və iki dövlət arasındakı müqaviləyə uyğun 
olaraq Azərbaycana türk qoşun hissələri göndərdi. 
Ancaq türk qoşun hissələrinin Azərbaycana gəlməsi bu bölgədə nüfuzunu 
möhkəmləndirməyə çalışan dövlətləri daha da qəzəbləndirdi. Məsələn, Sovet Rusiyası 
Bakıda hakimiyyəti ələ keçirmiş olan Bakı Sovetinə hərtərəfli maliyyə və hərbi yardım 
göstərməklə zor gücünə sovet hakimiyyətini və Bakı neftini qoruyub saxlamağa 
çalışırdı. İngiltərə də İranda olan qoşun hissələri vasitəsiylə Bakıya müdaxilə etmək, 
Bakı neftinə ortaq olmaq istəyirdi. Biçeraxovun xidmətlərindən istifadə edilməsi də 
ingilislərin Bakı nefti uğrunda apardığı mübarizənin bir qolu idi. Almaniya isə Sovet 
Rusiyası ilə danışıqlara girişdi. Alman tərəfi Bakıya doğru irəliləyən türk qoşunlarının 
qarşısını saxlamağı öz üzərinə götürərək əvəzində Rusiya ilə Bakı neftinin bir hissəsi 
barədə sövdələşməyə çalışırdı. Nəticədə, Birinci dünya savaşında düşmən cəbhələrdə 
olan Rusiya ilə Almaniya Bakı nefti uğrunda birgə fəaliyyət razılığına gələ bildilər. Bu 
qarşılıqlı sövdələşmənin nəticəsi kimi Rusiya da Bakı neftinin bir hissəsini Almaniyaya 
güzəştə getməyə razı oldu. 
 Rusiya qarşısında götürdüyü öhdəliyi yerinə yetirmək üçün Almaniya Türkiyəyə 
qarşı təzyiqləri daha da gücləndirməyə çalışırdı. Almanlar hər vasitə ilə Qafqaz İslam 
Ordusunun Bakıya doğru hərəkətini dayandırmağa cəhd göstərirdi. Əks təqdirdə onlar 
yenə də türk ordusunda işləyən alman zabitlərini geri çağıracaqları ilə qorxudurdular. 
Türkiyəyə qarşı istiqamətlənmiş təzyiqlər elə bir xarakter aldı ki, Qafqaz İslam Ordusu 
Bakı ətrafına yaxınlaşandan sonra Ənvər paşa bu Ordunun fəaliyyətini artıq açıq şəkildə 
müdafiə edə bilmirdi. Onun bütün yazışmaları almanların nəzarəti altında olduğu üçün 
Ənvər paşa özünün rəsmi əmrlərində Qafqaz İslam Ordusunun Bakıya doğru 
hücumunun dayandırılmasını tələb edirdi. Ənvər paşanın belə bir görüntü yaratması ilk 
vaxtlar alman rəhbərliyi tərəfindən başa düşülmədi və ona görə də razılıqla qarşılandı. 
Həqiqətdə isə Ənvər paşa belə bir mövqedən uzaq idi və Almaniyanın güclənən 
təzyiqləri qarşısında heç də güzəştə getməmişdi. O, Qafqaz İslam Ordusunun fəaliyyəti 
ilə bağlı zəruri göstərişləri gizli yolla Nuru paşaya çatdırırdı. Bu məsələ ilə bağlı o, 
Nuru paşanı lazımınca məlumatlandırmışdı. Məsələn, Göyçay döyüşlərindən sonra 
Qafqaz İslam Ordusunu gücləndirmək üçün Ənvər paşa  Azərbaycana əlavə qoşun 
hissələri göndərmək üçün əmr verdi. 
Bu əmr gizli şəkildə müvafiq orqanlara çatdırıldı. Həmin əmrdə bildirilirdi ki, 38-ci 
piyada alayı ilə bir dağ topçu taborunun Qazax şossesi ilə Nuru paşaya yardıma 
göndərdim. Əmrin rəsmmi şəkildə yaymlanmış variantında isə Qafqaz İslam Ordusuna 
heç bir kömək göndərilməyəcəi və bütünlükdə Bakı üzərinə hücumun dayandırılması 
fikirləri ifadə olunmuşdu. İyul ayının 1-də Ənvər paşa tərəfindən imzalanmış həmin 
əmrdə deyilirdi: 
Sizə təqviyyə göndərmək qabil deyildir. Vəzifəniz Bakı üzərinə getmək olmayıb 
birliklərimizi toplu bulunduraraq bolşeviklərin Gəncə üzərinə hərəkətini mənn 
etmək  olduğunu bir daha təkrar edirəm. 
Bu xarakterli bir teleqram da Şərq Orduları Qrupu komandanına göndərildi. Almanların 
diqqətinin yayındırılmasına xidmət edən bu teleqramda deyilirdi: 
Müsaidəm olmadan Nuru paşaya heç bir təqviyyə göndərməmənizi, Nuru paşa 
üçün yola çıxarılan birlikləri geri almanıız rica edirəm. Əvvəlcə bildirildiyi üzrə 
Nuru paşa qüvvələrini toplu bulunduraraq yalnız bolşeviklərin irəliləməsinə mane 
olmağa yetinməlidir. 
Bu və bunun kimi bir neçə digər əmrlə Ənvər paşa Almaniya rəhbərliyində Türkiyənin 
güzəştə getməsi görüntüsünə inam yaratmaq üçün edirdi. Özü də qeyd etmək lazımdır 
ki, Ənvər paşanın əl atdığı bu vasitə ilk vaxtlar kifayət qədər səmərəli bir vasitə idi və 
almanlar məsələnin nə yerdə olduğunu anlaya bilməmişdilər. 
Ənvər paşanın Şərq Ordular Qrupu komandanına göndərdiyi başqa bir teleqramında da 
Bakıya doğru hücumun dayandırılması "zərurətindən" söhbət açılırdı: 
Bakı üzərinə irəliləmənin Bakıdakı petrol qaynaqlarının bolşeviklər tərəfindən 
təxrib edilməsi təhlükəsini doğuracağından genəl hərb sövq və idarəsi 
baxımından behəmin hal bundan qaçınmaq lazımdır. Bu nədənlə 5-ci Qafqaz 
tüməninin mənim müvafiqətim olmadan qətiyyən Bakı istiqamətinə təərrüz 
etməməsini əmr edirəm 
Ənvər paşanın Şərq Ordular Qrupu komandanının müavini Esat paşaya yazdığı 1-2 iyul 
tarixli məktubu yuxarıdakı əmr və teleqramın məcburiyyət üzündən yazıldığı, əsas 
məqsədin almanların diqqətinin yayındırılması olduğunu, Bakının erməni-bolşevik 
qüvvələrindən təmizlənməsinin gündəlikdən çıxarılmadığını bir daha təsdiq edirdi. 
Məktubun elə birinci sətrində adı çəkilən Feldman – alman zabiti olub Türkiyə Hərbi 
Nazirliiynin Hərbi hərəkat şöbəsinin müdiri idi: 
Hərəkati-hərbiyyə (1-ci şöbə) müdiri Feldman son hərb durumu haqqında 
görüşmək və Kress (Almaniyanın Tiflisdə bulunan siyasi müməssili) ilə irtibat 
hasil etmək üzrə torpedo ilə bu gün Batuma hərəkət etdi. Feldmana Ənvər 
paşanın Şərq Ordular Qrupu komandanlığına göndərdiyi teleqraflardan heç bilgi 
verilməyəcək və yapılan hərəkətin Ordular Qrupunun kəndi inisiativi ilə yapıldığı 
söyləniləcəkdir. 
Almanlar əsasən bizim Bakı və Gəncə həvalisində bulunmamızı arzu etməməklə 
bizdə siyasi durum tamamən qazanıncaya qədər oralarda bulunmaq istədiyimiz 
üçün Nuru paşa ilə bu əsas daxilində və xəbərləşmə ilə qərargahını hər vaxt 
xəbərdar etməyə lüzum olmadan vəziyyətin idarə edilməsini rica edirəm. Ehtimal 
ki, mən yenə buradakı duruma görə Azərbaycana və Quzey Qafqaza silah 
göndərilməsini də qərargahdan yazmağa məcbur olacağam. Fəqət siz indidən 
Quzey və Güney Qafqaz üçün Nuru paşaya istədiyi qədər silah, cəbbəxana və 
para göndərərək müşkülatını giderib qərargahın olumsuz bildirişinə qarşı 
məsələni indidən həll etmiş olursunuz. 
Bolşeviklərin hər gün daha ziyadə qüvvətlənən təərrüzlərinə qarşı Güney 
Qafqazdan bir müqavimət göstərmək və onların Qafqaz daxilində daha batıya 
irəliləməsinə mane olmaq və ordunun müharibə durumunun güvəni baxımından 
lüzumlu olduğunu Kress və Feldman bəyə izah və ikna eyləmək, güneyə qarşı 
yapılacaq hərəkətin bu güvənlə mümkün ola biləcəyini qəbul etdirmək 
xüsuslarına qeyrət sərf edilməsini özəlliklə çox önəmli görürəm. 
Özətlə, Nuru paşanın və Gəncədəki qüvvələrimizin mümkün olan ikmal erlərin 
silah və cəbbəxana ilə təqviyyəsinə, vaxt gecikmədən Feldmanın gəlməsi ilə 
durum çox pərişan  bir hal almadan ola bilən surətlə önəm verilməsini və sizə 
kişiyə özəl və gizli olaraq yazdıqlarımın eyni şəkildə Nuru paşaya da 
duyurulmasını və almanlara duyurulması kəskinliklə doğru olmayan bu 
xəbərləşmənin sizcə və Nuru paşaca üsul edilməsinin ingilislərə duyurulmasını 
təkrar rica edirəm. Ənvər. 
Ancaq Almaniyanın bu təzyiqləri nə qədər güclü olsa da, hələlik Qafqaz İslam 
Ordusunun irəliyə  doğru hərəkətini saxlamaq qüdrətində deyildi. İslam Ordusunun 
koomandanlığı da daha çox bu təzyiqlərin aradan qaldırılması ilə deyil, qarşıda dayanan 
vəzifələrin həlli üçün qüvvələrin möhkəmləndirilməsi ilə məşğul idi. 
Qafqaz İslam Ordusu hissələrinin Bakı ətrafına yaxınlaşması və Bakının azad edilməsi 
uğrunda mübarizənin kəskinləşməsi ilə Bakı uğrunda xarici dövlətlərin iddiaları və 
Ənvər paşaya da təzyiqləri də artdı. Hər şeydən əvvəl Sovet Rusiyası Bakının itirilməsi 
ilə barışa bilmirdi. Eyni zamanda Rusiya hələ də Bakıda olan keçmiş komissarların 
dirçəldilməsi və onların vasitəsiylə  yenidən Bakıya nəzarətin ələ keçirilməsinə ümidi 
kəsməmişdi. Keçmiş Bakı komissarları hakimiyyəti təhvil verdiklərini bildirsələr də 
tabeliklərində olmuş hərbi qüvvələri yeni hökumətə təhvil vermirdilər. Onlar 
hakimiyyəti ələ almaq üçün şəhər əhalisi arasında təbliğat aparmaqla bərabər, sovet 
qüvvələrinin sıralarını da genişləndirməyə cəhd göstərirdilər. 
Sovet Rusiyası hökuməti eyni zamanda Almaniya ilə diplomatik danışıqları fəallaşdırdı. 
Hələ iyul ayının ikinci yarısında Şamaxı ətrafında boilşevik-daşnak qoşunları ciddi 
məğlubiyyətə uğradıqdan sonra Rusiya xarici işlər naziri Çiçerin həmin ayın 25-də 
Almaniyanın Rusiyadakı səfiriliyinə nota verdi. Notada Rusiya tərəfi Almaniyanın türk 
qoşunlarının Azərbaycan ərazisindəki fəaliyyətinin dayandırılması barədə verdiyi 
vədlərə əməl etməsi istənildi. Bu məzmunda yazılmış bir məktub da Rusiyanın 
Almaniyadakı səfiri İoffeyə göndərildi. Sovet dövləti İoffedən tələb etdi ki, türk 
qoşunlarının Bakı üzərinə hərəkətinin dayandırılması üçün Almaniyanın fəallaşmasına 
çalışsın. Sovet Rusiyasının istəkləri Almaniya tərəfindən öyrənildikdən sonra İoffeyə 
cavab verildi. Alman tərəfinin qənaətinə görə, Bakı neftinə maraqlı olan Almaniya 
Azərbaycanda türk qoşunlarının fəaliyyəti ilə bağlı məsələni nəzarəti altına almışdı və 
buna görə də türk qoşunlarının Bakıya doğru irəliləməsinin dayandırılacağına da 
təminat verilirdi. 
Osmanlı dövləti rəhbərləri, o cümlədən Ənvər paşa üzdə müttəfiqləri olan Almaniyanın 
Brest-Litovsk müqaviləsinin şərtlərindən kənara çıxmamaq, Azərbaycandan öz 
qoşunlarını geri çəkmək tələblərinə razı olduğunu bildirsələr də, əslində yuxarıda qeyd 
edildiyi ki, Bakının alınmasını çox tezliklə başa çatdırmağa çalışırdılar. Azərbaycan 
ərazisində gedən döyüşləri ardıcıl olaraq izləyən Rusiya rəhbərliyi iyul ayının sonunda 
yenidən öz narahatlığını Almaniya dövlətinə çatdırdı. Qafqaz İslam Ordusu 
qoşunlarının Bakı ətrafına gəlib çıxması Bakıda sovet hakimiyyətinin süqutuna da təkan 
verdi. Çiçerin iyulun 29-da İoffeyə göndərdiyi teleqramda bildirirdi ki, Bakıda sovet 
hakimiyyətinin xilas edilməsinin başlıca yolu oradakı türk qüvvələrinin geri 
çəkilməsidir. Bu məsələ ilə bağlı İoffe Almaniya Xarici İşlər Nazirliyinin nümayəndəsi 
Her Busse ilə görüşdü və Rusiyanın Bakı ilə bağlı narahatlığını ona çatdırdı.Almaniya 
Xarici İşlər Nazirliyinin nümayəndəsi bu narahatçılığın əbəs olduğunu, türk 
qoşunlarının Bakıya doğru irəliləməsinin doğru olmadığını bildirdi. Onun sözlərinə 
görə, həm İstanbuldan, həm də Tiflisdən alınan məlumatlar türklərin almanların tələbi 
ilə razılaşmasından, türk qoşunlarının irəli hərəkət etməyəcəklərindən və Bakıya 
girməyəcəklərindən xəbər verir. Almanlar İoffeyə onu da bildirdilər ki, türklər 
verdikləri sözə əməl etməsələr, onda onları buna məcbur edəcəklər. 
Sovet səfiri İoffenin avqustun 1-də Moskvaya göndərdiyi məktubunda Almaniya Xarici 
İşlər Nazirliyində ona deyilənlərin doğruluğunu başqa kanallar vasitəsilə də yoxladığını 
qeyd edirdi. O yazırdı ki, Almaniya Xarici İşlər Nazirliyinin şöbə müdiri Kryuge və 
Almaniyanın İstanbuldakı elçisi Kont Brendsdorfdan alınan məlumatlar da sədr-əzəm 
Tələt paşanın, hərbiyyə naziri Ənvər paşanın və xarici işlər naziri Nəsimi bəyin də Nuru 
paşaya Bakı üzərinə hücumu dayandırmaq barədə qəti göstəriş verdiklərini təsdiq edirdi. 
İstanbuldakı alman səfirinə görə, türklərin Bakıya doğru hücumu davam etdirmələri 
xəbəri doğru deyildi. Onun Osmanlı rəhbərlərinə istinadən verdiyi məlumata görə, bu, 
olsa-olsa Azərbaycanın milli qüvvələrinin özlərinin təşəbbüsü ola bilərdi. 
Almanlarda yaranan təşviş və təlaşlara son qoymaq üçün Ənvər paşa avqust ayının 2-də 
yazırdı: 
Alman qərargahına qarşı hərəkəti-təərrüzünün icra edilməyəcəyinin təəhhüdatına 
bulunuyorum. Binaənəleyh, Osmanlı qitəatının Şamaxı-Kürdəmir xəttindən daha 
irəliyə gedəcəklərini təxmin ediyorum. Bakının 40 kilometrliyində bulunan 
qitəatın yerli Dağıstan və Azərbaycan qitəatı olduğunu təxmin ediyorum 
Avqustun 4-də 3-cü Ordu komandanına ünvanlanmış məktubunda isə Ənvər paşa 
Qafqaz İslam Ordusunun Bakıya doğru irəliləməsinin qarşısının alınması üçün Nuru 
paşaya daha "qəti göstərişlər" verirdi. Məzmununun daha çox alman nümayəndələrinin 
diqqətinə çatdırılması üçün nəzardə tutulmuş həmin məktubda deyilirdi: 
... Nuru paşaya çatdırılması lazımdır - əmri-qəti təkrar edirəm ki, Bakıya heç bir 
surətlə tərəfimizdən düçari-təərrüz olmayacaqdır. Bundan başqa hansı çətə 
olursa-olsun və haradan gəlirlərsə-gəlsinlər Bakıya qarşı kimsənin irəliləməsi 
haqqında təkmili—nüfuzunuzu istemal etməlisiniz. Şorsu-Salyan-Kürdəmir-
İbrahimbəyli-Zərqova-Qonaqkənd-Giləzi irəlisində nə bizim əsgərlər, nə də bizə 
dost çətələrdən heç kimsə bulunmayacaqdır. Bu xəttin irəlisində bu surətlə bizdən 
kimsə varsa geri çəkilməlidir. 
Xidməti-Osmaniyyədə və Şərq Ordular Qrupu qərargahında bir alman ərkani-
hərb zabiti gərək Baş komandanlıq vəkaləti, gərəksə Şərq Ordular Qrupu irtibat 
zabiti olaraq nəzdinizə gələcəkdir. Bunun vəzifəsi vəziyyət haqqında 3-cü Ordu 
vasitəsiylə mənə və ayrıca Şərq Ordular Qrupuna məlumati-lazımi verməkdir. 
Ənvər paşanın bu cəhdləri alman zabitlərinin diqqətini həqiqətən də müəyyən qədər 
yayındırmışdı. Bir tərəfdən ingilis qoşun hissələrinin Bakıya girməsi, digər tərəfdən də 
5 avqust döyüşündən sonra xeyli vaxt ərzində Qafqaz İslam Ordusu tərəfindən 
irimiqyaslı hücumun təşkil edilməməsi almanlarda artıq türk qoşunlarının Bakıya 
girmək niyyətindən əl çəkdikləri qənaətini yaratmış və onları sakitləşdirmişdi. Bu 
vəziyyət Rusiya rəhbərlərində də bir nisbi sakitlik yaratmışdı. Bununla belə, öz gücü ilə 
yenidən Bakıya yiyələnməyin asan olmadığını görən Rusiya Bakı nefti uğrunda 
Almaniya ilə sövdələşməni davam etdirirdi. Bakı neftindən pay almaq şərtilə Almaniya 
Rusiya qarşısında türk qoşunlarının Bakı üzərinə hücumuna yol verməyəcəklərinə 
təminat verməyə razı idilər. Ancaq bu şərtlə ki, ingilis qoşunlarının Bakıdan 
qovulmasını Rusiya öz üzərinə götürsün. 
1918-ci ilin avqust ayının ortalarında Bakıdan Moskvaya gəlmiş olan bir bolşevikin 
verdiyi geniş məlumatdan sonra Rusiya rəhbərliyi anladı ki, son günlər ərzində Bakı 
ətrafında sakitlik yaranması ilə bağlı onların gümanları heç də doğru deyilmiş. Bakı 
ətrafında yaranmış olan nisbi sakitlik türk qoşunlarının Bakı üzərinə hücumdan imtina 
etməsi ilə yox, əksinə qəti hücuma hazırlıq işlərinin davam etdirilməsi ilə bağlı idi. 
Çiçerin dərhal avqustun 18-də İoffeyə yeni bir teleqram göndərdi. Xarici işlər naziri bu 
teleqramda bildirirdi ki, Almaniya Bakı ətrafında nələrin baş verdiyinə görə ya Rusiyanı 
aldadır, ya da ola bilsin ki, cərəyan edən hadisələrdən ümumiyyətlə xəbəri yoxdur. 
Çiçerin teleqramında Bakı ətrafında döyüşlərin baş verməsini, Bakının təslim edilməsi 
ilə bağlı buradakı hakimiyyət orqanlarına türk komandirləri tərəfindən məktublar 
göndərilməsini də səfir İoffenin nəzərinə çatdırırdı. 
 Bakı ilə bağlı Türkiyənin mövqeyi və Bakı ətrafında cərəyan edən proseslər Almaniya 
və Rusiyanı daha qətiyyətli fəaliyyət göstərməyə sövq etdi. İki dövlət arasında Bakı 
nefti ilə bağlı gedən sövdələşmələr sürətləndirildi. Bu sövdələşmənin nəticəsi kimi 
avqust ayının 27-də Almaniya və Sovet Rusiyası arasında bir saziş imzalandı. Sazişin 6-
cı fəslinin 14-cü maddəsi konkret olaraq Azərbaycana həsr edilmişdi. Hər iki dövlətin 
həyati maraqlarını əks etdirən bu maddədə bildirilirdi ki, Almaniya Qafqazda Gürcüstan 
sərhədlərindən kənarda baş verən hərbi əməliyyatlarda hər hansı bir üçüncü dövlətə heç 
bir yardım göstərməyəcəkdir. Almaniya dövləti əlində olan imkanlardan istifadə edərək 
çalışmalı idi ki, Qafqazda üçüncü bir dövlətin hərbi qüvvələri Kür çayının mənsəbindən 
Petropavlovsk kəndinə qədər, Şamaxı qəzasının sərhədləri boyunca, Bakı qəzasının 
şimal sərhədlərində dənizə qədər olan əraziləri keçməsin. Rusiya isə bunun əvəzində öz 
üzərinə öhdəlik götürürdü ki, Bakı ətrafında neftin istehsalını mümkün qədər artırsın və 
hər ay istehsal olunan neftin dörddə bir hissəsini, lakin yaxın vaxtlarda razılaşdırılacaq 
müəyyən miqdardan az olmayaraq Almaniyaya versin. 
Həmin maddədə deyilirdi: 
Sülh müqaviləsinin IV maddəsinin III abzasına əsasən Almaniya Gürcüstan və 
onun hüdudlarından kənarda Qafqazda baş verə biləcək hərbi əməliyyatlarda hər 
hansı bir üçüncü ölkəni dəstəkləməyəcəkdir. O, Qafqazda üçüncü ölkənin hərbi 
qüvvələrinin aşağıda göstərilən xəttini keçməməsi üçün öz təsirini göstərəcəkdir. 
Kür çayının mənsəbindən Petropavlovski kəndinə qədər, sonra Şamaxı qəzası 
sərhədindən Ağrıoba kəndinə qədər, Bakı, Şamaxı, Quba qəzalarının 
sərhədlərinin birlışdiyi nöqtəyə qədər düz xətt boyunca, daha sonra Bakı 
qəzasının şimal sərhədindən dənizə qədər. 
Rusiya imkan daxilində Bakı ərazisində neft və neft məhsullarının əldə 
olunmasına yardım edəcək, əldə olunmuş məhsulun dörddə bir hissəsini 
Almaniyaya verəcəkdir. Belə ki, hər ay hələ təyin olunacaq müəyyən miqdarda 
(tondan az olmayaraq). Bakı ərazisində əldə olunan miqdar müəyyən olunmuş 
həcmi təchiz etmək üçün kifayət deyildir və yaxıd da ki, başqa məqsədlər üçün 
istifadə edilməlidir, ona başqa yerlərdə əldə olunmuş miqdar əlavə olunur; satış 
qiyməti kömürün miqdarının qiyməti ilə hesablanır. 
Müqavilədə adı hallanan üçüncü bir dövlət kimi konkret halda Türkiyə nəzərdə 
tutulurdu. Belə bir müqavilənin bağlanması müttəfiqlik əlaqələrində olan Osmanlı 
Türkiyəsinə qarşı böyük bir üzüdönüklük idisə, müstəqil Azərbaycan Xalq 
Cümhuriyyətinə qarşı münasibətdə isə müdaxilə hərəkətlərinin rəsmiləşdiirlməsi idi. 
Almaniya-Rusiya sövdələşməsinin yaratdığı narahatçılığı və gərginliyi aradan  
qaldırmaq üçün sədr-əzəm Tələt paşa sentyabr ayının 6-da Berlinə gəldi. Burada o, 
Amaniya Xarixi İşlər Nazirliyinin yüksək vəzifəli nümayəndəsi Fon Hinze ilə görüşdü, 
adı çəkilən müqavilənin Türkiyənin mənafeyinə yaratdığı təhlükəli məqamlar müzakirə 
edildi. Xüsusilə, Tələt paşa Türkiyənin xəbəri olmadan Qafqaza aid Rusiya ilə saziş 
bağlanmasına dair öz narazılığını F.Hinzenin diqqətinə çatdırdı. F.Hinze isə Tələt paşa 
tərəfindən söylənilən iradları nəinki qəbul etmədi, əksinə Türkiyəni verdiyi vədlərə 
əməl etməməkdə günahlandırdı. İki dövlət arasında yaranan anlaşılmazlığın həll 
edilməsi üçün Tələt paşa Almaniyada apardığı danışıqların nəticəsi kimi bir anlaşma 
imzalanmasını təklif etdi. Həmin anlaşmanın 6-cı və 8-ci maddələri Qafqaz və 
Azərbaycanla bağlı idi. Bu maddələrdə deyilirdi: 
6-cı maddə: Rusiyanın dış gəlişmələri göz önündə tutulursa və bu dövlətin 
Türkiyəyə qarşı daima yıxıcı bir fəaliyyət təqib etdiyi və Türkiyənin tərəqqi 
yoluna girməsini əngəlləmək üçün hər türlü vasitələrlə çalışdığı diqqət nəzərinə 
alınarsa türk hökuməti Qafqazlarda qüvvətli və müstəqil bir dövlətin qurulmasını 
kəndisi üçün bir məsələ ədd etməkdədir. 
8-ci maddə: Bakı məsələsinə gəlincə, bu əyalətdə müsəlman əhali nüfuzun 85 
faizi nisbətində olub xalqı kamilən islam olan Azərbaycan və Quzey Qafqaz 
tərəfindən ihtiva edilmişdir. Bakı coğrafi durumu etibarilə Azərbaycan 
dövlətindən başqasına aid ola bilməz... 
Anlaşmada belə bir məqam da var idi ki, Bakı şəhəri olmadan qüvvətli bir Azərbaycan 
dövlətini qurmaq olmaz. Sədr-əzəm Tələt paşa anlaşma layihəsini alman tərəfinə təqdim 
etməklə bərabər, belə bir təklifi də irəli sürdü ki, Almaniya dövləti Bakı da tərkibinə 
daxil olan Azərbaycanı, Gürcüstanı və Ermənistanı müstəqil dövlətlər kimi tanıması 
yaxşı olar. Ancaq Almaniya tərəfi sədr-əzəm Tələt paşanın təkliflərinin öyrənilməsinə 
müstəqil bir iradə nümayiş etdirə bilmədi. Əslində, Almaniya heç bir iradənin nümayiş 
etdirilməsi marağında deyildi. Çünki Türkiyə sədr-əzəminin irəli sürdüyü təkliflərin 
qəbul edilməsi Almaniyanın Bakı neftinə olan iddialarından əl çəkməsi demək olardı. 
Alman tərəfi Tələt paşanın təqdim etdiyi anlaşma layihəsi barədə fikrini bildirməzdən 
əvvəl onun Rusiyanın Berlindəki səfiri İoffeyə göstərdi. İoffe həmin anlaşma layihəsinə 
dair öz mülahizələrini aşağıdakı şəkildə ifadə etdi: 
1.Mavərayi-Qafqazdan rus hissələrinin geri çəkilməsi və idarə mexanizminin 
qeyri-fəal bir hala gəlməsi bu sahənin dövlət hüququ baxımından statusu üzərində 
heç bir hökmü olmadığı kimi, türk əsgəri birliklərinin oraya girməsi və 
millətlərarası münasibət təsis etməsinə heç bir haqq verə bilməz. 
2.Mavırayi-Qafqaz Cümhuriyyəti deyilən bir dövlət nə Rusiya sovet hökuməti və 
nə də başqa bir hökumət tərəfindən tanınmışdır. Dolayısı ilə bunlar əvvəldə 
olduğu kimi indi də Sovet Rusiyası ərazisi hesab olunmaqdadır. 
3.Türk ordusu komandanlığı rus hissələrinin münəzzəm bir şəkildə geri  
çəkilməsinə imkan verməmək üçün heç bir möhlət qoymamış və dərhal irəliyə 
doğru hərəkətə başlamışlar. 
4.Türkiyənin Cənubi Qafqazdakı hökumətlərlə qəbul etdiyi anlaşmalar Sovet 
Rusiyası tərəfindən tanınmamışdır. 
5.Sovet Rusiyası Türkiyə ilə Rusiya arasında bir Qafqaz dövləti olmasını 
məmnuniyyətlə qəbul etməkdədir. Belə bir müsəlman dövlətinin qurulması üçün 
Şimali və Cənubi Qafqazdakı azərbaycanlıların (müsəlmanların) bir araya 
gətirilməsini isə Sovet hökuməti qəbul etməməkdədir. 
Bir sözlə, Sovet Rusiyasının nümayəndəsi Türkiyənin irəli sürdüyü təkliflərin qəbul 
edilməzliyini bildirdi. Rusiyanın bu məsələyə münasibəti ilə tanış olduqdan sonra 
Almaniya da Tələt paşanın təkliflərinə mənfi münasibətini və beləliklə də avzustun 27-
də Rusiya ilə imzalanmış sazişin müddəalarına sədaqətini ifadə etdi. Almaniyanın 
Türkiyənin irəli sürdüyü təkliflərə münasibəti bütünlüklə belə idi – Almaniya hökuməti 
Rusiyanın da razılığı ilə Ermənistan və Azərbaycanın təsdiq və tanımalarını haqlı 
çıxaracaq hər hansı bir millətlərarası hüququn olmadığını qeyd edir. Çünki Brest-
Litovsk müzakirələrində də açıqca vurğulandığı kimi sovetlər tərəfindən elan edilmiş 
olan millətlərin öz müqəddəratını özləri təyin etmələri və müstəqilliyini elan etmələri 
hüququ yalnız sovet hökuməti ilə həmin millətlər arasında həll edilə bilər. Kənardan hər 
hansı bir millətin bu işə qarışmaq haqqı yoxdur. Yəni, vaxtilə Rusiyanın tərkibinə daxil 
olmuş xalqlar indi yalnız Sovet hökuməti ilə qarşılıqlı şəkildə razılaşdırıldıqdan sonra 
Rusiyadan ayrıla bilərlər. Almaniya tərəfi Türkiyə rəhbərlərinə verdiyi cavabında 
Gürcüstanı belə bir müstəqil dövlət kimi tanımağa meylli olduğunu bildirdi. 
Azərbaycana gəlincə isə münasibət tamamilə başqa şəkildə idi. Alman hökumət 
dairələrinin fikrincə, Sovet hökuməti türk qoşunlarının Azərbaycandakı fəallığının 
qarşısını almaq üçün Almaniya ilə razılığa gəlmişdir. Buna görə də, Sovet Rusiyasının 
razılığı olmadan Almaniya Azərbaycanın müstəqilliyini tanımayacaqdır. Əgər 
Azərbaycanda vəziyyət dəyişərsə və Azərbaycanda müəyyənləşdirilmiş bir durum 
yaranarsa, onda Almaniya da Azərbaycana münasibətinə yenidən baxacaqdır. Belə bir 
vəziyyətin meydana gəlməsini isə Almaniya hər şeydən əvvəl türk qoşunlarının 
Almaniya-Rusiya sazişində qəbul edilmiş xəttin qərbinə çəkilməsində görürdü. 
Türkiyənin Azərbaycana yardımları ilə bağlı Almaniyanın təzyiqlərinin bu dərəcədə 
genişlənməsi müəyyən bir vaxtda Ənvər paşada müvəqqəti bir ümidsizlik yaratdı. Bu 
təzyiqlərin qarşısında hər hansı bir güzəıştə gedilə biləcəyinə etiraz əlaməti olaraq 
Ənvər paşa hətta istefa ərizəsini də yazdı və bu barədə Tələt paşaya da xəbər verdi. 
Tarixi qoyulmamış həmin istefa ərizəsi indiyə kimi saxlanılmaqdadır. İstefa qərarına 
gəlmiş Ənvər paşa Tələt paşaya belə yazırdı: 
... Dərhal İstanbula övdət edəcəyimi və Ümumi Baş komandanlığın mənə təbliğ 
etdiyi maddələri icab edən qərar ittixaz etmək üzrə zati-şahanəyə ərz edəcəyimi 
zati-dövlətlərinə təbliğ edirəm. Şəxsən tərəfi-dövlətlərindən icra edilən təbliğatı 
tamamən icra edəcək vəziyyətdə olmadığım cəhətilə eyni zamanda zati-şahanəyə 
məni Baş komandanlıq vəkalətindən əfv eləmələrini də istirham eyləyəcəyəm. 
Şimali və Şərqi Qafqaz müsəlmanlarına vəd və təmin eylədiyim müavinəti geri 
almağın məncə imkanı  yoxdur. 
Ənvər paşanın istefa ərizəsini Türkiyə sultanbına göndərib-göndərməməsi məlum deyil. 
Onun Tələt paşaya yazdıqlarından da aydın görünür ki, istefa qərarını qəbul etməyə 
Ənvər paşanı Azərbaycana hərbi yardımın dayandırıla bilməsi təhlükəsi sövq etmişdi. 
Əgər nəzərə alınsa ki, Osmanlı dövləti Almaniyanın təzyiqləri qarşısında güzəştə 
getmədi və Azərbaycanla bağlı siyasətində qarşıya qoyulan vəzifəni yerinə yetirdi, onda 
güman etmək olar ki, Ənvər paşa istefa ərizəsini işə salmaq fikrindən daşınmış və 
diqqətini Bakı şəhərinin azad edilməsinə yönəltmişdi. 
Çünki Bakı şəhəri üzərinə 1918-ci ilin 5 avqustunda olan uğursuz hücumdan sonra 
Qafqaz İslam Ordusunun möhkəmləndirilməsi zərurəti ortaya çıxmışdı. Bunsuz Bakı 
şəhərinin azad edilməsi mümkün deyildi. Bakının azad edilməməsi isə Ənvər paşanın 
bütün cəhdlərinin uğursuzluğa düçar olması demək idi. Çünki bir tərəfdən Bakı ilə bağlı 
beynəlxalq çəkişmələrin kəskinləşməsi, digər tərəfdən də ingilislərin şəhərə əlavə 
qüvvələr gətirə biləcəyi Ənvər paşanı ehtiyatlandırırdı və ən yaxın vaxtlarda məsələnin 
həllini tələb edirdi. Onun Bakı ətrafında yaranmış vəziyyətlə bağlı fikirlri belə idi: 
Bakıya ingilis qüvvələrinin gəlməsi və Bakının ingilislər tərəfindən savunulması 
ilə bu cəbhədəki əsgəri durum tamamilə dəyişmişdir. Rus bolşevik hökumətinin 
kəndilərinə tərk edilən Bakını ingilislərdən alaraq oradakı qaynaqların 
kəndilərinin istifadə etməsinə yetəcək qüvvələri yoxdur. Halbuki ingilislər Bakıda 
daha bir müddət buraxılarsa bu cəbhədə iyidən-iyiyə yerləşəcəklər və cəbhəni ələ 
keçirilməz bir hala qoyacaqlardır. Bu sürətlə Bakıda yerləşən ingilislərin 
Azərbaycanın çoxunu ermənilərə verərək bir ermənilik vücuda gətirməyə, 
bununla gərək Qafqaz və İran girişmələrini, gərəksə də gürcü müstəqil 
hökumətini təhdidə çalışacaqları şübhəsizdir. Bu mühtəməl duruma görə hər 
halda Bakıya təərrüz edilməsi, ingilislərlə erməni bolşeviklərin buradan atılması 
lazımdır. 
Bakıya əlavə ingilis qüvvələrinin göndərilməsinin qarşısının alınması üçün Ənvər paşa 
tələb edirdi ki, 9-cu Ordudan İrana – Təbriz və Qəzvinə və daha cənub bölgələrə qoşun 
çıxarılsın və buradakı ingilis qüvvələrinə bir təhlükə yaradılsın. Bununla da ingilislərin 
bölgəyə əlavə qüvvə gətirmək imkanı olsa da, onu Bakıya deyil, İrandakı vəziyyətin 
sabitləşdirilməsinə istiqamətləndirsinlər. 
Ənvər paşa Bakının tezliklə ələ keçirilməsi üçün eyni zamanda buradakı qüvvələrin 
möhkəmləndirilməsi məqsədilə də konkret tədbirlər həyata keçirirdi. Bu məqsədlə 15-ci 
diviziyanın 9-cu Ordudan alınaraq Qafqaz İslam Ordusunun tərkibinə verilməsi və Bakı 
ətrafına gətirilməsi qərara alındı. Bakı şəhərinin azad edilməsi də məhz həmin 
diviziyanın Azərbaycana yetişməsindən sonra baş verdi. Sentyabrın 14-15-də gərgin 
döyüşlər nəhayət ki, bütün Azərbaycan xalqı kimi Ənvər paşanın da intizarlarına son 
qoydu və Bakı şəhəri Azərbaycan hökumətinin nəzarəti altına keçdi. 
Bakı şəhəri azad edilən kimi Nuru paşa Gəncədəki Azərbaycan hökumətinə, habelə 
Ənvər paşaya teleqram göndərdi. Onun Osmanlı dövləti Baş komandan vəkili və 
hərbiyyə naziri Ənvər paşaya göndərdiyi teleqramda Bakı şəhərinin azad edilməsi 
xəbəri böyük bir sevinclə bəyan edilirdi. 
Bakı şəhərinin azad edilməsi və müstəqil Azərbaycana qovuşması xəbərini Ənvər paşa 
da böyük məmnunluqla qarşıladı Onun Şərq Ordular Qrupu komandanı Xəlil paşaya 
göndərdiyi teleqramında deyilirdi: 
Bakı başarısından dolayı gözlərindən öpərək təbrik edirəm. Bakının zəbti üzərinə 
birliklər bir az dinləndikdən sonra Azərbaycanda indilik bir tümən buraxaraq üst 
tərəfini 9-cu Orduya geri almaq fikrindəyəm... 
 Bakı şəhərinin yad qüvvələrdən təmizlənməsi Ənvər paşanı sevindirdiyi kimi həm də 
bəzi nigərançılığına da səbəb olmuşdu. Bu da almanların Osmanlı Türkiyəsinə qarşı 
qəzəblərinin artması ehtimalı ilə bağlı idi. Ona görə almanların diqqətinin yayındırlması 
üçün Ənvər paşa Nuru paşaya Bakı hadisələri ilə bağlı iki teleqram göndərdi. Xəlil 
paşanın yavəri Səlahəddin yüzbaşı bu hadisəni belə xatırlryırdı: 
Bizlər bir gün dinlənmək və bir gün sonra Bakıya girmək üçün geridəki köyə 
gəldik. Yol təxrib edildiyi üçün alman süvariləri gəlməmiş, Bakı da alınmışdı. 
Durum Baş komandanlığa bildirildi. Gecə yarısı Baş komandandan bu əmri aldıq: 
"Bakı ruslara veriləcək, petrolunu almanlar alacaq. Nədən oraya təərrüzə lüzum 
gördünüz? Niyə bunu Baş komandanlığa xəbər etmədiniz? Sizin yeriniz Qarsdır. 
Bakıda nə işiniz var? Dərhal Qarsa dönünüz və bir daha Baş komandanlıqdan izin 
almadan belə işlərə qarışmayın". 
Bu əmr Hərbiyyə Nazirliyi teleqrafxanasından gəlirdi. 
Aradan üç saat keçdikdən sonra Ənvər paşa kəndi evindəki teleqrafxanadan bu 
teleqrafı çəkirdi: 
"Böyük Turan imperatorluğunun Xəzər kənarındakı zəngin bir qonaq yeri olan 
Bakı şəhərinin zəbti xəbərini ən böyük müsərrətlə qarşılarım. Türk və İslam tarixi 
sizin bu xidmətinizi unutmayacaqdır. Qazilərimizin gözlərindən öpər, 
şəhidlərimizə fatihələr ithaf edərim". 
Görünür ki, biurinci şifrə alman imperatorluğu müttəfiqi Osmanlı 
İmperatorluğunun  Baş komandanlığı tərəfindən; ikincisi isə türk Ənvər paşadan 
gəlirdi. O gün həpimiz həyatımızın ən mutlu günlərindən birini yaşadıq və ertəsi 
gün sabah Bakıya girəcəyimiz xülyasıyla yataqlarımıza uzandıq. 
Yəni, Ənvər paşa Bakının bolşevik-daşnak-eser-ingilis işğalından nicat tapmasından o 
dərəcədə sevinmişdi ki, buradakı döyüşlərdə iştirak etmiş hər  bir döyüşçünün 
gözlərindən öpməyə hazır idi. Əldə edilmiş qələbəni o, təkcə türk əsgərinin deyil, 
bütünlükdə türklüyün zəfəri kimi dəyərləndirirdi və buna görə öz sevincini də 
gizlətmirdi. 
Ənvər paşa Bakının azad edilməsi barədə məlumatı dərhal Berlində səfərdə olan sədr-
əzəm Tələt paşaya da çatdırdı və sevincini  onunla bölüşdü. 
Azərbaycan hökuməti Bakıya köçən kimi Almaniya özünün hərbi və ticarət 
nümayəndəsi olan Fon der Qoltsı bura göndərdi. Qafqaz İslam Ordusunun Bakıya doğru 
irəliləməsini dayandıra bilməsə də Almaniya nəyin bahasına olursa-olsun Bakıda 
möhkəmlənmək və Bakı neftindən lazımi şəkildə bəhrələnmək istəyirdi. Bu məqsədlə 
Almaniya yenidən Bakıya hərbi qüvvə yeritmək təşəbbüsünü ortaya atdı. Bəhanə də bu 
oldu ki, Bakıda asayişin bərpa edilməsində Almaniya da iştirak etmək istəyir. Bu 
məqsədlə Gürcüstanda olan alman qüvvələrindən Bakıya yeridilməsinin qarşısının 
alınması üçün Ənvər paşa əməli addımlar atılması barədə göstəriş verdi və məlumdur 
ki, almanlar öz qüvvələrini Azərbaycana yeridə bilmədilər. 
Azərbaycan hökuməti tərəfindən diplomatik missiya ilə İstanbula göndərilmiş 
Əlimərdan bəy Topçubaşov 1918-i il oktyabrın 3-də Ənvər paşa ilə olan söhbətini 
səmimi duyğularla anırdı. O, söhbətində Ənvər paşanın göstərdiyi yardımlara görə 
Azərbaycan xalqının məhəbbəti ilə əhatə olunduğunu qeyd edirdi. Bu görüş barəsində 
Ə.Topçubaşov belə yazırdı: 
Qapı ağzındakı arakəsmə yanında məni təbəssümlə və irəli uzadılmış əlləri ilə 
qarşıladı. Özümü təqdim etmək və vəzifəmi bütünlükləı dilə gətirmək istəyirəm. 
Ancaq Ənvər paşa "Bilirəm, bilirəm" – deyə sözlərimi kəsir və məni kresloya 
oturdur. Özü də oturur və mənə müraciətlə deyir – Xoş gəlmisiniz. İstanbul 
xoşunuza gəlirmi? (Bu vaxt onun üzündə xoş bir təbəssüm var) 
Qəbuldan məmnun olaraq məni salamlamasına öz minnətdarlığımı bildirirəm və 
xahiş edirəm ki, hər şeydən əvvəl Qafqaz İslam Ordusunun baş komandanı, çox 
hörmətli Nuru paşanın salamlarını ona çatdırmağa izn versin. Mən yola düşərkən 
o tamamilə sağ və salamat idi və bütünlüklə iki məsələnin həlli üzərində baş 
sındırırdı. Onun tərəfindən təşkil edilmiş Azərbaycan alaylarının tezliklə silah və 
geyimlə təmin edilməsi və (ikincisi) – Bakının alınması. Nuru paşa "salam" 
göndərməklə xahiş etdi sizə çatdırım ki, Gəncədə yaxşı su, dadlı üzüm və alma 
var və arzu etdiyiniz halda xahiş edirik ki, bizə qonaq gələsiniz. 
Ənvər paşa – Dəvətə görə çox minnətdaram.  Dünən bizim atamız ora yola 
düşdü. Ancaq daha çox belə bir məhəbbətlə Azərbaycanı sevən qardaşımın 
komandanlığı altında olan sizin qoşunların uğurlarından məmnunam. Siz onu 
(Nuru paşa nəzərdə tutulur – M.S.) görmüşsünüz. Əhali ona necə münasibət 
bəsləyir? Axı o bu yaxınlarda bölgələrə səfər etmişdi? 
Mən – Əhali də Nuru paşanı eyni məhəbbətlə sevir və paşa tərəfindən 
təşkilatlandırılan hərbi qüvvələrə böyük əhəmiyyət verir. Elə mənim yola 
düşməyim ərəfəsində o, Şamaxı və Zaqatala vilayətlərinə səfərdən qayıtmışdı. 
Əhali öz qoşunlarının baş komandanını təntənə ilə qarşıladı və hər yerdə 
göstərilən köməyə görə ona minnətdarlıq bildirildi. Bu kömək olmadan bizim 
Qafqazda vəziyyətimiz çox pis ola bilərdi. Şübhə etmirəm ki, Nuru paşanın 
rəhbərliyi altındakı qoşunlarımız tərəfindən Bakının alınması bütün müsəlmanlar 
tərəfindən dərin minnətdarlıqla qarşılanmış və paşanın adına şan-şöhrət 
gətirəcəkdir. Paşa həzrətləri! Biz başa düşürük ki, bütün bunlara görə sizə 
borcluyuq və heç bir əlavəyə yol vermədən bunu deməyə cəsarət edirəm ki, öz 
qardaşınızı belə ağır vəzifə ilə bizə göndərməyiniz Qafqaz müsəlmanlarının 
qəlbini sizin şəxsinizə daha çox yaxınlaşdırmışdır. Onlar əvvəllər də sizə türk 
dünyasının parlaq ulduğu kimi çox böyük məhəbbət bəsləyirdilər və həmin faktı 
sizin azərbaycanlı qardaşlarınıza olan məhəbbətin sübutu kimi qəbul edirlər. 
Ənvər paşa (məhəbbətli bir təbəssümlə) – Çox minnətdaram. Mən öz borcumu 
yerinə yetirdim və əgər mənim qardaşım belə bir təəssürat yaradıbsa buna çox 
məmnunam. 
 Ənvər paşanın atası Hacı Əhməd paşa doğrudan da 1918-ci ilin oktyabr ayında bir 
müddət Azərbaycanda qonaq oldu. O səfər etdiyi bütün məntəqələrdə xalqın ən əziz 
qonağı kimi qarşılandı.  
Hacı Əhməd paşanın Azərbaycana gəlməsi haqqında "Azırbaycan" qəzeti belə yazırdı: 
Bir kaç gün bundan müqəddəm Qafqaz İslam Ordusu  baş komandanı, feriq Nuru 
paşa və Ənvər paşa həzrətlərinin pədərləri Hacı Əhməd paşa həzrətləri xüsusi 
qatar ilə Bakı şəhərinə varid olmuşdur. Hacı Əhməd paşa həzrətlərini istiqbal üçün 
Azərbaycan hökumətinin daxiliyyə naziri Behbud bəy Cavanşir və hökumət 
kontrolu Əbdüləli bəy Əmircanov "Ələt" mövqüfünə getmiş idilər. Şəhər 
mövqüfündə Hacı Əhməd paşa həzrətlərini şəhər əhalisi tərəfindən bələdiyyə idarə 
nümayəndələri öişvaz etmişlərdir. Bələdiyyə idarəsi rəisi əvəzində M.Ə.Mehdiyev 
və islam əhalisi nümayəndələri möhtərəm müsafiri təbrik nitqləri ilə müraciətdə 
bulunub. Əsgəri qitəat isə möhtərəm müsafiri musiqi ilə qarşılamışlardır. Hacı 
Əhməd paşa həzrətləri şəhər mövqüfündə Nuru paşa həzrətlərinin nəzdlərinə 
buyurmuşlardır. 
1918-ci il oktyabr ayının 27-də Gəncədəki Milli hərbiyyə məktəbinin ilk buraxılışında 
Hacı Əhməd paşa da iştirak edirdi. Buraxılış münasibətilə şəhərdə bir sıra tədbirlər 
keçirildi. Bu münasibətlə təşkil olunmuş mərasimdə çıxış edərkən o vaxtkı maarif naziri 
Nəsib bəy Yusifbəyli üzünü Hacı Əhməd paşaya tutaraq belə demişdi: 
Əlahəzrət, sizin cəsur oğlanlarınız – Ənvər paşanın və Nuru paşanın adları əbədi 
olaraq təkcə Azərbaycanın deyil, bütün türk xalqlarının xatirəsində yaşayacaqdır. 
Belə qəhrəmanların atası başını uca tuta və xoşbəxt sayıla bilər. Sizin kimi atalar 
azdır. Qoy, Allah Sizi və övladlarınızı hifz etsin və uzun illər Sizə kömək olsun. 
Qeyd etmək lazımdır ki, 1918-ci il sentyabr ayının 15-i təkcə Bakının azad edilməsi 
kimi Ənvər paşanın yadında qalmadı. Həmin gün başqa bir tarixi cəhəti ilə də Ənvər 
paşa və onun üzvü olduğu hökumət nümayəndələrinin yadında qalan bir hadisə ilə də 
xatırlanır. Həmin gün Makedoniyada türklərlə bir ittifaqda olan Bolqarıstanın qoşunları 
ciddi uğursuzluğa düçar oldu və bu da son nəticədə Bolqarıstanın müttəfiqlərinin 
vəziyyətini xeyli çətinləşdirdi. 
Cəbhələrdə baş verən uğursuzluqlar və Türkiyə üçün yaranan təhlükə Tələt paşa 
kabinetinin vəziyyətini xeyli mürəkkəbləşdirdi və 1918-ci il oktyabrın 8-də Tələt paşa 
kabinetinin istefasını Osmanlı sultanına təqdim etdi. 
Osmanlı hökumətinin sülh danışıqlarına getmək məcburiyyəti onun Qafqazla bağlı 
siyasətindən də əl çəkməsinə gətirib çıxaracağı artıq göz qabağında idi. Çünki Qafqaz 
İslam Ordusunun Bakıya girməsi nəinki Türkiyənin qeyri-müttəfiqləri, hətta onun 
müttəfiqləri tərəfindən də çox kəskinliklə qarşılanmışdı. Ona görə də Osmanlı 
dövlətinin Qafqaz siyasətinin təşəbbüskarlarından biri olan Ənvər paşa türk 
qoşunlarının Azərbaycanı tərk edəcəyi təqdirdə Azərbaycanın müstəqilliyinin 
qorunmasına və möhkəmləndirilməsinə cəhd göstərilməsinə xüsusi diqqət yetirirdi. 
Yeni şəraitdə Ənvər paşa Xəlil və Nuru paşalarla yazışmalarında Azərbaycanın 
müstəqilliyinin qorunmasını onların qarşısında dayanan başlıca vəzifə hesab edirdi. Bu 
məqsədə nail olmaq üçün Ənvər paşa Azərbaycanın həm beynəlxalq nüfuzunun 
genişlənməsinə, həm də Azərbaycanın milli hərbi qüvvələrinin təşkilatlanmasına və 
möhkəmlənməsinə çalışırdı. O, Azərbaycanın müttəfiq dövlətlər tərəfindən tanınmasını 
Azərbaycanın müstəqilliyinin qorunmasına əsas təminatlardan biri sayırdı. Bunun üçün 
Ənvər paşa Azərbaycanın özü tərəfindən müəyyən təşəbbüslər göstərilməsini vacib 
sayır və Nuru paşanı da Azərbaycanda xüsusi mövqeyə malik olan şəxs kimi bu 
təşəbbüslərin həyata keçməsinə köməklik göstərməyə çağırırdı. Onun oktyabrın 15-də 
Nuru paşaya yazdığı məktubunda deyilirdi: 
Düşmənlərlə ... sülh yapmaq məcburiyyətinə girdik. Binaənəleyh yaxınlarda sülh 
müzakirələri başlayacaqdır. Sülhü bizim aradığımıza görə onu qeyb etdik. Bizim 
vəziyyətdə Azərbaycanın istiqlalını təmin qayət mühümdür. Bir tərəfdən 
ermənilərlə iyi keçinməklə bərabər, digər tərəfdən Amerika və ingilislərlə 
doğrudan doğruya anlaşmaq bu xüsusa yardım edəcəkdir. Binaənəleyh hökumət 
doğruca Tehrana bir deleqe göndərsin. Oradakı Amerika və ingilis səfirlərinə 
müraciətlə kəndilərinin istiqlallarını rica etsinlər. Kəndiləriylə iyi münasibətdə 
bulunacaqlarını söyləsinlər və tərəfsiz qalmaq istədiklərini əlavə etsinlər. 
Ancaq bir gün sonra, yəni oktyabrın 16-da Nuru paşaya yazdığı məktubunda Ənvər paşa 
Tehrana nümayəndə heyəti göndərilməsini təxirə salmağı məsləhət bilirdi. Bunun nə ilə 
bağlı olduğunu söyləmək çətindir. Çox güman ki, Ənvər paşa bu ideyanın həyata 
keçirilməsinin çətin olacağından onu hələlik təxirə salmağı və bu barədə kimsəyə 
məlumat verilməməsini lazım bilmişdi: 
Sülh əqdinin yaxın olması hesabiylə Azərbaycan hökumətinin kəndisini rəsmən 
tantdırmaq üzrə Tehranda Amerika və ingilis səfirlərinə bir deleqe ilə müraciət 
etmələri haqqında qayət məhrəm olaraq sizə dün yazdığım təbliğatı şimdilik icra 
etməyiniz. Və məalından heç kimsəyə, bilxassə azərbaycanlılara bəhs etməyiniz. 
Görünür, bu fikri həyata keçirmək istəyi Ənvər paşanı bir an da olsa rahat 
buraxmamışdı. Çünki oktyabrın 17-də o, həmin məsələ ilə bağlı yazışmalarını davam 
etdirmiş və Xəlil paşaya göndərdiyi məktubunda ondan tələb etmişdi ki, Nuru paşa ilə 
əlaqə saxlasın və müttəfiq dövlətlərlə Azərbaycan hökumətinin danılşıqlara 
başlamasının lazım olduğunu onun nəzərinə çatdırsın. Ənvər paşa həmin məktubunda 
danışıqların hansı istiqamətdə aparılması barədə öz mülahizələrini də açıqlayırdı. Onun 
fikrincə, Azərbaycanın və Dağıstanın öz bitərəfliyini saxlamaları və bolşevizmlə 
mübarizə üçün müttəfiq dövlətlərlə əməkdaşlığa hazır olmalarını bəyan etmələri həmin 
dövlətləri Azərbaycanın müstəqilliyinə daha ciddi münasibət bəsləməyə sövq edə bilər. 
Xəlil paşa oktyabrın 17-də Nuru paşaya göndərdiyi məktubunda Ənvər paşadan aldığı 
göstərişləri ona belə çatdırırdı: 
Ağabəyindən aldığım teleqrafda əvvəlcə siz Azərbaycan namına Tehrana birisini 
göndərərək ingilis, Amerikan səfirlərilə görüşməsini yazmış olduğunu bilaxərə də 
bunun bir az təxir edilməsini bildirdiyini yazır. Vəziyyəti-ahiyeyi-siyasiyyənin 
almış olduğu şəkil təkrar bu təşəbbüsün icrasına bizi məcbur elədiyindən 
təşəbbüsə davamı müvafiq bulunan müşarinəleyh bunu sizə yazmaqlığımı əmr və 
müraciətinizin bər vəchi ati olmasını əmr buyurmuşdur: 
Azərbaycan ilə Şimali Qafqazın istiqlalları təsdiq edildiyi halda özlərinin bitərəf 
qalacaqlarını məzkur səfirlərə təbliğ ilə bu yolda müzakirələrdə bulunmasını və 
əgər səfirlər buna razı edilməz isə bir az daha müsaid davranılmasını, istiqlallarını 
tanımaq  surətiylə bolşeviklərə qarşı itilafçılarla (müttəfiqlərlə - M.S.) bərabər 
hərəkət edilməsini, velhasil bunu ətraflıca müzakirə və mühakimə edərək hər 
halda Azərbaycan və Şimali Qafqazın istiqlalının müttəfiq hökumətlərinə 
tanıtdırılmasını təmin etmək müraciəti vaqiə haqqında yalnız Azərbaycan 
hökuməti ilə qayət əmin olduğundan şübhə bulunmayan bir neçə şəxs ilə qayət 
məhrəm olaraq görüşülməsi və bu zevatdan başqasının durumdan xəbərdar 
edilməməsi qətiyyən lazımdır. Əgər belə şayani-etimad kimlərsə yoxsa, hər halda 
siz Azərbaycan və Şimali Qafqaz Ordu komandanı sifətiylə səfirlərə bu təklifi 
kəndi tərəfinizdən yaparsınız... 
Azərbaycanın müstəqilliyinin qorunması üçün Ənvər paşa Şimali Qafqaz hökuməti ilə 
yaxınlaşmaq və ya onunla bir ittifaq yaratmaq imkanlarının aranmasını da Nuru paşaya 
məsləhət görürdü. Bununla bağlı, Ənvər paşa 13 oktyabr 1918-ci il tarixli məktubunda 
Nuru paşaya belə yazırdı: 
Vəziyyəti-siyasiyyə bizim üçün qeyri-müsaid bir şəkil aldığından Qafqaz 
dövlətlərinin istiqlallarında müttəfiq dövlətlərin pək ziyadə müşkülat 
göstərəcəkləri məlumdur. Bura görə Qafqaz müsəlmanlarının müttəhidən 
çalışmalarını və bu səbəblə Azərbaycan hökuməti ilə Şimali Qafqaz hökumətinin 
ayrı-ayrı zəif qalmamaları üçün ya birləşərək "Şərqi Qafqaz hökuməti" namı ilə 
islam hökuməti vücuda gətirmələri və yaxud da konfederasiyon şəklində yek 
digəri ilə dərhal anlaşma yapmaları pək elzəm görürəm. 
Xəlil paşanın qeydlərinə görə, Nuru paşa Ənvər paşanın bu təkliflərinin həyata 
keçirilməsi istiqamətində müəyyən addımlar atmağa başlamış, ancaq ümid edilən 
nəticələrə nail ola bilməmişdi. Buna əsas səbəb kimi Şimali Qafqazlıların sünnü 
olmasını, Azərbaycanın isə şiə olmasını səbəb gətirirdi. Başqa səbəblərə toxunmadan 
qeyd edilməlidir ki, Xəlil paşanın gətirdiyi səbəb Azərbaycan və Şimali Qafqaz 
hökuməti arasında xatırlanan münasibətlərin qurulmaması üçün əsaslı dəlil ola bilməz. 
Hər şeydən əvvəl ona görə ki, Azərbaycanın müstəqilliyinin qorunması istiqamətində 
milli mücadilə fəalları üçün məzhəb ayrılığı əngəl ola bilməzdi. Belə olsaydı onda 
əhalisi sünnü olan Türkiyənin özü ilə də heç bir münasibətlər yaradılmazdı. 
Azərbaycanın müstəqilliyinin qorunması istiqamətində Ənvər paşanın xüsusi diqqət 
yetirdiyi və ciddi nəzarət altında saxladığı mühüm məsələlərdən biri də, yuxarıda qeyd 
edildiyi kimi, Azərbaycanın milli hərbi qüvvələrinin möhkəmləndirilməsi və bunun 
üçün mümkün olan vasitələrdən istifadə edilməsi idi. Xəlil paşa və Nuru paşa ilə 
yazışmalarında o bu məsələyə təkrar-təkrar qayıdırdı. Oktyabrın 15-də Şərq Ordular 
Qrupu komandanı Xəlil paşaya göndərdiyi məktubunda Ənvər paşa yazırdı: 
Almaniya da daxil olduğu halda pək yaxında sülh müzakirələrinə başlanması və 
bu müzakirələrin sürətlə sona erməsi mühtəməldir. Sülh müzakirəsində milliyət 
əsaslarına nəzərən haqq tələb edilmək lüzumu hesabiylə bizin Qafqazdakı 
vəziyyətimiz hər halda qüvvətli olmalı. Və bilxassə Azərbaycan və Şimali Qafqaz 
hökumətləri təqviyyə edilməlidir. Bunun üçün 5-ci firqənin nəqlini ən sonraya 
buraxınız. 15-ci firqədən sonra 12-ci firqə nəql olunur. Zatən buna sıra gəlincəyə 
qədər vəziyyətin tamamilə açıqlığa qovuşacağını təxmin edərək Azərbaycanın 
məhəlli qüvvlərinin sürətlə tənziminə çalışmaqla bərabər, gərək hala 
Azərbaycanda bulunan qüvvələrimiz, gərək 5-ci firqə Azərbaycan birlikləri 
olaraq orada buraxıla və Azərbaycan əsgəri təşkilatına qatıla. Azərbaycana çox 
silah və cəbbəxana göndəriniz. 
Ənvər paşa müttəfiq dövlətlərin etiraz etməyəcəkləri təqdirdə Azərbaycandakı 5-ci 
Qafqaz diviziyasının burada qalmasını və Azərbaycanən milli qüvvələrinin tərkibinə 
verilməsini təklif edirdi. Azərbaycanın milli qüvvələrinin kifayət qədər 
təşkilatlanmadığı və möhkəmlənmədiyi bir vaxtda kifayət qədər döyüş təcrübəsi və 
hərbi potensialı olan 5-ci diviziyanın onun tərkibinə qatılması Azərbaycanın müdafiə 
imkanlarını xeyli artıra bilərdi. 
Xəlil paşaya göndərdiyi başqa bir məktubunda o, Nuru paşadan bu istiqamətdə 
fəaliyyətini  genişləndirməyi, lazımi hazırlıq işləri aparmağı, hərbçilərdən, zabitlərdən 
kimlərin Azərbaycanda qalıb yeni keyfiyətdə xidməti davam etdirməyə hazır olmalarını 
vaxtında müəyyənləşdirməyi tələb edirdi: 
Mövcud durumdakı dəyişiklik nədəni ilə ehtimal bizdən sonrakı kabinet 
Azərbaycan və Quzey Qafqazın boşaldılmasını qəbul edəcək və boşaldacaqdır. 
Əvvəlcə yazıldığı kimi, Nuru orada kəndisiylə çalışmaq üzrə qalacaq subay, 
astsubay və birlikləri indidən ona görə hazırlasın ki, boşaltma əmri alarıqsa 
çalışmaq üzrə qala bilsin. 
1918-ci il oktyabr ayının 19-da Əhməd İzzət paşanın yeni hökuməti qurması ilə Tələt 
paşa kabinəsi iqtidardan uzaqlaşdırıldı. Yeni hökumət heç olmasa Brest-Litovsk 
müqaviləsi ilə Türkiyəyə verilmiş Qars, Ərdəhan və Batumun itirilməsi təhlükəsinin 
aradan qaldırılması üçün bu ərazilərdən kənarda, o cümlədən Azərbaycanda olan qoşun 
hissələrinin geri çağırılmasını qərar aldı. Buna görə, Qaqaz İslam Ordusu və Quzey 
Qafqaz ordusu da ləğv edildi və oktyabrın 24-dən başlayaraq altı həftə ərzində türk 
qoşunları Dağıstanı və Azərbaycanı tərk etməli idilər. 
İqtidardan uzaqlaşmasına baxmayaraq, Ənvər paşa Azərbaycanın müstəqilliyinin 
qorunması istiqamətindəki səylərini yenə də davam etdirməkdə idi. Oktyabrın 23-də o, 
Türkiyənin İsveçrədəki səfiri Fuad Səlim bəyə məktub göndərdi və ondan Azərbaycanın 
müstəqilliyinin tanınması üçün lazımi işlərin görülməsini rica etdi. Ənvər paşa xahiş 
etdi ki, ingilislərlə görüşlərin keçirilməsinə, onların Azərbaycanın sərvətlərindən 
istifadə edə bilmək imkanına malik olmalarını bildirməklə Azərbaycanın tanınmasına 
nail olmağa çalışsın: 
Hərbin tərəfimizdən qazanılması ehtimalı pək uzaqlaşdı. Halbuki, Rusiyanın 
dağılmasıyla Qafqaziyada təşəkkül etmiş olan gürcü, Azərbaycan və Şimali 
Qafqaz hökumətlərinin təsdiqini təmin etmədik. Hətta müttəfiqlərimiz belə yalnız 
gürcüləri və rusları tanımaq şərtilə qəbul etdi. Rus bolşevikləri isə heç 
tanımıyorlar. O halda tək çarə bu hökumətlərin indidən hasimlərimizə tamaşa 
edərək kəndilərini onlara tanıtmağa çalışmaları qalıyor. Vaqiə İsveçrəyə bir heyət 
gəliyor. Fəqət bu gecikibdir. Bu halda tərəfimizdən bu hərbdə tərəfsiz qalmaq, 
hətta icab edərsə bolşeviklərə qarşı hərb etmək üzrə əcaba ingilis hökuməti, 
Azərbaycan və Şimali Qafqaz islam hökumətlərinin istiqlalı tanırmı? Və bu 
xüsusda ingilislər Azərbaycanda və Şimali Qafqazda bu istiqlallar tanındığı halda 
buranın sərvət qaynaqlarından ingilislərə tərcihən qəbul etdirməyi də qəbul 
edərlər. Bu xüsusda münasib bir vasitə ilə müstəcilən təşəbbüsati-lazımidə 
bulunaraq lütfən cavab itasını rica edərim. Ənvər 
Göründüyü kimi, Ənvər paşa Azərbaycanın istiqlaliyyətinin dünya ölkələri tərəfindən 
tanınması üçün vaxtında mümkün işlərin görülmədiyinə tənqidi yanaşırdı və bu 
istiqamətdə səmərəli işlərin görülməsinin vacibliyini vurğulayırdı. Ancaq, artıq vaxt 
münasib deyildi. Birinci dünya müharibəsindən qalib çıxmış ölkələrin öz planları və öz 
istəkləri var idi. Ənvər paşanın da artıq bu planları dəyişməyə gücü yox idi. 
Oktyabrın 23-də Ənvər paşa Xəlil paşaya növbəti məktubu göndərdi. Bu məktubda da 
əsas diqqət Azərbaycanın müstəqilliyinin möhkəmləndirilməsi üzərində 
cəmləşdirilmişdi: 
Ümumi vəziyyətin sülhə getməmizi icab etdiyini yazmışdım. Bu vəziyyətdə 
Azərbaycanın təşəkkülünü təmin etməyi mühüm bir vəzifə bilirəm. Əvvəla, 
oranın təşkilatının ikmalı üçün adam, silah, cəbəxana ilə həmən yardım edilsin. 
Buradan ora 700 min lirə göndəririk. Tələt paşa kabinəsi, yəni başladığımız hərbi 
iyi bitirmədiyimiz üçün çəkilmək üzrəyiz. Mən işsiz indi sıxılavağımdan bəlkə 
Azərbaycana indilik səyahət üçün bilaxirə də orada bir həyat əsəri görərsəm 
büsbütün qalmaq üçün hərəkəti düşünürəm. Bu xüsusda mütaliəniz nədir? 
Məktubdan aydın görünürdü ki, Ənvər paşa Azərbaycanın istiqlalının dünya tərəfindən 
tanınmasına nail olunmayacağı təqdirdə onun hərbi qüvvələrinin gücləndirilməsinə və 
bu yolla müstəqilliyin qorunmasına cəhd göstərilməsini lazım bilirdi. Bunun üçün 
Ənvər paşa Azərbaycana gəlməyi, əqidəsinə uyğun fəaliyyətlə məşğul ola biləcəyi 
təqdirdə büsbütün Azərbaycanda qalmağı da istisna etmirdi. Oktyabrın 26-da Nuru 
paşaya yazdığı məktubunda Ənvər paşa bir daha bu məsələyə toxunurdu: 
Burada çalışacağım mühüm bir iş olmazsa sıxılmamaq üçün Azərbaycana gələrək 
həm orada, həm Şimali Qafqazda çalışmaq xatirimə gəlir. Sənin hər iki 
məmləkətin atisi və bir həyat əsəri göstərib-göstərməyəcəkləri haqqında indiyə 
qədər hasil etdiyin qənaət nədir? Və mənim oraya gəlib-gəlməməyim haqqında nə 
düşünürsən? Bu iş görülə bilərmi? 
Nuru paşanın bu xüsusda Ənvər paşaya nə cavab verdiyini söyləmək çətindir. Ancaq o 
məlumdur ki, Xəlil paşa Ənvər paşaya cavabında onun Azərbaycana gəlməsini 
məqsədəuyğun bilməmişdi. 
1918-ci il noyabr ayının 8-dən 9-na keçən gecə Ənvər paşa, Tələt paşa, Vahəddin Şakir 
və bir neçə başqa şəxs gizli olaraq Türkiyəni tərk etdilər. Çünki yaranmış olan mürəkəb 
vəziyyət heç də onlar üçün münasib deyildi. Ənvər paşa hələlik xaricdə fəaliyyət 
göstərmək, sülh yarandıqdan sonra isə Türkiyəyə qayıtmaq istəyirdi. Ənvər paşa və 
onun yol yoldaşları bir alman gəmiis ilə Krıma gəldilər. Tələt paşa və digərləri Moskva 
yolu ilə Berlinə yollansalar da, Ənvər paşa bundan imtina etdi və Qafqaza yollanacağını 
bildirdi. Quru yolların Denikin qüvvələrinin nəzarəti altında olduğu üçün o, kiçik 
yelkənli gəmi ilə Cənubi Qafqaza getmək istədi. Ancaq Ənvər paşa dənizdə tufana 
düşdü, yoluna davam edə bilməyib geri qayıtdı. Sonradan o, Moskvaya, oradan da 
Almaniyaya yola düşdü və bir müddət Almaniyada qaldı.  
Məlumdur ki, Ənvər paşa sonradan yenidən Moskvaya döndü və onun bura gəlməsi də 
təsadüfi deyildi. Rusiya bolevikləri Ənvər paşanın Şərq müsəlmanları arasındakı böyük 
nüfuzundan xəbərdar idi və belə bir plan qarşıya qoyulmuşdu ki, Şərqin  
bolşevikləşdirilməsində Ənvər paşanın nüfuzundan istifadə edilsin. Bolşeviklərin hətta 
Hindistanın bolşevikləşdirilməsinə qədər gedib çıxan xəyali planları var idi və Ənvər 
paşa da bu planın həyata keçirilməsində əsas elementlərdən biri olmalı idi. 
Məlum olan faktlara görə, bolşevizmin fəallarından olan Karl Radek Berlində Ənvər 
paşa ilə görüşdü və onu Şərqdə bolşevizmin yayılması planlarına cəlb etməyə çalışdı. 
Ola bilsin ki, ilk vaxtlar bu plan Ənvər paşanın özü üçün də maraqlı görünübmüş. 
Başlıcası isə bolşevizmlə iş birliyi yaradılmasının Türkiyənin parçalanmasının 
qarşısının alınmasında faydalı ola biləcəyi fikirləri də Ənvər paşa üçün yad deyildi. Hər 
halda Karl Radeklə aparılan danışıqlardan sonra Ənvər paşa Moskvaya gəlməyə razılıq 
verdi. Karl Radek Ənvər paşa ilə olan anlaşmalarına belə münasibət bildirirdi: 
Ənvər paşa bizim Türkiyədəki qurtuluş savaşına yardımımızı istəyir. Buna qarşı, 
Hindistanda ingilis imperialızminə qarşı dirənişi və üsyanı örgütləyib başladacaq. 
Hindistanda, Asiyanın bir çox yerində, Orta Asiyada Ənvər paşanın qurdutduğu 
osmanlıların gizli casusluq örgütü Təşkilati-Məxsusənin ajanları və minlərcə 
casusu var. Bunların çoxu da Osmanlı subaylarına, onlar da doğrudan Ənvr 
paşaya bağlıdırlar. Həm də ölümünə bağlılar... Ənvər, öncə Hindistanda islami bir 
ayaqlama düzənləyəcək Təşkilati-Məxsusiylə. Bunun hərəkət üssü də bu anda 
denetimiz durumda bulunan Doğu Türkistan olmalı, mən buradan Əfqanıstan 
üzərindən Hindistana keçəcəyəm – deyir. Biz də bu hərəkata lojestik dəstək, silah 
və para saxlayacağıq. Bu, Asiyanın bolşevikləşdirilməsi projesidir. Ənvər paşa 
eyni zamanda Doğu Türkistanı Çinə qarşı da bir üs olaraq kullanacaq. Biz də 
buradan hərəkətlə Çinə saldıracaq və orada kommunist ihtilalı gerçəkləşdirəcəyik. 
Asiyaya bolşevizm belə yayılacaqdır. 
Beləliklə, Ənvər paşa yenidən Moskvaya gəldi, siyasi fəaliyyətə qoşuldu. Moskvada 
"İslami ihtilal cəmiyyətləri ittihadı" arlı bir təşkilat yaratdı. Moskvada olarkən  
bolşeviklər Ənvər poaşanın xidmətlərindən maksimum istifadə etməyə çalışırdılar və 
hətta Hindistana yürüş edilməsi planlarının konkret müzakirəsini ortaya atdılar. 
Bolşeviklərin vasitəsilə Ənvər paşa Moskvada Hindistan Kommunist Partiyasının lideri 
Roy ilə tanış oldu və bolşevikllərin iştirakı ilə onlar Hindistanın bolşevikləşdirilməsi 
yolları barəsində müzakirələr də apardılar. Şərq xalqlarının qurultayına qatılması da 
əslində Şərqin bolşevikləşdirilməsi üçün bolşeviklərin Ənvər paşaya bağladıqları 
ümidlərdən irəli gəlirdi. 
1920-ci il sentyabr ayının 1-7-si tarixində Bakıda, indiki Opera və Balet Teatrında 
keçerilən Şərq xalqlarının qurultayılnda da Ənvər paşa "İslam ihtilal cəmiyyətləri 
ittihadı" təşkilatının nümayəndəsi kimi iştirak etdi. 
Qeyd etmək lazımdır ki, qürbətdə keçirdiyi illər Ənvər paşanın həyatının daha çətin və 
ağır illəri olmuşdur. Bu, sadəcə qürbət ağrıları, Vətənsizlik sıxıntıları ilə bağlı deyildi. 
Ənvər paşa Vətəndən kənarda belə Vətənsiz qalmaq istəmirdi, mümkün olan yollarla 
Türkiyənin dirçəlişinə çalışırdı. Ancaq bunun hansı yollarla edilməsi onu daim narahat 
edirdi. Bununla bağlı, həmin illərdə onun daxili yaşantılarında da mürəkkəb bir ovqat 
duyulmaqdadır. Bütün ömrü boyu fəal, işgüzar bir həyat keçirmiş Ənvər paşa indi 
çırpıntılar içində qalmışdı Bu çırpıntılar isə son nəticədə onun həyatının faciəli 
sonluğuna gətirib çıxardı. Bəzi məlumatlara görə, Şərq xalqlarının qurultayından sonra 
Ənvər paşa bir də Türkiyəyə qayıdıb İstiqlal mübarizəsinə qoşulmaq istədi. Ancaq 
İstiqlal mübarizənin fəalları və rəhbərləri yenə də onun Türkiyəyə qayıtmasını məsləhət 
bilmədilər. İstər Ənvər paşaya, istərsə də Xəlil paşaya məsləhət görüldü ki, Vətən 
xaricində Türkiyənin İstiqlal mübarizəsinə yardım olmağa çalışsınlar. Vətəndən 
kənardakı mübarizə isə daha çox bolşeviklərlə əlaqə yaradılması və imperializmə qarşı 
siyasi məqsəd elan edən bolşevizmin diqqətinin Türkiyəyə cəlb edilməsi kimi qəbul 
edilirdi. 
Ənvər paşa yaratdığı  təşkilat miqyasında həm Moskvada, həm də Avropa ölkələrində 
fəaliyyət göstərir, qəlbindən keçənlərin yerinə yetirilməsi üçün yollar aramağa çalışırdı. 
Ancaq bu, elə də asan deyildi. Çünki xarici təşkilatlarda və qurumlarda apardığı 
məsləhətləşmələr zamanı Ənvər paşa fəaliyyətinə bir dəstək tapa bilmirdi. Məsləkdaşı 
Tələt paşanın öldürülməsindən az sonra dostlarından birinə göndərdiyi məktubunda 
Ənvər paşa belə yazırdı: 
Mən yenə əski yolumda yüyürürəm. Bu yol, təbii, öylə güllük-gülüstanlıq deyil. 
Fəqət yürümək məcburiyyətindəyəm. Məmafih, xarici təşkilat məmnuniyyət 
verici bir hala gəlişiyor. Bu ot bitməz zəmində, ümidimin fövqündə kök saldı. 
Fəqət, yalnız xarici təşkilata qalmaq bu işi yarıda buraxacaqdır.. 
Ənvər paşa Rusiyada yaşadığı illərdə hətta bolşeviklərin də Türkiyəyə kömək edəcəyinə 
inanmağa başlamışdı. Xüsusilə, Azərbaycanda bolşevik inqilabı həyata keçiriləndən 
sonra Ermənistan ilə münasibətlərin kəskinləşməsi və Rusiyanın daşnak Ermənistanı ilə 
gərgin münasibətlərdə olması Ənvər paşada belə bir əminlik yaratdı ki, Rusiya 
Ermənistana güclü zərbə vuracaq və bununla da Ermənistan tərəfindən Türkiyəyə 
istiqamətlənən təhlükə aradan qalxacaq. Şərq xalqlarının qurultayında iştirak etmək 
üçün Azərbaycana gələrkən Ənvər paşa burada bu istiqamətdə də bəzi məsləhətləşmələr 
apardı.  
Qürbətdə yaşamasına baxmayaraq Ənvər paşa müsəlman xalqları arasında, o cümlədən 
də Azərbaycanda böyük nüfuz və ehtirama malik idi. Ənvər paşa hürriyyət mübarizi, 
haqqın və ədalətin simvolu, ağır həyat yaşayanların xoş gələcəyə ümid yeri kimi qəbul 
edilirdi. Xalq kütlələri arasında Ənvər paşa az qala göylərdən enmiş bir mələk kimi 
qarşılanırdı. Belə sevgi və məhəbbət Ənvər paşaya Bakıda da göstərildi. O zamanlar 
dustaq saxlanılan M.Ə.Rəsulzadə Şərq xalqlarının qurultayına gələn Ənvər paşanın 
Bakıda qarşılanması haqqında eşitdiklərini belə qələmə almışdı: 
Paşanın minmiş olduğu avtomobilin ətrafını bürümüş qələbəlikdən hərəkət etməz 
bir hala gəldiyi, əlini, ətəyini, maşınını öpənlər olduğu, hər kəsin "aman paşam, 
nə zaman qurtaracayıq?" – deyə ona xitab etdiyi kameradan-kameraya danışılırdı. 
Şərq xalqlarının qurultayının keçirildiyi teatr binasının salonunda da Ənvər paşa belə 
coşqu ilə qarşılandı. Qurultay bolşeviklər tərəfindən təşkil edildiyi halda və burada 
bolşevizm ruhu hakim olduğu halda, Ənvər paşa salonda daha təntənə ilə qarşılandı və 
nümayəndələr ayağa qalxaraq onu ayaq üstündə salamladılar. 
Ənvər paşanın müsəlman xalqları arasında belə hörmət və ehtirama malik olmasını 
bolşeviklər də görürdülər və ona görə də çalışırdılar ki, Ənvər paşa ilə müəyyən 
münasibətlər qursunlar, müsəlman xalqlarına nümayiş etdirsinlər ki, Ənvər paşa 
bolşevik hakimiyyəti ilə əlaqədədir və bununla da müsəlman xalqlarında bolşevizmə 
qarşı bir hüsnü-rəğbət yaratsınlar. Tədqiqatçıların fikrincə, Ənvər paşanın Şərq 
xalqlarının qurultayına cəlb edilməsi də bu istəkdən doğurdu. 
Qurultayın iclaslarına bir vaxtlar Leninin yaxın silahdaşlarından olmuş Zinovyev sədrlik 
edirdi. Sentyabrın 4-də 4-cü iclasda Ənvər paşa çıxış etmək üçün söz istədi. Ancaq 
iclasda iştirak edən türk kommunistlərinin təzyiqi ilə ona söz verilmədi. Ş.Sürəyya 
Aydəmir bununla bağlı belə yazırdı: 
Bir dəfə Ənvər paşa lojadan rəyasət heyətinə çıxır. Zinovyev orada oturubmuş. 
Yaxınlaşıb onunla nəsə pıçıldaşırlar. Əlindəki kağızları Zinovyevə verir. Ona söz 
veriləcəyi elan olunanda zaldakı türk kommunistləri böyük səs-küy qaldırırlar – 
qurultaya deyil, xalq məhkəməsinə - deyə qışqırırlar. 
Şahidlərdən biri isə Ənvər paşanın qurultayda çıxış etməsi məsələsi ilə bağlı belə 
yazmışdı: 
İlk sırada oturan Ənvər uzun bir konuşma yapmağa təşşəbbüs etdi, fəqət "sadəcə 
10 dəqiqə iznin var" çığlıklarıyla konuşması kəsildi. Bu, "heç bir konuşmaçı 10 
dəqiqəni aşan konuşma yapmağa iznli deyil" kuralına istinadən söylənmişdi. 
Sonunda bu çığlıklar Ənvəri çəkilməyə zorladı və qızğınlıqlar içində konqresi 
tərk etdi. Təqib edən oturuma katılmayı da rədd etdi. Ancaq 8 eylüldə (sentyabrda 
– M.S.) okunmaq üzrə Məclisə uzun bir təbliğ göndərdi. 
Mövcud olan məlumatlara görə, Ənvər paşanın Şərq xalqlarının qurultayında çıxış edib 
– etməməsi qurultayın təşkilatçıları tərəfindən ayrıca müzakirə edilmişdi. Onun çıxış 
etməsinə razı olanlar da var idi, razı olmayanlar da. Çıxışına razı olanlar Ənvər paşanın 
nüfuzundan bəhrələnməyə çalışırdılar, razı olmayanlar isə Ənvər paşanın çıxışının 
qurultay nümayəndələrinə təsirindən qorxurdular. Uzun müzakirələrdən sonra Ənvər 
paşanın çıxışındakı müddəaların mühüm əhəmiyyətə malik olduğunu iddia edən 
Zinovyev yaranmış vəziyyətdə belə bir təklif irəli sürdü ki, Ənvər paşanın çıxışını 
kimsə iclas iştirakçılarından biri oxusun. Bu fikir təşkilatçılar tərəfindən qəbul olundu.  
Ənvər paşanın çıxışı Şərq xalqların qurultayının  iclasında səsləndirildi. Bu çıxış həm 
rus dilində, həm də türk dilində səsləndirilib. Türk dilində çıxışı Məhəmməd Əmin adlı 
birisi, rus dilində isə Ostrovski adlı birisi səsləndirmişdir. 
Bu çıxış türk dilində hazırlanmış və sonradan rus dilinə tərcümə edilmişdi. Ənvər 
paşanın rus dilində olan çıxışı Bakıda rus dilində çap olunan "Kommunist" qəzetinin 13 
sentyabr 1920-ci il tarixli nömrəsində çap olunmuşdur. 
Qurultayın 4-cü iclasını aparan sədr bu məsələ ilə bağlı aşağıdakıları qurultay 
iştirakçılarının nəzərinə çatdırır: 
Yoldaşlar, Bakıda olan və bizim qurultayın nümayəndəsi olmayan iki görkəmli 
türk siyasi xadimi bizə, rəyasət heyətinə özlərinin yazılı bəyanatlarını 
göndərmişlər. Bu bəyanatlar böyük siyasi əhəmiyyət daşıdığına görə rəyasət 
heyəti qərar aldı ki, onlar tribunadan və mətbuatdan səsləndirilsin. Onlardan biri 
Ənvər paşaya məxsusdur, digəri isə Anadoludakı türk xalq hökumətinin 
nümayəndəsi İbrahim Hadiyə məxsusdur. Biz indi hər iki bəyanatı oxuyacağıq. 
Bundan sonra Ənvər paşanın çıxışını oxumaq üçün bolşevik Ostrovskiyə söz verilir. 
Türkiyədə çap olunmuş bəzi tarixi ədəbiyyatda Ənvər paşanın Bakıdakı Şərq xalqları 
qurultayında səsləndirilmiş çıxışının mətni çap olunmuş və onların orijinal olduğu iddia 
edilir. Aşağıda İrfan Ülkünün "KGB arşivlərinde Enver paşa" adlı kitabından 
götürülmüş çıxış verilmişdir. Müxtəlif mətnlərin tutuşdurulması bunu deməyə əsas verir 
ki, İrfan Ülkünün kitabında olan mətn Ənvər paşanın çıxışının rus dilindəki variantının 
tərcüməsidir. 
Bu çıxışın müxtəlif variantlarının nəzərdən keçirilməsi onu göstərir ki, onun əslinin 
tərcüməsində keyfiyyət problemi olduğu kimi, bir sıra istilahlar və ifadələr də qəsdən 
rus dilinə tərcümə edilməmişdir. Yəni, Ənvər paşanın çıxışı rus dilinə tərcümə 
olunmazdan əvvəl bolşevik süzgəcindən keçirilmişdi. 
Həmin çıxışda Ənvər paşanın hələ kifayət qədər sabit bir əqidədə dayana bilməməsi 
diqqəti özünə cəlb edirdi. Ola bilsin ki, emiqrasiya həyatı onun bu  çıxışının 
məzmununa təsir göstərmişdi. İfadə etdiyi fikirləri ilə Ənvər paşa çıxışında bolşevizmi 
müdafiə etdiyini qurultay iştirakçılarının nəzərinə çatdırırdı. Hətta Qırmıız ordunun 
imperialızmə qarşı mübarizəsini də Ənvər paşa zəhmətkeşlərin azadlığı uğrunda 
apardığı bir mübarizə kimi qiymətləndirirdi. Halbuki məlumdur ki, Ənvər paşa 
ömrünün son illərini elə Qırmızı orduya qarşı mübarizədə keçirmiş və Qırmızı ordu 
əsgərlərinin gülləsindən həlak olmuşdu:  
Yoldaşlar, arkadaşlarım və kəndi adıma biz dünya imperializminə və 
kapitalizminə qarşı savaş verən həpimizə Bakıda toplanma imkanı verən III 
İnternasional və Başqanlıq Kuruluna təşəkkür edərim. 
Yoldaşlar, bizi soymaqla yetinməyib qanımızı əmən və bizi yox edən imperailizm 
və kapitalizmə qarşı olmaqdan bu gün böyük bir mutluluq duyuruz. III 
İnternasionalın kişiliyinə Avropalı politikaçılar kimi saxta deyil, amma içdən və 
dürüst bir müttəfiq tavrındayız. 
Osmanlı Türkiyəsinin Birinci dünya müharibəsində iştirakının səbəbləri barədə Ənvər 
paşa belə deyirdi:  
Yoldaşlar, Türkiyənin savaşa girdiyi anda dünya iki kampa bölünmüşdü. Birincisi 
yaşlı çarlıq Rusiyasının və kapitalist və imperialist mütəfəkkirlərinin, ikincisi isə 
Almaniyanın və eyni niteliklə müttəfiqlərin oluşdurduğu kamplardır. Biz amacları 
bizi boğmaq olan çarlıq Rusiyasına, İngiltərəyə və müttəfiqlərinə qarşı 
dirəniyoruq və ən azından həyatımıza qəsd etməmə sözünü verən Almaniyanın 
yanında savaşa girdik. Alman imperialistləri yağmaçı amaclarını gerçəkləşdirmək 
üçün bizdən yararlanırlardı. Amma bizim yalnızca tək bir düşüncəmiz vardı: 
Baxımsızlığımızı qorumaq. 
Osmanlı qoşunlarının Afrikanın şimalına çıxarılmasını Ənvər paşa buranın xalqlarının 
imperialist işğalından qurtarılmasına kömək göstərilməsi kimi dəyərləndirirdi: 
Yoldaşlar, bizi sakin tavrımızdan söküb alaraq Trablusqarbın yakıcı çöllərinə 
göndərən və bədəvilərin çadırlarının altında həyatımızın ən sıxıntılı dövrlərini 
keçirməyə zorlayan duyğu  imperialistcə bir duyğu deyildir. Biz Trablusqərbi 
trablusqərblilər üçün qurtarmağa çalışdıq və doqquz illik bir savaşdan sonra 
oradan  İtaliya imperialistlərini qova bilməyi bacardığımız üçün mutluyuz. 
Türkiyənin Azərbaycana göstərmiş olduğu yardımlar barəsində isə Ənvər paşa öz 
fikirlərini belə ifadə edirdi:   
Azərbaycana gəlincə onun haqqında da heç bir kötü niyyətimiz yoxdur. Biz 
Azərbaycanın orada oturanlara aid olmasından yanayız. Əgər yanlış bir konuşa 
düşdüysək, bu bizə ancaq mutsuzluq verə bilər 
İştirak etdiyi Birinci dünya savaşında Türkiyənin Almaniya ilə müttəfiq olmasına 
üzüldüyünü bildirən Ənvər paşa Rusiyanın imperializmə qarşı müharibəsinə rəğbətlə 
yanaşdığını qurultay iştirakçılarının nəzərinə çatdırırdı: 
Yoldaşlar, savaş boyunca ən önəmli mövqelərdən birindəydim. Əmin olun ki, 
Almaniyanın yanında savaşa girmək zorunda qalmamızdan üzüntü duyuram. 
İmperializmdən və alman imperializmindən ən azından  ingilis imperializmindən 
nifrət etdiyim qədər nifrət edirəm və bütün imperialistlərə lənət yağdırıram. 
Çalışmadan zəngin olmağı düşünənlərin  yox edilməsi gərəkdiyi fikrindəyəm. 
Mən imperializmi bu acıdan göz önünə alıram. 
Yoldaşlar, sizi əmin edirəm ki, əgər bu günlərin Rusiyası o çağda da olmuş 
olsaydı və savaşı indiki amacları üçün yapmış olsaydı, bu anda olduğu kimi o 
zaman da onun yanında yer almış olacaqdıq. Bunun gerçəkliyini açıqca 
kanıtlamaq üçün Sovet Rusiyası ilə ortaq hərəkət etmək qərarına vardığımız 
tarixdə Yudeniçin Petroqradın dolaylarında bulunduğunu, Kolçakın Uralları 
əlində tutduğunu və Denikinin güneydən Moskvanı təhdid etdiyini söyləyəcəyim 
sizə. Tüm güclərini eyləmə keçirmiş olan və kəndini o anda müzəffər görən itilaf 
dövlətləri yırtıcı dişlərini göstərir və əllərini xoşnutluqdan oğuşduruyorlardı. 
Rusiyanın dostluğunu aradığımız anda durum böylə idi. Əgər Qara dəniz 
fırtınaları gəminin dirəklərini alıb götürərək məni yolumdan alıkoymuş 
olmasaydı, əgər Kovno və Reval cəza evlərinin barmaqlıqları və məni 
götürməkdə olan uçaqların düşüşü məni əngəlləmiş  olmasaydı Rusiya üçün ən 
sıxıntılı saatlarda sizin yanınızada olacaqdım və bütün bu gərəksiz şeyləri bəzi 
yoldaşlara açıqlamaq üçün anlatmaq zorunda qalmayacaqdım. 
Ənvər paşanın çıxışının sonrakı tam mətni belə idi: 
Yoldaşlar, dünya savaşının imperialist boğuşmasından yenik çıxdığını bilirsiniz. 
Amma bizləri əzilənlər olaraq çıxarlarımız acısından yenilmiş olduğumuzu qəbul 
etmirəm. Çünki Türkiyə boğazlarının qapatılmasının sonucunda gözü doymaz 
çarlıq Rusiyasının yıxılmasına və onun yerinə tüm əzilənlərin doğal bağlayışı 
Sovet Rusiyasının gəlişinə meydan verən faktorlardan biri halına gəldi. Bu halda 
dünyanın qurtuluşuna gedən yeni bir yolun açılmasında onun da bir payı oldu. 
Əzilən xalqlar acısından mən orada bir zəfər görürəm. 
Yoldaşlar, Bu anda imperializmə qarşı qəhrəmanca bir savaş sürdürən və əvvəlcə 
də söyləmiş olduğum kimi gücünü köylü siniflərdən alan ordu bir ara hərəkətsiz 
qalmış olsa da heç bir zaman yenilməmişdir. Bu anda da o eyni düşmənə qarşı 
verilmiş olan 15 illik bir qovğadan sonra ikinci kərə sonsuz sıxıntılar içində 
yenidən mücadilə edir. Amma bu anki savaş keçən savaşla  qarşılaşdırılamaz. 
Doğu dünyasının və dünyanın bütün əzilənlərinin məşru haqlarına sahib çıxaraq 
III internasionalda birləşməsiylə mücadilə zəfərə sarsılmaz bir inancla dolmuşdur. 
Yoldaşlar, imperialistlər arasındakı Transval savaşı ilə ortaya çıxan və 1914-cü il 
ilə 17-ci il arasında kəskin nöqtəsinə erişən dünya çapındakı çatışma sonuna 
gəlmişdir. Savaş bu anda ən kəsin dönəmindədir. Və yalnızca bizim zəfərimizlə 
son bula biləcəkdir. Yəni, yalnız kapitalizmin silahlarından arındırılması 
sonucunu verəcək olan deyil, onun tamamən yıxılmasını saxlayacaq olan tüm 
əzilənlərin zəfəriylə bitəcəkdir. 
Bu günkü qurultay qanını əzilənlərin qorunması üçün tökən Qızıl Orduya və türk 
savaşçılarına yeni güclər verəcəkdir. Bu qurultay haqqın zəfəri demək olan 
zəfərimizə yardım edəcəkdir. Bizi III İnternasionala itən yalnızca bir dəstək 
bulmaq ümidi deyil, fəqət ölkələrinin bizimkilərlə olan yaxın bənzərliyidir. Biz 
devrimçi qüvvətlərimizi hər zaman xalqdan, xalqın əzilən ünsürlərindən yanı 
köylü sinfindən saxlamışızdır.  Əgər fabrika işçilərimiz bəlirli bir gücü təmsil 
etsəydilər ilk olaraq onları anardım. Zira onlar da hər zaman bizimlə bərabər 
olmuşlardır. Eyləmimizi fədakarlıqları və bağlılıqları sayəsində ortaqlaşa 
yaratdıq. Və şimdi biz hər zaman xalqın əzilən qisminə dayanmışız. Biz onların 
acılarını kəndimizdə duyuyoruz, onlarla bərabər yaşıyoruz və onlarla birlikdə 
ölüyoruz. 
Yoldaşlar, biz xalqın adına, xalqın kəndi siyasi gələcəyini kəndisinin belirləməsi 
haqqı üzərində öznəmlə duruyoruz. Biz sonsuzadək bizimlə birlikdə yaşamaq 
istəyənlərlə birlik olamaq, bizimlə birlikdə yaşamaq istəməyənlərin isə kəndi 
kəndilərinə örgütlənmələrinə qarışılmaması gərəkdiyi kanısındayız. Ulusal sorun 
görüş acımız böylədir. 
Yoldaşlar, biz savaşa qarşıyız, yəni iqtidar hırsı içərisində insanların bir birlərini 
yüməsini istəmiyoruz. Və yer üzünə barışı egemen qılmaq üçün III 
İnternasionalın səflərində yer almış və bu anda bütün əngəllərə rəğmən gəlmiş 
keçmiş ən qanlı savaşlardan birini sürdürüyoruz. 
Yoldaşlar, biz əməkçilərin mutluluğunu istəyirik. Biz yerli ya da yabançı heç bir 
kimsənin başqalarının əməyinin meyvələrini yeməsini istəmirik. Bu konuda 
kimsənin şübhəsi olmamalıdır. Biz ölkəmizin ortaq çalışmanın ürənlərindən 
yararlanmasını, tarımın və industrisinin geniş şəkildə gəlişməsini istəyirik. 
Ekonomik sorun haqqında görüşümüz budur. 
Yoldaşlar,buna iyicə inanıram ki, yalnızca bilincli bir xalq, özgürlüyünü və 
mutluluğunu əldə edə bilər. Biz əməyə bağlı gerçək bir öyrətimin, gerçək  
özgürlüyümüzü güvən altına almaq üçün ölkəmizi  aydınlatmasını və egitməsini 
istəyirik. Və bu konuda da qadın-erkək arasında ayrım yapmayacağıq.  Toplumsal 
sorunu görüş acımız belədir. 
Yoldaşlar, burada  tamamən mənim təmsil etdiyim Fas, Cəzayir, Tunis, 
Trablusqərb, Misir, Ərəbistan və Hindistan devrimçi örgütləri birliyi bu 
sorunların çözümündə tamamən sizlələ işbirliyi halındadırlar. Örgütlər birliyi 
bütün devrimçi aracların kullanması ilə imperialist yırtıcı heyvanların dişlərinin 
qırılmasını və onların kimsəyə zərərləri toxunmayacaq bir hala gətitilməsinin 
başarılacağına kəsinliklə inanmaqdadır. 
Yoldaşlar, bu əsəri yaratmaq üçün havaya qalxan əllər bir birinə uzanır. Mən 
sonuna qədər bizimlə birlikdə döyüşmək istəyənlərin əlini sıxıram, mücadilə üzun 
olacaqdır. Amma bizim zəfərimizlə bitəcəkdir. Yoldaşlarımıza başarılar 
diləyirəm. 
Yaşasın əzilənlərin birliyi. 
Qəhr olsun bu birliyin titrətdiyi əzənlər. 
Bu çıxışdan sonra iclasda söz Məmməd Əminə verilmişdi ki, o da Ənvər paşanın 
çıxışını türk dilində səsləndirsin. 
Qurultayın işi bitdikdən sonra Ənvər paşa Zinovyevlə bir qatarda Moskvaya qayıtdı. 
Sentyabr ayının 7-də hələ Bakıda ikən Kazım Qarabəkir paşaya yazdığı məktubunda 
Ənvər paşa Şərq xalqları qurultayının gedişindən razı qaldığını bildirirdi. Qurultayda 
ona təzyiqlər göstərilməsinə baxmayaraq, görünür Ənvər paşa bolşevik Rusiyasının 
rəhbərliyi ilə daşnak Ermənistanına qarşı cəbhə yaradılmasında müəyyən razılıqlara 
gəlmişdi. O yazırdı: 
Şərq  konqresindən pək məmnunam. Atidə pək iyi nəticələr verəcəkdir. Qışdan 
əvvəl bəlkə Ermənistana qarşı bir hərəkat oldu. Fəqət məncə siz indiyə qədər bu 
hərəkatı yapdıraraq ermənilərin qüvvətlənməsinə meydan verməyəyədiniz. Nə isə 
İnşaallah gürcülər, ermənilər, iranilər təərrüzə keçmədən Azərbaycan kəndisini 
toplayaraq təərrüzə keçər. 
Bu məktubdan Ənvər paşanın Azərbaycandakı bolşevik rejiminə də bir meyli 
duyulmaqdadır. Əslində bu, doğrudan da belə idi. Rusiyanın mərkəzi hakimiyyətindən 
Ənvər paşa ilə ünsiyyətdə olanlar onu inandıra bilmişdilər ki, Azərbaycanın müstəqilliyi 
saxlanılacaqdır və yeni rejim Azərbaycanın inkişafı üçün daha münasib şərait 
yaradacaqdır. Bakıya, Şərq xalqları qurultayına yola düşməzdən əvvəl Ənvər paşanın 
avqustun 26-da Mustafa Kamal paşaya yazdığı məktubunda da bunu görmək 
mümkündür. Həmin məktubun sonluğu aşağıdakı kimidir: 
Buradakı islamlar arasında ən ziyadə müstəqil tərəqqi olduğu anlaşılan 
Azərbaycan kommunizm cərəyanından kəndisini qurtarmayaraq istiqlalını 
həmən-həmən qeyb etmiş isə də Rusiya hökuməti Qafqaziya ilə bərabər, 
Azərbaycanın istiqlalını tanıyacağını mənə vəd etdiyi cəhətilə Azərbaycanın az 
zaman zərfində tərəqqi və təməddündə irəli gedəcəyinə ümidvaram. Krımda dəxi 
ayrıca Sovet Tatar Cümhuriyyəti təşəkkül edəcəkdir. Trotskinin müavini 
Sklyanski ilə görüşdüyüm zaman Azərbaycan ordusunun yenidən təşəkkülünə və 
bu ordunun Anadoluya müavinətinə tərəfdar olduğunu anladım. Mən bu gün 
Bakıya gedirəm. Orada ordunun yenidən təşəkkülünə və məmləkət üçün faydalı 
olmağa çalışacağam. Zati-alinizə faydalı oluyor ümidilə bu məlumatı yazdım. 
Hörmətlə gözlərinizdən öpər və müvəffəqiyyətinizə hər zaman dua edərim. 
Qardaşım, əfəndim. 
 Bolşevik Rusiyasının gücündən istifadə etmək tək Ənvər paşanın arzusu deyildi. Bu 
fikirdə olan insanların bir-çoxu həqiqətdə Rusiyanın təmənnasız olaraq Türkiyəyə 
yardım edə bilməsinə inanırdı. Bir çoxları isə sadəcə olaraq reallıqla hesablaşmaq 
məcburiyyətində qalmışdılar. Çünki bolşevik Rusiyası bölgədə kifayət qədər gücə malik 
idi. 
 Ailəsindən uzaq düşmək də Ənvər paşanın sıxıntılarını xeyli artırırdı. Ənvər paşanın 
qürbətdən həyat yoldaşı Naciyə xanıma yazdığı məktublarından birinə diqqət yetirməklə 
bu insanın Vətəndən uzaqlarda hansı hisslərlə, hansı kövrəkliklə yaşadığını təsəvvür 
etmək mümkündür. Yeganə və üzünü görə bilmədiyi oğul övladı doğulandan sonra 
Ənvər paşa həyat yoldaşına yazırdı: 
Bilməm, xatırlarmısan? Məmləkətdəki səyahətlərimdə, əksərən yenə böylə 
yazılmış məktublarım əlinə varardı. Amma sonra keçən həyatım o qədər üzüntülü 
keçdi ki, o qədər fəna yerlərdə düşmən əllərinə düşdüm ki, sənə düşündüklərimi 
yapa bilmək üçün min türlü çarələr düşünür, yenə birini seşəməzdim. 
Fəqət, şimdi nə olursa olsun, iştə sana. Həm yalnız sənin üçün hər türlü 
düşüncəmi yazacağam. Əvvəlki məktubların birində də demişdim. Bilməm, 
nədən yaşım irəlilədikcə öylə bir boşluğa düşürəm ki, bunu ancaq yenə, degil 
məhəbbətlə və zevsiyyətlə, fəqət iştə de sən doldura biləcəksən. 
Ah, Naciyəciyim. Hanı, söylə ikimiz baş-başa verib də ciddi düşüncələrimizi min 
qat daha doğru düşünəcək, min qat daha doğru qərar verəcəyim. Yox, yox, haydı, 
gəl, Naciyəm, bərabər bulunalım. Əvət, indiyə qədər gəlməni istəmiyordum. 
Amma indi ən gözəl mövcudiyyətim olan səni sıxıntıya soxmağa çalışıram. 
Əvət, mən əskidən daha xudbin oldum. Amma yalnız ikimizin arasındakı 
xudbinlik olsa yenə qaliba çalarım. Fəqət, indi qurtarılacaq, qoca bir islam 
aləminin isə daha qüvvətli, daha canlı sarılmama yardım edəcəyini düşünmədən 
doğan xudbinlik məni bir qədər irəli vardırıyor. 
Naciyə sultan Osmanlı sultan ailəsindən idi. Ənvər paşanın bacarığı, qabiliyyəti, 
Türkiyənin siyasi həyatındakı mühüm rolu ona sultan ailəsi ilə qohum olmaq fürsəti 
vermişdi. Naciyə sultan son Osmanlı sultanlarından olan sultan Əbdülhəmid və sultan 
Vəhidəddinin qardaşları olan sultan Əbdülməcidin nəvəsi idi. Nişanlanarkən onlar bir 
birini görməmişdilər və onları arasında səmimi məhəbbət onların apardıqları 
məktublaşmalarda yaranmışdı. 1909-cu ildə nişanlandıqları vaxt Naciyə sultanın cəmi 
12 yaşı, Ənvər paşanın isə 30 yaşı olub.  1911-ci ildə isə onların nikahı kəsilir. Bu vaxt 
Naciyə sultan 14 yaşındaydı. Bu nikah qiyabi şəkildə oxunmuşdu. Naciyə sultanla 
Ənvər paşanın evlənmələri isə 1914-cü ildə təsadüf edir. Bir birlərinin dərindən sevən 
bu insanların birgə həyatları cəmi dörd il sürüb. 1918-ci ildə Ənvər paşanın Türkiyədən 
ayrılması onların da arasına ayrılıq gətirdi. Bütünlükdə isə Naciyə sultanla Ənvər 
paşanın nikahları 8 il sürdü. Türkiyədən ayrıldıqdan sonra Ənvər paşa yalnız Naciyə 
sultanla bir dəfə, 1920-ci ilin dekabrında İsveçrədə görüşə bildi.  
Ənvər paşa ilə Naciyə sultanın bir birinə olan məhəbbəti romantik bir eşqin, qarşılıqlı 
kövrək duyğuların, daxili səmimiyyətin əyani nümunəsi idi və bunları Ənvər paşanın 
işıq üzü görmüş olan özəl məktubları da nümayiş etdirir. Zabitlik həyatının sərt 
normaları, Vətəndən uzaq düşməyin iztirabları, qürbət həyatın ağrıları, rastlaşdığı 
haqsızlıqların yükü, duyğuları ilə yaşadığı sevgisindən məhrumluğun mənəvi əzabları 
nə qədər ağır olsa belə Ənvər paşada daxili zəriflik, həyat yoldaşına sonsuz sədaqət və 
sevgi həyatının sonuna qədər canlı olaraq qalmışdı. O, qürbətdən yazdığı bütün 
məktublarında Naciyə sultana kövrək hisslərlə müraciət edir və onu daxili yaşantılarını 
əks etdirən sözlərlə oxşayırdı. Məsələn, onun məktublarında Naciyə sultana 
ünvanlanmış belə cümlələr var idi: 
Bütün mövcudiyyətimlə səni qucaqlar, sinəmə  basaram. Çocuqlarımı öp və 
mənim üçün qoxula 
 Və ya: 
Vücudunun hər yerindən öpər, qoxular, çocuqlarımla bərabər qucaqlarım, 
qəlbimə basarım. Ruhum, üzülmə, əylən. Mən sənin müstərih olduğunu 
düşündükcə, təbii müstərihim. 
Ənvər paşa məktublarında Naciyə sultana aşağıdakı sözlərlə müraciət edərdi: 
Arslancığış, gözəl Naciyəm; Sevgilim Naciyə; Ruhum, əfəndim; Naciyəciyim, 
əfəndiciyim; Gözəlim, əfəndim, ruhum, almazım; Sevgili mələyim; Gözəl 
mələyim, Naciyəciyim; Almaz mələyim, əfəndim; Müqəddəs sultancığım; Sevgili 
sultanım, müqəddəs mələk; Alicənab sultanım; Ənisi-ruhum, sultanım; Müqəddəs 
ruh; İki gözüm, sultanım; İki gözüm, ruhum, sultanım və s. 
Naciyə sultan da eyni hisslərlə Ənvər paşanı sevirdi və o da məktublarında ən səmimi 
sözlərlə Ənvər paşaya müraciət edirdi və qürbətdə yaşayan Ənvərə güc və qüvvət 
verirdi. 
Ənvər paşanın Naciyə sultandan üç övladı dünyaya gəlmişdi: Mahpeykər, Türkan və 
Əli. Ənvər paşa Türkiyəni tərk edəndən sonra Naciyə sultan da övladları ilə birlikdə 
Türkiyəni tərk edərək Almaniyaya gəlmək məcburiyyətində qalmışdı. Bu hadisə 1920-
ci ildə baş vermişdi. Bu vaxta qədər isə Naciyə sultan Türkiyədə xeyli ağır günlər 
keçirdi. Sonradan yazdığı xatirələrində Naciyə sultan həmin günləri belə xatırlayırdı: 
Qocam və arkadaşları məmləkəti tərkə qərar verdilər. Ənvər məmləkət dışında 
daha faydalı olacağını sanırdı. Sülhdən sonra təkrar dönəcəkdi. Mənə də bərabər 
gəlməmi söylədi. Fəqət çocuğumu buraxamazdım. Qaldım. Mahpeykər bir 
yaşındaydı. İkinci çocuğuma da gebeydim. Amma bunu hənuz bilmiyordum. 
Hərəkətindən sonra ondan seyrək xəbər alırdım. Getdiyindən uzun bir müddət 
sonra Berlin civarında bir ciftlikdə olduğunu öyrəndim. Almaniyadan gələnlər bu 
xəbərləri gətirirdilər. Halbuki nə təhlükələr adlamışdı. Mənə bunları həp sonradan 
anlatdı. 
Rusiya kıyısına varınca arkadaşlarından ayrılmış. Qafqazyaya keçib Nuru paşa ilə 
bir müdafiə cəbhəsi qurmaq istəmiş. Bir taqaya minərək dənizə açılmış. Fəqət 
Qara dənizdə fırtına partlamış. Günlərcə fırtına davam etmiş. Nəhayət  gəmi Krım 
kıyılarına sürüklənmiş. Oradan Berlinə getmiş.  
Amma bizim başımıza gələnlər də başqaydı. Düşmən filo və qüvvətləri İstanbula 
girincə fransızlar bizim Kürüçeşmə yalımızı işğal etdilər. Həm də 24 saat içində 
binadan çıxmamızı istədilər. Xəstəydim. Qızım Mahpeykər də iki tərəfli 
zatürreddən yatırdı. İşğal qüvvətləri isə yalıya doktor gəlməsinə  belə izin 
vermədilər. 
Fransızlar evin önündə vasitə belə buraxmadılar. Yalnız doktor Süleyman Nüman 
paşa ancaq yaya olaraq gəlib bizə baxdı. Yalının boşaldılması təbliğindən 24 saat 
sonra isə xəstə olduğumuz halda yaldan çıxmaq zorunda buraxıldıq. Yanımızda 
erkək olaraq kimsə yox idi. Dairə müdiri ilə qayınpədərim  də tövqif edilmişdi. 
Kimsə bizə yardım etmədi. Biz Tələt paşanın ailəsinin oturduğu binaya, Sultan 
Əhməddəki qonağa sığındıq. 
Qocam bunları duyunca oradan qardaşı Kamil bəyi bizə yardıma göndərdi. 
Amma Kamil bəy də Almaniyadan İstanbula min bir dolanbac yollarla, ancaq 52 
gündə gələ bildi. 
Qarşılaşdıqları çətinliklərə baxmayaraq Ənvər paşanın ailəsinin sonrakı qayğıları Kamil 
bəyin üzərinə düşdü. 
 Bir tərəfdən qürbət, digər tərəfdən də maliyyə çətinlikləri Ənvər paşanın ailəsinə 
çətinliklər yaratsa da, Naciyə xanım və övladları həsrətlə Ənvər paşanın yolunu 
gözləyirdilər. Ənvər paşa da onları dəfələrlə yanına dəvət etmişdi. Lakin görüşmək bir 
daha onlara qismət olmadı. 
Ənvər paşanın şəhid olması xəbərinin ailəsi Almaniyada aldı. Bu xəbər həyatını Ənvər 
paşaya bağlayan Naciyə sultan tərəfindən çox dərin qəm-qüssə ilə qarşılandı və onun 
nisgilli günləri başladı. 
Ənvər paşanın şəhid olmasında bir il sonra Naciyə sultan Ənvərin qardaşı Kamil bəylə 
ailə qurdu. Görünür bu nikah Kamil bəyin Ənvər paşanın ailəsinə sahib çıxmaq 
istəyindən irəli gəlirdi. Sonradan Naciyə sultanla Kamilin də Rəna adlı bir övladları 
oldu. Mövcud məlumatlar onu deməyə əsas verir ki, Kamil bəylə Naciyə sultanın ailə 
həyatı da kifayət qədər qayğılar içərisində keçmişdir. Çünki yuxarıda deyildiyi kimi, 
Nuru paşanın bəzi vaxtlarda onların övladlarını Türkiyəyə dəvət etməsi və onlara qayğı 
göstərməsi Naciyə sultan tərəfindən minnətdarlıqla anılırdı. 
Bütün bu şırpıntıların nəticəsi idi ki, Ənvər paşa Moskvada qərar tuta bilmədi. Türk 
xalqlarının nicatına nail olmaq üçün o da əlinə silah alıb vuruşmağı qərara aldı. Mövcud 
məlumatlar da göstərir ki, Ənvər paşa hələ Moskvada ikən bolşeviklərə bağlanılan 
ümidlərin əbəs olduğunu anlamağa başladı və ona görə də müsəlman xalqlarının 
azadlığı üçün bolşevizmə qarşı mübarizə aparmaq qərarına gəldi. Tələt paşanın qətl 
edilməsi xəbərini alandan sonra Ənvər paşa qısa müddət üçün Berlinə getdi və orada 
ittihadçıları yenidən ətrafına toplamağa çalışdı.  Berlində ikən Ənvər paşa "İslam İhtilal 
Cəmiyyətləri İttihadı" adlı bir konfrans keçirdi və bu konfransda imperializmə qarşı 
mübarizə məsələsini ortaya qoydu. Məlum olur ki, həmin vaxtlardan, yəni təxminən 
1921-ci ilin ortalarından bolşeviklər də Ənvər paşanın bolşevizmə tərəf çəkməyin asan 
olmayacağını anlayıb onun dəstəklənməsindən əl çəkdilər. 
1921-ci il avqust ayının əvvəllərində Ənvər paşa artıq Batumda idi.  Burada da onun 
rəhbərliyi ilə bir islam konfransı keçirilir və bu konfransda da imperializmə qarşı 
mübarizə məsələləri müzakirə olunur. Bundan sonra Ənvər paşa daha Moskvaya 
qayıtmadı və Moskva ilə münasibətlərini bir dəfəlik kəsdi. Ənvər  paşa türk-müsəlman 
xalqlarının müstəqilliyinin qazanılması ideyasına dəstəklərini əməli işə çevirmək üçün 
Türküstana getməyi qərarlaşdırdı və bunun üçün də Batumdan Bakya gəldi. Ənvər 
paşanı Bakıdan Xəlil paşanın yavəri Mühiddin bəy yola saldı. Mühiddin bəy Ənvər paşa 
ilə Bakıdakı son görüşlərini belə xatırlayırdı: 
...Bütün hal və tavrı durğun, düşüncəli və içliydi. Görünürdü ki, sükunətinə 
rəğmən içində sinirləri yüklü bir insanın, mütəmadiyən zidd cərəyanlar arasında 
qıvranan ruhu bulunduğu mühəqqəqdir. On iki ildən bəri kəndisiylə, daxili və 
xarici mühitiylə mücadilə edən bir insan tətmin edilməmiş ehtirasların pəncəsində 
bulunuyordu. 
Ondan öynədən sonra, bir bucuqda ayrıldım. Ayrılarkən yenə qucaqlaşdıq, 
öpüşdük. Üç saat sonra o gün ilk dəfə gördüyüm Bakının bulvarında dolaşarkən 
dəniz kənarında orta həcmdə bir gəminin rıhtımlardan qalxaraq limandan çıxmaq 
üzrə manevra yapdığını gördüm. Sordum. 
 -Krasnovodska gedir – dedilər. 
Dənizin kənarına yaxınlaşaraq bacasından mazut dumanları fısqıraraq uzaqlaşan 
gəmini seyr etdim. Göyərdətə dolaşanlar arasında birini ona bənzətdim. Bu sırada 
və bir təsadüf olaraq dəniz kənarında, Bulvar deyilən parkda bir azəri saz taqımı 
dəfli, tamburlu oxucuları ilə o sıralarda moda olan bir şarqını vuruyordu: 
 "Yaşa, çox yaşa, Mustafa Kamal Paşa" 
 Fəqət gəmi artıq uzaqdaydı. Yolçu bunu duyamazdı. 
Sürəyya Şövkət Aydəmir yazır ki, bu nəqarətli şərqi bir vaxtlar Ənvər paşanın şəninə 
qoşulmuşdu. Sonradan aşıqlar onun nəqarətində dəyişiklik edərək başqa cür 
oxuyurdular. 
Ənvər paşa haqqında şərqilərin o vaxtlar Azərbaycanda yayıldığını bir sıra sənədlər və 
şahid ifadələri də sübut edir. Məsələn, Hacı Azər Əbilovun "Yeni Azərbaycan" 
qəzetinin 6  sentyabr 2000-ci il nömrəsində Qafqaz İslam Ordusu qüvvələrinin 
Neftçaladakı fəaliyyəti ilə bağlı çap etdirdiyi "Qazilər və şəhid mehmetciklər" adlı 
məqaləsində insanların xatirəsində qalmış bu şərqilərdən parçaları nümunə kimi 
xatırladır. Həmin nümunlər aşağıdakı kimi idi: 
 Yaşa, sən yaşa, Ənvər paşa 
 Məhv olsun düşmənlərin 
 Cümləsi başdan-başa 
Yaxud: 
 Ey gülü gülşən edən 
 Sərvi rəvan, Ənvər paşa 
Yaxud: 
 Ənvər paşa çıxdı qaladan 
 Allah, sən onu qoru bəladan 
Bu şərqilərin meydana gəlməsi və onların sevilə-sevilə oxunması sadə xalqın Ənvər 
paşaya bəslədiyi dərin məhəbbətin ifadəsi idi. 
Ümumən, Azərbaycan Xalq Cümhuriyyəti dövründə türk əsgər və zabitlərinin 
göstərdikləri fədakarlıqlara çoxlu şərqilər həsr edilmişdi. Onların bir hissəsi elə indi də 
Azərbaycan Respublikası Mərkəzi Dövlət arxivində saxlanmaqdadır. Həmin şərqilər 
"Cümhuriyyətin hərbi şərqiləri" adı altında ayrıca bir qovluqda saxlanılmaqdadır.  Bu 
şərqilərin içində doğrudan da nəqarəti Mühiddin bəyin xatırlatdığı yuxarıdakı nəqarətin 
bənzəri olan və Ənvər paşaya həsr edilən bir şərqi də vardır. Şərqinin ilk bəndi 
aşağıdakı kimidir: 
 Ayın 14-də dava başladı 
 Gözəl əsgərlərin gözü yaşlıdı 
 Erməni qoşunu tazə cuşlandı 
 Sağ ol, Ənvər paşa, sən də min yaşa 
 Bakı davasında oldu tamaşa 
Bu şərqinin sonrakı bəndlərində Ənvər paşanın yerinə Səməd paşanın (Səməd bəy 
Mehmandarovun) adı çəkilir. Şərqini oxuyarkən hiss etmək çətin deyil ki, bütün 
bəndlərdə Ənvər paşanın adı olmuş və sonradan bu ad Səməd paşa ilə dəyişdirilmişdi. 
Çünki şərqinin ilk bəndindən də göründüyü kimi söhbər 1918-ci il sentyabrın 14-də 
Bakının azad edilməsi uğrunda başlanan döyüşdən gedir. Həmin vaxt isə Səməd bəy 
hələ Azərbaycana qayıtmamışdı. Ona görə də Səməd paşanın adının Bakı davası ilə 
əlaqələndirilməsi heç də inandırıcı görünmür. Qeyd etmək lazımdır ki, Azərbaycan Xalq 
Cümhuriyyəti dövründə Səməd bəy Mehmandarov da xalq arasında son dərəcə böyük 
nüfuz və ehtirama malik idi və onun da adına çoxlu sayda şərqilər qoşulmuşdu. Ona 
görə də şərqidə adların əvəzlənməsi sadəcə texniki bir məqam ola bilərdi. 
Sonrakı bəndlərin arxivdə saxlanılan variantı aşağıdakı kimidir: 
 Səngərə çəkilir nər deyənləri 
 Səngər dolusudur əsgər qanları 
 Sizə qurban olsun islam xanları 
 Sağ ol, Səməd paşa, sən də min yaşa 
 Zəngəzur üstündə oldu tamaşa 
  Gedin deyin mənium qərib anama 
  Dəmir çarıq geyib gəlsin yanıma 
  Anam, məni satma dünya malına 
  Sağ ol, Səməd paşa, sən də min yaşa 
  Bakı davasında oldu tamaşa 
 Sarıqamışdan toplar atıldı 
 Topun sədasından ay-gün tutuldu 
 Rus padşahının taxtı pozuldu 
 Sağ ol, Səməd paşa, sən də min yaşa 
 Bakı davasında oldu tamaşa 
Türküstan həyatı Ənvər paşanın həyatının sonuncu və faciəli səhifəsini təşkil edir. 
Türküstana gəldikdən sonra Ənvər paşa burada bolşevizmə qarşı mübarizəyə qoşuldu. 
Ənvər paşanın həyatının Türkistan səhifəsi ayrıca bir tədqiqata layiqdir. Türkçülüyün 
müstəqilliyə qovuşdurulması ideyası Ənər paşada o qədər güclü idi ki, bu əqidəsini o,  
ağır durumda olan  ailəsinin  qayğılarını öz üzərinə götürməkdən üstün tutdu və özünü 
yenidən müharibə ocağına atdı. 
Ənvər paşanın yazışmalarından görmək mümkündür ki, 1921-ci il oktyabr ayının 
ortalarında o, artıq Buxarada idi. Bəzi məlumatlara görə, Ənvər paşa Türküstana 
bolşeviklərin tapşırığı ilə gəlmişdi və burada bolşevizmə qarşı mübarizə aparan yerli 
qüvələri müqaviməti dayandırmağa sövq etməli idi. Bolşevik ədəbiyyatında bu yerli 
qüvvələr "Basmaçlar" kimi təqdim edilirdi. Bu məlumatlara görə Türküstana 
gəlməsindən az sonra Ənvər paşa bütünlüklə yerli müqavimət qüvvələrinin tərəfinə 
keçdi. Türküstana gələrkən onun yanında əlavə 6 osmanlı zabitinin olduğu da bildirilir. 
Ənvər paşa Türküstanın yerli müqavimət qüvvələri tərəfindən böyük bir coşqu ilə 
qarşılandı və Türküstanın müqavimət qüvvələrinin rəhbəri seçildi. Ətrafına toplanmış 
olan qüvvələri boşevizmə qarşı mübarizəyə səfərbər etmək üçün Ənvər paşa onlara belə 
bir müraciıt etmişdi: 
Arkadaşlar, Türküstanın müqəddəs davası uğrunda yapılan mücadiləyə mən də 
qarışmağa gəldim. İçinizdə bizimlə bərabər çalışmaq istəyən varsa, təklif 
edəcəyim yəmini qəbul etsin. Fəqət, içinizdə coluq-çocuğu rusların əli altında 
olduğunu düşünərək əndişə və tərəddüd göstərən varsa açıqca söyləsin. Əmr 
edirəm. 
Başqa bir çıxışında isə Ənvər paşa ya şəhid olmağı, ya da qazi olmağı tələb edirdi: 
Müsəlmanlar heç bir zaman bolşeviklərə adanmamalı və onlarla iş birliyi 
yapmamalıdırlar. Əks təqdirdə Türküstan yenə Rusiyanın köləsi olaraq qalır. 
Bolşeviklərin bütün vədələri yalan... Çünki onlarda söz yox, iman yox. Allahsızın 
nə sözü, nə də imanı olur. Onların başçısı kafir Lenindir. İndi yurdumuzu o 
kafirin göndərdiyi kafirlər işğal edirlər. Bütün mömünlərlə müsəlmanlara yek 
vücud olub kafirlərə qarşı vuruşmaları buyrulmuşdur. Bu amacla, canımız 
bədənimizdə dururkən, bu müsəlman yurdumuzu kafirlərin, basqınçıların 
əsarətindən qurtarmağa məcburuz. Mən Buxarayi-Şərifin taxtına talib deyiləm. 
Buxara torpağından ruslar qovulub çıxarılsınlar yetər. Dərhal Buxara əmiri Alim 
xanı Kabuldan çağırıb taxtına oturmağa dəvət edəcəyəm. Uluğ Türkistan 50 il 
ruslara yem oldu. Artıq yetər. Zülmə son vermə fürsəti əlimizə keçmişdir. Bizə 
yalnız Allah-Taalanın, mehriban Allahü-Kərimin yardımları gərəkdir. Başqa 
yerdən yardım gəlməz. Bunun üçün Allah yolunda savaşalım. Ya qazi oluruz, ya 
da şəhid. 
Ənvər paşanın rəhbərliyi altında toplaşan müqavimət qüvvələrinin Türküstanda bir sıra 
uğurlu döyüşləri də olmuşdu.  Amma bununla belə bölgəyə cəlb edilmiş bolşevik 
qüvvələri kifayət qədər çoxsaylı və güclü idilər. Ənvər paşanın dəstəsinə isə kənardan 
xüsusi bir kömək gəlmirdi. Buna görə  də Ənvər paşa 1922-ci il avqust ayının 4-də 
indiki Tacikstan ərazisində, Abu-Dərya çayı kənarındakı döyüşlərin birində həlak oldu. 
Avqust ayının 5-də isə o, Çeqen adlanan kəndin kənarındakı bir təpənin üzərində dəfn 
edildi. XX əsrin 90-cı illərində onun qalıqları İstanbula gətirilib burada torpağa 
tapşırıldı.  
 
ƏLİAĞA ŞIXLİNSKİ 
 
Çar Rusiyası ordusunda uzun və maraqlı bir xidmət yolu keçmiş general-leytenant 
Əliağa Şıxlinskinin müstəqil Azərbaycan ordusunun formalaşdırılmasında və o 
cümlədən də Qafqaz İslam Ordusu hərəkatının tarixində dəyərli bir rolu olmuşdur. 
Onun zəngin elmi və döyüş təcrübəsi Nuru paşanın gənclik enerjisini tamamlayırdı və 
bu da son nəticədə Qafqaz İslam Ordusunun xidmət və döyüş yoluna uğurlu bir 
istiqamət verirdi. 
Azərbaycanın milli qoşun hissələrinin formalaşdırılmasına başlaması general-leytenant 
Əliağa Şıxlinskinin adı ilə bağlıdır və bu prosesə Qafqaz İslam Ordusunun 
yaradılmasından əvvəl başlanmışdı. Onun rəhbərliyi altında çox mürəkkəb şəraitdə 
formalaşdırılan milli qoşun bölmələri sonradan Qafqaz İslam Ordusunun tərkibinə 
qatıldı və Azərbaycan ərazisinin bolşevik-daşnak əsarətindən azad edilməsində iştirak 
etdi. 
Rusiyada baş vermiş oktyabr çevrilişindən sonra Cənubi Qafqazda hərbi-siyasi şərait 
mürəkkəbləşəndə Azərbaycan milli mücadiləsinin fəalları xalqın başı üzərini kəsdirmiş 
təhlükədən qorunmaq üçün milli tərkibli qoşun hissələrinin təşkili məsələsini ortaya 
gətirdilər. Milli mücadilənin fəallarının təsir və təzyiqləri altında oktyabr bolşevik 
çevrilişindən sonra Cənubi Qafqazda yerli hakimiyyət orqanı olan Cənubi Qafqaz 
Komissarlığı milli qoşun hissələrinin təşkilinə icazə verməli oldu. 
1917-ci il dekabr ayının 6-da (19-da) Cənubi Qafqaz Komissarlığı Bakıda və 
Dağıstanda yaranmış hərbi şəraiti müzakirə edərkən bolşevizmə qarşı mübarizənin daha 
səmərəli şəkildə aparılması üçün qoşun hissələrinin milliləşdirilməsini məqsədəuyğun 
saydı. Bununla da əslində Qafqaz ordusunun milli tərkibli birləşmələr zəminində 
yenidən qurulmasına qərar verildi. Qafqaz cəbhəsinin komissarı Donskoyun imzaladığı 
əmrdə bu məsələ tam həllini tapdı. Həmin əmrdə deyilirdi: 1) Ordu milli tərkibli nizami 
vahidlərdən təşkil olunur; 2) Erməni, gürcü, müsəlman, ukraynalı və başqalarından 
təşkil olunan döyüş hissələrindən başqa dərhal rus korpusu da yaradılsın; 3) Qafqaz 
ordusunun cəbhəsində xidmət etmək istəməyən əsgər və zabitlər müvafiq təyinat üçün 
öz məhəlli hərbi rəislərinin sərəncamına göndəriləcəklər. 
Azərbaycanın milli qoşun hissələri mürəkkəb şəraitdə formalaşırdı və əslində bu 
mürəkkəb formalaşma prosesi bolşevizmə qarşı mübarizə ilə paralel olaraq aparılırdı. 
Ancaq getdikcə daha geniş baza əldə edən Müsavat partiyası fəallarının və milli əhval-
ruhiyyəli digər vətənpərvərlərin mübariz iradəsi və qətiyyəti bütün qüvvələri ortaya 
çıxan çətinliklərin aradan qaldırılmasına səfərbər edirdi. Milli qoşun hissələrinin 
yaradılması mövcud olan azsaylı milli hərbçilər tərəfinfən də müdafiə olunurdu. Belə 
hərbçilərin Bakıda, Lənkəranda, Tiflisdə keçirilən yığıncaqlarında milli qoşun 
hissələrinin təşkilinin zəruriliyi vurğulanırdı. 
Müsəlman korpusunun yaradılması barədə qətnamə Cənubi Qafqaz Komissarlığı 
tərəfindən 1917-ci il dekabr ayının 11-də qəbul edilmişdi. Cənubi Qafqaz 
Komissarlığının sədri Geceçkori tərədindən imzalanmış həmin qətnamədə deyilirdi: 
 1.Zaqafqaziya müsəlmanlarının əsgərliyə alınması könüllü surətdə olmalıdır; 
2.Müsəlman əsgərlərinin toplanması Mərkəzi Cənubi Qafqaz Müsəlman 
komitəsinə tapşırılmalı, məzkur komitə kifayət qədər də silah daşımağa müstəid 
adamlar verməlidir; 
3.Toplanmış könüllülər müayinəyi-tibbiyyədən sonra əsgəri hissələrə təslim 
edilməlidirlər; 
4.Əsgəri hissələrə təqdim edilmiş müsəlman əsgərləri xidmətini yerinə 
yetirməkdən ötrü ümumi qayda və əsas üzrə əsgərlər sinfində qalmalıdırlar; 
5.Komandanlar, ərkani-hərb məmurları və ümumiyyətlə bütün zabitlər Cənubi 
Qafqaz yerli müsəlmanlarından olmalıdır. Bunlar kifayət etmədikdə başqa 
millətlər də üzv ola bilərlər; 
6.Qolordunun təşkili və hissələrinin təhdidi barədə bütün məxaric ümumi əsas və 
qayda mucibincə Rusiya Cümhuriyyətinin sair əsgəri hissələrində olduğu kimi 
dövlət xəzinəsi öhdəsinə qoşmalıdır; 
7.Bu qolordu təşkil olunduqdan sonra Cənubi Qafqaz müsəlmanlarının soldat 
pulu (əsgəri naloq) verməkdən azad edildikləri həqqində bir əmrnamə 
verilməlidir. 
Korpusları təşkil edən hissələrin formalaşdırılması isə bir qədər əvvəldən, yəni artıq 
noyabr ayından başlanmışdı. Doğrudur, gürcü və erməni silahlı qurumları başqa 
formada əvvəldən mövcud idi və milli qoşun hissələrinin təşkili Cənubi Qafqaz 
Komissarlığı tərəfindən rəsmiləşdiriləndə onlar yeni strukturlarda dərhal öz yerlərini 
tutdular.  
Milli qoşun hissələrinin arasında əlaqə və münasibətləri nizamlamaq üçün millətlərin 
Hərbi Şurası təşkil edildi. Bu Şuraya yalnız azərbaycanlıların, gürcülərin və ermənilərin 
nümayəndələri daxil idilər. Bundan başqa 1917-ci ilin sonlarında Tiflisdə Qafqaz 
Müsəlmanlarının Hərbi Şurası adlı bir qurum da mövcud idi. Həmin qurum heç 
şübhəsiz ki, müsəlman hissələrinin təşkilinə, təminat və təchizatına qayğı göstərməli idi. 
Müsəlman korpusunun komandiri vəzifəsinə isə general-leytenant Əliağa Şıxlinski təyin 
edildi. Çar ordusu tərkibində şərəfli zabit yolu keçmiş olan Ə.Şıxlinski 1917-ci ilin 
noyabrında bolşevikləşməkdə olan ordudan istefaya çıxmağı üstün tutdu və elə həmin il 
dekabr ayının 2-də onun xidmətdən azad edilib ehtiyata keçməsi barədə əmr imzalandı. 
O dərhal da Qafqaza qayıtdı və burada qaynar ictimai proseslərin burulğanına düşdü. 
Belə bir təcrübəli və nüfuzlu general Müsəlman korpusunun komandiri təyin olundu və 
milli qoşun hissələrinin formalaşdırılması ona tapşırıldı. Sovet rejiminin ən kəskin 
illərində yazdığı xatirələrində Ə.Şıxlinski Tiflisə qayıtması, Müsəlman Korpusuna 
komandir təyin edilməsi və milli qoşun hissələrinin vəziyyəti barədə çox ehtiyatla və 
çox ötəri qeydlər etmişdi. Ancaq Müsəlman Korpusunun mövcud olan kəsad arxivindən 
məlum olur ki, Ə.Şıxlinski milli qoşun hissələrinin yaradılmasını ürəkdən alqışlamış, 
ona tapşırılan çox şətin vəzifənin öhdəsindən gəlmək üçün yüksək milli vətənpərvərlik 
keyfiyyətləri nümayiş etdirmiş, bu yolda özünün təcrübə və bacarığını istifadə etmişdir. 
Öz xatirələrində general Ə.Şıxlinski yazırdı:  
...sonra Azərbaycan (müsəlman-M.S.) korpusu təşkil etmək qərara alındı. Bu 
korpusa komanda etməyi mənə təklif etdilər. Mən xəstə olduğuma və müalicəyə 
gəldiyimə əsaslanaraq boyun qaçırdım. Buna baxmayaraq mənim orada 
olmadığım günlərdə Mmüsəlman Korpusu təşkil etmək və başqa bir adam təyin 
olunana qədər bu korpusa mənim müvəqqəti komandirlik etməyim haqqında əmr 
vermişdilər. Bu zaman mən Yelizavetpola getmişdim. Tiflisə qayıtdıqda 
müvəqqəti olaraq mənə korpus komandanlığı həvalə olunduğu barədə əmr 
oxudum... Dekabrın 31-də mən öz qərargahımın ilk heyəti ilə Gəncəyə getdim ki, 
orada hissələrin təşkil edilməsilə məşğul oldum. 
Azərbaycan milli qoşun hissələrinin yaradılmasına başlanması barədə 7 yanvar 1918-ci 
il tarixli nömrəsində "Açıq söz" qəzeti belə yazırdı: 
Yanvarın üçündə Mərkəzi Müsəlman Zaqafqaziya Komitəsinin üzvü, Mərkəzi 
Komitə sədri Fətəli xan Xosyki müsəlman əsgəri dəstələri təşkili haqqında 
məruzədə bulunmuşdur. Məruzədən anlaşıldığına görə, 1917-ci il dekabrın 11-də 
Zaqafqaziya Komissarlığının Qazafqaziya müsəlmanlarının nizami ordu təşkil 
etməsi qətnaməsi çıxmışdır. Nizami ordu üçün lazımi qədər könüllü cəm edilməsi 
işi Qafqaziya Mərkəzi Müsəlman Komitəsinə həvalə edilmişdi. Nizami ordu 
təşkil edildikdən sonra müsəlmanlardan alınan əsgəri verginin ləğv edilməsi 
haqqında Zaqafqaziya Komissarlığı tərəfindən dekret veriləcəkdir. Zaqafqaziya 
Komissarlığının bu qətnaməsinə binaən dekabrın 19-da beşinci və yeddinci 
Qafqaziya nişançı firqələrindən ibarət olan 6-cı ordu korpusunun Müsəlman 
nizami ordusuna əvəz edilməsi haqqında Qafqaziya cəbhəsi qoşunlarının baş 
komandanı tərəfindən əmrnamə verilmişdir. Həmin əsgər dəstələrini 
milliləşdirmək işlərinin nəzarəti general Əliağa Şıxlinskiyə həvalə edilmişdir. 
General Şıxlinski öz vəzifəsinin icrasına başlamışdır. 
1917-ci ilin sonu, 1918-ci ilin əvvəllərində Müsəlman Korpusunun qərargahı Tiflisdə 
yerləşirdi, bütün təşkilati işlərə rəhbərlik də buradan edilirdi. Korpusun ştatı rus 
ordusunun ştatlarına uyğun olaraq təşkil eidlmişdi. Bu günə gəlib çıxmış arxiv 
sənədlərinin araşdırılması göstərir ki, Müsəlman Korpusunun qərargahında aşağıdakı 
strukturlar var idi: Ümumi qərargah, korpus ləvazimat rəisinin xidməti, korpusun topçu 
müfəttişinin xidməti, korpusun istehkam rəisinin xidməti, ober-kvartirmeyster xidməti, 
növbətçi zabitin şöbəsi, korpusun tibb xidməti və baytar həkiminin xidməti. 
Bu strukturların tərkibi həddən artıq yığcam idi və bu yığcamlıq onların çevik 
fəaliyyətinə imkan yaradırdı. Doğrudur, qərargahların bu yığcamlığı qoşun hissələrinin 
formalaşdırılmasında, təlim və tərbiyənin təşkilində çevik və operativ hərəkət etməyə 
imkan verirdi. Bununla belə, mövcud olan obyektiv çətinliklər Müsəlman Korpusunun 
formalaşmasını xeyli mürəkkəbləşdirirdi. Bu çətinliklərdən biri korpusun təchizat 
məsələsi idi. Özü də bu problemin elə bir sahəsi yox idi ki, orada vəziyyət azacıq da 
olsa yaxşı olsun. Korpus komandiri Ə.Şıxlinski sonralar haqlı olaraq belə yazırdı – 
Bizim əlimizdə silah, cəbbəxana, ərzaq ehtiyatı, paltar və ayaqqabı yox idi. Korpusun 
rəhbərliyi qoşun hissələrinin formalaşdırılması ilə bir vaxtda bu böyük problemin 
həllinə də nail olmalı idi. Sözsüz ki, müsəlman milli şuraları da həmin istiqamətdə öz 
köməklərini əsirgəmirdilər. Məsələn, hələ Ə.Şıxlinski korpus komandiri təyin 
edilməzdən əvvəl Tiflis Müsəlman şurası milli qoşun hissələrinin təşkili üçün müəyyən 
qədər zəruri əşyalar toplamış və sonra onları korpus komandanlığına təhvil vermişdi. 
Müsəlman ictimai təşkilatlarının fəalları imkan daxilində bazardan da silah, sursat və 
digər əşyaları alaraq qoşun hissələrinə verirdilər. 
Müsəlman milli qoşun hissələrinii təşkilində qarşıya çıxan başlıca çətinliklərdən biri 
kadr və səfərbərlik məsələsi idi. Xüsusən azərbaycanlı zabitlərin olmaması vəziyyəti 
xeyli çətinləşdirirdi. Korpusun komandiri Ə.Şıxlinski bunu çıxılmaz bir vəziyyət kimi 
qiymətləndirirdi: 
İş çox çətin idi. Deyə bilərəm ki, hətta çıxılmaz idi. Çünki Azərbaycan dilini 
bilən kifayət qədər zabit yox idi. Əsgərlər isə rus dilini əsla başa düşmürdülər. 
Bizim köhnə xidmət görmüş bir nəfər də olsun kiçik zabitimiz  və əsgərimiz yox 
idi ki, yeni gələnlər bunları özlərinə nümunə götürsünlər. 
Ona görə də qoşun hissələrinin zabit kadrlarla komplektləşdirilməsi üçün müxtəlif 
vasitələrə əl atılırdı. Milli qoşun hissələri üçün zabit kadrlarının ilk mənbəyi Qafqaz 
cəbhəsində xidmət edən azərbaycanlı və digər müsəlman zabitlər idilər. Bu zabitlər 
sayca elə də çox deyildilər. Ancaq korpuusn komandanlığı bu kadrların sadiqliyini 
nəzərə alaraq onlardan səmərəli istifadə etməyə, komanda vəzifələrində yerləşdirməyə 
çalışırdı. 
Mövcud olan məlumatlara görə, Müsəlman Korpusunda türk zabitləri də xidmət 
edirdilər. Lakin onlar elə də çox deyildilər. Müsəlman Korpusunun zabitlərinin böyük 
əksəriyyətini ruslar təşkil edirdilər. Onların sayı korpusun zabitlərinin ümumi sayının 65 
faizinə çatırdı. Korpusda gürcü zabitləri olsa da təşkilati işlərin əsas hissəsi rus 
zabitlərinin üzərinə düşürdü. Korpusa rus zabitlərinin cəlb edilməsi həm könüllülük 
əsasında, həm də komanda üzrə aparılırdı. Qafqaz cəbhəsində ləğv edilən qoşun 
hissələrinin zabitləri istədikləri halda Qafqaz cəbhəsi qoşunları komandanının əmri ilə 
Müsəlman Korpusuna təyin edilirdilər. Müsəlman Korpusunda xidmət bütün zabitlər 
üçün əvvəlki xidmətin davamı sayılırdı və bundan irəli gələn bütün hüquqlar qorunurdu. 
Zabitlərin xidməti çar Rusiyası dövründə qəbul edilmiş müvafiq sənədlər və qərarlar 
əsasında nizamlanırdı. Müsəlman Korpusu Cənubi Qafqaz Komissarlığına tabe olan 
Qafqaz cəbhəsi qoşunlarının tərkib hissəsi sayıldığı üçün onun zabitlərinin rütbələrinin 
artırılması da Cənubi Qafqaz Komissarlığı hökumətinin qərarı ilə həyata keçirilirdi. 
Məsələn, podpolkovnik Qaytabaşı polkovnik rütbəsini Cənubi Qafqaz hökumətinin 246 
nömrəli 18 mart 1918-ci il tarixli qərarı ilə almışdı. Cənubi Qafqaz hökumətinin qərarı 
ilə Müsəlman Korpusunun zabitləri arasında general rütbəsi alan da var idi. Bu, 
Müsəlman Korpusunun qərargah rəisi  Mençukov idi. Ona general rütbəsi 1918-ci ilin 
mart ayında verilmişdi. Müsəlman Korpusunun sıralarında bir neçə general xidmət 
edirdi: general-leytenant Ə.Şıxlinski və general-mayor Mençukovdan başqa onların 
arasında general-mayor Xəlil bəy Talışınski, general-mayor İbrahim ağa Usubov da var 
idi. 
Müsəlman korpusunda azərbaycanlı zabitlərin sayının artırılması məsələsi həm 
müsəlman ictimai təşkilatlarının fəallarını, həm də korpusun komandanlığını ciddi 
narahat edirdi. Onun qismən həll edilməsi üçün Müsəlman Korpusunun komandanlığı 
tərəfindən Bakıda Milli hərbiyyə məktəbinin açılmasına cəhd göstərildi. Korpusun 
komandiri Ə.Şıxlinski və qərargah rəisi polkovnik Mençukov 1918-ci il fevral ayının 6-
da Qafqaz cəbhəsi qoşunlarının baş komandanına göndərdikləri raportda kiçik milli 
zabitlərin çatışmaması ilə əlaqədar Bakıda 1-ci Müsəlman piyada diviziyası nəzdində 
Milli hərbiyyə məktəbinin açılmasına razılıq verilməsini xahiş etdilər. Raportda 
qaldırılan məsələnin mahiyyəti üzrə Qafqaz cəbhəsi qoşunlarının baş komandanlığından 
razılıq alındı. Ancaq təşkilati məsələlərin uzanması və bölgədə baş verən hərbi-siyasi 
proseslər nəticəsində Milli hərbiyyə məktəbinin fəaliyyətə başlaması bir müddət 
ləngiməli oldu. 
Məktəbdə 18 yaşından aşağı və 25 yaşından yuxarı olmayan müsəlmanlar, çatışmadıqda 
isə Cənubi Qafqaz rusları təhsil ala bilərdilər. Məktəbdə oxumaq istəyənlərin ilkin 
savadı dörd illik və ya ona bərabər tutulan təhsil səviyyəsində olmalı idi. 
Milli hərbiyyə məktəbi 100 nəfər yunker üçün nəzərdə tutulmuşdu və qərara alınmışdı 
ki, onun təşkilati işləri Tiflisdə aparılsın və sonra Bakıya köçürülsün. 1918-ci il mart 
ayının 1-də poruçik Nəsirbəyov Milli hərbiyyə məktəbinin (rusca olan arxiv 
sənədlərində bu məktəb – Мусульманская школа подпрапоршиков - adlanır) rəisi 
təyin edildi və elə həmin gün də məktəbin dəftərxanası fəaliyyətə başladı. 
Çox güman ki, məktəbin rəisi və dəftərxanası məktəbin daimi heyətini, müəllimlərini, 
kurs rəhbərlərini topladıqdan və tədris hazırlığını görüb qurtardıqdan sonra Bakıya 
köçməli və burada dəslərə başlamalı idi. Ancaq Bakıda 1918-ci ilin mart hadsələrindən 
sonra Milli hərbiyyə məktəbinin orada fəaliyyət göstərməsi üçün heç bir şərait qalmadı 
və onda qərara alındı ki, bu məktəb Yelizavetpolda yerləşdirilsin. Korpus komandirinin 
əmrinə müvafiq olaraq məktəbin daimi tərkibi dəftərxanası ilə birlikdə 1918-ci il aprel 
ayının 2-də Yelizavetpola gəlib dəmir yolu məktəbinin binasında yerləşdi. Aprel ayının 
9-da isə məktəb şəhərə köçdü və Yelizavetpol Sənət məktəbinin binasında qərar tutdu. 
Bakıda 1918-ci il mart hadisələrinin nəticələri artıq fəaliyyətə başlamış ilk müsəlman 
Milli hərbiyyə məktəbinin müvəqqəti bağlanmasına gətirib çıxardı. Onun fəaliyyətinin 
bərpa olunması üçün münasib şərait bir Qafqaz İslam Ordusunun yaradılmasından sonra 
mümkün oldu.  
Müsəlman korpusunun az-çox formalaşdırılması üçün general Ə.Şıxlinski bu korpusun 
sıralarına dəvət edilmiş zabitlərin xidmətinin təşkilinə də ciddi yanaşırdı. Çətin şəraitdə 
öhdəsinə düşən borcları sədaqətlə yerinə yetirənləri korpusun komandanlığı 
mükafatlandırır və həvəsləndirir, tapşırılan işə biganəlik və laqeydlik nümayiş 
etdirənlərə qarşı isə tələbkarlıq azaldılmırdı. Korpus komandiri general-leytenant 
Ə.Şıxlinskinin əmrlərində xidməti vəzifəsinin öhdəsindən gələnlərə təşəkkür elan 
edilməsinə təkrar-təkrar rast gəlmək mümkündür. 1918-ci il mart ayının 5-də imzaladığı 
49 nömrəli əmrində general-leytenant Ə.Şıxlinski Lənkəranda yerləşən süvari 
divizionunun komandanlığının və zabitlərinin yorulmaz fəaliyyətini böyük bir sevinclə 
qeyd edirdi. Həmin əmrdə deyilirdi: 
Qısa müddət ərzində divizion komandiri vəzifəsini icra edən ştabs-rotmistr 
Məlikbəyov, kornet Əsədullayev və digər zabitlər tərəfindən  formalaşdırılan 
Müsəlman süvari divizionu indiki dövrün çətin bir vaxtında mənim və digər 
rəhbər şəxslərin köməyi olmadan uzun zaman müstəqil fəayiyyət göstərməli 
olmuşdur. Buna baxmayaraq, divizion təşkil olunmuş, təlim almış, intizamlanmış 
və artıq Lənkəran qəzasının dinc əhalisini talanedici hücumlardan və anarxiyadan 
qorumaq üçün uğurlu işlər görmüşdür. Millət və Vətən naminə göstərilən bu 
yorulmaz fəaliyyətə görə xidmət adından divizion komandiri vəzifəsinin icraçısı 
ştabs-rotmistr Məlikbəyova, divizionun təşkilinin təşəbbüskarı kornet 
Əsədullayevə və divizionun bütün zabitlərinə səmimi təşəkkürümü bildirirəm. 
Əsgərlərə və muzdlulara səmimi sağ olumu çatdırıram. Əminəm ki, divizion 
gələcəkdə də tərkibinə daxil olduğu alayın döyüş şöhrətini qoruyacaqdır. 
Korpus rəhbərliyi xidmətin tələblərinə müəyyən laqeydlik göstərən, nizam və intizama 
riayət etməyən zabitlərin isə bütünlükdə xidmətdən qovulmasını lazım bilirdi. 2-ci 
süvari alayının tərkibinə verilmiş Müsəlman süvari divizionunun zabitlərinə 1918-ciil 
mart ayının əvvəllərində korpus komandiri səmimi təşəkkür etmişdisə, təxminən 20 gün 
sonra, mart ayının 22-də imzaladığı 73 nömrəli əmrində bu diviziondakı bir sıra kiçik 
zabitlərin özlərini nalayiq aparmasından, divizion komandanlığının əmrlərini yerinə 
yetirməməsindən ciddi narahat olduğunu bildirirdi. Əmrin 5-ci paraqrafında deylirdi: 
Müsəlman süvari divizionu ( hazırda 2-ci süvari alayının 2-ci divizionu) üzrə 
əmrlərdən anlayıram ki, kiçik zabitlərin bəziləri öz xidməti vəzifələrinə kifayət 
qədər diqqətlə yanaşmırlar. Son zamanlar bölüklərdə müşahidə olunan 
özbaşınalıq bunun nəticəsidir. Divizion komandiri vəzifəsinin icraçısı tərəfindən 
intizam cəzalarına qədər qəbul olunmuş tədbirlərə baxmayaraq, zabitlər 
tərəfindən xidmətə laqeyd münasibət davam edir. 2-ci süvari alayının 
komandirinə əmr edirəm ki, divizionun bəzi zabitlərinin bu dözülməz 
hərəkətlərinə ciddi diqqət yetirsin. Unter-zabit kadrları olmayan gənc orduda 
qanun-qayda təmin edilməsi tamamilə zabitlərin üzərinə düşür. Yaşadığımız çətin 
vaxtda isə onların işi ikiqat artmalıdır. İşi bacarmayan, xüsusilə işləmək 
istəməyənlər bizə lazım deyildir. İndiki zamanda qoşunlarda zabit işinin 
əhəmiyyətini və müqəddəsliyini başa düşməyən şəxslərlə qərargahları 
doldurmaqdansa, daha yaxşı olar ki, az saylı zabitlərə malik olaq. Xidmətlə 
maskalananlar korpusdan uzaqlaşdırlmaq üçün təqdim edilsinlər. 
Çətin dövrün xüsusiyyətləri, orduların  dağıdılıb yaradılması, hökumətlərin bir-birini 
əvəz etməsi əqidəcə möhkəm olmayan bir sıra zabitlərə öz təsirini göstərirdi. Belə 
zabitlər xidməti vəzifələrinin icrasına laqeyd yanaşdıqları kimi, qoşun əmlakının 
qorunmasına da laqeyd yanaşır və bu əmlakı mənimsəməyə çalışırdılar. General-
leytenant Ə.Şıxlinski xidmətin tələblərinə əməl etməyən bütün zabitləri boyunlarına 
düşən vəzifələrin lazımlılığını başa düşməyə, öz xidmətləri ilə əsgərlərə nümunə olmağa 
çağırırdı. 
Müsəlman Korpusu komandanlığının diqqət mərkəzində dayanan əsaslı məsələlərdən 
biri də qoşun hissələrinə çağırışın təşkili idi. Təxminən bir əsr boyu məqsədyönlü 
şəkildə xidmətdən yadırğadılmış olan və ordu deyəndə təsəvvüründə rus və daşnak 
orduları canlanan xalq kütlələri heç bir vəchlə övladlarını çağırışa vermək istəmirdilər. 
Bu ümummilli psixozu sındırmaq, azərbaycanlı gənclərin xidmətə cəlb edilməsini 
qaydaya salmaq müsəlman milli təşkilatları kimi Müsəlman Korpusunun komandanlığı 
qarşısında da dayanan ciddi vəzifələrdən biri idi. Korpus komandiri Ə.Şıxlinski sonralar 
yazdığı xatirələrində real vəziyyəti belə təsvir edirdi: 
Tiflis Milli Müsəlman Şurasının topladığı başıpozuqlar gələcək korpusun  
əsgərləri adlandırılmışdı. Hələ mən gəlməzdən əvvəl Tiflis Şurası gələcək korpus 
üçün qəsb etdiyi bəzi ləvazimatın qorunmasını bunlara tapşırmışdı. Əsgər adlanan 
bu adamlar şeyləri dərhal qarət etmişdilər. ...Orduya çağırış üçün siyahı deyilən 
şey yox idi. Kənd yerlərində yaşayan azərbaycanlıların çoxunun yaş kağızı yox 
idi, çünki köhnə hökumət bununla qətiyyən maraqlanmamışdı. Heç olmazsa 
könüllü yığmağa kömək edə biləcək pristav və qəza rəislərinə heç kəs qulaq 
asmırdı. Hamı qoşun və köməkl istəyir, lakin heç kəs öz oğul və qardaşını 
əsəgərliyə vermirdi. Könüllülər xidmət etməkdən artıq qarətlə məşğul olurdular... 
Korpusa daxil olmaq üçün gənclər tüfəng, güllə, yorğan-döşək alar-almaz gecə 
bütün şeyləri yığışdırıb evlərinə qaçırdılar, onları tutub yerinə qaytaracaq qüvvə 
yox idi. 
Mövcud şəraitin belə mürəkkəb və çətin olmasına baxmayaraq, müəyyən işlər də 
görülürdü ki, onlar Ə.Şıxlinski tərəfindən də məmnunluqla qarşılanırdı. Məlumdur ki, 
Ə.Şıxlinskinin rəhbərliyi altında milli qoşun hissələrinin yaradılmasına başlanması 
vətənpərvərlik hissləri ilə alışıb yanan gənclərin hədsiz sevincinə və marağına səbəb 
oldu.  Belə gənclər hər vasitə ilə qoşun hissələrinin formalaşdırılmasına kömək etməyə 
çalışırdılar. Şahidlərin ifadəsinə görə, hətta başqa şəhərlərdə oxuyan azərbaycanlı 
tələbələr də milli qoşun  hissələrinə yazılmaq üçün Bakıya qayıdır və imkanı daxilində 
özü ilə silah da gətirirdilər . 
Bakıda təşkilinə başlanan qoşun bölmələrindən birinin üzvü Mirəziz Seyidli 
xatirələrində həmin günləri belə təsvir edirdi: "Hacı Zeynalabdin kimi zənginlərdən para 
toplandı və İsmailiyyənin bir guşəsində könüllü əsgərlərin qeydiyyatına başlandı. İlk 
həftədə 50-60 könüllü yazıldı" . 
Bakıda könüllülərin toplanması işinə süvari zabiti İsgəndərbəyli rəhbərlik edirdi. Qoşun 
bölməsinə yazılanlar arasında dağıstanlılar da var idi. Bakının Çəmbərəkənd 
məhəlləsində bir məktəb binasında könüllülər üçün qışla düzəldildi və dərhal da orada 
təlim işlərinə başlandı. Hacı Zeynalabdin Tağıyevin oğlu Məhəmməd də buradakı 
könüllülər arasında idi. Buradakı qoşun bölməsi bir müddətdən sonra Lənkərana gəldi 
və öz təchizatını təkmilləşdirmək üçün bu bölmə oradakı bir rus hissəsini tərksilah edə 
bildi. Nəticədə 200-dən çox tüfəng, çoxlu patron, 11 pulemyot, yük arabaları, bir neçə 
əsgər mətbəxi və 40-a qədər minik atı ələ keçirildi . 
Ə.Şıxlinskinin əmri ilə Müsəlman korpusunun 1-ci diviziyasının qərargahı Bakıda təsis 
edilməli idi. Amma Bakıda kök salmış olan bolşevik-daşnak qüvvələri hər vasitə ilə 1-ci 
diviziyanın qərargahının Bakıda möhkəmlənməsinin qarşısını almağa çalışır və bunun 
üçün müxtəlif təxribatlara əl atırdılar. 
Bakıdakı ictimai-siyasi vəziyyətlə ətraflı tanış olduqdan sonra general-leytenant 
Ə.Şıxlinski korpusun hissəlrinin dislokasiyasında müəyyən dəyişikliklər etməyi qərara 
aldı. Onun 58 nömrəli 11 mart 1918-ci il tarixli əmrində deyilirdi: 
Korpusun hissələrinin formalaşması üçün Bakıda və Qars vilayətində müvəqqəti 
olaraq yaranmış əlverişsiz şəraitlə və korpusun qərargahının Yelizavetpola 
köçürülməsinin nəzərdə tutulması ilə əlaqədar olaraq əmr edirəm: 
1) 1-ci müsəlman nişançı diviziyasının qərargahı Şamaxı şəhərinə kğçürülsün; 
2) 1-ci müsəlman nişançı alayı Şamaxı rayonunda formalaşdırılsın; 
3) 2-ci müsəlman nişançı alayı Quba şəhərinə köçsün 
4) 1-ci müsəlman nişançı-topçu briqadasının divizionu və rəhbərliyi 
Yelizavetpola köçsün; 
5) 6-cı müsəlman nişançı alayı İrəvan quberniyasında təşkil edilsin. Bunun üçün 
alayın qərargahı Naxçıvan şəhərinə köçürülsün və Ordubadda təşkil edilmiş 
dəstəni alayın tərkibinə qəbul etsin; 
6) 7-ci müsəlman nişançı alayı Nuxa şəhərinə köçsün. Qars vilayətində bu alay 
üçün yaradılan komanda isə qərargahı Abbastumanda olan 8-ci müsəlman 
nişançı alayının tərkibinə verilsin 
7) 2-ci müsəlman nişançı-topçu briqadasının 2-ci divizionu Naxçıvanda 
yaradılsın; 
8) müsəlman süvari topçu batareyası Lənkəranda yaradılsın; 
9) 2-ci süvari alayın qərargahı Ağdama köçürülsün; 
10) müsəlman istehkam taboru Tiflisdə deyil Yelizavetpolda yaradılsın; 
11) müvəqqəti Milli hərbiyyə məktəbi Bakıda deyil, Yelizavetpolda açılsın; 
12) korpusun digər hissələri əvvəlcə müəyyənləşdirilən yerlərdə təşkil edilsin 
1918-ci ilin martında Bakıda törədilən milli qırğınlardan sonra Müsəlman korpusunun 
hissələrinin formalaşdırılması ciddi böhranla üzbəüz qaldı və Müsəlman korpusunun 
real vəziyyəti milli mücadilə fəallarını xalqın başı üzərində günü-gündən güclənməkdə 
olan təhlükənin qarşısının alınması üçün təcili tədbirlərin görülməsinə və bunun üçün 
Türkiyədən hərbi yardım istənilməsinə sövq etdi. Çünki aydın idi ki, Müsəlman 
korpusunun azsaylı hissə və bölmələri ilə kifayət qədər yaxşı silahlanmış bolşevik və 
daşnak hərbi qüvvələrinin qarşısını almaq mümkün deyildi. 
Azərbaycan xalqını təhdid edən faciələrin qarşısının alınmasının təşkili üçün 
Azərbaycan Xalq Cümhuriyyətinin ilk hökumətinin tərkibində Hərbi Nazirlik də 
yaradıldı. Yeni yaradılmış Nazirliyin qarşısında çox mürəkkəb və mühüm vəzifələr 
dayanırdı. Həmin vəzifələrin mühümlüyü tarixi şərait və zərurətlə bağlı idisə, 
mürəkkəbliyi müstəqil dövlətin hərbi strukturlarının yaradılması işində təcrübənin 
olmaması, vəsait və imkanların məhdudluğundan irəli gəlirdi. Müstəqilliyin elan 
edilməsi ilə Gürcüstan dövləti Azərbaycan ərazisində olan qoşun bölmələrini geri 
çağırmış, hissələrin Cənubi Qafqaz hökumətinin mərkəzi kimi Tiflisdən həyata keçirilən 
təchizatı dayandırılmışdı . Ona görə də, Müsəlman Korpusunun formalaşdırılmasının  
davam etdirilməsi bütünlüklə yeni hökumətin üzərinə düşdü. 
Bu proses nə qədər ağır olsa belə Azərbaycanın dövlət müstəqilliyinin elan edilməsi və 
ordu yaradılmasının yeni keyfiyyətdə davam etdiriləcəyi Azərbaycan milli hərbçiləri 
tərəfindən sevinclə qarşılandı. Müsəlman korpusunun komandiri, general-leytenant 
Ə.Şıxlinski 1918-ci il may ayının 28-də Azərbaycanın dövlət müstəqilliyinin elan 
edilməsindən dərhal sonra yeni dövlətin Hərbi Nazirliyinin təşkil edilməsinin layihəsini 
hazırladı. O bu layihəyə lazımi sxemlər, zəruri qeydlər əlavə etmiş və bitkin bir sənəd 
kimi hökumətə göndərmişdi . 
Ə.Şıxlinskiyə görə, Hərbi nazirliyin strukturu ordunun təşkili, təlim və tərbiyəsi, 
təchizatı üçün zəruri olan bütün komponentləri özündə birləşdirməli idi. Bu prinsipi 
əsas götürərək general hazırladığı layihədə Nazirliyin strukturunda 1) Dəftərxana, 2) 
Ərkani-hərb (Baş Qərargah), 3) Ləvazimat idarəsi, 4) Topçu idarəsi, 5) Hərbi-texniki 
idarə, 6) Məhkəmə və 7) Tibb xidməti nəzərdə tutulmuşdu. Bundan əlavə güman 
edilirdi ki, hərbi nazir vəzifəsinə mülki şəxs təyin edilərsə o öz yanında az saylı, lakin 
bacarıqlı şəxslərdən ibarət Hərbi Şura təşkil etməli və qoşunların təşkilini, təlim və 
tərbiyəsini daim nəzarət altında saxlamaq üçün öz müavinini təyin etməlidir. 
Layihəni hazırlamaqla bərabər, general Ə.Şıxlinski göstərilən vəzifələrə kimlərin təyin 
edilə bilməsini də dəqiqləşdirmiş və həmin şəxslərin razılığını almışdı. O, Naziliyin 
Dəftərxanasının təşkilinə xüsusi diqqət yetirir   və bu işi təşkil etmək üçün Rusiya Hərbi 
Nazirliyində uzun müddət çalışmış Genşelmanın dəvət edilməsini məsləhət bilmişdi. 
Ordunun idarəetmə orqanlarının çevikliyinə, vəsaitlərin istifadə edilməsində 
qənaətçilliyə nail olmaq üçün Ə. Şıxlinski Müsəlman korpusunun qərargah və 
idarələrinin şəxsi heyətinin ixtisar edilməsini və azad olmuş zabitlərin Hərbi Nazirliyin 
aparatının təşkilində istifadə edilməsini lazım bilirdi. O, döyüş keyfiyyətləri ilə seçilən 
yapon ordusunu nümunə gətirərək göstərirdi ki, bu orduda heç vaxt korpus sistemindən 
istifadə olunmayıb. Ona görə Azərbaycanda da korpusun saxlanılmasına ehtiyac yoxdur 
və diviziyaları birbaşa hərbi nazirə, ya da onun köməkçisinə tabe etmək lazımdır. Zabit 
kadrlarının çatmadığı üçün Ə.Şıxlinski yeni Nazirliyin idarə və şöbələrinin ştatını da 
mövcud imkanlara uyğun olaraq qurmağı məsləhət görürdü (87). 
Bütün bu deyilənlər Hərbi Nazirliyin yaradılması üçün Ə.Şıxlinskinin hazırladığı birinci 
layihənin əsasını təşkil edirdi. Bundan başqa general ikinci bir layihə də hazırlamışdı. 
Həmin layihəyə görə, Müsəlman korpusunun komandiri hərbi nazirin müavini təyin 
edilməli və hərbi məsələlərlə bağlı hökumət orqanlarında aparılan bütün müzakirələrdə 
nazirlə birlikdə iştirak edərək həlledici səsə malik olmalı idi. Yəni, hərbi nazirin mülki 
şəxs olması ilə bağlı sırf hərbi xarakterli məsələlərin müzakirəsinin və icrasının ağırlıq 
mərkəzi əsasən korpusun komandanlığı üzərinə keçirilməli idi. Bununla bağlı olaraq 
bəzi hərbi vəzifələrin, o cümlədən çağırış və səfərbərlik, təchizat məsələlərini öz üzərinə 
götürəcək ştatların Hərbi Nazirliyin aparatında deyil, korpusun qərargahında açılması 
təklif olunurdu (88). 
Ancaq Ə.Şıxlinski birinci layihəyə daha çox üstünlük verirdi. Bu layihənin tətbiq 
edilməsi böyük qıtlığı hiss olunan zabitlərin, çin dərəcəsi olan məmurların səmərəli 
istifadəsinə, maliyyə vəsaitlərinin qənaətlə işlədilməsinə, aralıq idarəetmə orqanlarının 
ləğvinə və bununla da bütünlükdə idarəetmənin çevik xarakter almasına yol aça bilərdi.  
Amma məlumdur ki, general Ə.Şıxlinskinin hökumətə təqdim etdiyi layihələrin hər ikisi 
həyata keçməmiş qaldı. Azərbaycan hökuməti mövcud mürəkkəb tarixi şəraitdə türk 
qoşun hissələrinin yardım üçün Azərbaycana dəvət edilməsini və Azərbaycandakı hərbi 
qüvvələrə rəhbərliyi də Qafqaz İslam Ordusunun komandanı Nuru paşaya həvalə 
edilməsini lazım bildi. 
1918-ci il may ayının 25-də Nuru paşa Gəncəyə daxil olanda Ə.Şıxlinski onun 
qarşılayanlar arasında idi və heç şübhəsiz ki, onların ilk görüşü də elə həmin gün baş 
verdi. İlk gündən də Nuru paşa Ə.Şıxlinskinin təcrübəsinə və şəxsiyyətinə böyük 
ehtiramla yanaşdı. Nuru paşa tərəfindən Ə.Şıxlinskinin şəxsiyyətinə və biliyinə olan 
ehtiramın nəticəsi idi ki, Qafqaz İslam Ordusunun mövcudluğunun ilkin mərhələsində 
Azərbaycana gəlmiş türk qoşun hissələri də struktur baxımından Ə.Şıxlinskiyə tabe 
etdirilmişdi. 
Azərbaycan korpusunun komandiri, general-leytenant Ə.Şıxlinskinin 27 iyun 1918-ci il 
tarixli 189 nömrəli əmrində bu məsələ ilə bağlı maraqlı faktlar mövcuddur. Əmrdə 
deyilirdi: 
1.Osmanlı hökuməti ilə Azərbaycan Cümhuriyyəti hökuməti arasında 
müqavilənin 4-cü maddəsinə uyğun olaraq Azərbaycan tərəfindən ölkədə 
anarxiyanın yatırılması, Bakı şəhərini və Bakı quberniyasının bir hissəsini tutmuş 
bolşeviklərlə mübarizə üçün Türkiyə Silahlı Qüvvələri dəvət edilmişdir. Hazırda 
Qafqaz İslam Ordusu komandanı general-adyunkt, general-leytenant Nuru 
paşanın rəhbərliyi altında bu qüvvələr Azərbaycana gəlmişdir. 
Hökumət qərara almışdır ki, Azərbaycan Cümhuriyyəti ordusunun təşkilini və 
Azərbaycan daxilində fəliyyət göstərən bütün qüvvələrin birləşdirilməsini öz 
üzərinə götürməsini Nuru paşa həzrətlərindən xahiş etsin. 
2. 5-ci türk diviziyası 3-cü atıcı diviziya adı ilə tabeliyimdə olan korpusun 
tərkibinə daxil edilmişdir; 
3.Qafqaz İslam Ordusunun komandanlığının əmri ilə aşağıdakılar birbaşa mənə 
tabe etdirilmişlər; 
  1)Bu Ordunun baş təbibi 
  2) Azərbaycan dəmir yolu ilə qoşunların daşınması rəisi 
  3)Yelizavetpol məhəlli komendantı 
 4.Baş təbib qayməqam İbrahim Haki bəyə həvalə edirəm; 
  1)Xəstələrin və yaralıların təliyyəsi səlahiyyətini 
  2)Korpusun hissələrinin sanitar vəziyyətinə nəzarət 
Səhiyyə sahəsinə aid olan ehtiyaclar barədə bütün məlumatlar, habelə xəstələrin 
və yaralıların qəbulu və xaric edilməsi barədə gündəlik cədvəllər diviziyadan 
korpus həkiminə və baş təbibə təqdim olunmalı, o isə mənə məruzə etməlidir; 
 115 saylı sanitar qatarını baş təbibin tabeliyinə verirəm; 
Xəstələrin və yaralıların daşınması və yerləşdirilməsi üçün aşağıdakı tədbirlər 
qəbul edilsin: 
1) Döyüş əməliyyatları rayonundakı xəstələr və yaralılar Ucat stansiyasına 
daşınsın; 
2) Baş təbibin göstərişi ilə bu stansiyada 100 nəfərlik lazaret açılsın; 
3) Yelizavetpol stansiyasında doktor Rəfibəyovun nəzarəti altında 
şəhərdəki 200 nəfəlik lazaretdən başqa 300 nəfərlik bir lazaret də 
açılsın. 
5-ci Qafqaz firqəsinin Azərbaycan korpusuna tabe etdirilməsini bu firqənin ərkani-hərb 
rəisi Rüşdü bəy də təsdiq edirdi. Firqədən gündəlik raportlar həm Qafqaz İslam Ordusu 
komandanlığına, həm də Azərbaycan korpusunun komandanlığına göndərilirdi. 
5-ci Qafqaz firqəsi 3-cü diviziya adı altında Azərbaycan korpusuna tabe etdirilsə də 
Azərbaycan korpusunun əvvəlki quruluşunun uzun müddət saxlanıldığını iddia etmək 
mümkün deyildir. Mövcud olan sənədlərdə Qafqaz İslam Ordusunun mövcudluğunun 
ilk aylarında Azərbaycan korpusunda olan piyada diviziyalarının, topçu briqadalarının, 
süvari diviziyasının adlarına rast gəlinmir. Çox güman ki, bu vahidlər ləğv edilmişdi. 
Çünki məlumdur ki, Azərbaycan diviziyaları da sonradan yenidən quruldu. Milli hissə 
və bölmələr isə türk hissə və birlikləri arasında əridilmişdi. Azərbaycanın istiqlal 
mübarizəsinin tarixi barədə sanballı araşdırmanın müəllifi olan Hüseyn Baykara da bu 
faktı təsdiq edir: 
Mürtəcü mollalar və hacıların İslam Ordusu ətrafında fırlanaraq xaincəsinə 
nəsihət vermələri də orduya öz təsirini göstərmişdi. İslam Ordusu daxilində 
müstəqil komanda və quruluşa malik olan Azərbaycan birlikləri 5-ci və 15-ci 
firqələr arasında bölüşdürülmüşdü. 
1918-ci il iyun ayının sonlarına aid olan döyüş raportlarında Azərbaycanın milli 
bölmələrinin Müsülü dəstəsinin tərkibində olduğu bildirilir. 5-ci Qafqaz firqəsinin 
əməliyyat tabeliyinə verilmiş olan bu dəstədə aşağıdakı bölmələr var idi: dəstənin 
qərargahı, dəstənin bir bölüyü, 1-ci süvari alayının 1-ci və 2-ci bölükləri, 2-ci süvari  
alayının 1-ci bölüyü, Qarayazı atlı piyada bölüyü, dəstənin pulemyot bölüyü, zirehli 
qatar, dəstə teleqraf taqımı, Göyçay milli əsgər bölüyü. 
1918-ci il avqust ayının 13-də Nuru paşanın əmri ilə Azərbaycan korpusunun ləğv 
olunması ilə bu korpusun tabeliyində olan bütün hissələr bir başa İslam Ordusu 
komandnlığına tabe etdirildi. 
Azərbaycan korpusunun ləğv olunmuş piyada hissələrinin yerinə tamamilə yeni milli 
hissələr yaradılmasına başlandı. Bu hissələrin başında türk zabitləri dayanırdı. Nuru 
paşanın Azərbaycan korpusu komandirinə 2 avqust tarixli məktubunda hazırda təşkil 
olunmaqda olan 1-ci Qazax, 2-ci Qarabağ, 3-cü Zaqatala piyada alaylarınınn adları 
çəkilir. 
1918-ci il avqust ayının 2-nə aid olan və Nuru paşa tərəfindən imzalanan başqa bir 
sənəddə isə belə yazılmışdı: 
1.Azərbaycan daxilində indi təşkilati-əsgəriyyə Ordu (Qafqaz İslam Ordusu – 
M.S.) tərəfindən yapılacaqdır; 
2.İkifirqəli bir qolordu təşkil olunacaq, nizami hərbi hissələr əvvəla ordu əmrində 
olmaq üzrə müxtəlif məntəqələrdə alaylar təşkil olunacaq və biləxirə bunlar 
birləşdirilib firqə və qolordu meydana gələcək 
Elə bu əmrdə də təşkil olunmuş alayların adları və yerləşdikləri məntəqələrin adları 
çəkilir: 1-ci alay - Qazax, 2-ci alay -  Qarabağ, 3-cü alay – Zaqatala, 4-cü alay – Ağdaş 
İslam Ordusu komandanlığının yazışmalarından aydın olur ki, 1918-ci il avqust ayının 
ortalarına kimi Azərbaycanda dörd süvari alayı da mövcud idi. Bu alaylar iki bölükdən 
ibarət idi. Piyada alayının tərkibi isə 3 tabordan, pulemyot bölüyündən, depo 
bölüyündən, istehkam bölüyündən və digər bölmələrdən ibarət idi. 
 Ola bilsin ki, Azərbaycan korpusu hissələrinin təşkii gedişi Qafqaz İslam Ordusu 
komandanlığını lazımi şəkildə qane etməmişdi. Xüsusən, korpusda qeyri-müsəlman 
zabitlərin mövcudluğu və sənədləşmənin rus dilində aparılması tür zabitlərini razı 
salmırdı. Bunları nəzərə alaraq, 1918-ci il avqustun 13-də Qafqaz İslam Ordusu 
komandanı Nuru paşa Azərbaycan korpusunun ləğv olunması və onun yenidən 
qurulması barəsində əmr verdi. Həmin əmrdə deyilirdi: 
1.Azərbaycan Cümhuriyyətində ordu təşkil etmə işlərini Qafqaz İslam Ordusu 
tənzim və idarə edəcəkdir; 
2.Qurulacaq qolordunun hərbi tüzüyü hazırlanmış olub 6 avqust 1918- tarix və 
şöbə 173/5 nömrə ilə göndərilmişdir; 
3.Süvari qitəatı müxtəlif məntəqələrdə təşkil edilərək bunların sonradan ehtiyaca 
görə daha böyük birliklər halında təşkilatlanacaqlar; 
4.Təşkil edilməkdə olan kiçik birliklər korpus və tümən qərargahının 
təşkilinəqədər bir başa Qafqaz İslam Ordusuna bağlı olacaqdır; 
5.Qolordunun subaylarının tümü müsəlman olacaqdır. Bütün subaylar və əsgərlər 
Osmanlı uniforması geyəcəklər. Süvarilər mərasimlərdə çərkəz uniforması 
geyəcəklər;  
6.Mövcud Azərbaycan qolordusu həmən ləğv olunacaqdır. Qolordunun Gəncə və 
digər məntəqələrində bulunan hər növ silah, cəbbəxana, mühimat, araba, heyvan 
və əlbəsələri yeni təşkil ediləcək qolodunu donatmaq üzrə Qafqaz İslam Ordusu 
əmrinə verəcəkdir. Azərbaycan qolordusu 15 avqust 1918-ci il tarixinə qədər 
bunların listini Qafqaz İslam Ordusuna göndərəcəkdir; 
Yeni təşkil olunacaq briliklərdə danışıq və yazışma türkcə olacaqdır. Yayınlanan 
bu təmim Azərbaycanda fəaliyyət göstərən bütün Osmanlı birlikləri ilə 
Azərbaycan qolordusu komandanlığına və Azərbaycan hökumətinə 
göndərilmişdir. 
Bu əmrin ardınca Nuru paşa başqa bir əmr imzaladı və orada Azərbaycan qolordusunun 
əmlakının kimə və hara təhvil verilməsi və bəzi təşkilati dəyişiklikləri təsbit etdi. 
Burada bildiriulirdi ki, Azərbaycan korpusunun ləğv edilməsi ilə əlaqədar onun 
hissələrinə aid olan təchizat, əlbəsə və əşyalar Təlimgah komandasının ixtiyarına 
keçəcək və orada 4-cü tabor təşkil ediləcək. Topçu bölmələrinə aid olan təchizat və 
əşyalar korpusun topçu müfəttişinə, korpusun qərargahında olan xəritələr və sxemlər 
ordu qərargahına təhvil verilməlidir. Korpusa aid olan səhiyyə bölmələri və müəssisələri 
ordu sərtəbibinin səlahiyyətinə keçməli idi. Əmrdə göstərilirdi ki, bundan sonra 
bütün yazışmalar Ordu komandanlığı ilə aparılmalıdır. Struktur dəyişikliklərinə gəlincə 
isə bildirilirdi ki, 4-cü süvari alayının şəxsi heyəti süvari alayları arasında 
bölüşdürüləcəkdir. Birinci süvari alayı Qarayazı alayı adlandırllmalı idi. Korpusun 
qərargahının tabeliyində olan süvari bölüyü ilə Ordu komandanlığı tabeliyində olan 
süvari taqımı birləşdirilərək bir güclü bölük yaradılmalı idi. 
Ləğv olunmuş Azərbaycan korpusu bərpa edilənədək onun azərbaycanlı və müsəlman 
zabitləri Qafqaz İslam Ordusu tərkibində müxtəlif vəzifələrə təyin edilirdilər. Bununla 
bağlı, Nuru paşanın xüsusi bir əmri də var idi. 1918-ci il avqust ayının 20-də 
hazırlanmış əmrdə zabitlərin hansı vəzifələrə göndərildiyi tələb edilmişdi. Həmin əmrə 
görə, Əliağa Şıxlinski Qafqaz İsıam Ordusunun qərargahına göndərilmişdi. 
Azərbaycan korpusunun ləğv edilməsi ilə bağlı olan bu və ya başqa sənədləri nəzərdən 
keçirməklə belə bir qənaətə gəlmək olar ki, yeni yaradılacaq korpusda keyfiyyət 
dəyişikliyi yalnız qeyri-müsəlman zabitlərin oradan uzaqlaşdırılması, bir də ordu dilinin 
türk dilinin elan edilməsidir. Korpusun struktur quruluşunda  isə elə bir ciddi dəyişiklik 
edilməsi nəzərdə tutulmamışdı. Məsələn, Nuru paşanın yuxarıda toxunulan 2 avqust 
1918-ci il tarixli, yəni Azərbaycan korpusunun ləğv edilməsindən əvvəl imzaladığı 
əmrdə göstərilirdi ki, Azərbaycanda iki firqəli bir korpus təşkil olunacaq və elə burada 
da yeni təşkil edilmiş dörd alayın adı çəkilir. Azərbaycan korpusunun ləğvindən sonra, 
avqust ayının 22-də imzaladığı başqa bir sənəddə isə Nuru paşa bildirir ki, Azərbaycan 
daxilində iki piyada və bir süvari diviziyası təşkil olunacaqdır. Burada Nuru paşa əlavə 
olaraq süvari diviziyasından da söhbət açır. Həmin diviziyanı təşkil edəcək süvari 
alayları artıq mövcud idi. Qalırdı yalnız diviziyanın qərargahını yaratmaq. O da qeyd 
olunan sonuncu sənəddən aydın olur ki, türk süvari zabitləri olmadığı üçün diviziya 
qərargahını təşil etmək çətinləşir. 
Azərbaycan korpusunun arxivinin hazırda dövriyyədə olmaması üzündən bu korpusun 
yenidən nə vaxt qurulduğu barədə qəti fikir söyləmək mümkün deyil. Ancaq bir məsələ 
aydındır ki, Azərbaycan korpusunun qərargahı bərpa olunanda Ə.Şıxlinski yenidən 
Azərbaycan korpusunun komandiri təyin edildi  
Azərbaycan korpusunun sənədləri hazırda elmi dövriyyədə olmaması üzündən  
korpusda xidmətin təşkili, Azərbaycan korpusu ilə Qafqaz İslam Ordusunun rəhbərliyi 
arasında qarşılıqlı əlaqənin necə qurulması haqqında konkret faktları ortaya qoyub təhlil 
etmək mümkün deyildir. Bununla belə bir məqam aydın idi ki, Ə.Şıxlinskinin yenidən 
korpus komandiri təyin edilməsi Nuru paşanın ona olan ehtiramının nümayişi idi. 
Qafqaz İslam Ordusu qüvvələrinin döyüş fəaliyyətinin təşkil edilməsi zamanı da Nuru 
paşa ilə Ə.Şıxlinskinin hər zaman bir yerdə olduğunu görmək mümkündür. Məlumdur 
ki, Qafqaz İslam Ordusunun Bakıya qədər uzanan döyüş yolunda Nuru paşa üç dəfə 
cəbhə xəttində olmuşdu və hər dəfə də o, cəbhə xəttinə Ə.Şıxlinski ilə birlikdə səfər 
etmişdi.  
Onların cəbhə xəttinə ilk səfəri türk qoşun bölmələrinin Göyçay ətrafındakı ilk 
uğursuzluğundan sonra olmuşdu. Nuru paşa ilə Ə.Şıxlinski qatarla iyunun 19-da 
Müsüslü stansiyasına gəldilər və oradan da Göyçaya yollandılar. Cəbhə xəttində 
vəziyyət yerindəcə öyrəniləndən sonra hərbi qüvvələrin yenidən təşkili və səfərbər 
olunması üçün lazımi göstərişlər verildi və nəticədə Qafqaz İslam Ordusu qüvvələri 
növbəti döyüşdə irəliyə hərəkətlərini davam etdirə bildilər. 
Nuru paşa ilə Ə.Şıxlinskinin cəbhə xəttinə ikinci səfərləri 1918-ci il iyul ayının 5-də 
oldu. Həmin gün onlar Ağsu xəttində dayanan hərbi qüvvələrə baş çəkdilər və Ağsu 
ətrafında gözlənilən hücumun uğurla sonuclanması üçün lazımi göstəriş və tövsiyələrini 
verdilər. 
Nuur paşa ilə Ə.Şıxlinskinin cəbhə xəttinə sonuncu birgə səfəri isə Bakı üzərinə hücum 
ərəfəsində oldu. Bakının azad edilməsi üçün keçirilməli olan hücumun təşkilinə 
rəhbərlik etmək üçün 1918-ci il sentyabr ayının 10-da Nuru paşa, Şərq Ordular 
Qrupunun komandanı Xəlil paşa, Ə.Şıxlinski və digər şəxslər Bakı ətrafına gəldilər və 
Güzdəkdə qurulmuş qərargahda yerləşdilər. Hücum planının dəqiqliklə hazırlanması 
üçün Nuru paşa Ə.Şıxlinski ilə birlikdə müşahidə məntəqələrinə yollandılar, cəbhə 
xəttindəki vəziyyəti müşahidə etdilər. Şübhə yeri yoxdur ki, Bakı üzərinə hücum 
planının hazırlanmasında Nuru paşa Ə.Şıxlinskinin də fikirlərini öyrəndi və nəzərə aldı. 
Bakı üzərinə hücumda bir başa Ə.Şıxlinskinin komandanlığı altında olan Azərbaycanın 
milli qoşun hissə və bölmələri də iştirak edirdilər və Bakının azad edilməsi işinə onlar 
da öz xidmətlərini göstərdilər. 
Cəbhə xəttindən alınan bütün məlumatlar Ə.Şıxlinskinin də olduğu qərargahda 
müzakirə edilir və lazımi qərarlar qəbul edilirdi. Bakı şəhəri azad edildikdən sonra 
sentyabr ayının 16-da Bakı ətrafında Qafqaz İslam Ordusu qüvvələrinin rəsmi-keçidi 
oldu. Ə.Şıxlinski də Qafqaz İslam Ordusunun rəhbərliyi ilə birlikdə bu rəsmi-keçiddə 
iştirak edirdi. Rəsmi-keçid başa çatdıqdan sonra Ə.Şıxlinski də digər şəxslərlə bərabər 
at belində Bakıya daxil oldu. 
Bakı şəhərinin azad edilməsi həm də Ə.Şıxlinskinin həyatının ən yadda qalan 
günlərindən biri idi. Bu tarixi hadisənin baş verməsində onun da özünəməxsus rolu var 
idi. 
Xəlil paşanın yavəri Səlahəddin yüzbaşı öz xatirələrində Ə.Şıxlinski ilə bağla maraqlı 
bir hadisəni nəql edirdi: 
Gümrüdə olduğumuz günlərdə çarlıq ordusunda topçu komandiri olmuş general 
Əliağa Şıxlinski bizə xidmət etmək üçün gəlmişdi. Əliağa Şıxlinski Şıxlı 
kəndindən idi. Yeni qurulan Azərbaycan İslam Ordusunda və ya məmləkəti olan 
Şimali Qafqaz dövləti ordusunda xidmət etmək istəyirdi. Xəlil paşa bu adama çox 
hörmət göstərdi. Şıxlinski bizə gəldiyi zaman əynində hələ də rus hərbi forması 
və çarın nişanları var idi. Xəlil paşa ona bir türk nişanı verdi və rus ordusundakı 
rütbəsinə bərabər olan "tümgeneral" (general-leytenant) türk forması geymə 
səlahiyyəti verdi. Üstəlik atlarından birini hədiyyə etdi. General Əliağa Şıxlinski 
təxminən bir həftə Gümrüdə qaldı. Bir vaxtlar komandanlıq etdiyi şəhəri gəzdi. 
Bəzən mən də onunla birlikdə gəzirdim. Bir gün Gümrüdə kazarmaların 
yanındakı hərbi kilsəni gəzərkən mənə belə dedi: "Siz bu kilsədə gəzərkən nə hiss 
edirsiniz?" "Heç bir şey". "Mən həyatımda ilk dəfə Çar həzrətləriylə birlikdə bu 
kilsədə mərasimdə iştirak etdim. Böyük rus imperiyasının varlığını, dəbdəbəsini o 
mərasimdə görmək çox gözəl idi. İndi sanki o günləri yenidən yaşayıram kimi bir 
həzz içindəyəm. Çar həzrətləri çox böyük insan idi. Heyf ondan. 
Bakı şəhəri azad edildikdən sonra Ə.Şıxlinski vaxtının çoxunu yeni Azərbaycan 
diviziyaların təşkilinə sərf etdi. 1918-ci ilin oktyabrında Gəncədəki hərbi məktəbin ilk 
buraxılışında da Ə.Şıxlinski iştirak etdi. Bu məktəbin əsası yuxarıda qeyd edildiyi kimi, 
Əliağa Şıxlinski tərəfindən qoyulmuşdu. Onun yenidən fəaliyyətə başlaması isə Qafqaz 
İslam Ordusunun rəhbərliyinin təşəbbüsü ilə baş verdi və məktəbə də türk zabitləri 
rəhbərlik edirdilər. Məktəbdə imtahanların başlanması üçün Azərbaycan korpusunun 
komandiri kimi Əliağa Şıxlinskiyə raport verildi və onun icazəsindən sonra buraxılış 
imtahanları başladı. Bu hadisə də həm Əliağa Şıxlinskinin, həm də Azərbaycan 
ordusunun tarixində əhəmiyyət kəsb edən hadisələrdən biri idi. 
Əliağa Şşxlinskinin Qafqaz İslam Ordusundan sonrakı həyatı da Azərbaycan ordusunun 
formalaşdırılması ilə bağlıdır. 
 
 
MÜRSƏL PAŞA 
 
Nuru paşa tərəfindən rəhbərlik edilən Qafqaz İslam Ordusunun Azərbaycandakı uğurlu 
fəaliyyətinin təşkilində böyük rolu və zəhməti olan şəxslərdən biri heç şübhəsiz ki, 
Mürsəl paşadır. O, Azərbaycana gəlmiş 5-ci Qafqaz firqəsinin(diviziyasının) komandiri 
idi və Azərbaycanda aparılan döyüşlərin əsas ağırlığı da məhz bu diviziyanın üzərinə 
düşmüşdü. Mürsəl paşa uzun və şərəfli bir hərbçi həyatı sürmüşdü. Ə.Qaracanın 
"Azərbaycan" dərgisinin 1993-cü il tarixli eylül-ekim ayları nömrəsində çap olunmuş 
məqaləsinə görə, onun tərcümeyi-halı barədə aşağıdakıları söyləmək olar. 1881-ci ildə 
Ərzrumda doğulan Mürsəl bəy Hacı Küla nəslindən olan İsmayıl Həqqi bəyin oğlu idi. 
İlkin təhsilini başa vurandan sonra Mürsəl hərbçi olmağı qərara aldı və 1898-ci ildə 
Hərb okuluna daxil oldu. 1901-ci ildə o, teğmən (leytenant) rütbəsində bu okulu bitirdi. 
1902-ci ildə üst teğmən rütbəsi aldı və Hərb Akademiyasına qəbul olundu. 1904-cü ildə 
yüzbaşı rütbəsində Akademiyanı əla qiymətlərlə bitirdi. Bundan sonra bir müddət 22-ci 
süvari alayının 2-ci bölüyünə komandirlik etdi. Mürsəlin nəzəri hazırlığı yüksək 
qiymətləndirildiyi üçün Hərb okulunda tədris prosesinə cəlb edildi. O, 1907-09-cu 
illərdə Hərb okulunda müxtəlif vəzifələrdə çalışdı. 1909-cu ildə isə 4-cü Ordu 
qərargahında 2-cı şöbənin rəisi vəzifəsinə təyin edildi. 1910-cu ildə Mürsəl hərbi 
bilikərinin təkmilləşdirilməsi üçün Almaniyaya ezam edildi. İki il orada qaldı və bu 
müddət ərzində minbaşı rütbəsinə layiq görüldü. Almaniyada təhsilini başa vurub geri 
qayıtdıqdan sonra Mürsəl 4-cü Ordunun qərargahında öz xidmətini davam etdirdi. Eyni 
zamanda o, Süvari subay tətbiqat okulunda dərs deməyə başladı. 
1913-cü ilin sonunda Mürsəl bəy 39-cu alayın komandiri təyin edildi. Bu vəzifədə onun 
işgüzarlığı, istedadı və təşkilatyçılıq qabiliyyəti yuxarı komandanlığın da diqqətini cəlb 
etdi və çox qısa müddətdən sonra – 1914-cü ilin yanvar ayında Mürsəl bəy 11-ci 
Ordunun 11-ci süvari tuğayının (briqadasının) komandiri təyin edildi. Bu vəzifəyə təyin 
olunandan bir neçə gün sonra ona yarbay rütbəsi verildi. Süvari briqadası komandiri 
vəzifəsində də o çox qalmadı. Mürsəl bəy daha məsuliyyətli vəzifələrə irəli çəkildi. 
1915-ci ildə o, 34-cü piyada tüməninin (diviziyasının) komandiri təyin edildi. 1916-cı 
ildə Mürsəl bir neçə digər tümənlərə də komandirlik etdi. O, əvvəlcə 32-ci piyada 
tüməninin, sonra da 12-ci piyada tüməninin komandiri kimi xidmətini davam etdirdi. 
Qafqaz İslam Ordusunun yaradılması istiqamətində təşkilati işlər aparılan vaxt, yəni 
1918-ci il mart ayının 28-də Mürsəl bəy 5-ci Qafqaz diviziyasının komandiri təyin 
edildi və həmin diviziyanın komandiri kimi Azərbaycana gəldi. Yəqin onun gümanına 
da gəlməzdi ki, komandirlik etdiyi diviziya ilə Azərbaycanda vuruşmalı olacaq, 
Azərbaycan xalqının imdadına yetərək öz diviziyası ilə Bakı şəhərini azad edəcək və bu 
hadisə onun həyatında dərin izlər buraxacaqdır. 
Məlumdur ki, Osmanlı hökumətinin rəhbərləri Nuru paşanı Azərbaycana göndərəndə 
türk zabitlərinin iştirakı ilə azərbaycanlılardan ibarət qoşun hissələrinin yaradılması və 
onların gücü ilə bolşevik-daşnak qüvvələrinə qarşı mübarizə aparılmasını nəzərdə 
tutmuşdu. Lakin Nuru paşa Azərbaycandakı vəziyyətlə tanış olduqdan sonra Batumda 
olan 3-cü Ordu komandanı Vehib paşaya məlumat göndərdi və onun diqqətini 
Azərbaycanda olan milli qüvvələrin azlığına cəlb etdi. Həmin məlumatda bildirilirdi ki, 
bolşeviklər Dağıstan və Şimali Qafqazı tamamilə ələ keçirmək üzrədirlər. Hər yerdə 
ermənilərin təcavüzü artmaqdadır. Bakı şəhəri tezliklə tutulmazsa, buralarda vəziyyət 
daha təhlükəli bir hal alacaqdır. Nuru paşa daha sonra qeyd edirdi ki, qısa müddət 
ərzində burada yerli qüvvələri formalaşdırmaq mümkün deyil və ona görə də bildirirdi 
ki, Bakı şəhərini əlavə türk hərbi qüvvələri olmadan azad etmək mümkün deyildi. 
3-cü Ordu komandanı Vehib paşa Türkiyə Hərbi Nazirliyi ilə razılaşdıraraq əvvəlcə 5-
ci diviziyanın iki alayının, Azərbaycanla Türkiyə arasında dostluq müqaviləsi 
bağlandıqdan sonra isə bütünlüklə diviziyanın Azərbaycana göndərilməsi barədə əmr 
verdi. Bu seçimin 5-ci diviziya və onun komandiri Mürsəl bəyin üzərinə düşməsi heç də 
təsadüfi deyildi. Türkiyənin hökumət rəhbərliyi tələb edirdi ki, Azərbaycanda görülməli 
olan vəzifələrin həllinə nail olmaq üçün ora ən döyüşgən və təcrübəli birləşməni 
göndərmək lazımdır. Mürsəl paşa və onun diviziyası belə bir tələbə cavab verməsəydi 
onda Azərbaycana göndərilməzdi.  
 1918-ci il iyun ayının 4-də 3-cü Ordu komandanı Vehib paşa 5-ci Qafqaz diviziyasının 
Qafqaz İslam Ordusunun tabeliyinə verilməsi barədə əmr imzaladı. Bu əmrə görə, 
diviziyanın 9, 10, 13-cü piyada alayları, bir topçu alayı dərhal öz mövqelərini təhvil 
verərək Azərbaycana doğru hərəkətə başlamalı idi. 
5-ci Qafqaz firqəsi əsas qüvvələri ilə birlikdə Azərbaycana doğru iyun ayının 8-də 
hərəkətə başladı. Bir gün əvvəl isə, yəni iyun ayının 7-də 5-ci firqənin hərəkətə 
hazırlaşması barədə 3-cü Ordu komandanı Qrup komandanına belə bir əmr verdi: 
5-ci Qafqaz firqəsinin əqsami-sairəsinin də Qazax təriqi ilə Gəncəyə hərəkətini 
rica edirəm. Firqənin Ağstafa stansiyasından Gəncəyə qədər qatarla nəqliyyatı 
üçün indidən hazırlıq görünüz və bunun üçün təcili tələb olunanları Qazaxa 
göndəriniz. Müsəlman zabitlərindən Gəncəli İbrahimzadə, Nazim əfəndi Ağstafa 
stansiyası ilə Gəncə arasındakı  nəqliyyatı tənzim üçün əvvəlcə Batumdan 
Gəncəyə göndərilmişdir. Məmurlarımız Nazim əfəndi ilə təmas etsinlər, firqənin 
nəzdində 2-ci Qafqaz korpusu telsiz stansiyasının verilməsini rica edirəm. Firqə 
hələlik tabeliyinizdə və Gəncədə qalacaqdır. 
Ordu komandanlığının bu əmrinə əsasən elə həmin gün Qrup komandanı da 5-ci firqə 
komandanlığına aşağıdakı əmri verdi: 
1.Beşinci Qafqaz firqəsi təkmil qüvvətilə və iki qədəmə halında olaraq və hər 
qədəmədə bir topçu taboru bulunmaq şərtiylə 8.6.1334 (1918) səhərisi 
Cəlaloğludan hərəkətə başlayacaq və əvvəlcə hərəkət etmiş olan pişdarı Qazax 
üzərindən təqib edərək yenə Qrup əmrində bulunmaq üzrə Gəncəyə gedəcəkdir. 
Hər qədəmənin qüvvəti və hər günkü iqamət məhəlləri Qrupa bildiriləcək və firqə 
qərargahı birinci qədəmə ilə bərabər bulunacaqdır. 
2.Beşinci Qafqaz firqəsinin Ağstafa stansiyasından etibarən qatarla Gəncəyə nəqli 
üçün tərtibat ittixaz etmək üzrə ordu tərəfindən Ağstafa stansiyasına Gəncəli 
İbrahimzadə Nazim bəy adında bir zat göndərilmişdir. Beşinci firqə komandanı 
bu zat ilə pişdarı vasitəsiylə təmas və irtibata gələrək firqənin qatarla nəqli 
tərtibatını vaxt və zamanı ilə hazır və ittixaz etməlidir. 
3.Beşinci firqənin vəsaiti-nəqliyyə kadrosundan artıq qalan merkeplər bir qol 
halında cəm olunaraq firqənin bir günlük ərzağını təhmil və bərabərcə nəql 
olunacaqdır. Bilümum firqənin iaşəsi bulunacağı məntəqə daxilindən surəti-
müxtəlifeyi-münasibə ilə tədarük və təmin ediləcəkdir. Bu məqsədlə pişdara və 
Borçalı və Qazax məntəqələrindəki təşkilata vəzifələnmiş zabitlərə və firqə 
nəzdinə göndərilmiş olan millət vəkillərinə əmrlər və təlimati-lazımə 
göndərilməsi və bunların çatdırılması lazım və münasibdir. 
4.Firqənin vəsaiti-nəqliyyə kadrosundan əsbabi-müxtəlifə ilə tənaqüs vaqi olursa 
mübaya ilə tədarük və ikmal olunacaq və kadrodan artıq heyvan əxz və istixdama 
çalışılmayacaqdır. 
5.İkinci qolordunun telsiz teleqraf taqımı yalnız taqım komandanı ilə və 
stansiyanı idarə edəcək qədər əfradla və müqtəzi vəsaiti nəqliyyəsilə Beşinci firqə 
əmrinə verilmişdir. Bu taqım 8.6.334 günü səhər qatarla Qarsdan hərəkət və 
Sadaxlı stansiyasına qədər salamat göndərilməsini 11-ci firqə təmin edəcəkdir. 
6. Beşinci firqə hər gün ən azı bir müharibə raportu və bir gündəlik raport 
verəcəkdir və bunları telsiz teleqrafla və yaxıd düşmənin ələ keçirməsi ehtimalı 
olan vəsaitlə göndərilmək məcburiyyəti olarsa şirfə olaraq yazacaqdır. Firqə digər 
rabitələrində də eyni üsulu tətbiq etməlidir. Firqənin Qrupla rabitə və müxabirəsi 
üçün istifadə edəcəyi vəsait bunlardır. 
  a) Beşinci firqə tərəfindən çəkilməkdə olan teleqraf xətləri; 
 b) 11-ci firqə tərəfindən çəkilməkdə olan telefon xətləri 
c) Cəlaloğludan Sadaxlı və Qazax üzərindən Gəncəyə qədər təsis ediləcək olan 
müxabirə xətti; 
 d) Telsiz teleqraf stansiyası 
11-ci firqə 5-ci firqənin telefon və müxabirə-poçt xətti ilə olan müxabirələrinə 
təvəssüt və müavinət edəcəkdir. Beşinci firqənin telefon müxabirəsi bir başa 
Gümrü mərkəzi ilə və telsiz telefon müxabirəsi birbaşa Qars mərkəzi ilə 
yapılacaqdır. 
 7.Beşinci firqə Gəncədə bulunan İslam Ordusu komandanı feriq Nuru paşaya  təcili 
bir xəbər göndərərək öz qüvvətini, tərtibatını və tərzi-hərəkətini  bildirəcəkdir. 
8. Beşinci firqə Ağstafa stansiyasında bir taborunu tərk edəcək və bu tabor qismi-
küllüsü ilə bu stansiyada bulunaraq əvvəlcə əmr edilmiş olan 11 stansiyadan 
Gəncənin qərbində qalan 9 stansiyanı təhti-işğal və təminə alacaqdır. Bu tabor 
komandanı Qazax mətəqəsində bulunan yüzbaşı Səbri əfəndini də yanına cəlb 
edərək Səbri əfəndinin görməkdə olduğu işləri müştərəkən icra, tövsü və 
təqviyyəyə çalışacaqdır. 
9. On birinci firqə 5-ci firqənin tərk edəcəyi təkmil məntəqəsini və məntəqədəki 
bilümum mənbələri təsli alacaq və Sadaxlı civarına qədər müxabirə-poçt xəttini 
təsis etmək və Qarakilsə-Sadaxlı dəmir yolu xəttini işğal və mühafizə etmək üçün 
mürəttəb süvari alayı bölüklərindən birini vəzifələndirəcəkdir. Digər süvari 
bölüyü Cəlaloğluda cəm halında qalacaqdır. 
10 Bu əmr Beşinci və On birinci Qafqaz firqələri komandanlarına ita edilmiş və 
bir surəti məlumat üçün Birinci Qafqaz qolordusuna verilmişdir. 
Bu diviziyanın qərargah rəisi olmuş Rüşdü bəy sonralar öz xatirələrində onların üzərinə 
hansı vəzifə və məsuliyət düşdüyünü belə təsvir edirdi: 
Osmanlı dövlətinin şan və şərəfi və ordusuna qiymət və qüdrətli etimad edilib və 
Azərbaycana göndərilən 5-ci Qafqaz firqəsinin icraat və hərəkatındakı 
müvəffəqiyyətlə ölçüləcəkdi. Bütün dost və düşmən Qafqaz millətlərinin və hətta 
müttəfiqlərimiz almanların dəxi gözləri 5-ci Qafqaz diviziyasına dikilmişdi. 5-ci 
Qafqaz firqəsi Azərbaycanda hər şeyi yapacaqdı. O, müharibə edəcək, asayişi-
məhəlliyi təin edəcək, türk əsgəri görməmiş məntəqələrdə hökumətin gücünü 
həyata keçirəcək və məhəlli təşkilati-əsgəriyyəni vücuda gətirəcəkdi. Bu mühüm 
işlər böyük əzm və imanı, fövqəlbəşər səy və qeyrəti və nəhayətsiz bir fəraqəti-
nəfsi tələb edirdi. 
Mürsəl bəyin xidmət həyatının bəlkə də ən gərgin günləri başladı. Ona həm çox məsul, 
həm də çox şərəfli bir vəzifə tapşırılmışdı. Özü də Mürsəl bəy çox yaxşı bilirdi ki, ona 
tapşırılan vəzifənin həyata keçirilməsi üçün vaxt ölçüsü də çox məhduddur. Ona görə də 
yuxarı komandanlıqdan hərəkət əmri alan kimi dərhal lazımi hazırlıq işlərinə başladı. 
Çünki artıq diviziyanın əsas qüvvələri iyun ayının 8-də Cəlaloğludan hərəkətə başlamalı 
idi. Qoşun hissələri hərəkətə başlamazdan əvvəl Qrup komandanı Cəlalolunun 
şərqindəki Cərgəri kəndinə gəldi, Mürsəl bəylə görüşdü və onun hissələrinə baxış 
keçirdi. Elə bu baxış zamanı da Qrup komandanı bildirdi ki, yuxarı komandanlıq, o 
cümlədən də Türkiyə ordusu Baş komandanlığı 5-ci diviziyanı ən güclü birləşmələrdən 
biri hesab edir və ona görə də Azərbaycana da məhz bu diviziyanın göndərilməsi qərara 
alınmışdır: 
Baş komandandan başlayaraq hamımızın etimadını qazanmış və hər bir sahədə 
müntəzəm olan Beçinci Qafqaz firqəsini Azərbaycana – Gəncəyə göndərirəm. 
Burada olduğu kimi, orada da fədakaranə çalışacağınıza əminəm. Allah 
müvəffəqiyyətlər versin. 
Qrup komandanı elə burada 5-ci diviziyanın Azərbaycana hərəkət etməsi barədə 
imzaladığı əmri Mürsəl bəyə təqdim etdi. Bu əmr böyük bir əmr idi və orada hərəkət 
etdiyi zaman diviziyanın qarşısında dayanan vəzifələr təfərrüatı ilə əksini tapmışdı. 
Beləliklə, səfər əmri alan 5-ci Qafqaz diviziyası çox qısa müddətdən sonra hərəkətə 
başladı. Böyük sayda şəxsi heyəti olan qoşun birləşməsinin uzun səfəri çox qısa müddət 
ərzində, yəni cəmi bir gün ərzində hazırlıq görməsi istər Mürsəl bəyin, istərsə də yuxarı 
komandanlıqların qarşıya qoyduğu vəzifənin icrasına xüsusi diqqət və məsuliyyətlə 
yanaşmalarını nümayiş etdirirdi. 
Firqənin Azərbaycana nəqli üçün ən münasib yol Gürcüstan ərazisindən keçən nəqliyyat 
yolları idi. Ancaq bu nəqliyyat yolları, o cümlədən də dəmir yolu üzərində almanların 
güclü nəzarəti olduğu üçün Beşinci firqənin hissələri Batum-Artvin-Ərdəhan-
Qaraklilsə-Dilican marşrutu ilə Qafqaza doğru hərəkət etmək məcburiyyətində idi. 
Qrup komandanının əmrinə əsasən, 5-ci diviziyanın hissələri iki qədəmədə (qrupda) 
iyun ayının 8-də hərəkəta başladı. Mürsəl bəy qədəmələrin tərkibini aşağıdakı kimi 
müəyyənləşdirmişdi: 
 
  1-ci qədəmə 
 Firqə qərargahı 
 10-cu Qafqaz alayı 
 9-cu Qafqaz alayına mənsub 26-cı tabor 
 Şnayder dağ topçu taboru 
 İstehkam bölüyü 
 Orkestr bölüyü 
1-ci qdəmənin cəmi – 147 zabit, 2812 əsgər və 698 heyvan 
   
2-ci qədəmə 
13-cü Qafqaz alayı 
Güclü dağ topçu taboru 
Səhiyyə bölüyü 
24-cü səyyar xəstəxana 
Səyyar mətbəx taqımı 
2-ci qədəmənin cəmi – 110 zabit, 2763 əsgər, 668 heyvan 
 
İyunun 8-də hərəkətə başlayan hissələr həmin günün axşamı Ağ kirpidə, ayın 9-da 
axşamı Ləmbəlidə keçirdi. 
Mürsəl bəy Ləmbəlidən Nuru paşaya göndərdiyi məktubunda bildirirdi ki, iyunun 11-də 
firqənin birinci qədəməsi, iyunun 12-də isə ikinci qədəməsi Qazaxda olacaq, sonra isə 
onlar Ağstafa stansiyasından qatarla Gəncəyə yola salınacaqdır. 
Çətin yol şəraiti ilə hərəkət etməsinə baxmayaraq, Mürsəl bəy firqənin qədəmələrini 
nəzərdə tutulan vaxtda mənzil başına yetişdirə bildi. Qazaxa daxil olan türk qoşun  
hissələrini könüllü silahlı dəstələr, onların rəhbəri yüzbaşı Səbri əfəndi və minlərlə yerli 
əhali qarşıladı. Bütün xalq ümid və intizarla gözlədikləri türk qoşunlarının pişvazına 
çıxmışdı. Həmin gün yerli əhalinin toy-bayramına çevrilmişdi. Bütün dükanlar 
bağlanmış, azərbaycanlıların at üzərində göstərdikləri hərəkətlər hətta türk əsgər və 
zabitlərini də heyrətə salmışdı. 
Qazaxdan da dərhal qatar vasitəsilə 5-ci firqə hissələrinin Gəncəyə nəqlinə başlandı. 
Hissə-hissə daşınan qoşunlar iyun ayının 15-də artıq Gəncə ətrafında cəm edilmişdi. 
Həm 5-ci diviziyanın hissə və bölmələri, həm də 2-cü süvari alayı buradan nəzərdə 
tutulan istiqamətlərə, döyüş tapşırıqlarının icrasına yollanmalı idilər. 
5-ci firqənin və 2-cü süvari alayının Gəncə ətrafına gəlməsi ilə Qafqaz İslam Ordusunun 
da döyüş qüdrətinə qabil olan hərbi vahid kimi formalaşması başa çatdı. 5-ci firqənin 9-
cu alayı və 2-ci süvari alayı Gəncə ətrafına hələ iyun ayının 9-da yetişmişdilər və dərhal 
da Qafqaz İslam Ordusu komandanlığının tabeliyinə daxil olmuşdular. Digər hissə və 
bölmələr isə Gəncəyə gəldikləri gündən Qafqaz İslam Ordusu  strukturlarına 
qatılmışdılar. Bunun üçün türk ordusunun Qafqaz istiqamətində olan qoşun 
birləşmələrinin strukturunda dəyişiklik aparılmış və bu strukturlarda Qafqaz İslam 
Ordusunun yeri də dəqiqləşdiirlmişdi. 
Mürsəl bəyin qərargahı Gəncənin erməni məhəlləsində olan Avropa otelində 
yerləşmişdi. Qeyd etmək lazımdır ki, diviziya Azərbaycana göndəriləndə nəzərdə 
tutulmuşdu ki, o, Qrup komandanlığının tabeçiliyində saxlanlacaqdır. Ancaq sonradan 
Baş komandanlıq tərəfindən belə qərara alındı ki, 5-ci diviziya təşkilati baxımdan 
tamamilə Qafqaz İslam Ordusunun tərkibinə verilsin. Lakin Nuru paşanın əmri ilə bu 
diviziya ilk vaxtlar Azərbaycan korpusunun vasitəsiylər Qafqaz İslam Ordusuna tabe 
etdirildi. Yəni, təşkilati planda 5-ci diviziya Azərbaycan korpusunun tərkibinə daxil 
edildi. Buna görə, Mürsəl paşa üçün ilk yuxarı komandan Azərbaycan korpusunun 
komandanı Əliağa Şıxlinski idi. Özünün bütün fəaliyyəti və ehtiyacları barədə Mürsəl 
bəy Ə.Şıxlinskiyə də məlumat verməli idi. Bu struktur 1918-ci il avqust ayının 
ortalarına kimi qüvvədə qaldı. Sonra Mürsəl bəy bir başa Nuru paşaya tabe oldu. 
Azərbaycanda mövcud olan hərbi çəraitin xüsusiyyətləri üzündən iyun ayında 5-ci 
diviziyanın hissə və bölmələri böyük bir əraziyə səpələnmişdi. Bu da sözsüz ki, Mürsəl 
bəy üçün onların idarə edilməsində bir çətinlik yaradırdı. Məsələn, süvari alayının bir 
hissəsi Gəncədə, bir hissəsi Müsüslüdə, 9-cu alay Gəncədə, 10-cu alayın qərargahı 
Göyçayda, onun bir taboru Ucarda, bir taboru isə Müsüslüdə, 13-cü alay Qazaxda, telsiz 
teleqraf taqımı Ağstafada və s.  idi. Bütün bu hissə və bölmələr arasında etibarlı bir 
rabitə də yox idi.  Mürsəl bəy ilk növbədə diqqətini bu məsələyə yönəltdi. Bu məqsədlə 
o, diviziyanın teleqraf taqımının müavininə xüsusi göstəriş verdi ki, Gəncə ilə Müsüslü 
arasındakı telefon xətlərini yoxlasın və onları işlək bir vəziyyətə çatdırsın. Mürsəl bəyin 
əmri ilə Gəncə, Dəliməmmədli, Mingəçevir və Yevlax stansiyalarına bir rabitə zabiti, 
onun da yanında telefon qurğuları və bu qurğulara xidmət edəcək əsgərlər təyin 
edildilər. Mürsəl paşa sonradan əlavə olaraq Ləki, Ucar və Müsüslü stansiyalarına da 
belə qruplar göndərmiş və Göyçayda olan 10-cu alayın qərargahını da telefon xətti 
vasitəsiylə Ucar stansiyasına birləşdirmişdi. Bunun nəticəsi idi ki, cəbhə xəttində olan 
qüvvələrlə həm 5-ci diviziyanın, həm də Qafqaz İslam Ordusu komandanlığının 
arasında rabitə təsis edilmişdi. Doğrudur, mövcud olan texnika ilə və qüvvələrin 
yerləşdiyi məntəqələrin uzaqda olması etibarilə çevik idarəetmə yaradılması mümkün 
olmasa da hər halda hissə və bölmələr nəzarətdən kənarda da deyildi. Ancaq qüvvələrin 
dağınıq olması onların fəaliyyətinin Mürsəl bəy tərəfindən istiqamətləndirilməsini 
müəyyən dərəcədə çətinləşdirirdi. Elə iyun ayının 17-18-də Qaraməryəm ətrafında 10-
cu piyada alayının ilk ciddi uğursuzluğa düçar olmasını və çoxlu sayda itki verməsini də 
həmin hissənin Mürsəl bəyin nəzarətindən müəyyən dərəcədə kənarda qalması ilə 
bağlamaq olardı. Çünki 10-cu alayın komandiri Osman bəy Mürsəl bəylə 
razılaşdırmadan bolşevik-daşnak qüvvələri üzərinə hücuma keçməsi ağır nəticələrə 
gətirib çıxarmışdı. Ola bilsin ki, alay komandirinin diviziya komandirinin daha yaxın 
nəzarəti altında olması onun düşünülməmiş belə bir döyüşə girməsinin də qarşısını ala 
bilərdi. Bu uğursuzluq o qədər gözlənilməz oldu ki, onun nəticələri həm Nuru paşanı, 
həm də elə Mürsəl bəyin özünü heyrətə saldı. Mürsəl bəyin qərargah rəisi Rüşdü bəy 
bununla bağlı belə yazırdı: 
Azərbaycanda çəkindiyimiz məğlubiyyət nəhayət ki, böylə çabuk və acı bir 
şəkildə təhəqqüq və təcəlli etdi. 
Vəziyyətlə yerində tanış olmaq üçün cəbhə xəttinə yollanan Nuru paşanın qəbul etdiyi 
ilk qərarlardan biri bu oldu ki, Mürsəl bəyin qərargahı Göyçaya köçürülsün və o, 
cəbhəyə daha yaxın olsun. Bu ona cəbhədəki qüvvələri daha düzgün 
istiqamətləndirməyə imkan verə bilərdi. 
İyunun 20-də Mürsəl bəyin qərargahı artıq Göyçayda idi. Bu qərargah Göyçayda Sadıq 
bəy və onun qardaşı Həzrət bəyin evində yerləşmişdi. Mürsəl bəy Göyçay ətrafında çox 
həyəcanlı günlər yaşadı. Bakı ətrafına çatana kimi Göyçayda keçirdiyi günlər onun 
bəlkə də ən həyəcanlı günləri idi. Əslində, Qafqaz İslam Ordusunun bütün 
komandanlığı,  əsgər və zabitləri belə həyəcanlı günlər yaşayırdılar. Türk qüvvələri çox 
yüksək əhval-ruhiyyə ilə Azərbaycan xalqının köməyinə tələsdiyi, onlara lazımi kömək 
göstərməyə əmin olduqları halda ilk döyüşdə ciddi uğursuzluqlara düçar olmaları 
müvəqqəti də olsa mürəkkəb bir ovqat yaratmışdı. Bu ovqatdan çıxmaq, türk əsgərinin 
nəyə qadir olduğunu sübut etmək üçün Mürsəl bəy hissələri ilə bolşevik-daşnak 
qoşunlarına güclü zərbə vurmalı və hərbi təşəbbüsü ələ almalı idi. Bunun üçün isə ciddi 
təşkilatçılıq işi aparmaq, əsgər və zabitləri ciddi döyüşlərə səfərbər etmək lazım idi. Ona 
görə də Mürsəl bəy Göyçay ətrafına çatan kimi mövcud vəziyyəti təhlil etməyə, 
yaranmış vəziyyətdən çıxmağın yollarını aramağa başladı. O, elə Müsüslüdə qatardan 
düşüb Göyçaya gələnə kimi yolda ikən zabitlərlə görüşdü, onların məlumatlarını 
dinlədi, Göyçayda xəritə üzərində qüvvələrin qarşılıqlı vəziyyətini dəqiqləşdirdi və öz 
qənaətləri haqqında Nuru paşaya bir məktub yazdı. Həmin məktubda Mürsəl bəy öz 
təkliflərini ətraflı şəkildə Ordu komandanının nəzərinə çatdırdı: 
 1.Müsüslü və sol cinahı tədqiq edildi; 
 2.Bakı, Dərbənd və qarşımızdakı düşmən qüvvəsinin 7000 radəsində olduğu; 
3.Geri ilə irtibat və müvasiləsi olmayan və bütün mövcudiyyət və qüdrəti-
hərbiyyəsi kəndindən ibarət bulunan və bütün Qafqaz amal və müsəlmanlarının 
yeganə istinadgahı olan firqənin müstəsna vəziyyətinə və qarşısında bulunan faiq 
düşmən qüvvətlərinə nəzərən düşmən təərrüz etsə, dəxi istehzarat və tərtibati 
lazimə və mətlubənin ikmalına qədər hali-müdafiəni ixtiyar edildiyi; 
4.Düşmənin qəti zərbə altında əzilməsi və Bakıya firar edərək təkrar müqavimət 
etməyəcək dərəcədə düçari fəlc edilə bilməsi üçün: 
a)İkinci dərəcədə vəzayif ilə geridə buraxılmış firqə qitəatının irəliyə alınması və 
firqəyə iltihaqı; 
 b)Qazaxda görülən 800 milis atlısının topladılaraq cəbhəyə sövqü; 
c)Sabiq kazak qayməqamı Məhəmməd bəy ilə Daşsalahlı və hali-hazırda 
Gəncədə bulunan Əli Nağı bəyin toplaya biləcəyi 4500 atlının cəbhəyə cəlbi; 
d) Göyçay, Ağdaş, Bərdə atlılarının və Gəncədə toplanacaq atlı və piyadalarının 
dəxi cəmi və icab edən cinaha sövqü; 
e) Nuxa istiqamətində sövq edilmək üzrə təhrik edilən və Qayabaşına məmur 
edilib də hənuz Xaldanda bulunan müfrəzəni zərbeyi-qəti vurmaq üzrə hərəkət 
edəcək olan firqənin gerisini mühafizə məqsədiylə Əlican çayı boğazında 
buraxmaq və burasını təhkim etmək və eyni zamanda Türyan çayı boğazını 
təqviyyə etmək üçün bu cəhətdə kullanmaq; 
5. Bütün istehzarat və tərtibat, düşmənin mühəqqəq surətdə imha edilməsi və bir 
daha Bakıya çəkilərək geridəki qüvvətlərilə irtibat yaparaq təcdidi-müqavimətə 
imkan bulunmaması nöqteyi-nəzərindən icra edilcək. Bununla bərabər, cəbbəxanə 
ikmalı da piyada və istehkamının qeyri-siniflərində mövcud mauzer 
cəbbəxanəsini toplamaq və alaylarda bir taborun mauzerini rus tüfəngi ilə təbdil 
etmək və eyni zamanda cəbbəxanə gətirmək və vəziyyəti üçüncü ordu 
komandanına ərz etmək üzrə firqədən bir zabiti Batuma göndərmək; 
6. İslan qolordusuna aid olub da Gəncədə bulunan və hali-hazırda istimal 
edilməyən makinalı tüfənglərin firqəyə irsalı ilə taborlara bir taqım halında itası; 
7. Kürdəmir-Qaraməryəm xəttindəki düşmənə zərbeyi-qəti endirdikdən sonra 
təsərrüf ediləcək qüvvətləri qolaylıqla Nuxa üzərindən Qubaya və Şuşaya 
göndərmək; 
 8. Yuxarıdakı xüsusat tənsib edildiyi təqdirdə icabatının icrasına əmr buyrulmaq. 
Nuru paşa səhəri gün Mürsəl bəyə cavab verdi və onun təklifləri ilə razılaşdığını 
bildirdi. Cəbhədə qüvvə üstünlüyü yaratmaq üçün o, Gəncədə olan bir sıra bölmələrin, 
Qazaxda olan könüllü Azərbaycan bölmələrinin Göyçaya yola düşməsi haqqında əmr 
verdi. Bundan başqa onun razılığı ilə Mürsəl bəy  hər alayın sonuncu taborunda  mauzer 
tüfənglərini yığışdırıb onlarıln yerinə şəxsi heyətə rus tüfəngləri payladı. Yığışdırılan 
tüfəngləri və onların sursatı ehtiyatda saxlandı. Bu, ondan ötrü edilmişdi ki, mauzer 
tüfəngləri üçün güllə çatışmırdı və onların Türkiyədən gətirilməsi xeyli vaxt apara 
bilərdi. Rus tüfəngləri üçün isə Azərbaycanda güllə tapmaq mümkün idi. Döyüşlərin 
gedişində güllə çatışmazlığı ilə qarşılaşmamaq üçün əvvəldən ehtiyat tədbirlərinin 
görülməsi Mürsəl bəyin uzaqgörənliyinin nəticəsi idi. 
İyunun 21-də Mürsəl bəy yenidən Nuru paşaya məktub göndərdi. Bu məktubda o 
yazırdı ki, 5-ci diviziyanın hissələri Vətəndən uzaqlarda islam aləminə düşmən olan 
qüvvələrin əhatəsindədir. Əvvəlki döyüşlərdə sursat ehtiyatı azalmış və uğurlu 
döyüşlərin aparılması üçün bu ehtiyatları bərpa etmək lazım idi. Onun fikrincə, 
döyüşlərdə hər hansı sursat qıtlığı hiss etməmək üçün hər bir döyüşçüdə ən azı 500 ədəd 
güllə ehtiyatı yaratmaq lazım idi. Bundan başqa, Mürsəl bəy toplar üçün də 4000 
mərminin zəruriliyini vurğulayırdı. 
Mürsəl bəy güman edirdi ki, yaxın günlərdə ciddi hazırlıq işləri aparıldıqdan sonra 
iyunun 28-də düşmən üzərinə hücuma başlamaq olar. Yəni, bu döyüş onun Göyçaya 
gəlməsindən təxminən bir həftə sonra başlamalı idi. Bu bir həftə ərzində o doğrudan da 
çox böyük hazırlıq işləri apardı.  Azərbaycandfa mövcud olan qüvvələr demək olar ki, 
əsasən, Qaraməryəm ətrafına cəlb edildi və burada kifayət qədər gücə malik olan bir 
qüvvə yaradıldı. Qeyd etmək lazımdır ki, Azərbaycana əlavə türk qüvvələrinin yaxın 
zamanlarda gətirilməsi real olmadığı üçün Azərbaycanın bölgələrindən toplanmış olan 
könüllü qüvvələr döyüşlərə cəlb edildi. Mürsəl bəy çalışırdı ki, hər şeyi nəzərə alsın, 
heç bir məqam diqqətdən kənarda qalmasın və döyüşə hazırlıq işləri bütöv şəkildə 
aparılsın. Hadisələrin sonrakı inkişafı da göstərdi ki, Mürsəl byə bu istiqamətdə 
doğrudan da əhəmiyyətli işlər görmüşdü. 
Düşmən qüvvələrinin  də Mürsəl bəyin rəhbərliyi altında görülən işlərdən xəbəri var idi. 
Onlar Mürsəl bəyi qabaqlamaq və onu qəfildən çıxılmaz vəziyyətə salmaq üçün iyunun 
27-də səhər tezdən hücuma başladılar. Belə qəfil hücum doğrudan da ilk saatlarda türk-
Azərbaycan qüvvələrində bir çaşqınlıq yarada bilmişdi. Bolşevik-daşnak qüvvələri hətta 
10-cu alayın sol cinahına çıxaraq onu mühasirə etmək təhlükəsi yaratmışdı. 
Vəziyyətdən xəbərdar olan kimi Mürsəl bəy özünün ehtiyatında saxladığı bir taboru 10-
cu alay komandirinin sərəncamına göndərdi və bununla da təhlükəli vəziyyəti aradan 
qaldırdı. Düşmən qüvvələri eyni zamanda 13-cü alayın sağ cinahında təhlükəli vəziyyət 
yaratmışdı. Həmin vəziyyət də Mürsəl bəyin müdaxiləsi ilə aradan qaldırıldı. Bu dəfə o 
ehtiyatda saxladığı Azərbaycan könüllü dəstələrini 13-cü alaya köməyə göndərdi. 
Müsüslü dəstəsindən Qaraməryəm ətrafına əlavə qüvvələr gətirildi. Gün ərzində 
bölgədə gərgin döyüşlər getdi. Saat 18-də Mürsəl bəy 10-cu alay komandirinə əmr etdi 
ki, bütün qüvvələrini səfərbər edərək əks-hücuma keçsin və düşməni geri oturtsun. 10-
cu alayın qüvvələri dərhal belə bir hücuma keçdilər və qısa müddət ərzində düşmən 
qüvvələrini üç kilometrədək geri atmağa müvəffəq oldular. Ancaq hava qaralanda 10-cu 
alayın təhlükəsizliyinin təmin edilməsi üçün Mürsəl bəy onun əvvəlki mövqelərə geri 
çəkilməsi barədə əmr verdi. 
İyunun 28-də bolşevik-daşnak qüvvələri aldıqları zərbədən özlərinə gələ bilmədilər. 
Onların iradəsi artıq qırılmışdı. Bunu Mürsəl bəy də hiss edirdi. O, yaranmış müsbət 
vəziyyətdən istifadə edərək uğurları genişləndirmək, düşmənə güclü zərbə vurmaq 
niyyətində idi. Ona görə iyunun 28-də yenidən qüvvələrin bərpasına diqqət yetirildi. 
Əsgər və zabitlərin bu döyüş zamanı qarşılaşdıqları çətinliklərdən biri içməli suyun 
çatışmaması idi. Havaların həddən artıq isti olması isə susuzluğu son dərəcə 
kəskinləşdirmişdi. Bu məsələni həll etmək üçün Mürsəl bəy Göyçay əhalisini səfərbər 
etmiş və onların vasitəsilə arabalara yerləşdirilmiş taxta çəlləklərdə cəbhə xəttinə su 
daşınırdı. Bundan əlavə, Mürsəl bəy Müsüslü dəstəsindən bir süvari bölüyünü 
Qaraməryəm ətrafına gətizdirdi və bu bölməni Bığır kəndi ətrafında yerləşdirdi. 
Azərbaycan korpusundan iki ədəd səhra topu döyüş xəttinə çıxarıldı. Başqa zəruri 
hazırlıq işləri görüldükdən sonra Mürsəl bəy ayın 29-da düşmən üzərinə hücum etmək 
barədə əmr imzaladı. Həmin əmrdə bildirilirdi ki, 10-cu və 13-cü alaylar səhər tezdən 
hücuma başlamalı və düşmənin cinahlarını tutmağa çalışmalıdır. Süvari dəstələr də 
sürətlə hücuma qoşularaq düşmən müdafiəsini yarmağa diqqət yetirməli idilər. Mürsəl 
bəy Müsüslü dəstəsinə tapşırdı ki, həmin gün bu dəstə də dəmir yolu boyunca olan 
düşmən qüvvələri üzərinə hücum etsin və həmin qüvvələrin Qaraməryəm istiqamətinə 
kömək göndərməsinə imkan verməsin. 
İyun ayının 29-da səhər tezdən Qafqaz İslam Ordusu hissələrinin daha böyük uğurla 
nəticələnən döyüşü başladı. Döyüşə qoşulan hissə və bölmələrin mübarizlik əzmi, 
qətiyyəti və yüksək əhval-ruhiyyəsi nəticəsində elə ilk anlardan təşəbbüs ələ alındı. 
Şosse yolu boyunca hərəkət edən 13-cü alayın sol cinahındakı döyüşçülərin əzmkarlığı 
ilə onların qarşısında olan düşmən geri çəkilmək məcburiyyətində qaldı. Bu alayın 
önündə olan bolşevik-daşnak qüvvələri də təzyiqə davam gətirməyib mövqelərini tərk 
etdilər. 10-cu alayın döyüşçüləri də düşmənə heç bir imkan vermədi və cəbhə boyu 
başlanan uğurlu hücum onlar tərəfindən də davam etdirildi. 
Mürsəl bəy döyüşün gedişini çox diqqətlə izləyirdi. Qazanılan uğurların daha da 
genişləndirilməsi və möhkəmləndirilməsi üçün hələ döyüş başa çatmamış o, növbəti bir 
əmr imzalayaraq hissə və bölmələrin komandirlərinə çatdırdı. Həmin əmrdə Mürsəl bəy 
hissə komandirlərinin nəzərinə çatdırırdı ki, düşmən qüvvələri geri çəkilsə də bir çox 
mühüm mövqeləri əllərində saxlamaqdadır. Ona görə də o tələb edirdi ki, ən yaxın 
vaxtlarda bu mövqelər də ələ keçirilsin. Bu məqsədlə 10-cu alay Sultankənd 
istiqamətindəki təpələrdə qalan düşmən qüvvələrini, 13-cü alay Bığır bağlarının 
şərqindəki təpələrdə qalan düşmən qüvvələrini məhv etməli, milli süvari qüvvələr 
düşmənin cinahlarına və arxasına istiqamətlənmiş hücumunu, Müsüslü dəstəsi isə 
Kürdəmir ətrafındakı bolşevik-daşnak qüvvələrinin diqqətinin yayındırılmasını davam 
etdirməli idilər. 
Döyüşlər axşam saat 18.15-dək davam etdi və Qırmızı ordu hissələrinin məğlubiyyəti 
ilə başa çatdı. Nəticədə Qaraməryəmin qərb hissəsi tamamilə, şərq hissəsi isə qismən 
Qafqaz İslam Ordusu hissələrinin nəzarəti altına keçdi. Gün ərzində gedən döyüşlər 
barəsində Mürsəl bəy axşam Azərbaycan korpusunun komandanı Ə.Şıxlinskiyə belə bir 
raport göndərdi: 
1.Düşmən bütün firqə cəbhəsində sarsılmış, on üçüncü və onuncu alayların 
cəbhəsindən cəkilməkdə olub pək cüzi bir qismi qalmaqdadır; 
2. Sultankənddən gələn və 10-cu alayın sol cinahındakı hakim sırtlardan keçən 
yolun tərəfeyni 150 qədər düşmən piyadası tərəfindən tutulmuş olduğundan 
onuncu alay qüvveyi-küllüyəsi ilə məzkur sırtları əldə etməyə və bu sürətlə 
düşməni əhatəyə başlamışdır. Səhra topçu taqımı 10-cu alayın bu təərrüzünü 
təshil etmək üzrə məzkur yolun tərəfeynindəki düşmən məvazisini atəş altına 
alacaqdır. 
3. On üçüncü alayın qarşısında bulunan düşmən topçusu və süvarisi ilə bir qisim 
piyadası və yalnız Bığır bağçalıqları şərqindəki təpələrdə cüzi piyadası səbat 
etməkdədir. Milis süvari alayına atəş edən düşmənin iki topu təbdili-mövzüyə 
icbar edilmiş və müəssər atəşimizlə təqib olunmuşdur. Bu topçu şimdi onuncu 
alayın sağ cinahı qarşısına gələrək şosse üzərində mövzü almışdır. 
4. On üçüncü alay qarşısında pək cüzi olan düşmən piyadasına hücum edərək bu 
düşməni əsir alacaqdır. Bu alayın şədid və cəsuranə bir surətdə icra edəcəyi bir 
irəli hərəkətlə düşmənin nəzər-diqqətini onuncu alay üzərindən kəndi üzərinə cəlb 
edəcək və onuncu alayın işini təshil edəcəkdir... 
Qırmızı ordu komandanlığı Mürsəl bəyin təşkil etdiyi hücum qarşısında uğursuzluğa 
düçar olmasını etiraf etmək məcburiyyətində qaldı. Ancaq Qırmızı ordu rəhbərləri 
görünür, Mürsəl bəyin rəhbərliyi altında Qafqaz İslam Ordusu hissələrinin bu uğurunu 
heç də məntiqi saymırdılar. Onlar cəbhədə vəyizzəti yenidən öz xeyirlərinə 
dəyişəcəklərinə əmin idilər. Buna görə də səhərisi gün, yəni iyun ayının 30-da 1000 
nəfərlik dəstə, iki ədəd top və iki ədəd pulemyotla saat 6.15-də Pezəvənd kəndi 
istiqamətindən gözlənilmədən Göyçay qəsəbəsi üzərinə hücuma keçdilər. Bolşevik-
daşnak qüvvələrinə erməni Əmirov rəhbərlik edirdi. Bu hücum elə qəfil və sürətlə baş 
verdi ki, qısa vaxt ərzində bolşevik-daşnak qoşunları Göyçayın şimal məhəllələrini işğal 
edə bildilər. 
Çox güman ki, Mürsəl bəy Göyçaydan xeyli uzuğa atılmış düşmən qüvvələrinin belə bir 
manevr edəcəklərini, bir gün əvvəl aldıqları zərbədən sonra sürətli hücuma 
keçəcəklərini gözləmirdi. Çünki Göyçayın həndəvərində heç bir ehtiyat qüvvə 
saxlanılmamışdı. Mürsəl bəy bütün qüvvələri düşmənlə təmas xəttinə atmışdı. Bolşevik-
daşnak qüvvələri bunu vaxtında və dəqiqliklə qiymətləndirə bilmiş və bütün gecəni 
çətin dağ yolları ilə cinahla irəliləyərək səhər tezdən Göyçaya hücum etmişdilər. Bu çox 
incə düşünülmüş plan idi. Onun həyata keçirilməsinə kifayət qədər ardıcıllıq və hərbi 
duyum nümayiş etdirilsəydi Göyçay qəsəbəsi işğal edilər və Mürsəl bəyin qüvvələri də 
mühasirəyə düşə bilərdilər. Ancaq Mürsəl bəyin və onun silahdaşlarının düzgün 
qərarları, mübarizliyi və əzmkarlığı bir daha göstərdi ki, cəbhədə hərbi təşəbbüsün ələ 
keçirilməsi heç də təsadüfi hal deyildi. 
Mürsəl bəy bolşevik-daşnak qüvvələrinin qarşısını saxlamaq üçün gecə ikən Qazaxdan 
gəlib çıxmış Azərbaycan süvarilərinə irəli getmək əmri verdi. Sonra isə Qaraməryəm 
ətrafındakı qüvvələrlə əlaqə saxlandı. Oradan Göyçaya kömək göndərilməsini tələb etdi. 
Cəbhə xəttində firqə ehtiyatı kimi saxlanılan 25-ci taborun və bir rus səhra top taqımının 
dərhal Göyçaya göndərilməsinə əmr verdi. Eyni zamanda Ağdaş mövqe komandanı 
Ehsan bəyə göstəriş verildi ki, orada toplanan süvarilər, piyadalar və məntəqədəki toplar 
dərhal Göyçaya göndərilsin. Mürsəl bəy yaranan vəziyyət barədə həm Nuru paşaya, 
həm də Ə.Şıxlinskiyə məlumat verdi və onlardan kömək istədi. Mürsəl bəy 
Ə.Şıxlinskidən xahiş etdi ki, Ağdamda minbaşı Ehsan bəyin komandası altında 
toplanmış süvariləri, habelə Gəncədə toplanmış könüllü dəstələri tezliklə Göyçaya 
göndərsin. 
Mürsəl bəyin yanında onun qərargahının mühafizəsini təmin edilməsi üçün yalnız 
qərargah mühafizə taqımı qalmışdı. Bu taqım da hücum olan istiqamətə göndərildi. 
Mürsəl bəy isə qərargahı ilə birlikdə qəsəbəni tərk etməli oldu. Qaraməryəmə doğru 
irəliləyən Mürsəl bəy köməyə tələsən 25-ci taborla üzləşdi. O elə buradaca taborun 
vəzifəsini bir də dəqiqləşdirdi, düşmən qüvvələrinin hansı yüksəkliklərdə mövqe 
tutduğunu nişan verdi. 
Göyçayda vəziyyətin mürəkkəbləşməsi xəbərini alan kimi, Nuru paşa da bir sıra 
tədbirlərə əl atdı və Göyçaya əlavə qüvvələrin göndərilməsi üçün bütün imkanları 
səfərbər etdi. Qısa vaxt ərzində ora yenə əlavə qüvvələr yola salındı. 
Yaranmış vəziyyətdə istər Nuru paşanın, istərsə də Mürsəl bəyin göstərdiyi operativlik 
və çeviklik, Göyçayın müdafiəsi üçün zəruri olan qüvvələrin vaxtında bura gətirilməsi, 
türk-Azərbaycan qoşun hissələrinin mübarizliyi Əmirovun rəhbərliyi altında olan 
bolşevik-daşnak qüvvələrinin göstərdiyi bütün cəhdləri nəticəiz qoydu. Mürsəl bəyin 
Ordu komandanlığına verdiyi məlumatdan aydın olurdu ki, o, Göyçayda vəziyyətin 
mürəkkəbləşməsini müvəqqəti hal sayırdı. Mürsəl bəy gördüyü hazırlıq işləri ilə 
qarşısına ciddi planlar qoymuşdu – Göyçayı azad etmək və sonra da düşmənə güclü 
zərbə vurub onu geri atmaq. Qarşıda dayanan planları o aşağıdakı kimi xarakterizə 
edirdi: 
Pezəvənd və Qırdadul köyləri və civarındakı erməniləri tamamən tədib və tənkil 
etmək, gecəleyn Qaraməryəmin şimalındakı Kürdkəndində toplanacaq olan 
onuncu Qafqaz alayından bir tabor piyada, bir makinalı taqım və iki topdan ibarət 
müfrəzənin İvanovkaya göndərilərək o məntəqədəki erməniləri də tədib etmək, 
bu əsnada firqənin geri xidmətini tənzim edərək bir kaç gün sonra hərəkata təkrar 
başlamaq və hərəkatın davamında Göyçay müfrəzəsi də oradakı işini bitirmiş 
olacağından firqənin sol cinahını təmin etmək və firqəyə müvazi hərəkət eyləmək 
üzrə Şərqə doğru yürümək. 
Cəbhə xəttindən gətirilmiş 25-ci tabor və topçu taqımı, Ağdaşdan gəlmiş milli süvari və 
piyada qüvvələri və Nazim bəylə Gəncədən gəlmiş süvarilər birlikdə Göyçaya girmiş 
olan qüvvələrə ağır zərbə vurub onları geri qaçmağa məcbur etdilər. Vəziyyətin daha da 
mürəkkəbləşə biləcəyindən ehtiyatlanan Mürsəl bəy cəbhə xəttində olan 10-cu alaya da 
Göyçaya doğru irəliləmək əmri verdi. Lakin bu hissə Veysəlliyə çatana kimi Göyçay 
artıq düşməndən təmizlənmişdi. Ona görə də Mürsəl bəy 10-cu alaya yenidən 
Qaraməryəmə qayıtmaq əmri verdi. Mürsəl bəy burada döyüşü elə təşkil etdi ki, düşmən 
nəinki Göyçaydan geri atıldı, həm də onun iki topu və pulemyotu ələ keçirildi. 
Bolşevik-daşnak qüvvələri Göyçaydan çıxarılsa da onlar qəsəbədən 5-6 kilometrlik bir 
məsafədə qərar tutmuşdular. Səhərisi gün, yəni iyulun 1-də qüvvələr yenidən hərəkətə 
gələrək irəliləməyə cəhd göstərdilər. 5-ci Qafqaz firqəsi ərkani-hərb rəisi Rüşdü bəy bu 
hücumda bolşevik-daşnak qüvvələrinin 25-ci taborun mövqelərini atəşə tutduğunu, 
ancaq heç bir nətcə əldə edə bilmədiyini yazır. 
Beləliklə, Göyçay və Qaraməryəm ətrafında iyunun 27-30-u arasında baş verən 
döyüşlər bolşevik-daşnak qoşunlarının məğlubiyyəti ilə başa çatdı və bu hissələr 
Ağsuya tərəf sıxışdırıldılar. Həmin döyüşlər cəbhədəki dönüş nöqtəsinin başlanğıcını 
qoydu. Qırmızı ordunun hücumları dayandırıldı və onlar dərin müdafiəyə çəkildilər. 
Mürsəl bəyin və onun silahdaşlarının gərgin zəhməti nəticəsində bolşevik qüvvələrinə 
güclü bir zərbə vuruldu və bu döyüşdən sonra onlar bir daha hərbi təşəbbüsü əsaslı 
şəkildə ələ ala bilmədilər. Döyüşlərə uğursuzluqla başlayan Qafqaz İslam Ordusu 
hissələri, habelə hərbi əməliyyatlara qoşulan Azərbaycan könüllüləri Göyçay ətrafındakı 
döyüşdən sonra müdafiə vəziyyətindən çıxıb hücuma keçdilər. Sovet tarixşünaslığında 
Qafqaz İslam Ordusu hissələrinin Göyçay ətrafındakı uğuru onların say üstünlüyü ilə 
izah edilsə də döyüşdə hansı hissələrin və qüvvələrin iştirak etməsi, onların say 
tərkibinin nəzərdən keçirilməsi Göyçay ətrafındakı döyüşlərdə Qafqaz İslam Ordusu 
qüvvələrinin  say üstünlüyünə malik olmadığını sübut edir. Əvvəlki döyüşlərin 
nəticələrinin ciddi şəkildə götür-qoy edilməsi həm Nuru paşa, həm də Mürsəl bəy və 
onun silahdaşları tərəfindən vəziyyətin düzgün qiymətləndirilməsi və vəziyyətə uyğun 
tədbirlər həyata keçirilməsi tezliklə hərbi şəraitdə dönüşün əmələ gəlməsinə imkan 
verdi. Qafqaz İslam Ordusunun bütün zabitləri, o cümlədən Mürsəl bəy bu döyüşlərin 
gedişində sübut etdi ki, onun bacarığı və döyüşü aparmaq qabiliyyəti boşevik-daşnak 
komandirlərinin qabiliyyətindən üstündür. Göyçay-Qaraməryəm ətrafındakı döyüşlərin 
nəticəsi həm də Mürsəl bəyin iradəsinin, qətiyyətinin və mübarizliyinin nəticəsi idi. 
Onun keçirdiyi gərgin və həyəcanlı günlər artıq arxada qalmışdı və irəlidə onu yeni-yeni 
qələbə sevincləri gözləyirdi. 
Göyçay ətrafındakı döyüşlərdən sonra tərəflər öz qarşısında dayanan vəzifələrə nail 
olmaq üçün verilən itkiləri bərpa etmək, qarşı tərəflə müqayisədə daha böyük qüvvə 
üstünlüyü yaratmaq üzərində düşünürdülər. Bolşevik-daşnak qoşunları hərbi təşəbbüsün 
yenidən ələ alınması, Qafqaz İslam Ordusu qüvvələrinin müqavimətinin sındırılması 
məsələsini həll etməli idisə, Qafqaz İslam Ordusu komandanlığı da əldə olunan uğurları 
genişləndirmək, bolşevik-daşnak qüvvələrinin artan müqavimətini qırmaq, əlavə 
qüvvələr əldə etmək məsələsi üzərində düşünürdü. 
İtirilmiş təşəbbüsü geri qaytarmaq üçün bolşevik-daşnak rəhbərliyi də güclü hazırlıq 
işləri görürdü. Onlar Moskvaya arxalanaraq cəbhə xəttinə əlavə hərbi qüvvələr 
gətirilməsinə nail olmuşdular. Bundan başqa bolşeviklər rus ordusunun İrandakı qoşun 
hissələrindən birinə komandirlik edən Lazar Biçeraxovun rəhbərliyi altında olan 
qüvvənin Azərbaycana gətirilməsinə də böyük ümidlər bağlayırdılar. Doğrudur, 
Biçeraxov birbaşa Mürsəl bəylə üzbəüz gəlmədi. Onun dəstəsi dəmir yolu xətti boyunca 
yerləşdirildi. Ancaq həmin dəstənin gəlməsi ümumən bolşevik-daşnak qüvvələrinin 
gücünü artırırdı ki, bu da türk-Azərbaycan qüvvələrinin cəbhədəki fəaliyyətinə ümumi 
rəhbərlik edən Mürsəl bəyin qayğılarını artırırdı. 
İyul ayının 4-də Mürsəl bəy Qaraməryəm ətrafındakı kəndlərin erməni silahlılarından 
təmizlənməsi ilə məşğul oldu və beləliklə, Ağsu üzərinə irimiqyaslı hücumu həyata 
keçirmək üçün zəruri mövqelər tutuldu. 
İyulun 5-də Ağsu-Kürdəmir xəttinin tutulması üçün Qafqaz İslam Ordusu hissələrinin 
hücumu başladı. Strateji təşəbbüsün ələ alınmasında bu döyüşün böyük əhəmiyyəti 
olduğu üçün Ordu komandanı Nuru paşa da Ağsu cəbhəsinə gəldi. 5-ci Qafqaz 
diviziyası komandiri Mürsəl bəyin imzaladığı döyüş əmrində hissə və bölmələr 
qarşısında aşağıdakı vəzifələr qoyulmuşdu: Müsüslü dəstəsi qarşında dayanan düşmənin 
daha zəif cinahını adlamaq şərtilə Kürdəmirə doğru irəliləmək və bu məntəqəni ələ 
keçirmək. Mürəttəb süvari alayı ona verilmiş bölmələrlə Xəlilli-Qarasaqqal 
istiqamətində hərəkət etməli, Kürdəmir-Ağsu xəttini keçərək Kürdəmir uğrunda 
aparılan döyüşün uğuruna yardım etməli idi. 13-ci piyada alayının qarşısına Şamaxı-
Ağsu xəttini işğal etmək vəzifəsi qoyulmuşdu. Alay komandanlığı sol cinaha diqqəti 
xüsusilə artırmalı idi. 10-cu piyada alayı İvanovkada olan dəstəsini geri çəkərək 
Kəlağayılı və Ağsunun şimalındakı dağlarda olan düşmən qüvvələrinin cinahını əhatə 
edərək Gürcüvana doğru hərəkət etməli idi. Göyçay dəstəsi də irəli hərəkət edərək 
firqənin arxasında qala biləcək erməni dəstələrini məhv etməli idi. Bu dəstə sonra da 
İvanovka-Qoşakənd xətti ilə irəliləyib firqənin əsas qüvvələri ilə birləşməli idi. 
Mürsəl bəy belə düşümüşdü ki, 13-cü alay Ağsu cəbhəsinin sağ cinahı, 10-cu alay isə 
dağlardan keçən sol cinah ilə irəliləyib düşmənin cinahlarını adlasın və onu mühasirə 
vəziyyətinə salsın. Düşmənin burada güclü zərbə alması Kürdəmir istiqamətindəki 
döyüşün də uğurla sona çatmasına kömək edə bilərdi. İyulun 5-də başlanan döyüşdə 13-
cü alay müəyyənləşdirlmiş mövqelərə çıxsa da 10-cu alay çətin dağ şəraiti ilə irəlilədiyi 
üçün nəzərdə tutulmuş mövqelərə xeyli gec gəlib çıxdı. Ona görə də iyulun 5-də Mürsəl 
bəyin döyüş əmri ilə müəyyənləşdirilən vəzifələr tamamilə yerinə yetirilmədi. Onda 
Mürsəl bəy bildirdi ki, hər iki alay tutduqları mövqelərdə gecələyib səhər tezdən 
hücumu davam etdirsinlər. Ancaq istər 10-cu alay, istərsə də 13-cü alay gün ərzində 
irəli hərəkətləri zamanı düşmən dəstələri ilə rastlaşmış və onların müqavimətini 
qırmışdılar. Bu da heç şübhəsiz ki, bolşevik-daşnak qoşunlarının ümumi əhval-
ruhiyyəsinə öz təsirini göstərirdi. 
İyulun 6-da davam edən döyüşlər həm 10-cu, həm də 13-cü alaylar üçün uğurla başladı. 
13-cü alay tezliklə Ağsuya yaxınlaşdı. Bolşevik-daşnak qüvvələri ixtiyarlarında olan 
zirehli avtomobillərdən başqa bir təyyarədən də istifadə ediləməsinə əl atsalar da İslam 
Ordusu hissələrinin müzəffər yürüşünün qarşısını ala bilmədilər. Günorta üstü 13-cü 
alay artıq Ağsuda idi. Ancaq alay öz hücumunu dayandırmayıb Şamaxıya uzanan yolun 
yoxuşuna qədər irəlilədi. 10-cu alay isə şimalla irəliləyərək Ağsudan Şamaxıya qaçmaq 
istəyən düşmənə güclü zərbə endirdi. Alayın sərəncamına verilmiş könüllü milli 
süvarilər geri qaçan düşməni xeyli təqib etdilər. Bolşevik-daşnak silahlıları canlarını bu 
süvarilərin əlindən güclə qurtardılar. Ağsu ətrafında düşmənin 100-ə qədər süvarisi və 
piyadası qalmışdı. Şamaxı yolu tutulandan sonra onlar Kürdəmirə çəkilməyə cəhd 
göstərdilər. Çünki onların başqa çıxış yolu da qalmamışdı. 10-cu alay Gürcüvan kəndini 
tutaraq öz mövqelərini orada yerləşdirdi. Döyüşün gedişində bir səhra topu, bir 
cəbbəxana arabası, 5 ədəd pulemyot, 30-a qədər silah, talan edilən əhalinin var-yoxu ilə 
doldurulmuş 10-15 nəqliyyat arabası və s. ələ keçirildi. 
Ayın 6-da Müsüslü cəbhəsində yenə də bir ciddi irəliləyişə nail olunmadı. Yalnız Ağsu 
cəbhəsindən köməyə gəlmiş 46-cı piyada taboru ilə mürəttəb süvari alayından ibarət 
Həsən bəy dəstəsi Qaraqoyunluda Ağsu ilə Kürdəmirdə cəmləşən düşmənin rabitə 
xəttini qırdı. Həsən bəyin dəstəsinin buradakı cəbhə xəttinə yerləşməsi ayın 7-də 
gözlənilirdi. Ayın 7-də döyüşlərin əsas ağırlığı da elə Müsülü cəbhəsinə keçirildi. 
Həmin gün Müsüslü dəstəsinə dəmir yolu boyunca, Həsən bəy dəstəsinə isə şimaldan 
irəliləməklə Kürdəmiri tutmaq vəzifəsi qoyulmuşdu. Qafqaz İslam Ordusunun əsas 
qüvvələri Ağsu ətrafında cəmləşdiyindən Kürdəmir üzərinə hüum edən qüvvələr 
L.Biçeraxovun dəstəsi və zirehli avtomobilləri ilə gücləndirilmiş Qırmızı ordunun 
müqavimətini qırmağa bəs etmədi. 
Qeyd etmək laızmdır ki, dəmir yolu boyunca hərəkət edən Müsüslü dəstəsi tərkibi 
baxımından əksərən Azərbaycanın milli qüvvələrindən təşkil edilsə də əməliyyat 
baxımından Mürsəl bəyin rəhbərliyi altında idi. Ona görə Mürsəl bəy bu dəstənin 
fəaliyyətini də ciddi nəzarət altında saxlayır və iki istiqamətdə hərəkət edən qüvvələrin 
ümumi fəaliyyət birliyini qorumağa çalışırdı. Ancaq irəliyə doğru hərəkət etdikcə 
qüvvələr arasındakı məsafə artdığından cəbhə xəttində yeni bir qruplaşma aparılması 
zərurəti yarandı. Çünki qüvvələr aralandıqca onların çevik idarə edilməsi, sürətli 
manevrlər aparılması xeyli çətinləşirdi. Nuru paşa hələ iyulun 14-də Mürsəl bəyə 
göndərdiyi teleqramında soruşurdu ki, dəmir yolu boyunca hərəkət edən dəstə ilə 
şimaldakı dəstə ayrı-ayrı komandalara bölünəcək, yoxsa firqə tərkibində bir komanda 
halında qalacaqdır? Ordu komandanı dəstələrin ayrı-ayrı komandalara bölünəcəyi halda 
həmin komandalara rəhbərliyin kimlərə tapşırıla bilməsi barədə Mürsəlı bəyin 
təkliflərini də öyrənmək istəyirdi. 
Təcrübə də göstərirdi ki, zərurət yaranan vaxt hissələrin bir istiqamətdən digərinə 
atılması həm fiziki imkanların məhdudluğu üzündən münasib deyildi, həm də bir 
istiqamətdə qüvvələrin gücləndirilməsi ilə digər istiqamətdə qüvvələr zəifləyirdi. Güclü 
düşmənə qarşı belə bir şəraitdə mübarizə aparmaq isə heç də həmişə müsbət nəticələr 
verə bilməzdi. Ona görə də cəbhə xəttində olan hissələr və bölmələr iki taktiki qrupa 
bölündü. Həmin qruplar  Şimal (quzey) və Cənub qrupu (güney) adlandırıldılar. Şimal 
qrupu Şamaxı üzərindən Bakıya doğru irəliləməli idi. Qrupun komandanı 10-cu piyada 
alayının komandiri yarbay Osman bəy təyin edildi. Cənub qrupunun komandanlığına isə 
Həbib bəy Səlimov təyin edildi. Şimal və Cənub qrupları da öz növbəsində Şərq 
Cəbhəsi Komandanlığı altında birləşdirildi və Cəbhənin komandanı da Mürsəl bəy təyin 
edildi. O, Şamaxı-Bakı şosse yolu üzrə irəliləyən qüvvələrlə birlikdə hərəkət edirdi və 
cəbhədə qüvvələrin qruplaşması aparıldıqdan sonra Şamaxının azad edilməsi Mürsəl 
bəyin əldə etdiyi ən əhəmiyyətli uğurlardan biri idi. Mürəkkəb bir coğrafi şəraitdə 
yerləşən Şamaxının azad edilməsi həm qoşunlardan çox böyük gərginlik tələb edirdi, 
həm də buraların əhalisində erməni xofunu birdəfəlik silib atmalı idi. Şamaxı eyni 
zamanda Bakıya doğru hücum üçün başlıca baza hesab edildirdi. 
Cəbhədə hələ struktur dəyişikliyi aparılmadığı zaman Nuru paşa Mürsəl bəyə 
göndərdiyi teleqramında tələb edirdi ki, Şamaxı-Bakı yolunun üzərindəki, Şamaxının 
cənubundakı Göylər kəndinə üç qoşun növündən ibarət və süvarisi daha çox olan bir 
dəstə göndərsin. Onun fikrincə, Şamaxı ətrafındakı Azərbaycan kəndlərinin əhalisi 
silahlı idi. Qafqaz İslam Ordusu bölmələri kəndə daxil olduğu təqdirdə yerli əhali onlara 
sığınıb böyük müqavimət dəstələri təşkil edər və ümumi mübarizəyə öz paylarını 
verərdilər. Tezliklə Şamaxı üzərinə irimiqyaslı hücumu həyata keçirmək qərara alındı. 
Həmin hücum iyulun 19-da başlanmalı idi. Mürsəl bəyin Şərq Cəbhəsi komandanı kimi 
imzaladığı ilk sənədlərdən biri olan bu döyüş əmrində deyilirdi: 
1.Cənub qrupu qarşısında düşmənin 200 süvarisi və 700 piyadasıyla zirehli qatar 
və zirehli avtomobillər vardır. Şimal qrupu qarşısında 2-3 tabor piyada, bir kaç 
top və makinalı tüfəng vardır. Bakıdan Dağıstana və Şamaxıya təqviyyə 
qüvvətləri göndərildiyi də müstəxbərdir. 
2.Şimal qrupu 19.7.334-də qarşısında düşməni imha etmək üzrə təərrüzə 
keçəcəkdir. Bunun üçün qrupun əmrinə verilən 13-cü alay şifahən görüşüldüyü 
vəchlə - düşmənin xətti-ricətinə düşəcək surətdə sövq olunmalıdır. 
3.Cənub qrupu düşmənin təərrüzünü dəf edəcək surətdə hazır bulunmalı və Şimal 
qrupunun yapacağı təərrüzə düşmənin qüvvət ifraz etməsinə və göndərilməsinə 
mane omalıdır. Binaənəleyh təərrüz nümayişi yapacaq və düşmən çəkilərsə 
üstünə atılacaqdır. 
4. 38-cialayın birinci taboru, mürəttəb süvari alayı və qərargahda bulunan rus dağ 
taqımı Şərq Cəbhəsinin ehtiyatını təşkil etmək üzrə indilik Ağsuda bulunacaq. 
Milis süvarilərini, mürəttəb alay komandanı tərtib və tənzim edəcəkdir... 
Verilmiş döyüş əmrinə görə, konkret olaraq 10-cu və 13-cü alaylara aşağıdakı vəzifələr 
verilmişdi. 13-cü alay Ağsu ətrafındakı döyüşqabağı mövqedən Göylər kəndinə tərəf 
hərəkət etməli, oradan isə Şamaxının şərqinə çıxaraq Şamaxı-Bakı yolunu kəsməli və 
bolşevik-daşnak qüvvələrinin geri çəkilməsinin qarşısını almalı idi. 10-cu Qafqaz 
piyada alayı isə Gürcüvan kəndi ətrafındakı döyüşqabağı mövqelərdən birbaşa Şamaxı 
üzərinə hərəkət etməli idi. 
Qafqaz İslam Ordusu qüvvələri döyüş əmrinə əsasən irəli hərəkət etsələr də, hava 
şəraitinin kəskin şəkildə dəyişməsi və güclü yağışın yağması və qüvvələrin nəzərdə 
tutulan məntəqəyə çıxmasına imkan vermədi. Nuru paşa isə Mürsəl bəydən sürətlə irəli 
hərəkət etməyi tələb edirdi.  
Nuru paşa İstanbuldan aldığı teleqramın surətini də Şərq Cəbhəsi komandanlığına 
göndərdi. Həmin teleqram "İstanbuldan alınan məhrəm əmrdən Bakının qayət səri 
hərəkətlə işğal edilməsinin işar buyurulduğu və buna görə də hərəkət edərək düşməni 
təqib və əhatədə fəaliyyət göstərilməsi" haqqında idi. Nuru paşanın döyüşün 
nəticəsindən narazı qalması heç şübhəsiz ki, Mürsəl bəyi narahat edirdi. Ordu 
komandanının tələbkarlığı yüksək olsa da, doğrudan da yayın bu dövrü üçün 
gözlənilməz olan əlverişsiz hava şəraiti Mürsəl bəyin verdiyi əmrin bütövlüklə icrasına 
mane olmuşdu. Ancaq o da aydın idi ki, aparılan döyüş düşmənin iradəsini birdəfəlik 
olaraq qırmışdı və o ancaq Bakıya doğru qaçmaq barədə fikirləşirdi. Yəni, bolşevik-
daşnak qüvvələri artıq Mürsəl bəyin hissələrinin qarşısında duruş gətirə bilmirdilər. 
Bununla belə, Nuru paşanın bütün tələblərinin tam şəkildə yerinə yetirilməsi üçün 
Mürsəl bəy səhərisi gün döyüşü davam etdirməyi qərara aldı və bunun üçün müvafiq 
döyüş əmri imzaladı: 
1.Bu gün icra edilən təərrüzdə Şimal qrupu qarşısındakı düşmən bir müddət 
müqavimətdən sonra Mədrəsəyə və Mədrəsədən daha şərqə çəkilmişdir. Çəkilən 
düşmən qüvvəti 800-1000 qədər piyada, üç topdan ibarətdir. Cənub qrupunda 
sükunət bərdavamdır; 
2. Şimal qrupu düşməni təqib edərək Mədrəsə sırtlarında gecəni keçirəcəkdir. 
Qrup gecəleyn düşməni və Şamaxı caddəsini atəş altına alacaq tərtibatı ittixaz 
edəcəkdir. Qrup düşmənin müqabil təərrüzünü şiddətlə qarşılayacaq və sol 
cinahdakı Malağan köylərini də nəzərdən uzaq tutmayacaqdır; 
3. Yarın (20.7.1918) saat üçdə Şimal qrupu (Çuxanlı-Məlikçoban) xəttini əldə 
etmək üzərə düşmənə təərrüz edəcək və bu xəttə vasil olduqdan sonra süvarilər və 
kəşf qolları ilə təqib edərək düşmənlə təması mühafizə eyləyəcək. 
4. Cənub qrupu qarşısındakı düşmənlə təmas edərək Şamaxıda məğlub ediləcək 
düşmənə,  qüvayi-imdadiyyə və təqviyyə qüvvəti ifraz etdiyini anlar-anlamaz 
təərrüz edəcək; 
5. Firqə ehtiyatı olan 38-ci alayın birinci taboru və rus dağ taqımı Şərədil posta 
mövqeyində və mürəttəb süvari alayı Ağsuda gecəni keçirəcəkdir... 
Beləliklə, iyul ayının 20-si üçün Şimal qrupuna Çuxanlı-Məlik Çoban məntəqələri 
arasındakı mövqelərə çıxmaq və düşmən qüvvələrini təqib etmək tapşırığı verilmişdi. 
Baxmayaraq ki, hava yenə çox yağmurlu keçdi, ayın 19-da başlanan uğurlu hücum ayın 
20-də davam etdirildi. Düşmənin bütün müqavimətini qıran Şimal qrupu Çuxanlı-
Məlikçoban xəttinə çıxa bildi.   
Mürsəl bəyin iyulun 21-i üçün imzaladığı döyüş əmrinə görə, düşmənin təqibi davam 
etdirilməli idi. Şimal qrupuna Mərəzə kəndinə çıxmaq əmri verilmişdi  Həmin əmrdə 
Mürsəl bəy yazırdı: 
1.Məğlub düşmən Mərəzə istiqamətində ricət etmiş və bir-çox qənaim əldə 
edilmişdir. Göylər-Sığır yolu üzərində düşmənin 300 qədər süvarisi görülmüşdür. 
2.Şimal qrupu yarın (21.07.1918) saat üçdə Qalıcan dağı – Qurbançının qərbi – 
Mərəzənin şərqi xəttinə vasil olmaq üzrə hərəkəti-təərrüzünə davam edəcək və 
süvariləriylə düşməni təqib eyləyəcəkdir; 
 a) Qrup sağ cinahını uzaqlara qədər kəşf etdirməli; 
b)Mətlub xəttə vasil olduqdan sonra Hilmili istiqamətinə bir müfrəzə sövq 
olunaraq o tərəfə qaçan erməniləri istisal edilməli; 
3. Cənub qurpu düşmənin şimala qüvvət ifraz və izamına mənn olmaq üçün yarın 
nümayişi-təərrüzədə bulunacaq və düşmənin cinah və gerilərinə qüvvətli zabit 
kəşf qolları sövq edərək kəşfiyyata bulunacaqdır; 
4. Düşmənin ricətini firara inqilab etdirilməsi üçün Şimal qrupu piyada, makinalı 
tüfəng və topdan ibarət səbükbar bir təqib müfrəzəsini həmin təqib edərək Mərəzə 
istiqamətində sövq etməli və bu qüvvət vəziyyəti müsaid bulursa gecə 
basqınından çəkinməlidir; 
5. Cəbhə ehtiyatı olan 38-ci alayın birinci taboru və rus dağ top taqımı Şamaxıya 
yürüşünə davam edəcək, Ağsudakı mürəttəb süvari alayı 21/22 temmuz gecəsi 
Qaraxanlıda keçirəcək, süvari alayı Göylər istiqamətinə bir zabit kəşf qolu 
sürərək kəşf və təərrüzdə bulunduracaq; 
6.Səhiyyə bölüyü yürüşünə davam edərək Şamaxıya gələcək, əkməkçi taqım və 
24-cü səyyar xəstəxana əski yerlərində qalacaq; 
 7. Teleqraf taqımı Şamaxıya qədər teleqraf xəttini təmin edəcəkdir; 
 8. Süvari alayı əmrin bir surətini səhiyyə bölüyünə göndərəcəkdir; 
 9. 20/21 temmuz gecəsini Şərq Cəbhəsi qərargahı Şamaxıda keçirəcəkdir. 
Bolşevik-daşnak qoşunları elə bir təlaş içindəydilər ki, yalnız geri çəkilmək barəsində 
düşünürdülər. Ona görə də Mürsəl bəyin döyüş əmrinin yerinə yetirilməsi üçün xüsusi 
fəalyyət göstərmək ehtiyacı qalmadı. İyulun 21-də günorta üstü Mərəzə kəndi 
yaxınlığında tərəflər arasında yüngül bir döyüş oldu. Qırmızı ordu bölmələri bu döyüşdə 
də lazımi müqavimət nümayiş etdirə bilməyərək, yenidən geri çəkilmək 
məcburiyyətində qaldılar. Onlar Mərəzə kəndini də müdafiəsiz qoydular. Buralarda 
yaşayan xristian əhali də Qırmızı ordu hissələrinə qoşularaq geri çəkildi. 
Qafqaz İslam Ordusu hissələrinin Mərəzə və Sığırlı-Padar məntəqələrini ələ keçirməsi 
ilə cəbhə boyu bir neçə günlük nisbi sakitlıik yarandı. Təchizat və təminat məsələlərinin 
həlli üçün istər Şimal qrupu, istərsə də Cənub qrupu üçün belə bir sakitlik böyük 
əhəmiyyət kəsb edirdi. Xüsusilə də, Şimal qrupunun dəmir yolu xəttindən uzaqlaşması 
onun təchizat məsələlərinin həllini xeyli çətinləşdirirdi. Bununla bağlı olaraq iyul ayının 
22-də Mürsəl bəy Nuru paşaya xüsusi bir məktub göndərdi. Həmin məktubda Mürsəl 
bəy yazırdı ki, döyüşlərin uğurla aparılması üçün ən azı 15-20 günlük ərzaq ehtiyatı 
yaratmaq lazımdır. Bunun üçün o, nəqliyyat  vasitələrindən ibarət bir dəstənin 
yaradılmasını və həmin dəstə vasitəsiylə ərzağın Şamaxı istiqamətinə daşınmasını 
məqsədəuyğun bilirdi. Mürsəl bəy onu bildirirdi ki, artıq Kürdəmir, Ağsu və Şamaxıda 
ərzaq anbarlarının yaradılması barədə göstəriş vermişdir. Dəmir yolu ilə Kürdəmirə 
gətirilən ərzaq buradakı anbara yığılmalı və sonra nəqliyyat dəstəsi ilə Ağsuya və 
Şamaxıya daşınmalı idi. Bu işlərin təşkili üçün Mürsəl bəy tərəfindən ayrıca bir zabit də 
təyin edilmişdi. Həmin zabitə malağan kəndlərindən araba toplanması, Cənub qrupuna 
isə Kürdəmirlə Kür çayı arasındakı kəndlərdən araba toplanması tapşırılmışdı. Mürsəl 
bəy Nuru paşadan onu da xahiş etdi ki, nəqliyyat işlərinin daha asanlıqla həyata 
keçirilməsi üçün Batum, Qars və Gümrüdə qənimət götürülmüş yük avtomobillərindən 
bir neçəsinin 5-ci diviziyaya verilməsi barədə yuxarı komandanlıq qarşısında vəsatət 
qaldırsın. Mürsəl bəy yaxşı bilirdi ki, cəbbəxana və ərzaq ehtiyatları yaradılmadan 
yenidən ağır döyüşlərə qatılmaq təhlükəli nəticələrə gətirib çıxara bilərdi. Nuru paşa isə 
mümkün qədər sürətlə irəliləməyin, düşməni hələ təşviş içində olduğu vaxt məhv 
etməyin tərəfdarı idi. İyulun 23-də o, Mürsəl bəyə yazdığı məktubunda da bu fikrini 
ifadə etdi. 
Nuru paşa Mürsəl bəyə göndərdiyi məktubunda Şimal qrupundan xüsusi bir dəstə 
düzəldilib Hacıqabuldan Bakıya gedən dəmir yolu xəttinin dağıdılması üçün 
göndərilməsinin, habelə Cənub qrupunun irəliyə hərəkət  etməsinin və Hacıqabulu 
tutmasının zəruriliyini vurğulayırdı. Hücum edəcək qüvvələrin vəziyyətini və 
imkanlarını daha yaxşı bilən Mürsəl bəy Ordu komandanının təkliflərinin belə bir 
şəraitdə həyata keçirilməsinin qeyri-mümkün olduğunu bildirirdi və öz fikirlərini 
yazdığı məktubunda Nuru paşaya da əsaslandırırdı. Mürsəl bəy Ordu komandanlığından 
rica etdi ki, Bakı üzərinə qəti hücumun başlanması vaxtı dəyişdirilsin. Onun fikrincə, 
qüvvələr üçün zəruri olan cəbbəxana hissələrə çatdırılmamaışdı. Kürdəmirə gətirilmiş 
olan cəbbəxana ehtiyatının lazım olan qədər nəqliyyat vasitələri toplanmadığı üçün 
hissələrə çatdırılması ləngimişdi. Digər tərəfrdən dəmir yolu xəttinin sökülməsi, 
körpülərin partladılması üzündən Cənub qrupunun hərəkəti də ləngiməkdə idi. Bu qrup 
Bakı ətrafına gəlib çatmadan Bakı üzərinə qətiyyətli və səmərəli hücum həyata 
keçirmək də mümkün deyildi. Ona görə də Mürsəl bəy xahiş edirdi ki, Bakı üzərinə qəti 
hücumun vaxtı iyulun 28-nə keçirilsin. 
Bakıya doğru dayanmadan irəliləməyin tərəfdarı olmaqla Nuru paşa Mürsəl bəyin 
mövqeyi ilə razılaşdı və qrupların təminat və təchizat məsələlərinin həllinə vaxt 
verilməsinə etiraz etmədi. Mürsəl bəy Nuru paşaya göndərdiyi məktubunda onun 
diqqətinə çatdırırdı ki, Mərəzə kəndi əhali tərəfindən tərk edilmişdir. Yerli əhalidən 
kömək ummaq mümkün deyildi. Ona görə də həm ərzaq  ehtiyatını, həm də cəbbəxana 
ehtiyatını böyük bir çətinliklə arxadan gətirməli olan firqə əvvəlcədən hər çeyi götür-
qoy etməlidir. Mürsəl bəy onu da əlavə edirdi ki, Mərəzədən Bakıya qədər olan ərazidə 
demək olar ki, əhali yaşamır, su mənbələri isə yoxdur.Ona görə də bu məqam da nəzərə 
alınmalı, arxa xidməti lazımi şəkilkdə tənzimlənməlidir. O yalnız bundan sonra Bakıya 
doğru irəliləməyin mümkünlüyünü qəbul edirdi. Mürsəl bəyin fikrincə, iyulun 26-na 
kimi bu hazırlıq işlərini başa çatdırmaq və Bakıya tərəf hərəkətə başlamaq olardı: 
1.Mərəzə şərqindəki bir kaç günlük təvəqqüfün əsbabi-müxtəlifə dolayısıyla 
istirarı olduğunu əvvəlcə ərz etmişdim. Əhalisi hicrət edərək köyləri yakılan və 
məzruatı idrak edildiyi halda hənuz xırman edilməyən və mənzil təşkilatına malik 
bulunmayan bir məntəqədə icrayi-hərəkət edən və xütuti-müvasilə və 
müxabirəsini bizzat tənzim və təmin etmək və cəbbəxanasını son dərəcə 
müşkülatla gerilərdən cəlb və tədarük etmək məcburiyyətində olan və hətta 
cəbbəxanasız qalmaq təhlükəsinə belə məruz bulunan firqə şübhəsiz ki, hər şeyi 
düşünmək, hər şeyi tənzim etmək və ati hərəkatda dəxi müvəffəqiyyətlə meydana 
çıxmaq əndişəsindədir; 
2. İrəlisi qədər gerisi ilə də məşğul olan firqənin sürətlə irəliyə atılması ancaq geri 
xidəmatının başqa əllər ilə tənzimilə mümkün olacağı məlumi-dövlətləridir. Bu 
xüsus təmin bulunulduğu dəqiqədə firqə təkmil mövcudiyyətilə həmən təərrüzə 
keçmiş bulunacaqdır. 
3. Qurbançı-Xırdalan mövqeləri arasındakı köydən və binaənəleyh məzruatdan 
ari və sudan mübərra olmasına rəğmən əsasən düşməni təqib etməkdə olan Şimal 
qrupu süvarilərinin arxasından bir tabor piyada, iki top və süvarilərdən ibarət bir 
müfrəzənin bu gün Bakı istiqamətində təhrik edilməsi üçün Şimal qrupu 
komandanlığına qəti əmr verilmişdir. 
4. Cənub qrupu qarşısında çəkilən düşmən dəmir yolunu, körpüləri, su 
məhəllərini, makasları velhasil əsgərin işinə yarayacaq bütün bina və təsisatı 
təxrib etdiyi və bu üzdən Cənur qrupu qitəatının düşməni şiddətlə  təqib edə 
bilməyərək qrupun ümumi hərəkatının beş gün davam etməsi mühtəməl xətt 
təmirindən sonra ola biləcəyi məzkur qrup komandanlığına bildirilmişdir. 
Binaənəleyh təmiratın təsiri ilə bu cinahın da irəli alınması əmr edilmişdir. 
5. Hacıqabulun arxasına almaq üzrə sövq ediləcək müfrəzənin məhəlli-məzkura 
müvasilatı zamanı şimendifer xəttinin Cənub qrupunca təmir edilərək qitəatın 
şərqdə hərəkatı anına təsadüf etdirilmək və bu sürətlə Cənub qrupu, Əhməd 
Həmdi bəyin müfrəzəsi və Şimal qrupundan sövq ediləcək əhatə qüvvətinin 
tövhidi-hərəkatı mümkün olacaq surətdə ittixazi-tədabir və ihzaratda 
bulunulmaqdadır; 
6. Burada bir kaç günlük təvəqqüf uzun müddətə inhisar etməyəcəkdir. Əfradın 
üzərindəki dəmirbaş və ehtiyatdan məada 15 günlük ərzağın hər nə surətlə olursa-
olsun 26.07.18 sabahına qədər tədarük və toplanmış bulunması və 26.07.18 
sabahı hərəkətə keçmək elzəmiyyəti Şimal qrupu komandanlığına əmr olunmuş 
və firqəcə irəliyə ərzaq sövqü əsbabına təvəssül olunmuşdur. Müddətin tənqisi 
üçün hər şey yapılacaq və şimdiyə qədər olduğu kmi heç bir fədakarlıqdan dəxi 
çəkinməyəcəkdir. 
Mürsəl bəy məktubunun sonunda bildirdiyi kimi, onun komandanlıq etdiyi hissə və 
bölmələrin şəxsi heyəti böyük bir fədakarlıqla qarşıdakı döyüşlərə hazırlaşırdı. Vəziyyət 
irəliyə doğru hərəkəti bir qədər ləngitsə də Mürsəl bəy yaxşı anlayırdı ki, başqa cür  
mümkün deyil. Zəruri hazırlıqsız döyüşlərin davam etdirilməsi daha ağır nəticələrə 
gətirə bilərdi. 
Məlumdur ki, Mürsəl bəy Azərbaycana gələndə yarbay rütbəsində idi. 1918-ci il iyul 
ayının sonunda o, albay rütbəsi aldı. Qafqaz İslam Ordusunda xidmət edən türk 
zabitlərinə Azərbaycanda olduqları müddətdə fəxri olaraq bir əlavə rütbə verildiyinə 
görə Mürsəlin rütbəsi də bir pillə artırıldı və o fəxri general (paşa) oldu.  
Mürsəl paşa qüvvələrin ərzaq və sursat ehtiyatının bərpası üçün müəyyən edilmiş vaxt 
başa çatan kimi yenidən Bakıya doğru hərəkətə başladı. İyul ayının 30-da Şimal qrupu 
artıq Bakı həndəvərində idi. Bakıya qədər hərəkətin davam etdiyi bir neçə gün ərzində 
isə Mürsəl bəy elə bir müqavimətlə rastlaşmadı. Sürətlə geriyə qaçan düşmən bütün 
qüvvələrini Bakı ətrafına cəmləşdirərək burada güclü müqavimət xətti yaratmaq 
istəyirdi. Onlar Bakı ətrafındakı coğrafi şəraitdən istifadə edərək doğrudan da güclü bir 
müdafiə xətti yarada bildilər.  
1918-ci il avqust ayının 1-nə qədər Qafqaz İslam Ordusuna qarşı mövqe tutan 
qüvvələrə S.Şaumyan və onun ətrafında toplanan bolşevik və erməni ünsürləri rəhbərlik 
edirdilərsə, həmin gündən sonra bu qüvvələrə "Sentrokaspi" diktaturası rəhbərlik edirdi. 
Yeni hökumətin başlıca məqsədi də Bakı şəhərinin Azərbaycan Xalq Cümhuriyyətinin 
paytaxtına çevrilməsinə yol verməmək idi. 
Azərbaycan xalqının milli mənafeyinə, Qafqaz İslam Ordusu qoşunlarının izlədiyi 
məqsədə münasibətdə Bakı Soveti ilə "Sentrokaspi" diktaturası arasında mahiyyətcə elə 
bir fərq yox idi. Hər iki qurum Azərbaycan Xalq Cümhuriyyətini tanımır, Azərbaycan 
xalqının öz müqəddəratını müəyyənləşdirmək istəyini heç bir vəchlə qəbul etmək 
istəmir, Azərbaycan Xalq Cümhuriyyəti hökumətinin dəvəti ilə Azərbaycan xalqının 
imdadına çatmış türk qoşunlarına işğalçı qoşunlar kimi baxırdılar. 
Avqustun 1-də Qafqaz İslam Ordusu hissələri Bakı şəhəri üzərinə hücumu yenə davam 
etdirdilər. Şərq Cəbhəsi komandanı Mürsəl bəyin avqustun 1-i üçün imzaladığı döyüş 
əmrində də əsas vəzifə kimi Bakı şəhərinin azad edilməsi müəyyənləşdirilmişdi. Bu 
vəzifəni Şimal qrupu yerinə yetirməli idi. Qrupun qüvvələri şəhərə girdikləri təqdirdə 
küçə döyüşləri aparmalı, düşmənin müqavimətini qırmalı və düşmən qaçmalı olduğu 
halda onu təqib etməli idi. Şəhərdəki asayiş də bu bölmələr tərəfindən təmin edilməli 
idi. 
1.Şimal qrupu qarşısında pərişan bir surətdə çəkilən düşmən Xırdalan müstəhzər 
mövzüsündə və Sumqayıt stansiyası civarında toplanmaqdadır. İstixbarata 
nəzərən Biçeraxov Biləcəri stansiyasıl civarında olub icabında əsgərləri 
mindirmək üçün vapurları hazırlatmışdır. 
2. Şimal qrupu 31.07.18-də fəcirlə bərabər təərrüzə başlayaraq inayəti-bariyə 
müstənidən Bakını zəbt edəcəkdir. Bakının süqutu anlaşılınca yalnız 13-cü alay 
qitəatı içəri girəcək və şəhərin inzibatını təmin edəcəkdir. Şəhərin midxal və 
məxrəcləri zabit postalarıyla tutularaq vəsiqəsiz kimsəyi şəhərə qoymayacaqdır. 
Şəhərdə ənasiri-müxtəlifə mövcud olduğundan asayiş icabında şiddət göstərilərək 
təsis ediləcəkdir. Digər qitəatın nə surətlə girəcəkləri bilaxirə əmr olunacaqdır. 
Mürsəl paşanın imzaladığı əmrə görə Heybət stansiyası yaxınlığına gəlib çatmış Cənub 
qrupu da Bakı üzərinə hücumda iştirak etməli idi. Döyüş əmrində göstərilirdi ki, 
düşmən gəmilərini top atəşlərinin qarşısını almaq üçün lazım olan tədbirlər həyata 
keçirilsin. Şərq Cəbhəsi komandanlığının ehtiyatına verilmiş olan 38-ci piyada alayının 
2-ci taboru, qüdrətli dağ top taqımı və Ləzgi süvari alayı Şamaxı yolu ilə hərəkət edib 
artıq Bakıya yetişməkdə idi. Döyüş əmrinə görə, ehtiyat qüvvələr Güzdək yaxınlığında 
yerləşməli və vəziyyət tələb edərdisə onda bu qüvvələr də hücumun gücləndirilməsində 
iştirak etməli idi. Şərq Cəbhəsi komandanlığının qərargahı Hökmalı kəndində 
yerləşmişdi. 
Mürsəl paşanın başqa bir göstərişinə görə, şəhərdə asayişin yaradılması ilə konkret 
olaraq 13-cü piyada alayı məşğul olacaqdı. Alayın bir taboru azərbaycanlılar yaşayan 
hissədə, digər tabor isə xristian əhali yaşayan hissədə yerləşməli idi. Şimal qrupunun 
digər bölmələri də Bakının şimal-qərbində və şəhərin kənarında münasib yerlərdə 
mövqe tutmalı idilər. 
 Avqustun 1-də səhər tezdən başlanan döyüşdə əsas hadisələr Qurd qapısı ilə Xəzər 
dənizi arasındakı ərazidə, yəni Şimal qrupunun sağ cinahında cərəyan etməli idi. Bu 
sahə şəhərə ən yaxın sahə olsa da, orada "Sentrokaspi" qoşunlarının güclü müdafiə xətti 
mövcud idi. Ərazinin coğrafi şəraiti və Şimal qrupunun hücumlarının qarşısını az qüvvə 
ilə almağa imkan verirdi. Heybət-Biləcəri dəmir yolunun şərqində sərt hündürlüklər 
üzərində qurulmuş olan "Sentrokaspi" mövqelərini aşmaq xüsusilə çətin idi. Əlavə 
olaraq burada düşmənin 3 səhra topu Şimal qrupunun hücumlarının qarşısını almağa 
çalışırdı. Həmin topların zərərsizləşdiriləsi üçün qüdrətli topçu batareyasına tapşırıq 
verildi və bir müddətdən sonra bu tapşırıq yerinə yetirildi. 
Sağ cinahda irəliləyən 13-cü piyada alayı şiddətli döyüşlərdən sonra 14.30-da dənizə 
yaxın olan 763 rəqəmli hakim yüksəkliyi ələ keçirdi. Bu yüksəklik strateji əhəmiyyətə 
malik olduğu üçün düşmən buradan asanlıqla geriləmək istəmirdi. Gün ərzində bu 
yüksəklik ətrafında şiddətli döyüşlər davam etdi. 13-cü alayın sol cinahı ilə irəliləyən 
10-cu alayın 29-cu taboru Qurd qapısı məntəqəsindəki Sallaxana və Qışla ətrafındakı 
yüksəkliklərə qalxmış və şəhərin 2 kilometrliyində mövqe tuta bilmişdi. 60-cı tabor isə 
Hacı Həsən kəndini ələ keçirmiş və bu məntəqədə münasib mövqelərdə yerlşərək dəmir 
yolu xəttini nəzarət altına götürmüşdü. Bununla da düşmənin zirehli qatarının cəbhə 
xəttinə gəlməsi və "Sentrokaspi" qoşunlarının himayə etmək imkanının qarşısı 
alınmışdı. Şimal qrupunun hücumlarının qarşısını almaq üçün Xəzər dənizindəki 
gəmilərin topları, habelə üç ədəd təyyarə "Sentrokaspi" qoşunlarını himayə edirdi. 
Topçu cəbbəxanasının qıtlığı, habelə keçmiş Bakı komissarlarının tabeliyində olan 
qoşun bölmələrinin döyüşdə iştirakı Şimaql qrupunun hücumunun daha da 
genişlənməsinə imkan vermədi. Petrovun dəstəsinin Bakının Petrovski meydanında 
qurulmuş olan iki batareyası çarpaz atəşlərlə Bibi-Heybət istiqamətində 13-cü alayın 
mövqelərini tutdu. Eyni zamanda bu atəşlərlə Qurd qapısı ətrafında Şimal qrupunun 
sürətli hücumunu müəyyən qədər ləngitmək mümkün oldu. 
Döyüşün gedişində Bakıdan Həsənov adlı bir şəxsin göndərmiş olduğu məktub Mürsəl 
paşaya çatdırıldı. Şəhərdəki vəziyyəti təsvir edən məktubda bildirilirdi ki, ermənilər 
qorxu və təlaş içərisindədirlər, təslim olmağa meyllidirlər. Ancaq həyatları üçün 
qorxurlar. Onlara təminat verilərsə ermənilər öz nümayəndələrini danışıqlar üçün 
göndərə bilərlər. 
Bu məlumat özü də şəhərdə qorxu və təlaşın qaldığını, Bakının ələ keçirilməsi üçün 
münasib şəraitin mövcud olduğunu göstərirdi. 
Avqustun 1-də axşam Qafqaz İslam Ordusunun hissə və bölmələri aşağıdakı xətt üzrə 
mövqe tutmuşdular: Cənub qrupu Ələtdə idi. 10-cu və 13-cü Qafqaz piyada alayları 
Qurd qapısı hündürlükləri ilə Hacı Həsən kəndi arasındakı sahədə yerləşmişdilər. 60-cı 
piyada taboru Xırdalan yaxınlığında, 38-ci piyada alayının 1-ci taboru ilə 2-ci mürəttəb 
süvari alayı və bir səhra top taqımı Sumqayıt stansiyasında, Şərq cəbhəsi 
komandanlığının ehtiyatını təşkil edən 38-ci piyada alayının 2-ci taboru ilə Ləzgi süvari 
alayı Güzdəkdə  dayanmışdılar. 
Avqustun 2-də Mürsəl paşa Bakıya doğru hücumi davam etdirməli idi. O, 60-cı tabora 
düşmənin diqqətini yayındırmaq tapşırığı vermişdi. Həmin hissə fəaliyyəti ilə 
“Sentrokaspi” qoşunlarınnın müəyyən qisminin diqqətini özünə cəlb etməli idi. Bu da 
digər qüvvələrə tutduqları mövqelərdə daha yaxşı möhkəmlənməyə və mümkün olduqca 
uğurlu hücumu davam etdirməyə daha yaxşı zəmin yaratmalı idi. 
Avqust ayının 2-də gecə ikən başlayan döyüş bütün gün davam etdi. Günün sonunda 
Mürsəl paşanın Ordu komandanlığına verdiyi məlumatda bildirilirdi ki, şiddətli 
döyüşlər üç gündür ki, səngimək bilmir. Şəhər ətrafında “Sentrokaspi” qoşunlarının 
müqaviməti xeyli artmışdır. Düşmən qüvvələrinin gücləndiyi hiss olunur. Onun verdiyi 
başqa bir məlumatda isə bildirilirdi ki, şəhərin qərb və cənub-qərb hissəsindəki düşmən 
qüvvələrinə əlavə kömək gətirildiyi müşahidə olunmuşdur. Aldığı yardımdan sonra 
“Sentrokaspi” qoşunları ara-bir hətta hərbi təşəbbüsü də ələ almağa cəhd göstərirlər. 
Xüsusən, 13-cü alaya qarşı vuurşan bölmələr bir neçə dəfə əks hücuma keçməyə cəhd 
göstərdilər və hər dəfə də 13-cü alay bölmələrinin qətiyyətli zərbələrindən sonra 
“Sentrokaspi” qoşunları geri çəkilməyə məcbur olurdu. Qurd qapısı keçidi ilə üzbəüz 
mövqe tutmuş 29-cu və 60-cı taborlar da qarşı tərəfdən göstərilən müqavimətə 
baxmayaraq, “Sentrokaspi” qoşunlarına güclü zərbə endirməyə nail oldular. Onlara 
qarşı mövqe tutmuş piyadalar bütünlüklə məhv olmaq təhlükəsindən sovuşmaq üçün 
şəhərə doğru geri çəkilməyə cəhd göstərdilər. Lakin arxada dayanmış olan süvari cəza 
dəstələri piyadaların geri çəkilməsinə yol vermədilər. Bu sahədə müdafiə mövqelərinin 
müəyyən qədər zəif olduğu üçün “Sentrokaspi” qoşunları komandanlığı bura şəhərdən 
toplanmış yeni qüvvələr göndərdi. “Sentrokaspi” rəhbərləri bu döyüşlərin onlar üçün 
taleyüklü döyüşlər olduğunu yaxşı anlayırdılar. Ən yaxın günlərdə ingilis qoşunlarının 
gələcəyinə və onların Qafqaz İslam Ordusu hissələrinin qarşısını alacağına böyük 
ümidlərlə yanaşan Sentrokaspi” rəhbərləri bütün imkanlarını və qüvvələrini səfərbərliyə 
almışdılar. Cəbhə xəttinə əlavə qüvvələrin tapılıb göndərilməsi, şəhərin Qafqaz İslam 
Ordusu tərəfindən azad edilməsini istəməyən keçmiş komissarların tabeliyində olan 
qüvvələrin də top atəşləri ilə “Sentrikaspi” qoşunlarını himayə etməsi Şimal qrupu 
hissələrinin hücumunu müəyyən qədər zəiflədə bildi. Xüsusilə, top mərmilərinin qıtlığı 
hücumları istənilən şəkildə genişləndirməyə imkan vermirdi. Ona görə də mərmi 
göndərilməsi üçün yenidən Ordu komandanlığına müraciət edildi. 
Avqust ayının 3-də Mürsəl paşa döyüşləri yenidən davam etdirdi. Bakını tezliklə azad 
etmək arzusu onu qətiyyətlə irəli hərəkət etməyə sövq edirdi. Lakin son günlər ərzində 
gedən mövqe döyüşləri qüvvələri həm əldən salmış, həm də sursat ehtiyatını 
tükəndirmişdi. Ancaq hərbi təşəbbüsün əldən verilməməsi və düşmənin öz qüvvələrinin 
bərpasına imkan verilməməsi üçün Mürsəl paşa aparılan döyüşlərin uğurla 
nəticələnəcəyinə inanırdı. Ordu komandanlığı Bakı üzərinə hücumu Biləcəri 
istiqamətindən gücləndirməyi təklif edirdi. Ordu komandanlığının fikrincə, əsas 
qüvvələrin bu istiqamətdə cəmlənməsi onların gəmi toplarının atəşlərindən də 
qorunmasına imkan verərdi. Ancaq Mürsəl paşa vəziyyəti təhlil etdikdən sonra İslam 
Ordusu komandanlığına göndərdiyi cavab məktubunda bu təklifi məqsədəuyğun 
saymırdı və bunu fikirlərlə əsaslandırırdı:  Bakının qərbində yerləşdirilmiş qüvvələrin 
şimala, Biləcəri ətrafına atılması xeyli vaxtın itməsinə səbəb ola bilərdi. Çünki bu sahə 
açıqlıq bir sahə idi və orada qüvvələr düşmən təyyarələri tərəfindən asanlıqla müşahidə 
edilə bilərdilər. Biləcəri istiqaməti həm də məsafəcə şəhərdən çox uzaq idi. Buradan 
şəhərə qədər böyük bir məsafəni qət etmək lazım gələrdi. Ehtiyat qüvvələrin kifayət 
qədər olmadığı bir vaxtda bu çox təhlükəli idi. Mürsəl paşa Ordu komandanlığına 
göndərdiyi cavabında belə yazırdı: 
1.Hakim mövqenin zəbti ilə Bakının düşürülməsi düşünülmüş və həqiqi təərrüz 
Volçi vorota dağına tövcih olunmuşdur. Bu məntəqədə ərazinin arizəsi, gəmi 
toplarının təsiratı maddiyəsini təhdid etməkdədir. Təşəkkülati-əraziyi xəritə 
layiqilə göstərməməkdədir. Sağ cinah piyada qüvvətlərinin sola, Biləcəri cəhətinə 
nəqli zaman qeyb edəcəyi kimi Biləcəri qərbindən tövcüh olunacaq bir hücum da 
ərazini düz və şəhərə daha uzaq olması və hücum qitəatının geridən 
bəslənməməsi və düşmənin bulunduğu ərazinin hakim bulunması hesabiylə 
burası tənsib edilməmişdir. 
2.Bakı şimal-şərqindən tövcüh olunacaq təərrüzdə qitəatın bir dərəcəyə qədər 
gəmi toplarından məhfuz qalacağı mümkün isə də düşmən təyyarələrinin tərəssüd 
vermələriylə yenə atış yapa biləcəyi və avçi xəttindən geriyə doğru xidəmatın 
kəsbi müşkülat eyləyəcəyi və əsasən Bakı şimalında və şərqindəki müsəlman 
köylərin hər birindən çıxacaq müsəlləh əhali yekunu-əzim miqdara baliğ olacağı 
təxmin olunmuşsa da bir kaç günlük təcrübə bunun əksini göstərmişdir. 
Məamafih müsəlləh əhali toplamaq təşəbbüsündən geri qalınmamış və bunun 
üçün biri mürəttəb süvari alayından və digəri firqə qərargahından iki zabit 
məktublar ilə köylərə göndərilmiş və Ləzgi süvari alay komandiri ilə bir Ləzgi 
süvari bölüyü də toplanacaq xalqı sövq və idarə etmək üzrə Sabunçu və Suraxanı 
cəhətlərinə ezam qılınmışdır. 
Avqustun 3-də günortadan sonra Xırdalanla Biləcəri arasında Qafqaz İslam Ordusu 
qüvvələri ilə  “Sentrokaspi” qoşunları arasında yeni bir döyüş baş verdi. Sumqayıtdan 
Xırdalan ətrafına gətirilmiş olan 2-ci mürəttəb süvari alayının üzərinə əvvəlcə düşmənin 
70-80 nəfərlik bir dəstəsi hücum etdi. Az sonra “Sentrokaspi” qoşunları 300-400 
nəfərlik başqa bir dəstə ilə möhkəmləndirildilər. Belə olanda Şimal qrupundan süvari 
alayına da əlavə kömək göndərildi və yalnız bundan sonra “Sentrokaspi” qoşunlarının 
hücumunun qarşısını almaq mümkün oldu. 
Baş komandanlıq vəkalətinin Bakının dinc yolla azad edilməsi təkliflərinə uyğun olaraq 
avqust ayının 3-də Şərq cəbhəsi komandanı Mürsəl paşa yenidən şəhərdəki qüvvələrə 
məktub yolladı. Mürsəl paşanın məkrublarının biri rus, digəri isə türk dilində 
yazılmışdı. Həmin məktublar “Sentrokaspi” ordusunun komandanına və Bakıdakı 
Erməni Milli Şurasının sədrinə ünvanlanmışdı. Bu məktublar 60-cı tabordan olan bir 
zabit vasitəsiylə Biləcəri istiqamətinə göndərilmiş və orada “Sentrokaspi” hərbçilərinə 
təhvil verilmişdi. Məktubda deyilirdi: 
Cənab Bakıdakı Erməni Milli Şurasının sədri! Şübhəsiz sizə aydındır ki, Bakı 
şəhəri ətrafında türk qoşunu döyüşür. Əgər siz şəhəri döyüşsüz təslim etməyə razı 
olsanız milliyətindən və məzhəbindən asılı olmayaraq hamının hüquqlarının 
qorunmasına zəmanət veriləcəkdir. Xüsusilə, siz ermənilərə zəmanət veriləcəkdir 
ki, arzuladığınız halda maneəsiz Bakıdan Ermənistana gedə biləsiniz. Əgər şəhər 
təslim edilməzsə o, onsuz da alınacaqdır və həmin vaxt axıdılan qanların və 
yetirilən ziyanların məsuliyyəti sizin üzərinizdə qalcaqdır. Şəhəri təslim etməyə 
razısınızsa onda xahiş edirəm ki, dərhal nümayəndəniz vasitəsilə cavab 
göndərin... Osmanlı ordusu Şərq cəbhəsi komandanı Mürsəl. 
Erməni Milli Şurasının və “Daşnaksütyun” partiyasının fəalları bu məktuba cavab 
vermədilər və Qafqaz İslam Ordusu qoşunlarına qarşı mübarizəni davam etdirməyi 
qərara aldılar. 
Avqustun 4-də nəhayət polkovnik Stoksun rəhbərliyi altında İrandakı ingilis 
qoşunlarının bir dəstəsi Bakıya gəldi. Alınan hərbi yardım “Sentrokaspi” diktaturasının 
döyüş imkanlarını artırmaqla bərabər, onun liderlərində ümidverici bir əhval-ruhiyyə də 
yaratdı. Heç şübhəsiz ki, bu əhval-ruhiyyə Mürsəl paşaya qarşı cəbhə tutmuş 
“Sentrokaspi” ordusunun fəaliyyətində bir canlanma yaratdı. Ona görə də avqustun 4-də 
davam etdirilən döyüşlər Qafqaz İslam Ordusu hissələri və bölmələri üçün yeni bir uğur 
gətirmədi. Mürsəl paşanın həmin gün üçün müəyyənləşdiridiyi döyüş vəzifələrinə görə, 
Şimal qrupu əvvəlki mövqelərindən hücumu davam etdirməli idi. Sağ cinahdakı 
bölmələrə daha da fəal olmaq tapşırılmışdı. Yəni, Mürsəl paşa hələ də Bakıya qərbdən 
hücum etmək taktikasından əl çəkməmişdi. Bu taktika ilə Şimal qrupunun bölmələri 
irəliyə doğru çox hərəkət edə bilmədilər. 
Bakı üzərinə hücumun Şimal qrupu tərəfindən icra edilməsi nəzərdə tutulmuşdu. Cənub 
qrupuna isə daha çox yardımçı rol ayrıldı. Bu qrupun yetişməsi ilə Bakı ətrafındakı 
qoşunlar əlavə qüvvə aldılar və ona görə də Mürsəl paşa vaxt itirmədən Bakı üzərinə 
qətiyyətli hücuma keçməyi qərara aldı. Bu hücum avqust ayının 5-nə təyin edildi. 
Mürsəl paşanın bu məqsədlə imzaladığı döyüş əmri aşağıdakı məzmunda idi: 
1.Düşmən Volçi vorota dağını qüvvətli bir surətdə və əqsami-sairəni nisbətən 
xəfif bir halda işğal etmişdir. Volçi vorota üzərində fazla miqdarda makinalı 
tüfəngi və dörd topu, Sallaxana civarında 7 topu və Bayılın şərqində də üç hərbi 
gəmisi vardır.  
2.Yarın (5.8.1918) Şimal qrupu təkmili piyada və süvarilərilə saat dörddə basqın 
tərzində təərrüzə başlayacaq, düşmən xətti-müdafiəsi yarıldığı təqdirdə heç bir 
şeyə baxmadan təqib edəcək və sokak müharibəsini nəzəri-diqqətdə tutacaqdır: 
a) Bayıl burnuna qonacaq səhra topu ilə limandan gəmilərin qaçmasına meydan 
verməyəcəkdir; 
b) Zehni bəy müfrəzəsinin Bakı şimal-şərqindəki bütün müsəlman əhalini 
toplayaraq Bakı üzərinə yürümək üçün göndərilmiş olan zabitlərin bir-birilə 
irtibat və müxabirədə bulunmalarını və hərəkətlərini Şimal qrupu komandanı 
tənzim edəcəkdir; 
 c) Sumqayıt istiqamətinin boş buraxılmaması və uzaqlara qədər kəşfi lazımdır. 
3. Cənub qrupu tələb vüquunda Şimal qrupuna yardım edəcək, zirehli terən 
yarınkı müharibədə iştirak edəcəkdir. Cənub qrupu komandanı Puta 
stansiyasından Ələtə qədər sahil qismini və dəmir yolunu dənizə qarşı mühafizə 
edəcək və bu xəttin işləməsini tənzim edəcəkdir. 
4. Şimal qrupu Putaya gələn rus cəbbəxanasından 30 sandığı həmən Zehni bəy 
müfrəzəsinə göndərəcəkdir. 
5. Gəncə-Kürdəmir-Puta dəmir yolu ilə ərzaq və cəbbəxana cəlb olunacaq, 
yaralılar və xəstələr səhiyyə treni ilə nəql olunacaqdır. 
6. Səhiyyə bölüyü Qobuda yaralıları və xəstələri qəbul edəcək və Cənub qrupuna 
verilmiş olan səhiyyə qədəməsi Zehni bəy müfrəzəsinə ilhaq edəcəkdir. 
7.Şərq cəbhəsi qərargahı 4/5-8-1918 gecəsini Qobuda keçirəcək, yarın ələssabah 
Qobunun şərq sırtlarındakı müharibəni idarə məhəllində bulunacaqdır. 
5 avqust döyüşündə iştirak etməsi nəzərdə tutulan qüvvələr və onların 
döyüşqabağı mövqeləri aşağıdakı şəkildə idi: 
 
 Şimal qrupu – komandanı Osman bəy 
13-cü Qafqaz alayı – alay komandiri qayməqam Əhməd Rza bəy 
 4-cü tabor 
 46-cı tabor  birinici   Qurd 
 30-cu tabor  xətdə   qapısı 
 38-ci alayın 2-ci taboru – alay ehtiyatı  dağında 
13-cü alay məntəqəsindəki topçu bölmələr (sağ cinah qrupu) 
 Qüdrətli top  -4 ədəd 
 Şnayder topu -6 ədəd 
 Rus səhra topu -4 ədəd 
 Rus dağ topu -3 ədəd 
10-cu Qafqaz alayı – komandiri qayməqam Səlim bəy 
29-cu tabor  birinci   13-cü alayın sağ 
60-cı tabor   xətdə   cinahı ilə Xırda- 
38-ci alayın 1-ci taboru –alay ehtiyatı  lan arasında 
10-cu alay məntəqəsində topçu bölmələri (sol cinah qrupu) 
 6 ədəd qüdrətli top – cəbhə xəttində 
 2 ədəd qüdrətli top – Xırdalan ətrafında 
Şimal qrupu ehtiyatı 
 25-ci tabor 
 26-cı tabor 
 28-ci tabor 
Süvari minbaşı Zehni bəyin dəstəsi 
 Türk əsirlərindən ibarət piyada bölüyü 
Mürəttəb süvari alayı (19-cu və 42-ci bölüklərdən ibarət idi. 19-cu bölük Şimal 
qrupunun sağ cinahında idi) 
  Azərbaycan milli süvari bölükləri (bir alay halında) 
Ləzgi süvari alayı (iki bölük olub biri Bakının şimalındakı silahlı müsəlman 
əhalini toplamaq üzrə Maştağa ətrafına göndərilmişdi) 
 9-cu Qafqaz alayının pulemyot bölüyü 
Sumqayıt dəstəsi (müfrəzəsi) 
 38-ci alayın 1-ci taborundan bir piyada bölüyü 
 Milli könüllü süvari taqımı 
 Bir ağır pulemyot taqımı 
Cənub qrupu – komandan miralay Həbib bəy Səlimov 
 Zirehli qatar   -Putada 
 Firqə istehkam bölüyü -Putada 
 28-ci tabordan bir bölük piyada  Ələt dəniz 
 Bir taqım süvari    sahilinin müşahidə 
 2 ədəd rus səhra topu   və müdafiəsində 
Bunlardan başqa 38-ci alayın 3-cü taboru Şamaxı yolu ilə Bakıya doğru irəliləməkdə 
idi. 27-ci taborun iki bölüyü isə qatarla Gəncədən Bakıya doğru yola salınmışdı. 
Beləliklə, Mürsəl paşanın yuxarıdakı döyüş əmri və qüvvələr tərtibatı 
ümumiləşdirildikdə məlum olurdu ki, 5 avqust döyüşü ərəfəsində 4-cü, 10-cu və 36-cı 
taborlardan ibarət 13-cü alay Qurd qapısı dağının 763 rəqəmlə yüksəkliyi ətrafındadır. 
38-ci piyada alayının 2-ci taboru 13-cü alayın ehtiyatına verilmişdi. Bu alay döyüş 
zamanı 17 ədəd müxtəlif toplarla himayə olunmalı idi. Döyüşün əsas ağırlığı bu alayın 
üzərinə düşdüyündən Şimal qrupunun ehtiyatını təşkil edən 25-ci, 26-cı və 28-ci 
taborlar onun sağ qanadının arxasında yürləşdirilmişdi. 19-cu süvari bölüyü də 13-cü 
alayın sağ qanadında mövqe tutmuşdu. 
10-cu Qafqaz piyada alayı 29-cu və 60-cı taborları ilə 13-cü Qafqaz alayının sol cinahı 
ilə Xırdalan arasındakı cəbhə xəttində mövqe tutmuşdu. Alay döyüş vaxtı 8 ədəd topla 
himayə olunmalı idi. Onun ehtiyatına 38-ci piyada alayının 1-ci taboru verilmişdi. 
Qafqaz İslam Ordusu komandanı Nuru paşa da 5 avqust döyüşünə böyük əhəmiyyət 
verirdi. O güman edirdi ki, ingilis qoşunlarının ilk dəstəsi Bakıya gətirilməmişdir və 
buna görə şəhərin müdafiə xəttində çox ciddi keyfiyyət dəyişiklikləri baş verməmişdir. 
Bu isə Bakı üzərinə uğurlu hücum üçün zəmin yarada bilərdi. 
Səhər tezdən saat 4.25-də Mürsəl paşanın işarəsi ilə başlayan döyüşlərdə əvvəlcə 
Qafqaz İslam Ordusu hissələri hərbi təşəbbüsü ələ aldılar. Onların üstünlüyü bütün 
cəbhə xətti boyunca hiss edilməkdə idi. İlk zərbələrdən sonra “Sentrokaspi" qoşunları 
tədricən geri çəkilməyə başladılar. Xüsusən, 13-cü alay cəbhəsində düşmən qüvvələri 
daha çox geri çəkilmişdi. Bayıl ətrafındakı yüksəkliklər bu alayın əlinə keçdi. Buradan 
şəhəri və Xəzər dənizindəki gəmiləri artıq aydınca müşahidə etmək mümkün idi. 
Cəbhənin mərkəzində, Qurd qapısı keçirində də hücum uğurla başladı. Bu istiqamətdə 
"Sentrokaspi" qoşunları Sallaxana və qəbristanlığa tərəf geri çəkilməkdə idi.  Ələ 
keçirilən telefon danışıqlarından anlaşılırdı ki, düşmən cəbhəsində güclü panika vardır. 
"Sentrokaspi" qoşunlarının komandirləri vəziyyətin xeyli mürəkkəb olduğundan 
şikayətlənirdilər. Döyüşlərin belə uğurla başladığı üçün idi ki, Şərq cəbhəsi komandanı 
Bakının güclü bir dağıntıya məruz qalmadan ələ keçiriləcəyini güman edirdi. 
"Sentrokaspi" qoşunlarının Qurd qapısı dağı boyunca uzanan birinci müdafiə xətti ələ 
keçirilmişdi. Şimal qrupunun bölmələri "Sentrokaspi" qoşunlarının ikinci müdafiə 
xəttinə yaxınlaşmaqda idi. Ancaq vaxt keçdikcə düşmən qüvvələri təlaş vəziyyətindən 
çıxdılar. Bu döyüşdə Bakının itirilə biləcəyindən qorxan "Sentrokaspi" liderləri, onun 
odrusunun rəhbərləri bütün imkanlarını Şimal qrupunun hücumunun qarşısını almağa 
yönəltdi. Buna görə getdikcə onların müqaviməti də artırdı. Bu müqaviməti qırmaq və 
döyüşü uğurla sona çatdırmaq üçün Şimal qrupunun top mərmiləri artıq çatmırdı. 
Cəbbəxana tükənməkdə idi. Ona görə də topçuların piyadaları müşayiət etməsi zəiflədi. 
Belə bir məqamda Bakı meydanlarında qərar tutmuş bolşevik qüvvələri də Qafqaz İslam 
Ordusuna qarşı döyüşə girdilər. Çünki Qafqaz İslam Ordusunun qoşunlarının Bakı 
üzərinə başlanan uğurlu hücumu bolşevikləri və keçmiş komissarları da ciddi təşvişə 
salmışdı. Şəhərin alınacağı təqdirdə haqq divanı qarşısında dayanmalı olacaqlarından 
qorxan keçmiş komissarlar da sərəncamlarında olan qüvvələrdən istifadə etmək qərarına 
gəldilər. S.Şaumyanın təklifi ilə Petrov gəmilərə yüklənmiş bir batareyanı şəhər 
meydanlarından birində döyüş vəziyyətinə gətirdi. Topların atəşini nizamlamaq üçün 
batareya komandiri avtomoibilə minib Bayıla qədər simli rabitə xətti qurdu. Onun 
işarəsi ilə atılan mərmilər Qafqaz İslam Ordusu bölmələrinin ən sıx yerlərinə düşürdü. 
Nəticədə, həm 10-cu Qafqaz alayının, həm də13-cü Qafqaz alayının bölmələrinə sərrast 
atəşlə ağır itkilər verildi. 10-cu alayın 5 ədəd pulemyotu tamamilə, digərləri isə qismən 
sıradan çıxarıldı. 13-cü alayın bir sıra pulemyotları da top atəşlərindən xarab oldu. 
Bölmələrin qruplaşdırılması və yenidən döyüşə atılması ilə "Sentrokaspi" qoşunları 
tədricən Şimal qrupunun sol cinahında qüvvə üstünlüyü yaratmağa nail oludlar və saat 
11 ətrafında 29-cu tabor da 13-cü alayın sol cinahında döyüşə qoşuldu. Bundan bir 
qədər əvvəl 29-cu və 60-cı taborların üzərinə olmuş hücum 10-cu alayın ehtiyatında 
saxlanılan 38-ci alay taborunun döyüşə qoşulması ilə dəf edilmişdi. Ancaq növbəti 
hücum "Sentrokaspi" qoşunlarının toplarının və pulemyotlarının daha təsirli atəşləri ilə 
müşayiət olunduğu üçün onun qarşısını almaq mümkün olmadı. Şimal qrupunun 
ehtiyatda saxlanılan qüvvələrinin naməlum səbəblərə görə döyüşə salınmaması 10-cu 
alayın bütün müqavimətini qırdı və əvvəlcə bu alay, onun ardınca isə 13-cü alay bir 
neçə gün ərzində Qurd qapısı yüksəkliklərində əldə etmiş olduqları bütün mövqeləri 
tərk etdilər.    
 5-ci Qafqaz firqəsi ərkani-hərb rəisi Rüştünün fikrincə, Şimal qrupunun bölmələri, 
xüsusən də 10-cu və 13-cü alaylar böyük itkilərə məruz qaldılar. "Sentrokaspi" 
qoşunları Qurd qapısı yüksəklikləri boyunca yerləşən müdafiə mövqelərini nəinki Şimal 
qrupunun əlindən aldılar, hətta əgər təqib davam etdirilsəydi Qafqaz İslam Ordusu 
qüvvələri Heybət-Biləcəri dəmir yolunun qərbindəki yüksəkliklər üzərindən də qovula 
bilərdi. 
Əslində, Qafqaz İslam Ordusu hissələrinə elə bir zərbə vurulmuşdu ki, onlar dəmir yolu 
xəttinin qərbindəki yüksəkliklərdən də qərbə tərəf çəkilmək fikrinə düşdülər. Ancaq 
Şərq cəbhəsi komandanlığının zabitlərinin səyləri ilə hissələrin bu hərəkəti dayandırıldı 
və onlar dəmir yolunun qərbindəki yüksəkliklərdə mövqe tutdular. 
Saat 17.00-da Şərq cəbhəsi komandanı Mürsəl bəy döyüşlərin gedişi barədə İslam 
Ordusu komandanı Nuru paşaya belə bir raport göndərdi: 
1.Təərrüzümüz kəmali-müvəffəqiyyətlə davam edirdi. Əsasən, Cənub qrupunun 
dün vasil olan səhra və rus dağ toplarında və digərlərində mövcud cəbbəxananın 
tükənməsi bizzərur topçu atəşinin kəsilməsi dolayısı ilə sərbəst qalan düşmən 
bidayətdə 10-cu alay cəbhəsinə və cinahına və bir az sonra da 13-cü alay 
cəbhəsində pək faiq qüvvələrlə müqabil təərrüzə keçmiş və qitəat topçu atəşinin 
himayəsinə məruz olmadan çəkilmək məcburiyyətində qalmışdır. 
2. İndiki halda sərf edilən qeyrətlə Heybət-Biləcəri dəmir yolunun qərbindəki 
yüksəkliklərdə yerləşdirilmişdir. 
 3.Qüdrətli və Şnayder topları cəbbəxanasızlıq üzündən geriyə alınmışdır... 
Avqustun 5-də "Sentrokaspi" qüvvələri axşama yaxın, saat 17.00-da Biləcəri-Xırdalan 
arasında da hücumu genişləndirməyə cəhd göstərdi. Burada Masazır ətrafında yerləşmiş 
olan Zehni bəy dəstəsi ilə "Sentrokaspi" bölmələri arasında döyüş axşama kimi davam 
etsə də, ciddi bir mövqe dəyişiklikləri baş vermədi. Bu məlumatı Ordu komandanlığına 
çatdıran Mürsəl paşa onu da əlavə edirdi ki, bu gün Bakıya əlavə ingilis qoşunları 
gətirilmişdir. "Sentrokaspi" qüvvələri Biləcəri ətrafında zirehli qatardan, Bayıl tərəfdə 
isə dənizdə dayanan gəmilərin toplarının atəşlərindən istifadə etməklə növbəti hücuma 
hazırlaşırlar. Mürsəl paşanın fikrincə, əgər "Sentrokaspi" qüvvələri səhərisi gün döyüşü 
davam etdirə bilsəydilər, onda Bakı ətrafındakı Qafqaz İslam Ordusu qüvvələrinin 
vəziyyəti çox mürəkkəbləşə bilərdi. Ayın 5-də Mürsəl paşa Nuru paşaya ikinci bir 
raport göndərdi. Həmin raportda Mürsəl paşa yaranmış vəziyyəti təhlil etməklə bərabər, 
öz mülahizələrini də Nuru paşanın nəzərinə çatdırırdı: 
1. Saat 17-də düşmən Xırdalan cəbhəsində də təərrüzə başlamış və Biləcəridə 
bulunan zirehli treni Xırdalana qarşı sövq edərək topçu və makinalı tüfəng 
atəşlərinə başladığı və Xırdalan nöqtəsi istinadından şimala doğru Zehni bəy 
müfrəzəsindəki süvari qitəatı tərəfindən işğal edilmiş olan mövqüləri də atəş 
altına almışdır. Ortalıq qaranlıq oluncaya qədər tərəfeyn arasında atəş olmuş və 
bilaxirə sükunət gəlmişdir. Düşmənin çalınan müxabiratından bu gün (05.08.18) 
saat 17-də Rəştdən Bakıya bir gəmidə 300 qədər ingilis əsgəri gəldiyi və bunlara 
iskələdən almaq üzrə avtomobillərin göndərildiyi və yarın düşmənin bütün 
cəbhədə təərrüzdə bulunacağı anlaşıldı. 
Düşmən qitəatımızı Heybət-Bakı şimendifer xəttinin həmin şərqindəki hakim 
sırtlara qədər təqib etmiş və orada qalmışdı. Şimendifer nəqliyyatını səktəyə 
uğratmaq üzrə Səngəçal stansiyasının qarşısına gələn düşmən zirehli gəmisinə 
qarşı bir səhra topu sövq edildi. 
2. Qitəat Heybət-Bakı şimendifer xəttinin qərbindəki sırtlarda mövcud təhkimat 
xəttinə alınmış isə də bir kaç gündən bəri davam edən hərəkat və bu gün sabaha 
qarşı icra edilən təərrüz səbəbiylə pək ziyadə yorğun bir haldadır. Qitəata hənuz 
qəti məlumat alınmamışsa da şimdiyə qədər səhiyyə bölüyünə 330-u mütəcaviz 
yaralı nəfəri gəlmişdir. Şühəda və mövqedə qalan ağır yaralılar bu hesabdan 
xaricdir. Bu hesaba daxil edilməyən qaib miqdarı şühəda miqdarından daha 
çoxdur. 
3. Bu zayiat səbəbiylə taborların mövcudu haliycə tənaqüs etmişdir. Düşmənin 
təərrüzü halında son səbat və müdafiəni yapmaq istəyirəm. Topçuların heç 
cəbbəxanası qalmadığından Puta stansiyasında bulunmaqda olan 66 qüdrətli və 
80 də Şnayder mərmisini cəlb ediyoram. Digər gəlməkdə olan cəbbəxanalar 
hənuz Putaya gəlməmişdir. 
4. Mövcud qitəatla  bu xəttin mühafizəsinə son dərəcə çalışılacaq isə də cəbhənin 
azlığı, əfradın son dərəcəyə qədər səbat və müqavimət ediləcəyi məlum deyildir. 
Binaənəleyh, gərək müdafiənin davamlı surətdə icrası və gərəksə Bakının zəbti 
üçün hər halda firqəyə az zaman zərfində təlim və tərbiyə görmüş Qafqaz 
qrupundan ikmal əfradı itasına və cəbhəyə fazla miqdarda qüvvəyi-imdadiyyənin 
cəlbinə sürətlə dəlalət və müsaidə buyurulmasını əhəmiyyətlə ərz və istirham 
eylərəm, əfəndim. 
Gün ərzində baş verən döyüşlərin gedişində 9 zabit şəhid olmuş, 19 nəfər yaralanmış, 
sıravi heyətdən 139 nəfər şəhid olmuş, 444 nəfər yaralanmış, heyvanlardan 43-ü ölmüş, 
32-si yaralanmış, 19-u yoxa çıxmış, 485 mauzer  tüfəngi, 62 rus tüfəngi, 3 ağrı 
pulemyot, 4 revolver və s. sıradan çıxmışdı. Həm də Mürsəl paşanın rəhbərliyi altında 
olan qüvvələrə ağır mənəvi zərbə vurulmuşdu. Bakı üzərinə hücumun uğurla başa 
çatdırılması üçün indi bura təkcə yeni qüvvələr gətirmək deyil, həm də mövcud olan 
qüvvələrin mənəvi-psixoloji durumunu bərpa etmək, onlara qələbə inamı qaytarmaq 
lazım idi. 
Bakı üzərinə həlledici hücum başlanan vaxta kimi Mürsəl paşa bu məsələlərlə ciddi 
məşğul oldu. Ötən günlər ərzində mövqe döyüşlərinin aparılması ilə bərabər, 5-ci 
Qafqaz firqəsinin komandanlığı Bakı üzərinə qəti hücumun necə təşkil edilməsi barədə 
də mövcud olan təklif və mülahizələri öyrənir və ümumiləşdirirdi. Əldə olunan 
qənaətlər sistemləşdirilərək avqustun 15-də Ordu komandanlığına təqdim olundu. 5-ci 
firqə komandanlığı belə bir qənaətə gəlmişdi ki, Bakı üzərinə qəti hücum mütləq 
Azərbaycana gətiriləcək yeni türk firqəsi ilə birlikdə həyata keçirilməlidir. 5-ci firqənin 
Bakının qərb tərəfində saxlanılması, yeni gələcək firqənin isə Bakının şimal tərəfinə 
göndərilməsi  məqsədəuyğun bilinirdi. Qəti hücuma başlamazdan əvvəl Biləcərinin 
şimalındakı Yanardağ yüksəkliyinin, habelə Binəqədi-Xırdalan xəttinin tutulması yeni 
gələcək firqənin ilkin vəzifəsi sayılırdı. 5-ci firqə komandanlığının qənaətincə, bununla 
yeni firqə həm də qəti hücum üçün əlverişli mövqe tutar, həm də əsas hücumun bu 
istiqamətdən həyata keçiriləcəyi barədə düşməndə yanlış təsəvvürlər yaratmaqla onun 
əsas qüvvələrinin buraya cəlb olunmasına yol açardı. Belə olduğu təqdirdə güman 
edilirdi ki, 5-ci firqənin döyüş sahəsində iki alaylı bir qüvvə topçu atəşlərinin himayəsi 
ilə Qurd qapısı yüksəkliyini daha asanlıqla ələ keçirəcəkdir. Bu hadisə hücumun ikinci 
günü baş verməli idi. Bununla, düşmən çaşqın hala düşə bilərdi. Üçüncü gün isə hər iki 
istiqamətdə sürətli hücum davam etdirilməli idi. 5-ci firqə Bakının qərbindən, o biri 
firqə isə Biləcəri istiqamətindən hücumu davam etdirməli idi. Bu hücumun həyata 
keçirilməsinə Bakı ətrafındakı kəndlərdən toplanmış qüvvələrin cəlb olunması da 
nəzərdə tutulurdu. 
Görülən işlərin nəticəsində şəhər ətrafında mövqelər möhkəmləndirildi, əsgər və 
zabitlərin ovqatı yenidən mübariz ruhda kökləndi və növbəti hücumun zəfərlə 
nəticələnməsi üçün zəruri hazırlıq işləri aparıldı. Hissələrin maddi-texniki ehtiyacları 
ödəndi, onlar arasında fəaliyyət birliyinə daha ciddi diqqət yetirildi, döyüşlərin gedəcəyi 
ərazi diqqətlə öyrənildi. Bakı üzərinə sonuncu hücum başlanana qədər qüvvələr bir neçə 
dəfə yenidən qruplaşdırılrı, onların iştirakı ilə böyük əhəmiyyət kəsb edən mövqe 
döyüşləri aparıldı. Bu döyüşlər zamanı Mürsəl paşa Bakı ətrafındakı bütün strateji 
nöqtələri ələ keçirdi və həmin məntəqələrdə möhkəmləndi. Mürsəl paşa eyni zamanda 
Bakı ətrafındakı kəndlərin əhalisini qüvvələrin möhkəmlənməsinə səfərbər etdi, 
onlardan dəstələr təşkil etdi.  
Avqust ayının 22-də qayməqam Parakuinlə Mürsəl paşa Bakı şəhərinin təhvil verilməsi 
ilə bağlı Bakıdakı Erməni Milli Şurasına ultimatum göndərdilər. Ultimatumun 
mətnindən görünür ki, o, Parakuin tərəfindən yazılıb və Mürsəl paşa da ona öz imzasını 
atıb. Alman zabiti bildirirdi ki hazırda Bakı ətrafındadır və Bakının döyüşsüz təhvil 
verilməsi üçün Erməni Milli Şurası ilə danışıqlar  aparmaq istəyir. Ultimatumda 
bildirilirdi ki, Bakı şəhəri döyüşsüz təhvil verilsə, onda şəhərdəki ermənilərin 
təhlükəsizliyinə və əmlaklarının qorunmasına zəmanət verilə bilər. Əks təqdirdə şəhərdə 
döyüşlər davam edəcək və nəticədə də erməni həyatı və erməni əmlakı məhv 
ediləcəkdir. Sonra konkret olaraq aşağıdakı tələblər irəli sürülürdü: 
1.Bakı şəhərinin salamat şəkildə təhvil verilməsi və bu neft şəhərindən istifadəyə imkan 
verilməsi; 
2.Sülh və dostluq. 
Bu şərtlərə əməl ediləcəyi halda aşağıdakılar vəd edilirdi: 
1.Bakıya türk qoşunları yeridilməyəcək. Arzu edildiyi halda Bakının ətrafı və bütün 
yolları alman qüvvələri tərəfindən mühafizə edilə bilər; 
2.Şəhərin bütün əhalisinin həyatı, əmlakı və azadlığı toxunulmaz qalacaqdır; 
3.Şəhərin atəşə tutulması dayandırılacaq; 
4. Bağlanmış olan su kəməri dərhal açılacaq. 
Sonra təklif olunurdu ki, danışıqların aparılması üçün Xırdalanla Biləcəri arasındakı 
neytral zonaya nümayəndələr göndərilsin. Lakin Erməni Milli Şurası bu təklifləri qəbul 
etmədi. Əksinə, alınan məktubu Sentrokaspi diktaturasına təqdim etdi. Sonra həm 
Erməni Milli Şurası, həm də Sentrokaspi diktaturası bəyanat yayaraq Bakının təhvil 
verilməyəcəyini bildirdilər . 
Həlledici döyüş ərəfəsində Nuru paşa, Xəlil paşa, Əliağa Şıxlinski Bakı ətrafına 
gəldilər. Bakı üzərinə hücuma ümumi komandanlıq Nuru paşanın özü tərəfindən həyata 
keçirilirdi. Döyüşən qüvvələrə rəhbərlik isə 5-ci diviziya komandanı Mürsəl paşaya 
həvalə edilmişdi. Hətta həlledici döyüş ərəfəsində Azərbaycana gəlmiş olan 15-cü türk 
diviziysı da Mürsəl paşanın sərəncamına verilmişdi. Yəni, Nuru paşanın döyüş 
əmrlərinin icrasının təşkili Mürsəl paşanın üzərinə düşmüşdü. Bu döyüş elə təşkil 
edilməli idi ki, ilk uğursuzluğun acı nəticələri arxada qalmalı, Azərbaycan xalqının 
intizarında olduğu tarixi məsələ - Bakı şəhərinin azad edilməsi başa çatdırılmalı idi. 
Mürsəl paşa bu vəzifənin öhdəsindən şərəflə gəldi və həyatının ən böyük zəfərlərindən 
birini qazandı. Bakının azad edilməsi bu istiqamətdə aparılan ümumi işlərin məntiqi 
nəticəsi idi. Ancaq bu nəticədə Mürsəl paşanın da özünəməxsus payı var idi. 
Bakı şəhəri üzərinə son hücum ərəfəsində buradakı qüvvələr yenidən qruplaşdırıldı. 
Bakı üzərinə hücumda iştirak edəcək qüvvələr 5-ci diviziya komandiri Mürsəl paşaya 
tabe etdirildi. Cənib qrupu isə olduğu kimi saxlanıldı. Bu qrup bir növ döyüşən 
qüvvələri Xəzər dənizindən ola biləcək təhlükədən qorumalı idi. Nuru paşanın əmri ilə 
hücumdam əvvəl döyüşdə iştirak edən qüvvələr arasındakı təmas xətti bir də 
dəqiqləşdirildi. Cənub qrupu ilə 5-ci firqə arasındakı təmas xətti Puta körfəzindən, 283 
rəqəmli təpədən və Puta stansiyasından keçməli idi. Zirehli qatar 5-ci firqənin tabeliyinə 
verildi. 5-ci firqə ilə 15-ci firqə arasındakı təmas xətti isə Xırdalanın şimalındakı 
Yanardağ-Biləcəri-Ermənikənd üzrə müəyyənləşdirilmişdi. 
Sentyabr ayının 13-də saat 17.11-də Qafqaz İslam Ordusu komandanı Nuru paşa Bakı 
üzərinə həlledici hücumun təfərrüatlarını özündə əks etdirən döyüş əmrini imzaladı. Bu 
əmrə müvafiq olaraq Mürsəl paşa diviziya üzrə döyüş əmri verdi. Onun imzalamış 
olduğu 75 saylı döyüş əmri çox geniş və əhatəli bir əmr idi. Bu əmrdə Bakı şəhəri 
üzərinə həlledici hücum zamanı 5-ci diviziyanın tabeliyində olan bütün hissə və 
bölmələrin qarşısında dayanan vəzifələr təfərrüatı ilə müəyyənləşdirilmişdi. Əmrin elə 
ilk bəndlərində deyilirdi ki, Allahın inayəti ilə sentyabrın 14-də Bakı üzərinə hücum 
başlanacaq. Bu hücumda 5-ci diviziya tabeliyində olan 9-cu, 10-cu, 13-cü, 56-cı piyada 
alayları ilə 11 qüdrətli, 3 rus səhra, 8 Şnayder, 5 rus dağ topları və 8 qaubitsa iştirak 
etməli idi. Diviziyanın döyüş sahəsinin sağ cinahında 9-cu piyada alayı mövqe 
tutmuşdu. Bu alayın döyüş sahəsi Şubanıdan Bakıya gedən yola qədər gəlib çatırdı. 9-cu 
alayın sol cinahında, Şubanıdan Bakıya gedən yolun ətrafında isə 56-cı alay mövqe 
tutmuşdu. Hücum zamanı bu iki alayın qarşısında dayanan ilkin vəzifə güllə işlətmədən 
“Sentrokaspi” və ingilis qoşunlarının ilkin müdafiə xəttini tutmaq idi. Sonra alaylar 
hücumu davam etdirməli və düşmənin ikinci müdafiə xəttini də ələ keçirməli idilər. 
Yalnız bundan sonra qüvvələr əllərinə keçirdikləri mövqelərdə dayanıb səhərin 
açılmasını gözləməli idilər ki, topların himayəsi ilə daha da irəliləyə bilsinlər. Alaylar 
cinahların mühafizəsinə diqqət yetirməli idilər ki, düşmənin qəfil basqınına məruz 
qalmasınlar. İkinci müdafiə xətti ələ keçiriləndən sonra 13-cü alay da hərəkət edib 9-cu 
alayın sağ cinahının arxasında mövqe tutmalı idi. Bu alay həm 9-cu alayın sağ cinahının 
mühafizəsini təmin etməli, həm də  alayın sağ cinahını möhkəmləndirməli idi. Hücum 
gecə saat 1-də başlamalı idi. Mürsəl paşa alaylardan tələb edirdi ki, müdafiə xəttləri 
tutulan kimi bu mövqelər dərhal möhkəmləndirilsin və ora pulemyotlar qoyulsun. 
Düşmənin ikinci müdafiə xətti tutulandan sonra hücum aşağıdakı kimi davam 
etdirilməli idi: 56-cı alay əsasən sallaxananın şimal hissəsi ilə, 9-cu alay isə Sallaxana 
ilə Maşatlıq adlanan məntəqə arasında, yəni 56-cı alayın sağ cinahında irəliləməli idi. 
Bakı şəhərindəki hündür kilsənin qızılı rəngli qülləsi hər iki alay üçün hücumun ümumi 
istiqamətini müəyyənləşdirməli idi. Şəhərə hakim olan yüksəkliklər ələ keçirildikdən 
sonra alaylar yenidən burada möhkəmlənib növbəti əmri gözləməli idilər. Döyüşçülərə 
şəhərə girmək, binalara soxulmaq qəti qadağan edilmişdi. 13-cü alay yenə də 9-cu 
alayın sağ cinahına yaxın hərəkətini davam etdirməli idi. 10-cu piyada alayı isə firqənin 
ehtiyat qüvvəsi kimi saxlanılırdı. Diviziyanın tabeliyində olan toplar üç qrupda 
birləşdirilmişdi. 1-ci və 2-ci qruplar sağ cinahı himayə etməli, Bayıl və Bibi-Heybət 
istiqamətindən ehtimal edilən düşmən hücumlarını dəf etməli idi. Üçüncü topçu qrupu 
isə cəbhənin sol cinahını öz himayəsi altında saxlamalı idi. Zirehli qatarlar da döyüşə 
cəlb olunmalı və Ordu komandanının döyüş əmrində müəyyənləşdirilmiş vəzifələrin 
icrasını təmin etməli idi. Mürsəl paşanın həmin tarixi əmrü bütünlüklə aşağıdakı kimi 
idi: 
1.Düşmənin müstəhzər mövzü və xütutu alay komandanlarına bu gün ərazi 
üzərində göstərilmişdir. Şimdiyə qədər kəşf edilən batareya mövzülərindən 2 top 
Volçi vorotada, 4 top Salyan qışlasının qərbində və 2 tor Biləcəri şərqində və bir 
ağır top bu məntəqədə bulunmaqdadır. Alınan məlumata nəzərən düşmənin 
ehtiyat qüvvələri Bayıl təpəsi gerisində, Ermənikənddə və Balaxanı cəhətindədir. 
2. 15-ci firqə nisfilleyndən etibarən Balaxanı, Suraxanı və Əhmədli istiqamətində 
qüvvətli kəşf qolları və topçu atəşilə qarşısındakı düşməni təsbit edəcək və 
Əhmədlini zəbt edəcəkdir. 
3. Allahın inayəti ilə yarın 14.09.18 sabahı Bakıya qarşı təərrüzü hərəkata 
başlanacaqdır. 5-ci Qafqaz firqəsi 9, 10, 13 və 56-cı piyada alayları və 11 
qüdrətli, 8 obus, 3 rus səhra, 8 Şnayder, 5 rus dağ topu Bakı-Şubanı zavotları yolu 
ilə zavotların və 26-cı taborun sağ cinahından keçib Bakıya gedən yol arasından 
sarı parlaq kilsə qülləsi istiqaməti-ümumiyyəsində təərrüz edəcəkdir. 
 Beləki: 
a) 9-cu alay (25-ci tabor, 106-cı alayın 2-ci taboru və 27-ci tabordan iki bölük) 
toplanaraq 26-cı taborun sağ cinahından Bakıya gedən yol ilə bu yolun şimalında 
bu gün göstərdiyim daşlıqlara qədər olan cəbhədə; 
b) 56-cı alay Şubanı zavotlarından Bakıya enən yoldən hərəkət edəcək və 9-cu 
alayın sol cinahından yenə bu gün ərzində göstərdiyim buruna qədər (burun daxil) 
olan cəbhədə; basqın tərzində düşmənin ilk kənar mövzülərini zəbt edəcəkdir. 
İşbu xətt tüfəng partlamadan bomba və süngü ilə hər iki alay tərəfindən zəbt 
olunacaqdır; 
c) 9 və 56-cə alaylar ikinci düşmən xəttini də bu surətlə zəbt və işğal edərək daha 
ziyadə irəliyə getmək üçün ortalığın ağarmasını və topçu atəşinin himayəsini 
bəkləyəcəkdir və cinahlarını himayə etmək üzrə qədəməli tərtibat almış olacaqlar 
və irəlilərinə kəşf qolları sürmüş bulunacaqlar. 
Bu əsnada 13-cü alay 9-cu alayın sağ cinahı gerisində bulunmaq üzrə düşmənin 
zəbt edilən birinci xəttinə həmən təqərrüb edəcək və 9-cu alayın sağ cinahına vaqi 
olunacaq düşmən təərrüzünü dəf eyləyəcək və icabında 9-cu alayın sağ cinahını 
təmdid etmək üzrə firqə tərəfindən istixdam olunacaqdır. 9-cu alay mövzüündə 
qalacaq olan 26-cı taborun Şubanı məntəqəsində bulunacaq iki bölüyündən 
istifadə edilə bilər. 
4. 9-cu və 56-cı alaylar 14.09.18 sabahı saat birdə Zavotlar məntəqəsindəki 
təcəmmü məhəllindən hərəkət edərək basqın icra edəcəklərdir. 
5. Qazanılan və zəbt edilən xəttlər və məntəqələr son dərəcə fədakaranə bir 
surətdə mühafizə olunacaq və həmən makinalı tüfənglər yerləşdirilərək bu surətlə 
təqviyyə edilmiş bulunacaqdır. 
6. 56-cı alay Sallaxana və bunun cənubundakı bir pəncərəli tək bina ilə 
Sallaxananın şimalındakı qırmızı tək bina arasından, 9-cu alay 56-cı alayın sağ 
cinahından, Maşatlığın şimal-şərqindəki torpaq rəngli üç binanın ən solundakına 
qədər olan cəbhə üzərindən təərrüz və irəliləyəcəkdir. Sarı parlaq kilsə qülləsi 
ümumi təərrüz istiqamətidir. Bu alaylara ərazi üzərində bunlar iarə və izah 
edilmişdir. Şəhərə hakim kənar işğal edilər-edilməz piyada rəfaqət topçuları  
şəhəri bombardman etməlidir və şəhərə girilməyərək hakim bir vəziyyətdə əmr 
bəklənməkdədir. Ən mühüm mədxəllər tutulacaq və heç kimsə şəhərə və binalara 
qətiyyən girməyəcəkdir. 
7. 10-cu alay 3 nömrəli topçu qrupunda (əvvəlcə mərkəz qrupu idi) mühafizə bir 
piyada qitəsi tərk edərək 106-cı alayın ikinci taborunun bulunduğu cift təpələrin 
gerisində hərəkətə hazır bir surətdə bu gecə ictima etmiş bulunacaqdır. 
8. 13-cü alay bulunduğu yerdə taborlar ictima  edərək hərəkətə hazır 
bulunmalıdır. Sağ cinahın büsbütün açıq qalmaması üçün 9-cu alayın 26-cı taboru 
iki bölüyü ilə əmniyyət tərtibatı almış olmalıdır. Bu bölüklər təərrüzün tərəqqi və 
davamı ilə əmniyyət tərtibatı almış olmalıdır. Bu bölüklər təərrüzün tərəqqi və 
davamı əsnasında bilaxirə cəlb edilə bilər. 10-cu alay firqənin ehtiyatıdır. 
9. Alayların rəfaqət top taqımları bu surətdə təqsim olunmuşdur: - Kamil 
əfəndinin iki topu 13-cü alaya, Həqqi əfəndinin taqımı 9-cu alaya tərfiq 
olunacaqdır. Bu taqımlar bidayətdə topçu komandanının göstərdiyi yerdə 
mövqeyə girəcəklər və fəqət alayları tərəfindən tələb vüquunda dərhal alaylarına 
iltihaq edəcəklərdir. 
10. Bir və iki nömrəli topçu qrupları qitəatın cəbhəsindəki düşmənə atəş edərək 
irəliləmələrini təshil və təmin edəcək və sağ cinaha Bayıl və Volçi vorota 
cəhətindən gələcək müqabil təərrüzü qırmaq sürətiylə tərd və dəf edəcəkdir. Üç 
nömrəli topçu qrupu da piyadanın təərrüzünü təshil və təmin edəcək və qitəatın 
sol cinahını himayə və müqabil təərrüzləri dəf eyləyəckdir. Ən ziyadə zərər verən 
düşmən topçu və makinalı tüfənglərinin mövqeləri və zirihli avtomobilləri 
piyadalar tərəfindən topçu komandanlığına məlumat veriləcək və bunlar şədid 
topşu atəşləri altına alınaraq iskat və yaxud təxrib olunacaqdır. 
11. Zirehli tren ortalıq ağarınca Heybət stansiyasına doğru irəliləyərək Volçi 
vorota məntəqəsindəki düşmən atəşini üzərinə cəlb edəcək və firqənin sağ 
cinahını bu surətlə mühafizə edəcəkdir. 
12. 9-cu alaydan əvvəlcə intixab edilmiş olan qüvvətli bir zabit kəşf qolu Volçi 
vorota ilə dəniz arasından sövq və təhrik olunaraq düşməni işğal eyləyəcək və 
müsaid vəziyyət hasil olunca Volçi vorotanı işğala çalışacaqdır. Bu kəş qolundan 
əzəmi fədakarlıq bəklənməkdədir. 
13. Firqə bu yarma hərəkatını bütün şiddət və sürətlə icra etmək surətiylə 
qazanacağından alaylar cinahlarını qədəməli bulunduracaqlar və müttəhid bir 
kütlə halında düşmənə hücum edəcəklərdir. Bütün zabitan və əfraddan ən böyük 
qeyrət və fədakarlıq bəklərəm. Düşmənin ricət edən qitəatı şiddətlə təqib olunaraq 
iadəsi intizamlarına meydan verilməməlidir. Elektrik cərəyanının hamil olması 
məlhuz telörgüləri heç bir vaxtda təvəqqüfə səbəbiyyat verməyəcəyindən tel 
makasları hazır bulunacaq, bilhücum cəbbəxana və bomba kimi şeylər ikmal 
edilmiş olacaqdır. Şəhid və məcruhlar cəbbəxana və bomba və tel makasları 
qitəatı tərəfindən toplanmalıdır. Lağım olması mühtəməl məhəllərə ibtida 
kəşşaflar sövq olunmalı və bu kimi yerlərdə fazla durmamalıdır. 
14. İrtibat və telefon müxabirəsinin inqitəyə uğramaması qətiyyən elzəm və şərti 
əzimdir. 106-cı alayın ikinci taborunun bugünkü mövqeyi gerisində bir sentral 
təsisi və alayların təərrüz istiqamətlərinə nəzərən Şubanı zavotlarına qədər 
xətlərin çəkilməsi və firqə tərəssüd məhəllinin məzkur sentrala rəbt edilməsi və 
ordu tərəssüd məhəllinin və topçu müfəttişliyinin rəbti haqqında ordu teleqraf 
müdirinə lazım gələn təlimat və kroki verilmiş olacağından şəbəkənin ol surətdə 
bu gecə yarısına qədər tənzim edilmiş olmasını ordu teleqraf müdirindən tələb 
edirəm. Alaylar irəlilədikcə bu xətləri təmdid edərək mənimlə müxabirədə və 
irtibatda bulunacaqdır. Hər hansı bir səbəb dolayısıyla irtibat münqət olarsa xəbər 
və raporlar zabitlər və əmir atlıları ilə gələcəkdir. Hər alay laəqəl iki saatda bir 
rapor verməlidir. 
15. Saatlar əmri yazdıran firqə növbətçi zabitindən əyar olunacaqdır. 
16.Ərzaq və cəbbəxana Qobu anbarlarında ikmal və əxz olunacaqdır. 
17. Firqə səhiyyə bölüyü Qobuda hali-fəaliyyətdədir. 16 təzkərəlik bir səhiyyə 
qədəməsi 106-cı alayın ikinci taborunun bugünkü mövqeyi gerisinə sövq 
ediləcəkdir. Bu qədəmə müharibə əsnasında alay sarğı məhəllərindən məcruhinin 
geriyə nəqli üçün bir kaç təzkərəni irəli sürmək surətiylə yardımda bulunacaqdır. 
Səhiyyə bölüyündən xəstələr və məcruhlar Putada bulunan 15-ci firqə səyyar 
xəstəxanasına və oradan da səhiyyə treni ilə Hacıqabuldakı firqə səyyar 
xəstəxanasına nəql olunacaqdır. 
18. Putada bulunan firqə istehkm bölüyü və dəir yolu bölüyü ilə istehkam treni 
əmrimə amadə bir surətdə məhəlli-məzkurda hazır bulunacaqdır. 
19. Mən 26-cı tabor komandanının bu gün bulunduğu binanın şərqindəki tərəssüd 
məhəllində bulunacağam. 
Beləliklə, Bakı şəhəri üzərinə qəti hücum  sentyabr ayının 14-nə keçən gecə başladı. 
Qarşıda iki alay hərəkət edirdi. 9-cu və 56-cı alaylar. 56-cı alay Sallaxanaya gedən 
yolun hər iki tərəfi ilə hərəkət edərək yüksəkliklərə qalxdı və saat 3-də düşmənin ilk 
müdafiə xəttini ələ keçirdi. 9-cu alay isə sərt yüksəkliklərdə yerləşən düşmən xəttini 
saat 3.30-da ələ keçirdi. Adları çəkilən alayların hücumu çox böyük sürətlə həyata 
keçirildi və qarşı tərəfin qüvvələri bu sürətli hücumun qarşısının alınması üçün təsirli 
tədbirlər görməyə belə vaxt tapmadılar. 
Qərb cəbhəsində birinci müdafiə xətti ələ keçirildikdən sonra 9-cu və 56-cı alaylar yeni 
qüvvələr aldılar və onlar bir qədər də möhkəmləndilər. 9-cu alayın 26-cı taborundan 
geridə saxlanmış iki bölüyü yenidən döyüş xəttinə, öz taborunun sərəncamına 
göndərildi. Qərb cəbhəsinin sağ cinahında 9-cu alayın döyüş sahəsində mövqe tutan 
ingilis qüvvələrinə mayor Ley rəhbərlik edirdi. Güclü hücum başlayanda mayor Ley öz 
döyüşçülərini bir qədər geri çəkdi və arxadakı hündürlüklərin birində mövqe tutdu. 
Sonradan isə bir bölüyü irəli göndərdi. 
56-cı alayın sol cinahı yaxşı mühafizə olunmadığından Mürsəl paşa Ordu komandanlığı 
qarşısında ehtiyatda saxlanılan alaylardan birinin bu istiqamətdən döyüşə qatılması 
barədə məsələ qaldırdı. Ordu komandanlığının əmrinə görə, diviziya ehtiyatı olan 10-cu 
alay 56-cı alayın sol cinahında döyüşə qatıldı. Diviziya ehtiyatına isə Ordu ehtiyatında 
olan 106-cı alay verildi. Səhər saat 6-da uğurla davam etdirilən hücumla 56-cı alay 
"Sentrokaspi" və ingilis qoşunlarının ikinci müdafiə xəttini də ələ keçirdi. 
Ancaq bu mövqelər ələ keçirildikdən sonra 5-ci diviziyanın hissələrinin hərəkətində 
lənglik yarandı. Bu da arxada qalan topların gətirilməməsi ilə bağlı idi. Hissə 
komandirləri topların gətirilməsi üçün sürətli hücumlarına ara verdilər. Bu isə 
"Sentrokaspi" və ingilis qoşunlarına nəfəs dərməyə imkan verdi. Qafqaz İslam Ordusu 
qüvvələrinin hücumunda yaranan bu fasilə hətta general Denstervilin özünü də təəccübə 
saldı. Onun fikrincə, qərb cəbhəsində irəliləyən hissələr yürüşlərinə ara verməsəydilər, 
çox qısa bir zamanda şəhəri tuta bilərdilər. Çünki iki müdafiə xəttini itirən 
"Sentrokaspi" və ingilis qüvvələri çaşqınlıq içərisində geri qaçmaqda idilər. Lakin arada 
yaranan fasilə döyüşə bir lənglik gətirsə də bu, əslində döyüş planı ilə nəzərdə tutulmuş 
bir fasilə idi. Plana görə hücum edən qüvvələr düşmənin birinci və ikinci müdafiə 
xətlərini ələ keçirdikdən sonra orada möhkəmlənməli və bu vaxt ərzində arxada qalan 
toplar da irəli çəkilməli idi. Topları Qurd qapısı yüksəkliyinə qaldırmaq isə elə də asan 
deyildi. Digər tərəfdən ola bilsin ki, heç Mürsəl paşa özü də piyadaların belə sürətlə 
düşmənin müdafiə xətlərini tutacağını güman etmirdi. Yoxsa ola bilsin ki, piyadaların 
hərəkətinin ardınca topların da aparılmasına başlanardı. Hər halda "Sentrokaspi" və 
ingilis qüvvələrinin şəhərin qərbindəki müdafiə mövqelərinin ələ keçirilməsi xəbəri 
alınanda Nuru paşa Mürsəl paşaya təkcə yüngül topların deyil, cəbhə arxasında 
yerləşdirilmiş ağır topların bir batareyasının da Qurd qapısı yüksəkliklərinə qaldırmaq, 
habelə hissələrin hücumuna çevik rəhbərlik etmək üçün 5-ci diviziya qərargahını da ora 
köçürmək barədə əmr verdi. Həmin topların Qurd qapısı yüksəkliklərinə qaldırılması ilə 
hücumun uğurla davam etdirilməsinə zəmin yarnadı. Əvvəlcə topların köməyi ilə 9-cu 
alayın sağ cinahında, Bibi-Heybət istiqamətində yaranan gərginlik aradan qalxdı. Sonra 
isə hücuma keçən alaylarla üzbəüz cəbhədə düşmənin müqaviməti qırıldı. Səhər saat 
9.15-də 5-ci diviziya komandanı Mürsəl paşanın Ordu komandanlığına verdiyi 
raportunda deyilirdi : 
Piyada hissələr məzarlığın qərbində və Sallaxanada düşmənin ikinci xəttini tutub. 
Bir qüdrətli taborun irəli hərəkətinə əmr verilmiş və bir batareya irəli getmişdir. 
Volçi varota ilə Bayıl təpələri tərəfdə düşmənin 20 nəfərlik bir qüvvəsi var. 
Onların hücumu gözlənilmir. Lazımi tədbirlər görülür. 
Ancaq bir tərəfdən əlverişli mövqelərin tutulması, digər tərəfdən də topların səmərəli 
fəaliyyətə başlaması "Sentrokaspi" və ingilis qoşunlarının müqavimət göstərmək 
imkanını məhv etmişdi. Az sonra 56-cı alay sol cinahda şəhərə hakim olan yüksəklikləri 
və düşmənin üç ədəd pulemyotunu ələ keçirdi. Bu mövqedən şəhərin bombardman 
edilməsi xeyli asanlaşdı və düşmən qüvvələrinin panikasını artırmaq üçün ara bir 
toplardan şəhərə atəş açılırdı. 
56-cı alaya qarşı cəbhə tutmuş qüvvələr Qırmızı Qışlaya tərəf geri çəkilərək burada 
müqaviməti davam etdirirdilər. Alınan məlumata görə, Qışlanın arxasında 3 ədəd zirehli 
avtomobil düşmən qüvvələrini himayə  edirdi. Bu avtomobilləri zərərsizləşdirmək üçün 
toplara atəş açmaq əmri verildi. Qaubitsa batareyasının bir neçə sərrast atəşindən sonra 
Qışla həm piyadalar, həm də zirehli avtomobillər tərəfindən tərk edildi. Sağ cinahdan 
irəli çıxarılmış olan 13-cü alay isə Maşatlıq adlanan məntəqəni, habelə Bayıl 
yüksəkliklərini ələ keçirdi. Bu mövqelərdən artıq top atəşi ilə limandakı gəmilərin 
hərəkətinə mane olmaq mümkün idi. Qərb cəbhəsində hücumu genişləndirmək üçün 
Putadakı zirehli qatar da saat 11.45-də Heybət stansiyası istiqamətində hərəkətə başladı. 
Qatar top atəşləri vasitəsilə hücumu himayə edə bilərdi. Beləliklə, sentyabrın 14-də 
günortaya kimi qərb cəbhəsində əsas mövqelər ələ keçirilmiş və düşmənin müqaviməti 
tamamilə qırılmışdı. 5-ci diviziyanın ərkani-hər rəisi Rüşdü bəy etiraf edirdi ki, əgər 
toplar döyüşə daha yaxşı qoşula bilsəydilər, onda gün ərzində əldə edilən nəticələr daha 
böyük ola bilərdi. 
Sentyabr ayının 14-ü gecəsi ingilis qoşunları Bakını tərk etməyə başladılar.  Ayın 14-də 
Bakı şəhərinin taleyi artıq həll olunmuşdu. Gün ərzinə gedən döyüşlərin nəticəsi barədə 
axşam 5-ci diviziya komandiri Mürsəl paşa tərəfindən Ordu komandanlığına belə bir 
raport verildi: 
1.13-cü alay Maşatlıq və bunun şimalında şəhərə hakim sırtları kamilən işğal 
etmiş olub düşmən civarındakı binalara girərək atəş etməkdədir. Şəhər daxilində 
toplaşmaqda olan düşmənin 13-cü alay cəbhəsinə yapdığı birinci müqabil təərrüz 
tərd edilmiş və ikinci təərrüzün də tərdinə çalışılmaqda olduğu anlaşılmışdır. 
Məzkur alay cəbhəsindəki düşmən məhkum və şaşqın bir vəziyyətdə 
mütəmadiyən piyada və makinalı tüfəng atəşi icra etməkdədir. 
2. 56-cı alay cəbhəsindəki düşmən Qırmızı və Bəyaz qışlaların önündədir. 
Qırmızı Qışlanın önündəkilər piyada və makinalı tüfənglərlə və daxilindəkilər 
yalnız makinalı tüfənglərlə və Bəyaz Qışla civarındakı zirehli avtomobillər də top 
və makinalı tüfənglərlə atəş etməkdədirlər. 
3. 10-cu alay cəbhəsindəki düşmən 56-cı alayın sol cinahına gətirdiyi qüvvələr isə 
3-4 dəfə təərrüz təşəbbüsündə bulunmuş və fəqət hər dəfə tərd edilmişdir. 
Düşmən saat 13-də 107-ci alay cəbhəsindəki qüvvəni təqviyyə edərək Hacı Həsən 
köyünün şimal-qərbindəki sırt və daha şərqindəki bir kaç sırtı işğala müvəffəq 
olmuşsa da 28-ci taborun düşmən gerilərinə yapdığı təsir və təərrüz üzərinə 
düşmən saat 16-da ricətə məcbur edilmiş və 107-ci alayın da məzkur sırtlara 
çıxdığı tərəssüd olunmuşdur. 10-cu alay sol cinahı qarşısına iki zirehli avtomobil 
gəlmiş və fəqət topçu atəşlərimizlə tərd edilmişdir 
 4.Firqə qitəatının vəziyyəti aşağıdadır: 
a) 13-cü alay Maşatlıq sırtı cənubundakı bina ilə Sallaxana civarındakı bina 
qrupları arasındakı xətdə, 9-cu alay 13-cü alayın sol cinahından Sallaxananın 
şimalındakı qırmızı binaya qədər, 56-cı alay 9-cu alayın sol cinahında, bulunduğu 
cəbhədə, 10-cu alay 56-cı alayın sil cinahından etibarən firqə sol cinahına qədərki 
xətdədir; 
b) 10-cu alayın iki və digər alayların bir taboru cəbhələri gerisində ehtiyatda 
bulunmaları əmr olunmuşdur; 
c) 106-cı alayın bir taboru Heybət-Bakı caddəsinin kəskin daşlıq sırtı qət etdiyi 
məhəldə, digər taboru Zavotlarda. Hər iki tabor firqə ehtiyatındadır; 
d) Səhra obus batareyasından məada digər topçu qitəatı da bu gecə şimendifər 
xəttinin şərqinə keçəcəkdir; 
e) İstehkam və dəmir yolu bölükləri Puta-Biləcəri dəmir yolu xəttinin təmiri ilə 
məşğuldurlar; 
 f) Zirehli tren Heybətdə qalacaqdır; 
 g) Firqə müstəqil xəttinin vəziyyətində təbəddül yoxdur; 
 h) Firqə qərargahı Zavotlardadır. 
5. Şnayder, Krup və obus topları qışlalar, iskele və yol kimi mühüm yerlərə gecə 
atəşləri üçün təsbit olunmuşdur; 
6. 13-cü alay tərəfindən bir avtomatik tüfənglə iki ağır makinalı tüfəng iğtinam və 
iki nəfər əsir edilmişdir. İğtinam olunan makinalı tüfənglərdən biri düşmənin 
əleyhinə istemal edilməkdədir. 56-cı alay tərəindən  beş makinalı tüfəng iğtinam 
edilmiş və qismən düşmən əleyhinə istemal edilmişdir; 
7. Bu müharibədə yalnız 56-cı alay bir zabit, 16 nəfər şəhid vermiş, 2 zabit, 74 
nəfər məcruh və 8 heyvan yaralı vermiş, 105 sandıq piyada və makinalı tüfəng 
mərmisi və 465 bomba sərf edilmişdir. 
  Axşama yaxın Mürsəl paşa gün ərzində gedən döyüşlərin nəticələri barədə 
diviziya üzrə əmr hazırladı. Bu əmrdə günün sonunda hissələrin hansı mövqelərdə 
olduqları, harada gecələməli olacaqları açıqlanmışdı. Əmrdə qeyd edilirdi ki, hissə və 
bölmələr yerləşdikləri mövqelərin mühafizəsini də təmin etməli, düşmən qüvvələrinin 
hücumları baş verdikdə onun dəf edilməsinə hazır olmalıdırlar. Dəmir yolu və istehkam 
bölmələrinə dəmir yolu xəttinin Biləcəriyə qədər olan hissəsinin yoxlanılması və xarab 
olan hissələrin bərpası tapşırıldı. Dəmir yolu xəttinin qərbində qalmış olan topların gecə 
ikən Qurd qapısı yüksəkliklərinə nəql edilməsi də əmrdə öz əksini tapmışdı. Əmrdə 
habelə təchizat-təminat, səhiyyə, rabitə məsələləri ilə bağlı müvafiq bölmələrə və 
strukturlara da lazımi göstəriş verilirdi: 
1.Firqə qitəatı Maşatlığın cənubundakı bəyaz kiçik binadan etibarən Maşatlıq-
Sallaxana-Qırmızı Qışla xəttini müvəffəqiyyətlə işğal etmiş və düşmənlərdən top 
və makinalı tüfəng iğtinam etmişdir; 
2. 15-ci firqəyə mənsub 38-ci alay Biləcərinin şərq kənarına vasil olmuş və 10-cu 
alayın sol cinahında 107-ci alay Hacı Həsən köyünün şərqindəki daşlıq, kəsik 
sırtları işğal etmişdir. Bu alay 15-ci firqə əmrindədir; 
 3. Firqə qitəatı cəbhələrində aşağıdakı tədilatı bu gecə icra edəcəkdir: 
a)13-cü alay Maşatlığın cənubundakı tək bəyaz bina ilə Sallaxana cənubundakı 
evlər qrupu arasında; bu alayın bir taboru behəmehal toplu olaraq alay ehtiyatını 
təşkil edəcəkdir; 
b) 9-cu alay 13-cü alayın sol cinahından Sallaxananın şimalında qırmızı bina 
arasında; kəza bu alay da əlində toplu və müntəzəm bir ehtiyat taboru 
bulunduracaqdır. Bu alayın məntəqəsindəki qüdrətli batareyaları telefonla 
kəndisinə rəbt edəcəkdir; 
c) 56-cı alay 9-cu alayın sol cinahından etibarən bulunduğu cəbhədə qalacaq və 
bir taborunu ehtiyat olaraq bulunduracaqdır. 
d) 10-cu alay cəbhəsini bir taborla tutacaq və iki taborunu ehtiyat olaraq 
bulunduracaqdır; 
e) 106-cı alay firqə ehtiyatıdır. Bu alay bir taborunu Heybət-Bakı caddəsinin 
kəskin sırtı qət etdiyi nöqtənin cənubunda bulunduracaqdır. Alay mənimlə və 
irılidəki taboru ilə daima irtibatda bulunmalıdır. Bu tabor eyni zamanda Volçi 
varota dağı və sahil qismini tərəssüd və təhərri etmək üzrə bir kəşf qolu sövq 
etmişdir. Alayın digər taboru Zavotlar məntəqəsinin sağ cinahında mənim 
əmrimdə bulunacaqdır.   
4. Qitəat qazandıqları xətdə qalacaqlar və düşmənin vüquu məlhuz müqabil 
təərrüzlərini və basqınlarını bomba və süngü ilə dəf və tərd eyləyəcəklər və bu 
xüsusda əzəmi fədakarlıq göstərəcəklərdir. Kəşf qolları cəbhə və cinahların 
irəlilərinə sürülməlidir. Zirehli tren Heybətdə qalacaqdır. Dəmir yolu və istehkam 
bölükləri təmirata davam edəcək və Biləcəriyə qədər təxribat varsa onları da 
təmir edəcəkdir. 
5. Alaylar qitəatın halını və qarşılarındakı düşmənin hal və vəziyyətini səriən 
firqəyə bildirəcəklərdir. Təərüzün yarın – 15.09.18-də sürətlə davam etdiriləcəyi 
ayrıca əmr olunacaqdır. 
6. Səhra obusundan məada toplar bu gecə kamilən dəmir yolu xəttinin şərqinə 
nəql olunaraq münasib məhəllərdə yerləşdiriləcəkdir. Bunu topçu komandanı 
bizzat təmin edəcəkdir. Əvvəlcə irəliyə sövq edilən Şnayder və qüdrətli topları 
şəhərə, liman və iskelelərə və ən muzir hədəflərə təsbit edilərək gecəleyn atəş 
ediləcəkdir. 
7. Cəbbəxana və ərzaq Qobu və Puta anbarlarından alınacaq və bilcümlə nəvaqis 
ikmal ediləcəkdir. 
8. Yaralılar kamilən nəql edilməlidir. Bunun üçün səhiyyə qədəməsi alaylara 
qədər sürüləcək və məcruhin cəlb olunacaqdır. 
9. Telefon müxabirəsini alaylar xassətən təmin etməli və cəbhədə vaqi olacaq hər 
bir hadisədən məni xəbərdar edəcəklərdir. 
10. Mən firqə tərəssüd mövqeyinin həmən civarındakı binadayam. 
Sentyabrın 14-ü üçün qarşıya qoyulan döyüş tapşırığını yerinə yetirən Qafqaz İslam 
Orsusu qüvvələri həmin günün gecəsini istirahət etməklə bərabər, həm də son döyüşə 
hazırlıq aparırdılar. Mürsəl paşa yaxşı anlayırdı ki, döyüşün taleyi artıq həll edilmişdir. 
Üzlərinə açılan sabah hücumun eyni sürətlə davam etdirilməsi çox qısa bir zamanda  
Bakının azad edilməsi ilə nəticələnə bilər. Ancaq bunun üçün zəruri hazırlıq işlərini 
davam etdirmək lazım idi. Hər şeydən əvvəl Mürsəl paşa çalışırdı ki, qüvvələr öz 
sayöqlığını itirməsinlər. Çünki çıxılmaz vəziyyətdə qalmış düşmən də itirilmiş 
mövqelərin bərpa edilməsi üçün qəfil hücuma keçə bilərdi. Digər tərəfdən Mürsəl paşa 
qüvvələri yeni döyüşə səfərbər etməli idi. Çünki ötən günün yorğunluğu və ağır 
döyüşlər qüvvələrin döyüşgənliyinə bu və ya digər dərəcədə təsir göstərə bilərdi. 
Sabahısı gün Mürsəl paşa nə edəcəyini dəqiqləşdirmək üçün axşamdan xeyli keçənə 
kimi Nuru paşanın əmrinin intizarında oldu. Həmin əmri Mürsəl paşa təxminən saat 9-a 
yaxın aldı. Ordu üzrə 100 nömrəli həmin əmrdə Ordu komandanlığı sentyabr ayının 15-
də diviziyaların qarşısında dayanan vəzifələri müəyyənləşdirdi. 
Bu əmri alan kimi Mürsəl paşa dərhal diviziya üzrə növbəti döyüş əmrini hazırladı. 77 
nömrəli həmin əmrdə bildirilirdi ki, Bakının Qara şəhərə qədər olan hissəsi ələ 
keçrildikdən sonra yalnız bir alay və iki topçu batareyası şəhərdə saxlanılacaq. Qalan 
qüvvələr isə Bakı-Xırdalan yolunun ətrafında cəmləşdiriləcək. Hücum gecə saat 4.30-da 
topçu hazırlığı ilə başlamalı və 5.30-da isə piyadalar şəhərə doğru hərəkətə başlamalı 
idilər. Topçular əvvəlcə Qırmızı və Bəyaz qışlaları atəşə tutub buradakı düşmən 
müqavimətini qırmalı idilər. Bundan başqa firqənin sol cinahı və Sallaxana ilə Qırmızı 
Qışla arasındakı qüvvələr topçu himayəsi altında hərəkət etməli idi. Şəhərin mühüm 
obyektlərinin və xüsusən də limanın atəşə tutulması topçulara tapşırıldı. Bakı ələ 
keçirildikdən sonra şəhərin mühafizəsi 13-cü alaya həvalə olunurdu. Mürsəl paşa da 
şəhərdə talançılığa meyl edilməsini yol verilməz hesab edir və belə hallar üçün hissə 
komandirlərinin də məsuliyyət daşıyacağını vurğulayırdı. 
1.Yarın sabah 15.09.18-də təərrüz hərəkatına davam olunaraq Bakı şəhəri zəbt 
olunacaqdır; 
2. Beşinci Qafqaz firqəsi sağ cinahını qüvvətli və əmin bulundurmaqla bərabər, 
sol cinahı Ermənikəndin cənubundan keçmək üzrə böyük qismi ilə 56-cı alayın 
məntəqəsindən təərrüz edərək şəhərin Çorni qorod deyilən məhəllinə qədər olan 
qismini zəbt edəcəkdir. Bu qismə icabında caddə və meydanların müdafiəsi üçün 
bir alay piyada və iki qüdrətli batareya təxsis olunacaqdır. Sair əqsam şəhərin 
zəbtindən sonra Bakının şimal-şərqində və Bakı-Xırdalan caddəsinin tərəfeynində 
bulunacaqdır. 
3. 15-ci firqə sağ cinahıyla Ermənkəndi təmizləmək üzrə şimal və şərqdən 
Bakının Çorni qorod deyilən qismini zəbt və işğal edəcəkdir. Kəza bu firqə də bu 
qisim üçün bir alay piyada və bir batareya qüvvət təxsis edəcəkdir. 
4. Şəhərin zəbti üçün 15.09.18-də saat 4.30-da başlayaraq olan topçu istihzaratını 
mütəqaib 5.30-da qəti hücum icra olunacaqdır. 
5. Firqəyə təxsis olunan məntəqə cəbhənin ən mühüm və möhkəm olan əqsamı və 
düşmən tərəfindən işğal olunaraq hali-müdafiəyə vəz edilmiş bulunan Qırmızı və 
Bəyaz qışlalardır. Bunlar düşmənin son müdafiə xətlərinin mərkəzlərini təşkil 
edir. Bunun üçün istihzarat aşağıdakı kimi olacaqdır: 
a) Obus və səhra batareyaları Qırmızı və Bəyaz qışlaları isabətli bir təxrib atəşiylə 
iyicə döyəcək və daxilindəki müdafiəni bunaltacaq və müdafiəsinə imkan 
verməyəcəkdir. 
b) Qüdrətli batareyalardan biri sol cinahın irəliləməsini təmin edəcək və digər 
batareyalar Qırmızı Qışla ilə Sallaxana (daxil olmaqla) arasını şiddətli atəş altına 
alacaq və şəhərin daxilini və xassətən 13-cü alayın rəfaqət topçusu ilə bərabər, 
iskele və liman sırtlarına atəş edəcəkdir. Məqsədi-ümumiyyəyə görə topçuları 
topçu komandanı idarə etməlidir. 
6. Mükəmmələn topçu istihzaratı ilə hücum ediləcəkdir. Hücum əsnasında əfradın 
yağmagirliyə dalmasına qətiyyən meydan verilməyərək üsuli-vəchilə hərəkət 
olunacaq və sokak müharibələrinin vüquu məlhuz olunduğundan qafil 
bulunmayaraq şəhərin müdafiəli evləri bomba və topçu ilə zəbt olunacaq və icab 
edən məhəl və meydanlara makinalı tüfəng və top tabiyə ediləcəkdir. 
7. Şəhər zəbt olunduqdan sonra şəhərin mühafizəsi üçün 13-cü alay təxsis 
olunmuşdur. Bu xüsusda daha əvvəlcə təlimati-lazımi verilmişdir. Çorni qorod 
deyilən məhəlləyə heç bir nəfər  keçməyəcək və qitə komandanları əfradına sahib 
olacaqdır. 
8. Heybət-Biləcəri dəmir yolunun təmirinə istehkam və dəmir yolu bölükləri 
tərəfindən davam olunaraq zirehli tren Biləcəri cəhətinə keçəcəkdir. 
9. Səhiyyə qədəməsi Şubanı zavotları – Bakı yolunun üzərində və vadidə bulunan 
binaya gələcəkdir. 
 10. Ərzaq və cəbbəxana Qobu və Puta anbarlarından alınacaqdır. 
 11. Bidayətdə firqə tərəssüd məhəllində bulunacağam. 
 12. Sağ cinahda bulunan alaylar bu əmri bir-birinə təbliğ edəcəklər. 
15 sentyabrda döyüşlər səhər saat 4.30-da topçu hazırlığı ilə başlamalı idi. Mürsəl paşa 
ayın 14-də axşam verdiyi əmrdə bunun üçün topları lazımi məntəqələrdə yerləşdirməyə 
göstəriş vermişdi. Lakin həmin göstəriş vaxtında yerinə yetirilmədiyindən və topların 
vaxtında atəş mövqelərinə gətirilməməsi üzündən topçu hazırlığı bir saat gecikdi və saat 
5.30-da başladı. Topların atəş mövqelərinə vaxtında gətirilməməsi məntəqənin çətin 
ərazi şəraitindən irəli gəlirdi. Topçular bütün gecəni çalışsalar da  əmrin vaxtında yerinə 
yetirilməsinə nail ola bilməmişdilər. Ancaq onlar bütün qüvvələrini səfərbər edərək 
göstərilən vaxtdan bir saat sonra topları atəş mövqelərinə çıxara bildilər. Saat 5.30-da 
başlanan topçu hazırlığı saat 6.30-a qədər davam etməli idi. Lakin 56-cı alayın qüvvələri 
topçu hazırlığının sona yetməsini gözləmədən irəli hərəkət etdilər. Çox qısa müddətdən 
sonra 56-cı alayla bərabər, 9-cu və 13-cü alaylar artıq şəhərin kənarına çatmışdılar. 
Düşmən qüvvələrinin şəhərin qərb istiqamətində müqavimət göstərmək imkanı artıq 
yox idi. Adları çəkilən alayların şəxsi heyəti limanda gəmilərin yüklənərək şəhərdən 
uzaqlaşmasını müşahidə edə bilirdilər. 
Səhər saat 10.30-da üzərində İran bayrağı ilı digər böyük bir ağ bayraq olan bir 
avtomobil şəhərdən çıxıb 13-cü piyada alayının mövqelərinə yaxınlaşdı. Qafqaz İslam 
Ordusu qüvvələri ilə əlaqə yaratmaq üçün bu  avtomobildə İran konsulu ilə 
“Sentrokaspi” ordusunun qərb cəbhəsinin komandanı gəlmişdi. Onlar şəhərin artıq 
təslim olmağa hazır olduğunu bildirdilər və təslim şərtlərinin müzakirəsi üçün Bakı 
hökuməti ilə İran, Amerika, İsveç danimarka konsulları  və bir ingilis zabitindən ibarət 
nümayəndə heyətinin qəbul edilməsini xahiş etdilər. Mürsəl paşa bu barədə dərhal Ordu 
komandanına məlumat verdi və nümayəndə heyətinin gətirilməsi üçün 5-ci firqə ərkani-
hərb rəisi yarbay Rüşdü bəy də avtomobillə şəhərə göndərildi. Mürsəl paşa həmin 
raportunda Nuru paşaya belə yazırdı: 
1.İndi saat 10 dəqiqə 30-da İran konsolosu ilə Bakı cəbhəsi komandanından 
mürəkkəb bir heyət gələrək şəhərin və şəhərdə təhəssün edən düşmənin 
baqiyyəsinin surəti-təslimini qərarlaşdırmaq üzrə İran, Amerika, İsveç, 
Danimarka konsoloları ilə ingilis komandanından və Bakı hökumətindən 
mütəşəkkil bir heyətin nəzdimə gəlmələrinə müsaidə olunmasını və 
bərabərlərində bizdən birinin bulunmasını təklif etdiklərindən mürəxxəsləri 
gətirmək üzrə firqə ərkani-hərbi Rüşdü bəyi göndərdim. 
 2. Təklif edəcəyim şəraiti ayrıca ərz edəcəyəm. 
3. Şəhərin kənarı və mədaxili tamamən işğal edilmişdir. Əsgərin böyük qismi 
Maşatlıq, Sallaxana və Salyan qışlası civarında toplu olaraq bulundurulmaqdadır. 
Şəhərə girmək mənn edilmişdir. Şəhərin daxili inzibatını 56-cı alaya tövdü 
edildiyi məruzdur. 
Danışıqların aparılması üçün 5-ci diviziya cəbhəsində atəş dayandırılan kimi bu barədə 
15-ci diviziyaya da xəbər göndərildi. Danışıq aparan nümayəndə heyəti 5-ci diviziyanın 
qərargahına gələndən sonra Mürsəl paşa şəhərin təslim edilməsi üçün aşağıdakı şərtləri 
irəli sürdü: 
  -Şəhərin qeyd-şərtsiz təslim edilməsi; 
 - Şəhərdəki düşmən qüvvələrinin təslim olması; 
 - Top və silahların, binaların və digər obyektlərin təslim edilməsi; 
 -Nargin adasında olan türk, alman və avstriya əsirlərinin təslim eidlməsi 
-Silah anbarlarının, ərzağın, avtomobillərin, yük maşınlarının, zirehli 
avtomobillərin, təyyarələrin və digər hərbi mülkiyyətin təslim edilməsi. 
Bakıdakı qüvvələri təmsil edən şəxslər Mürsəl paşanın bu şərtlərini qəbul etmək 
məcburiyyətində qaldılar və bununla da müqaviməti dayandırdıqlarını bildirdilər. 
Mürsəl paşa nümayəndə heyətinin üzvlərinə əhalini sakitliyə, onların həyatları və 
mallarının təhlükəsizliyi üçün əmin olmalarına çağıran vərəqlər verdi ki, həmin vərəqlər 
şəhərdə yayılsın. 
Bununla da Bakı şəhəri üzərinə hücum dayandırıldı. Mürsəl paşa bir həbçi kimi 
həyatında ən böyük qələbələrdən birini qazandı. Bakı kimi böyük bir şəhər onun birbaşa 
komandanlığı altında olan qüvvələr tərəfindən azad edildi və burada at oynadan 
qüvvələr onun qarşısında diz çökərək aman istədilər. Həmin anlarda Mürsəl paşanın və 
onun əsgər və zabitlərinin hansı hisslər keçirdiyini təsəvvür etmək mümkün deyildi. 
Çünki bu elə bir qələbə idi ki, onun əldə edilməsi üçün saysız gərgin günlər yaşanmış, 
mindən artıq şəhid verilmişdi. Ən başlıcası isə Türkiyə hökumətinin və Azərbaycan 
xalqının onlara bağladığı ümid və etimad yerinə yetirilmişdi və Bakı şəhəri Azərbaycan 
xalqının sərəncamına verilmişdi. Mürsəl paşanın qərargah rəisi, onunla çiyin-çiyinə 
şərəfli döyüş yolu keçmiş Rüşdü bəy öz xatirələrində Bakının azad edilməsi ilə bağlı 
təəssüratını belə bölüşürdü: 
Şərq türk alimi üçün gərək elm və ürfan, gərəksə sənaye və ticarət nöqteyi-
nəzərindən mühüm bir mənbə və üssülhərəkə vəziyyətində olan və aylardan bəri 
ələ keçirmək üçün hesabsız qan axıdılan və can verilən Bakı şəhəri nəhayət 
Osmanlı qüvvət və silahlarıyla 36 saatlıq çətin bir müharibədən sonra zəbt və 
işğal edilmişdir. Zəfərlə tətəvvüc edən osmanlı silahlarına boyun əyən yalnız 
erməni və ruslar deyildi. İrandan qoşub gələn Denstervil ingilis livası da 
məğlublar arasında idi... türk zabit və nəfəri Azərbaycan torpağında əmsalsız bir 
fərağati-nəfsilə və yüksək bir duyğu ilə çalışmış və çarpışmışdır. Ana vətənin 
həmən hər köşəsində bir tək dəxi olsa əsgərə ehtiyaci-qəti varkən bidayətdə 5-ci 
Qafqaz firqəsinin və biləxirə digər piyada və topçu qüvvələrinin Azərbaycana 
göndərilməsi türklüyün qurtarılması və oyanması uğrunda olduğu üçün pək də 
tənqidə layiq deyildir. Əsasən, Təbriz cəhətində toplanmaq vəzifəsi almış olan 9-
cu Orduya Azərbaycandakı işlər bitdikdən sonra Lənkəran üzərindən iltihaq da 
pək əla imkan daxilində idi. Binaənəleyh bu ordudan ayrılan bu qüvvətlər pək də 
ayqırı istiqamətlərdə uzaqlaşmış deyildi. Məmafih fövqəladə sıkışık vəziyyətdə 
bulunan Osmanlı imperatorluğunun bu fədakarlığı çox böyük və çox yüksəkdir. 
Bununla bərabər, siyasi və irqi bir çox mənafe və insan mənabiyi də əldə 
ediliyordu. Eyni irqə mənsub bu iki millət arasında rabitə və münasibət axıdılan 
qanlara bir qat daha rəsanət peyda etmişdir. Anadolu türklərinin Azərbaycanın 
istiqlalı və istiqbalı uğrunda yapdıqları çətin və qanı müharibələr və müxadilələr 
əminəm ki, nəsildən-nəslə nəql ediləcək unudulmaz birər dastan halında 
qalacaqdır. 
Bakıdakı qüvvələr təslim olduğunu bildirən kimi, Mürsəl paşa qoşunlara hücumu 
dayandırmaq əmri verdi. Həmin qüvvələr Bakı ətrafındakı mövqelərində dayandılar. 
Şəhərin daxilinə isə iki alay, 56-cı və 38-ci alaylar göndərildilər. 56-cı alay Bakının 
Qara şəhərədək olan hissəsinin asayişini öz nəzarəti altına götürdü. Qara şəhərdə 
asayişin təmin olunmasını isə 38-ci alay öz üzərinə götürdü. Xəzər dənizndən gözlənilə 
biləcək təhlükənin qarşısının alınması üçün Zığ və Bayıl burunlarının hər birinə bir 
batareya yerləşdirildi. 
Mürsəl paşanın komandanlığı altındakı qüvvələrin Bakı şəhərinin azad edilməsi 
uğrunda qəhrəmancasına apardığı mübarizə Nuru paşanı çox razı salmışdı. Döyüşün 
bitməsi xəbəri alınan kimi, Nuru paşa dərhal Mürsəl paşa ilə əlaqə saxladı və ona öz 
təşəkkürünü çatdırdı. Nuru paşa onun təşəkkürünün döyüşən hissələrə də çatdırılmasını 
xahiş etdi: 
Bakının zəbti üçün cərəyan edən müharibatda bütün qitəat zabitan və əfradının 
göstərdikləri qeyrət və fədakarlıqdan dolayı bəyani-təşəkkür edirəm. Gecəleyn 
müvəffəqiyyətlə ilk piyada təərrüzünü icra eyləyən 9-cu və 56-cı alaylara və 
gündüz faiq düşmənə qarşı təərrüzlə Biləcərinin cənub-şərqindəki sırtları zəbt 
edən 38-ci alaya xassətən təşəkkür edirəm. 56-cı alay topçu atəşi olmadan 
gecəleyn düşmənin ikinci xəttini zəbtə müvəfəq olduğundan təqdirə şayandır. 
Alay komandanı minbaşı Fəhmi byin qayməqamlığıa tərfisi üçün Nəzarəti-
cəliləyə ərz edilmişdir... 
Qafqaz İslam Ordusu hərəkatı başa çatandan sonra Mürsəl paşa da Azərbaycanı tərk 
etməli oldu. Nuru paşa Azərbaycan ordusunun sıralarında qalmaq və xidmətini 
Azərbaycanda davam etdirmək istəyəndə Qafqaz İslam Ordusu komandanlığından istefa 
verdi və bu vəzifəni Mürsəl paşaya həvalə etdi. Bakıya girmiş ingilis qoşunları 
komandanlığı Nuru paşanın Azərbaycanda qalmasına razılıq verməyəndə Mürsəl paşa 
yenidən öz vəzifəsinə dönməli oldu və türk qoşun hissələrinin Azərbaycandan təxliyyə 
edilməsində lazımi təşkilatçılıq işlərini öz üzərinə götürdü. 
Qafqaz İslam Ordusu ləğv olunanda fəxri rütbələr də ləğv olundu. Ona görə Mürsəl bəy 
Azərbaycanı albay rütbəsində tərk etdi. Ancaq sonradan o, xidməti ilə sübut etdi ki, 
paşa rütbəsinə layiq bir zabitdir. Təkcə Azərbaycandan deyil, bütün Qafqazdan türk 
qoşunlarını geri çəkib Türkiyəyə dönərkən, Mürsəl bəy 1919-cu ilin aprelində ingilislər 
tərəfindən həbs edildi. O əvvəlcə Çanaqqalada saxlanıldı, sonra isə Malta adasına 
sürgün edildi. Mürsəl 1921-ci ilin noyabrında sürgündən xilas oldu və Türkiyəyə 
qayıdan kimi İstiqlal mücadiləsinə qoşuldu. 6-cı süvari tümən komandiri kimi, Mürsəl 
həm zabit, həm də vətəndaşlıq borcunun icrasına başladı. Daha sonra o, 1-ci süvari 
tüməni, 2-cü süvari korpus komandanı oldu, Vətəninin düşmənlərdən tımizlənməsində 
mübarizlik göstərdi. Göstərdiyi xidmətlərə görə, Mürsəl 1922-ci il avqust ayının 31-də 
tümgünüral rütbəsinə layiq görüldü. Sonradan Mürsəl paşa 7-ci korpus komandanı 
vəzifəsində və bir sıra digər vəzifələrdə xidmət etdi və 1938-ci ildə istefaya çıxdı. 
İstiqlal mücadiləsi illərində İzmir şəhərinə ilk girən qoşun hissələrinə Mürsəl paşa 
komandanlıq edirdi. Onun zabit həyatına iki şəhəri azad etmək qisməti yazılmışdı. Biri 
1918-ci ildə Bakı şəhərini, digəri isə 1922-ci ildə İzmir şəhərini. Ancaq Mürsəl paşa 
Bakı şəhərinin azad edilməsi üçün çəkdiyi zəhmətə daha böyük qiymət verirdi və elə 
bunun üçün idi ki, "Bakı" adını özünə soyadı kimi qəbul etdi. Paşanın özündən də 
soruşublarmış ki, axı sən iki şəhəri zad etmisən. Bəs, nə üçün məhz "Bakı" adını özünə 
soyadı kimi götürmüsən, İzmir adını yox? Mürsəl paşa da əvəzində Bakının azad 
edilməsindəki iştirakından xüsusi qürur duyduğunu və bunun üçün də özünə "Bakı" 
soyadını seçdiyini bildirirdi. 
Mürsəl paşanın üç qız övladı var idi. O, 1945-ci ildə 64 yaşında vəfat etmiş və 
İstanbuldakı Zəncirliquyu qəbirstanlığında dəfn edilmişdi. 1988-ci il noyabr ayında 
onun qəbri Ankaraya köçürüldü və burada dövlət qəirstanlığında torpaşa tapşırıldı.   
 
  
 
CƏMİL CAHİD BƏY 
 
Türk qoşunları tərkibində Azərbaycana gələn və Azərbaycana yad qüvvələrə qarşı 
fədakarlıqla vuruşan türk zabitlərinin biri də Cəmil Cahid bəy idi. O, Azərbaycana daxil 
olan ilk türk hərbi hissəsinin, 9-cu Qafqaz alayının komandiri idi. Bu alay Gəncədən 
başlayaraq Bakıya qədər uğurlu bir döyüş yolu keçmişdi. Aparılan döyüşlərdə Cəmil 
Cahid bəy böyük təşkilatçılıq qabiliyyəti və şücaət göstərdiyi üçün elə Azərbaycanda 
olduğu vaxtlar daha məsuliyyətli vəzifələrə də irəli çəkildi. 
Cəmil Cahid bəyin komandiri olduğu 9-cu Qafqaz alayının Azərbaycana göndərilməsi 
barədə qərar qəbul ediləndə hələ iki dövlət arasında dostluq müqaviləsi imzalanmamışdı 
və Azərbaycana türk diviziyasının göndəriləcəyi də qəti şəkildə qərara alınmamışdı. 
Məlumdur ki, Nuru paşa Azərbaycana göndərilərkən ona burada türk zabitlərinin 
köməyi ilə azərbaycanlılardan ibarət bir ordunun yaradılması tapşırılmışdı. Lakin Nuru 
paşa Gəncəyə daxil olduqdan sonra Müsəlman korpusunun vəziyyəti ilə tanış olmuş və 
bu korpusun bazasında yaxın vaxtlarda bolşevik-daşnak qoşunlarının müqavimətini qıra 
biləcək bir ordunun təşkil edilməsinin mümkünsüzlüyünü görmüş və bu barədə dərhal 
Batumda olan 3-cü Ordu komandanı Vehib paşaya məktub göndərmişdi. Nuru paşa 
Azərbaycana türk qüvvələrinin göndərilməsinin zəruriliyini bildirirdi. 
Bu məzmunlu başqa bir məktubda Nuru paşa eyni zamanda Ənvər paşaya müraciət etdi 
və Azərbaycanda mövcud olan qüvvələrlə Qafqaz İslam Ordusu komandanlığı qarşısına 
qoyulan vəzifələrin həllinin qeyri-mümkün olduğunu onun da nəzərinə çatdırdı. İyun 
ayının 2-də yazdığı cavab məktubunda Vehib paşa Nuru paşanı Gəncəyə çatması 
münasibətilə tərik etdi və qaldırdığı məsələ ilə əlaqədar bunu bildirdi: 
... Azərbaycan-hökuməti-müstəqileyi-islamiyyəsinin tələbi əsasında islamları 
bolşevik təcavüzündən qurtarmaq üçün qarışıq qüvvətli bir müfrəzəni Qazax 
üzərindən Gəncə istiqamətinə göndərəcəyəm. Bu müfrəzənin süvariləri Qazax və 
Gəncə arasınndakı stansiyanı mühafizə edəcəkdir. 
3-cü Ordunun komandanının bu qərarına uyğun olaraq Qrup komandanı 5-ci Qafqaz 
firqəsi (diviziyası) tərkibinə daxil olan 9-cu Qafqaz alayına hərəkətə hazırlıq əmri verdi. 
İyun ayının 2-də verilmiş həmin əmrdə göstərilirdi ki, Cəmil Cahid bəy öz alayı ilə 
nəzərdə tutulan məntəqələrdə alman hərbi dəstələri ilə rastlaşarsa onlara məntəqəni tərk 
etməyi təklifi etməlidir. Çünki bölgədə mövqelərini gücləndirməyə çalışan Almaniya 
Gürcüstanın ərazisində möhkəmlənərək Azərbaycana müdaxilə etmək imkanlarını 
arayırdı. Əgər bu xəbərdarlıq nəzərə alınmazdısa onda Cəmil Cahid bəy daha qətiyyətli 
hərəkət edərək onların silahlarını əllərindən almalı və özlərini isə əsir etməli idi. 
Müqavimət göstəriləcəyi təqdirdə silahdan istifadə olunması da mümkün sayılırdı. 
Əmrə əsasən Qazaxdan başlayaraq Gəncəyədək olan dəmir yolu xəttini 9-cu alayla bir 
vaxtda Azərbaycana yola düşən süvari minbaşı Zehni bəyin komandası altında olan 
mürəttəb ikinci süvari alayı qorumalı idi. 
Zehni bəyin süvari alayı Qazaxdan Gəncəyə qədər olan dəmir yolu xəttinin 
mühafizəsini təmin etdikdən sonra minbaşı Cəmil Cahid bəyin komandası altında olan 
9-cu piyada alayı Gəncəyə doğru hərəkətə başlamalı idi. Alay Gəncədə yerləşməli idi. 
Gəncədə olduğu vaxt alay xidmətin təşkili ilə bağlı Nuru paşanın əmrlərini yerinə 
yetirməli idi. 
Gəncəyə hərəkət edən 9-cu piyada alayının tərkibində iki tabor, 10 ədəd pulemyot və iki 
ədəd top var idi. Say tərkibi etibarilə iyunun 4-də səhər saat 6-da Cəlaloğlu-Privolnaya 
yolu ilə Gəncəyə doğru hərəkətə başlayan 9-cu alayda 1336 nəfər var idi ki, onlardan da 
61 nəfəri topçu idi. 
Qazax-Gəncə arasındakı nəqliyyat qovşaqlarının təhlükəsizliyini təmin edəcək türk 
qoşun hissələtinin hərəkətə başlayacağı günlərdə, yəni 1918-ci il iyun ayının 4-də 
Batumda Azərbaycan Cümhuriyyəti ilə Osmanlı dövləti arasında imzalanan 
müqavilədən sonra Azərbaycan tərəfindən hərbi yardımın istənilməsi hərbi əlaqələr 
istiqamətində yeni bir səhifə açdı. Bu müqaviləyə əsasən, Azərbaycana təkcə mühafizə 
qüvvələri deyil, əməliyyat tapşırıqlarını yerinə yetirməyə qadir olacaq qüvvələrin 
göndərilməsi zərurəti ortaya çıxdı. Müqavilənin imzalandığı gün Vehib paşa 5-ci 
Qafqaz firqəsinin Qafqaz İslam Ordusun tabeliyinə verilməsi barədə əmr imzaladı. Bu 
əmrə görə, firqənin 9, 10, 13-cü piyada alayları, bir topçu alayı dərhal öz mövqelərini 
təhvil verərək Azərbaycana doğru hərəkətə başlamalı idi. 
5-ci Qafqaz firqəsi əsas tərkibi ilə hərəkətə başlamazdan əvvəl Qazax-Gəncə yolunun 
mühafizəsi üçün vəzifələndirilmiş 9-cu piyada alayı, habelə mürəttəb 2-ci süvari alay 
artıq Azərbaycan ərazisinə daxil olmuşdular. 
9-cu piyada alayı iki piyada bölüyü ilə iyulun 4-də Cəlaloğludan hərəkət edib iyunun 7-
də Qazaxa çatdı. Alayın bir taboru əvvəlki məntəqəsində qalmalı idi. Həmin tabor 
sonradan firqənin əsas qüvvələri ilə birlikdə Azərbaycana gəldi. Bu alayın 1-ci 
taborunun bölük komandiri Mucib Kamalyeri “Çanaqqala ruhu nasıl doğdu və 
Azərbaycan savaşı” adlı xatirələr kitabında Azərbaycanda baş verənlərin alayın şəxsi 
heyəti tərəfindən necə izləməsi və bölmələrin Qazaxda necə qarşılanmalarını belə təsvir 
edirdi: 
...Artıq bir az olsun dincələcəyimizi sanıyorduz. Fəqət an keçmədən daşnak 
çətələrinin İrəvan və Azərbaycan türklərini öldürməyə başladıqları söyləntiləri 
ordu içinə yayılıyordu. Şiddətli reaksiyon yaratdı. Bulunduğumuz yerlərdən çox 
uzaqlarda qalan İrəvan bölgəsindəki türk köyləri mahut Andronik çətələri 
tərəfindən yakılır, xalqının qılıncdan keçirdikləri, digər tərəfdən alman və 
Avstriya cəbhələrindən dönən erməni əsgərlərinin də yenə daşnakların və 
bolşeviklərin təşviq və tərtibləriylə Bakı və çevrələrində məskun türkləri 
öldürdükləri və Azərbaycanda qətliamın genişlənməkdə olduğu xəbərləri bir-
birini qovalayırdı.  
May ayının sonlarına doğru 9-cu Qafqaz alayı yalnız başına Azərbaycana hərəkət 
etməli idi. Alay komandanı yenə Cəmil Cahid bəy (Toydəmir) idi. Bu sətirlərin 
naciz yazarı üst teğmən Mucib 25-ci taborun birinci bölüyündə komandirlik 
etməkdə davam edirdi. Bütün Ermənistan yaya keçildi. Uzun və çox məşəqqətli 
bir yürüşdən sonra Azərbaycana təbii Bakı-Batum dəmir yolu üzərindəki Qafqaz 
şəhərinə 7 haziran 1918-ci xalqın sonsuz göstəriləri içində daxil oldu. 
Cəmil Cahid bəy və onun 9-cu alayı Gəncədə çox böyük sevinc və ehtiramla qarşılandı. 
Xalq köməyə gələn türk hissələrinin Azərbaycana yetişməsi ilə nəhayət  çix ciddi 
təhlükədən xilas olacaqlarına inanırdı və keçirdiyi hisslərini də bu qarşılanma 
mərasimində nümayiş etdirirdi. Şahidlərin xatirələrində bu mərasim yadda qalan bir 
hadisə kimi təsvir olunmuşdu. Cəmil bəyin bölük komandiri olmuş Mucib Kamalyeri bu 
mərasim barədə xatirələrində aşağıdakı qeydləri etmişdi: 
Trenin sürəti birdən birə azalmağa başladı. Lokomotivin uzun-uzun solumaları da 
getdikcə azalırdı. Qatarın pəncərələrini dolduran yaşıl bağlar Azərbaycanın 
bayraqları ilə donatılmış olduqca böyük bir qara girilidiyini gördülər.  Şübhəsiz 
burası Gəncə idi. (9 iyun 1918) Gəncə stansiyası meydanında möhtəşəm 
qarşılanmanın sevinc və həyəcanı alayımızı sərxoş etmişdi. Artıq incə belli, 
Qafqaz qiyafəli azəri türklərinin sıcaq çevrəsi içində idik. İndi o ani görmənin, 
yaşamanın həyacanını dilə gətirmək qolay deyildir. Ancaq bu qədərini deyə 
bilərik ki, əsrlərdən bəri əsarət altında qalmağa məhkum edilmiş olan 
irqdaşlarımızın hürrüyyət və istiqlallarına qovuşmalarının sonsuz sevincini 
paylaşdığımız olağanüstü bir bayram günü idi o gün.. 
Cəmil Cahid bəy və onun silahdaşları belə əhval-ruhiyyə ilə Azərbaycana daxil 
olurdular. Onlar yaxşı anlayırdılar ki, qarşılarında çox mürəkkəb bir vəzifə dayanmışdır. 
Lakin bu vəzifənin müqəddəsliyi onları heç nədən qorxutmurdu. Əksinə, Azərbaycan 
xalqına kömək göstərmək istəyi onları mübarizliyə və iradə möhkəmliyinə ruhlandırırdı. 
Beləliklə, iyunun 9-da Cəmil Cahid bəy alayının əsas qüvvələri ilə birlikdə artıq 
Gəncədə idi. Burada bu alayla 2-ci süvari alayının ümumi qüvvəsinə “Gəncə müfrəzəsi” 
adı verildi. 
Cəmil Cahid bəy Azərbaycana gəldiyi gündən də alayı ilə birlikdə gərgin döyüşlərin 
qoynuna düşdü. Bununla bağlı Nuru paşanın xatirələrində də müəyyən qeydlər vardır. 
Nuru paşa yazırdı: 
Azərbaycanı şərqdən və qərb-cənubdan təhdid edən düşmənə qarşı yalnız yerli 
qüvvələr ilə müqavimət edilməyəcəyi anlaşılmış olduğundan tələbim üzərinə 5-ci 
Qafqaz firqəsi əmrimizə təxsis edilmiş idi. Firqənin Cəmil Cahid bəy 
komandasındakı ilk 13-cü alayı 12 haziran 1918-ci il tarixində ( burada bir qeyri-
dəqiqlik var. Cəmil Cahid bəy 13-cü alayın yox, 9-cu alayın komandiri idi və bu 
alay Gəncəyə iyunun 12-də yox, 9-da çatmışdı – M.S.) Azərbaycana müvasilət 
etdiyindən sonra işbu alay Gəncəyə cəlb edilmiş və buradakı ermənilərin 
müqavimətlərinə rəğmən silahları alınmış idi. 
Türk qoşun hissələrinin bütünlüklə Azərbaycana çatmadığı bir vaxtda Azərbaycanın 
təhlükəsizliyini mürəkkəbləşdirən təkcə Bakıdan irəliləyən bolşevik qoşunları deyildi. 
Ermənilər yaşayan məntəqələrin hamısında Azərbaycanın müstəqilliyinə qarşı bir 
təhlükə var idi. Təkcə Qarabağda deyil, digər məntəqələrdə yaşayan ermənilər Bakıdakı 
bolşevik-daşnak irticası ilə əlaqə saxlayıb Azərbaycanın milli qüvvələrinə zərbə 
vurmağa daim hazır olduğunu bildirirdilər. Hətta Gəncənin erməni məhəlləsinin 
erməniləri də silahlanaraq Azərbaycanın milli qüvvələrinə zərbə vurmaq üçün məqam 
gözləyirdilər. Həmin vaxt Gəncədə 20 minə yaxın erməni yaşadığı ehtimal edilirdi. 
Onlar şəhərin Gəncə çayı ilə ayrılan şərq hissəsində yerləşmişdilər. Şəhərin şərq hissəsi 
ilə qərb hissəsi arasındakı əlaqələr demək olar ki, zəifləmişdi. Azərbaycanlılardan kimsə 
şəhərin şərq hissəsinə keçib orada sərbəst dolana  bilməzdi. Öz xislətləri etibarilə 
şəhərin şərq hissəsində yerləşən ermənilər heç şübhəsiz ki, türk qoşun hissələrinin 
Azərbaycana gəlməsi və Gəncədə qərargah yaratmaları ilə razılaşa bilmirdilər. Onlar 
daha çox Şamuyan ordusunun Gəncəyə doğru sürətli hərəkəti intizarında idilər. Lazımi 
tədbirlər görülməsəydi Gəncə ermənilərinin silahlanmış dəstələri istənilən vaxt Qafqaz 
İslam Ordusu üçün arxada təhlükə yarada bilərdilər. Bunun üçün onların kifayət qədər 
qüvvəsi var idi. Gəncənin şərq hissəsində yaşayan ermənilər 600 nəfərlik bir tabora 
malik idilər. Həmin taborun ixtiyarında isə pulemyotlar və digər iri atıcı silahlar və 
hərbi təchizat var idi. 
Nuru paşa yaxşı anlayırdı ki, Qafqaz İslam Ordusunun arxasında belə bir təhlükənin 
mövcud olmasına yol vermək olmaz. Şərqə doğru irimiqyaslı hücumları başlamazdan 
əvvəl cəbhə arxasının tamamilə təhlükəsiz bir vəziyyətə gətirilməsi Nuru paşanın da 
diqqət mərkəzində idi. Ona görə qərara alındı ki, şərqə doğru hərəkətə başlamazdan 
əvvəl Gəncə ətrafındakı ermənilər tərksilah edilsin. Bu məsuliyyətli vəzifə Cəmil Cahid 
bəyə tapşırıldı  
Bununla Cəmil Cahid bəy demək olar ki, Azərbaycana gəldiyi ilk günlərdən müharibə 
ağuşuna düşdü və onun döyüş yolu Gəncə ətrafından başladı. 1918-ci il iyun ayının 11-
12-də Gəncə erməni silahlılarının tərksilıah edilməsi üçün xüsusi əməliyyat keçirildi. 
Amma bu döyüş kifayət qədər gərgin və Cəmil Cahid bəyin heç özünün də gözləmədiyi 
bir şəraitdə keçdi. Gəncə ətrafına gəlmiş olan türk qüvvələrinin azlığı da ermənilərin 
tərksilah edilməsini müəyyən qədər  gərginləşdirdi. Çünki  Nuru paşanın ixtiyarında 
yalnız 9-cu piyada alayı və 2-ci türk süvari alayı var idi. Bu alayların da qüvvələri 
yolların və məntəqələrin təhlükəsizliyinin təmin edilməsi ilə məşğul idilər.Cəmil Cahid 
bəyin 9-cu alayından yalnız bir taqım qərargahın mühafizəsi üçün saxlanıldı və qalan 
qüvvələr ermənilərin tərksilah edilməsinə göndərildi. 
Gəncə ermənilərinin tərksilah edilməsini Nuru paşanın 9-cu Qafqaz alayı və mürəttəb 2-
ci süvari alayından ibarət olan Gəncə dəstəsi həyata keçirməli idi. Bu dəstə iyun ayının 
10-da gecə saat 23.30-da pulemyot bölüyünün bir taqımını qərargahın mühafizəsi üçün 
saxlayaraq qalan şəxsi heyəti ilə Gəncə çayının qərb tərəfi ilə Yelenedorf istiqamətində 
hərəkətə başladı. Belə uzun bir marşrut seçməkdə məqsəd ondan ibarət idi ki, dəstə 
Yelenedorf yaxınlığında Gəncə çayının şərq tərəfinə adlasın və buradan da yenidən 
Gəncəyə doğru irəliləyərək ermənilər yaşayan şərq hissəni arxadan mühasirəyə alsın. O 
zaman Yelenedorf əhalisinin əsasını almanlar təşkil edirdilər. Buradakı alman icması da 
bir milli tabor təşkil etmişdi. Bu alman taborunda 4 ədəd pulemyot və digər silahlar var 
idi. Tabor yerli əhalinin təhlükəsizliyinin təmin edilməsi məqsədilə təşkil edilmişdi. 
Ona görə ondan Gəncə əhalisi üçün hər hansı bir təhlükə gözlənilmirdi. Bununla belə, 
Gəncə dəstəsinin rəhbərliyi bu tabordan da silahlanmış ermənilərə qarşı mübarizədə 
istifadə etməyi qərara aldı. Gəncə dəstəsinin komandanlığı tərəfindən alman taboruna 
əməkdaşlıq  təklif edildi. Əks təqdirdə alman taborunun tərksilah ediləcəyi bildirildi. 
Alman taboru Gəncə dəstəsi ilə birlikdə fəaliyyət göstərməyə razı oldu. Dəstə 
komandirinin qərarı ilə alman taboru Zurnabad-Hacıkənd xəttində yerləşdirildi. Bununla 
da Gəncə ermənilərinin ətrafdakı erməni kəndləri ilə əlaqələri kəsilmiş oldu. Alman 
taborunun göstərilən məntəqələrdə yerləşdirilməsi əslində, Gəncənin şərq hissəsinin 
mühasirəsinin bir elementi idi. Bu taborun fəaliyyətinə tam arxayınçılıq əldə etmək 
üçün onun komandanlığına türk zabiti təyin edildi. 
Gəncə ermənilərinin tərksilah edilməsi barədə bu döyüşün iştirakçısı olmuş bölük 
komandiri Mucib Kamalyerinin xatirələrində müfəssəl və maraqlı məlumatlat vardır. 
Ancaq həmin xatirələrdə tərksilah əmliyyatının iyunun 10-da başladığı göstərilir. 
Müəllif yazır ki, bir gün əvvək Nuru paşa ilə alay komandiri Cəmil Cahid bəy saatlarca 
bir yerdə olmuşdular və ola bilsin ki, həmin görüşdə bu əməliyyatın aparılması 
müzakirə olunmuşdu.  
O öz xatirələrində Gəncə ermənilərinin tərksilah edilməsini belə təsvir edirdi: 
Böyük Gəncə şəhərinin xəritəsinə baxılacaq olursa erməni məhəllələrini 
çevrələyən bağların gerilərində, türk bölgəsi tərəfindən geniş bir düzlüyün varlığı 
gözə çarpır. Ertəsi sabahın alaca karanlığında alayımız işdə bir düzlüyün üzərində 
səffi-hərb nizamında toplandı. Daha gerilərimizdə bir azəri səhra batareyası 
açıqlıqda yer almışdı. 
Əməliyyat başlamamışdan əvvəl Cəmil Cahid bəy alayı şəhərin erməni hissəsinin 
arxasındakı geniş düzənlik ərazidə düzdü. 9-cu alayın arxasında isə Azərbaycanın milli 
səhra batareyası yerləşibmiş. Səhər saat 9-a yaxın erməni məhəlləsindən alaya doğru iki 
araba gəldi və onların içində olan 5nəfər erməni alay komandanlığı ilə danışıqlara 
başladı. Ermənilərdən biri keşiş imiş. Onlar əvvəlcə burada düzülmüş qüvvələri diqqətlə 
izlədilər və onların hansı gücə malik olduğunu özləri üçün müəyyənləşdiridilər. 
Cəbhə aldığımız erməni məhəlləsi tərəfindən gələn yol üzərindən iki arabanın 
bizim tərəfə doğru irəlilədiyi göründü. Bəyaz bayraqlar sallanırdı. Arabalar tam 
qarşımızda durdu. Enənlərin içində bir papaz da vardı. Bu adamlar beş kişi idilər. 
Daha əvvəldən tanıyırlarmış kimi alay komandanının bulunduğu topluluğa doğru 
yürüdülər. Mübaliğəli salamlardan sonra 10-15 dəqiqə konuşmadan sonra 
komutanla birlikdə həmən müayinə nizamına keçən taborlarımızın önündən 
yavaş-yavaş keçdilər. Həpimizi ayrı-ayrı süzürlərdi. Erməni heyəti Cəmil Cahid 
bəyə vida edib ayrılarkən tabor komandanımız taborun eşidəcək bir səslə bu 
bilgini verdi: 
-Gəncə erməniləri bolşevik ixtilalından sonra o bölgədəki köylü ermənilərlə 
silahlanmışlar, vaxtilə rus ordularında subaylıq yapmış kişilərin komutası altında 
əsgəri birliklər təşkil edərək müstəqil bir idarə qurmuşlar və Azərbaycan 
hökumətini tanımamışlardır. Ancaq Osmanlı ordusu Gəncəyə girdiyi təqdirdə mal 
və canlarını onun hökumətinin himayəsinə, ədalətinə təslim edəcəklərini 
bildirmişlər. 
Danışıqlar üçün gəlmiş ermənilər tərksilah olmağa söz versələr də buna əməl etmədilər. 
Ermənilərin nəzərincə, türk-Azərbaycan qüvvələri çox deyildi və onlara nüəyyən 
müqavimət göstərmək olardı.  
İştə bir az əvvəl önümüzdən keçən səlahiyyətli erməni heyəti alayımızı bu 
məqsədlə görməyə gəlmiş, kəndilərincə də tam qənaətə vardıqdan sonra 
komandan Cəmil Cahid bəylə həmən oracıqda sözlü bir anlaşma yapılmış, eyni 
gün içində şəhəri və mövcud silahlarını təslim edəcəklərini təəhhüd etmişlər.  
Osmanlı zabitlərində belə bir təsəvvür yaranmışdı ki, Gəncə erməniləri doğrudan da 
tərksilah olunmağa hazırdırlar və onların verdiyi vədə etibar etmək olar. Hətta dəstənin 
şəxsi heyətinə istirahət belə verilmişdi və güman edilirdi ki, vəd olunan vaxt yetişəndə 
ermənilər öz silahlarını gətirib təhvil verəcəklər. Lakin bu, heç də belə olmadı və 
tezliklə Osmanlı zabitləri başa düşdülər ki, nümayəndə heyətinin göndərilməsi də 
ermənilərinin əl atdığı məkrli oyundur. Saat 11 ətrafında Cəmil Cahid bəy bəzi bölmə 
komadirlərinə erməni məhəlləsinə doğru irəliləmək əmri verdi. Verilən tapşırığa əsasən 
Osmanlı bölmələri erməni məhəlləsində olan poçtu, otelləri və rəsmi qurumların 
yerləşdiyi binaları nəzarət altına almalı idilər. Sonradan  Osmanlı bölmələrinə 
azərbaycanlı zabit Səməd bəq Rəfibəyov da qoşuldu. Bölmələr erməni məhəlləsinə 
yaxınlaşarkən erməni silahlıları tərəfindən atəşə tutuldular. Ermənilərin  əlverişli 
mövqelər tutması onlara qarşı müqavimət göstərilməsini xeyli dərəcədə çətinləşdirdi. 
Bu da Qafqaz İslam Ordusu hərbçiləri arasında ilk itkilərə gətirdi. 
Mucib Kamalyerinin xatirələrindən: 
Mükalimə heyəti arabalarına minib ayrılınca yenə tüfəng çatıldı. Alayca istirahətə 
keçildi. Fəqət yorulmaq bilməyən alay komutanı həp eyni yerdə ayaqda və yenə 
tabor komutanlarını ətrafına toplanmış onlarla konuşuyor. Təxminən, saat 11-i 
keçdiyi sıralarda alay komutanı əmir subayı ilə məni çağırtdırdı. Bizim minbaşı 
bir az əvvəl anlatdıqlarını təkrarladıqdan sonra bu əmri verdi – Bölüyünüzlə indi 
erməni bölgəsinə gedəcək, ödevli erməni kilavuzlarının sizə göstərəcəyi rəsmi 
dairələri, postxanaları, başlıca böyük bir kaş oteli işğal edəcəksiniz. Vəzifənizi 
mümkün olan çabuqluqla yapınız. Raporlarınızı bəkliyoram. Şübhə yoxdur ki, 
alay komutanı bir gecə əvvəl saatlarca bərabər bulunduğu Nuru paşadan almış 
olduğu təlimata uyğun olaraq səlahiyyətini kullanırdı. 
Cəmil Cahid bəyin əmri ilə hərəkətə başlayan bölük döyüşə ilk girən bölmə oldu və ona 
görə də ermənilərin bütün gücü onlara qarşı istiqamətləndirildi. Sülh danışıqlarına 
gələnlər vasitəsiylə türk-Azərbaycan qüvvələrinin imkanlarını müəyyənləşdirən 
ermənilər asanlıqla onlara qalib gələcəklərini güman edirdilər. Ona görə də onlar bütün 
qüvvələrini səfərbərliyə alaraq Cəmil Cahid bəyin alayına ciddi müqavimət göstərməyə 
başladılar. Döyüşə qatılan bölüyün hansı gərgin dəqiqələr  keçirdiyini təsəvvür etmək 
üçün yenə də Mucib Kamalyerinin xatirələrinə müraciət edək: 
Məni gözləyən bölüyümün özünə gəldim, “Silah başına” komutasını verdim. 
Yapılacaq işləri qısaca anlatdım. Digər bölüklərin diqqət və maraqlı baxışları 
önündə yürüşə keçdik. 
Əlimizdəki krokoyə görə, erməni məhəllərinə beş kilometrə qədər uzaqdayız. 
Təqribən 10-12 metrə genişliyində, virajlı və sıx ağaclı bir yolu təqib ediyoruz. 
Keçən hər dəqiqə bizi alayımızdan uzaqlaşdırır. Əsgər keyfli şərqi söyləyir. Fəqət 
ətrafda tək insan görünməyir. İrəlidə əndişəli bir səssizlik var. Bir ön sezi 
qafamın içini, mənliyimi sarsıyor, ani bir qərarla müharibə tərtibinə keçiyorum. 
Bir manqa əri 300 metrə qədər irəliyə göndərirəm. Sağ və solumuzdakı bağların 
iç tərəflərinə doğru kəşf qolları çıxarıyoram. Şərqilər kəndəliyindən kəsiliyor və 
yürüş yavaşıyor. İşbu sırada atını dörd nala çapan bir azəri süvari yüzbaşı 
yanımıza gəldi. Adının Səməd (sonralar türk ordusunun generalı rütbəsinə qədər 
yüksəlmiş Səməd bəy Rəfibəyov nəzərdə tutulur – M.S.) və Ordu qərargahına 
bağlı müstəqil süvari bölük komutanı olduğunu, Cəmil Cahid bəy tərəfindən 
bölüyümüzə yardım etmək üçün göndərildiyini söylədi. Enerjik və onurlu bir halı 
vardı. 
Səməd bəyin iltihaqı bizi çox sevindirdi. Keçəcəyimiz yolları və işğal edəcəyimiz 
binaları o göstərəcəkdi. Bərabərcə nəşə içində 10-15 dəqiqə daha irəliləmişdik ki, 
şiddətli piyada atəş basqısına uğradıq. Ərlər birdən-birə dalğlandı və sarsıldı. 
Həmən söyləyəlim ki, öncüllərimizin olağanütü soyuqqanlığı və cəsarətli 
davranışı sayəsində bölük kəndini toplamağa vaxt buldu. Daha doğrusu məhv 
olmaqdan qurtulmuşdu. Fəqət komuta etmək durumunda qalmadığından hər ər 
münasib bulduğu bir yerə sığınıyor və kəndi kəndini müdafiə edirdi. Bütün bu 
hərəkətlər və tərəfimizdən şiddətli qarşıqoymalar bir kaç dəqiqə içində olmuş, 
qarışıqlıq düzəli vermişdi. Səməd bəy də vuruşmaq istəyirdi. Alay komutanına 
bilgi verməsi üçün həmən geri getməsini rica etdim. 
Ermənilər əlverişli mövqelərdə qurduqları pusqu ilə təşəbbüsü ələ alaraq 9-cu alayın adı 
çəkilən bölüyünü mühasirəyə almağa cəhd göstərdilər. Döyüş elə bir sürətlə baş verdi 
ki, arxadan hər hansı  bir köməyin gələcəyini gözləmək əbəs idi. Çünki ermənilər say 
çoxluğundan istifadə edərək qəfil şəkildə bölüyün üstünə atıldılar və geridən hər hansı 
bir kömək gələnə qədər bölüyü məhv etmək istədilər. 
Dəstə komandirinin tapşırığı ilə döyüşə süvarilər qatılmışdı. Piyada qüvvələri 
yaxınlaşanda süvarilər şimal-şərqə çəkilərək mühasirə xəttinin genişləndirməli idilər. 
Süvari alayının əsgər və zabitləri döyüşqabağı mövqe tutmaq ərəfəsində 4 erməni 
müşahidəçisini və keşikçisini əsir götürdülər. Bunun ardınca 2 zabit erməni məhəlləsinə 
göndərildi ki onlara tərksilah olmağın zəruriliyini anlatsın. Bu cəhd uğursuzluğa düçar 
oldu. Ermənilər nəinki heç bir təklif qəbul etmədilər, əksinə həmin zabitlərə atəş açdılar. 
Sonra da bütün qüvvələri ilə hücuma keçərək Gəncə dəstəsinin bölmələrini, xüsusilə də 
9-cu Qafqaz alayının bölmələrini mühasirəyə almağa cəhd göstərdilər. 
Vəziyyət elə bir təhlükəli xarakter aldı ki, bölük geri çəkilmək məcburiyyətində qaldı. 
Ancaq Gəncə dəstəsinin digər bölmələri etibarlı mövqe tutaraq erməni silahlılarına 
cavab verdi. Mucib Kamalyeri sonra yazırdı: 
Süvari yüzbaşı Səməd bəy alay komutanımıza durumu ətrafıyla anlatmış olacaq 
ki, bölüyümüzün geri çəkilərkən alayın iki taboru müharibə nizamına keçmiş, o 
bağların ən gizli yerlərini darayaraq çabuk-çabuk irəliləyirdi. Topçu da şəhərə 
atəş yağdırmağa başlamışdı. İlk rast gəldiyimiz komutan Cəmil Cahid bəy oldu. 
Yumşaq bir çöhrə ilə zayiatımızı sordu. Üzüntülü bir əda ilə - taborunuz 
ehtiyatdadır, iltihaq ediniz, istirahət ediniz - əmrini verdi. 
Döyüş axşama qədər davam etdi. Gün ərzində dəstə komandanlığı Yelenedorfdan olan 
bir alman vasitəsilə ermənilərə xəbər göndərdi ki, əgər atəşi dayandırıb təslim 
olmasalar, erməni məhəlləsi toplardan bombardman ediləcək. Bu xəbəri alandan sonra 
saat 11-də bir keşiş bir erməni zabiti və bir komissar əllərində ağ bayraq Cəmil Cahid 
bəyin qərargahına gəldilər. Danışıqlardan sonra onlar tərksilah olmağa razılıq verdilər. 
Axşam saat 17-yə kimi onlara möhlət verildi. Lakin verilən vaxt ərzində ermənilər 
vədlərinə əməl etmədilər. Onda dəstə komandiri Yelenendorfda yaşayan bir erməni 
vasitəsiylə erməni məhəlləsinə xəbər göndərdi ki, onlar tərksilah olmazsa saat 18-də top 
atəşlərinə başlanacaq və bundan sonra kimdə silah tutularsa dərhal edam ediləcəkdir. 
Ancaq vaxtın keçdiyi və axşamın düşdüyü üçün əməliyyatın sabahısı gün yəni iyunun 
12-də davam etdirilməsi qərara alındı. 
İyun ayının 11-də baş verən döyüş ermənilərin nisbi uğuru ilə başa çatdı. Bu cəhər 
erməni tərəfinin əhval-ruhiyyəsini qaldırmışdı. Ermənilərin göstərdiyi ilk müqavimət, 
habelə verilən itkilər türk və milli qüvvələrə mənfi təsir göstərə bilərdi. Bunu nəzərə 
alaraq Cəmil Cahid bəy ayın 12-də qətiyyətli addımlar ataraq erməni silahlılarını 
tərksilah etməyi və ötən günkü döyüşdən yaranan ağır təəssüratı aradan qaldırmağı 
qərarlaşdırdı. Onun planı belə idi ki, ermənilər könüllü surətdə tərksilah olmazdılarsa, 
bölmələri erməni məhəlləsi üzərinə həlledici hücuma istiqamətləndirsin. Bundan əvvəl 
isə toplardan erməni məhəlləsinə bir neçə xəbərdarlıq atəşi açılsın. Top mərmiləri az 
olduğu üçün davamlı atəş aparmaq imkanı yox idi. Səhərin açılması ilə bu planın həyata 
keçirilməsinə başlandı. Toplardan atılan atəşlər sərrast olmasalar da onların davam 
etdiriləcəyi qorxusu ermənilərin iradəsini qırdı və bununla da erməni silahlıları 
tərksilaha razı olduqlarını bildirdilər. Elə həmin gün qoşun hissələri erməni məhəlləsinə 
girib silahların toplanmasına başladılar. Gün ərzində 150 ədəd silah yığıldı. İyun ayının 
13-ü və 14-də erməni məhəlləsi mühasirədə saxlanıldı və orada silah toplanması davam 
etdirildi. 
Gəncə ermənilərinin tərksilah edilməsi üçün aparılan döyüşdə 13 nəfər şəhir oldu, bir 
zabit olmaqla 7 nəfər isə yaralandı. Mucib Kamalyerinin xatirələrindən: 
Azərbaycanın istiqlalı uğrunda ilk şəhidlər bölüyümüzdən verilmişdi. Qarşılıq 
olmaq üzrə müqtədir olduğumuz halda bir taqım məsum ermənilərə qıyılmışdı. 
Böylə oluşunun da Nuru paşa ilə Cəmil Cahid bəyin sərin qanlı və isabətli 
mühakimələrindən irəli gəldiyini bilxassə qeyd etmək istərdim 
Cəmil Cahid bəyin alayı Gəncə döyüşündən sonra təxminən bir həftə şəhərin və 
ətrafının asayişinin təmin edilməsi ilə məşğul oldu. Azərbaycan ərazisinə daxil olan 
yeni qüvvələr cəbhə xəttinə göndərildiyi üçün Gəncənin və ətrafının asayişinin təmin 
edilməsi 9-cu alaya tapşırılmışdı. Bununla bağlı Nuru paşa tərəfindən verilən bütün 
göstərişlər və əmrlər Cəmil Cahid bəy tərəfindən vaxtında və keyfiyyətlə yerinə 
yetirildi. Yəni, qısa müddət ərzində burada əvvəllər mövcud olan qanunsuzluqlara, 
xüsusən ermənilərlə baş verən toqquşmalara son qoyuldu. Mucib Kamalyeri bu barədə 
belə yazırdı: 
Cəmil Cahid bəyin diyarətli iradəsi altında şəhərdə əmniyyət və asayiş həmən 
təəssüs etdiyindən sokaklara tökülən türk və ermənilər həsrət qaldıqları sülhün 
gətirdiyi hürrüyət və rahatlıqdan bol-bol istifadə ediyorlardı. Caddələrdən kümə-
kümə öyrəncilər: 
  Salon (tren) gəlir yan verir 
Gəncəliyə şan verir 
Gəncənin cavanları 
Bakı deyə can verir  
şərqilərini sevdalı səslərlə söyləyirlər, xalqı coşdururlar. 
Cəmil Cahid bəyin alayı ümuməm Gəncə ətrafının asayişinin qorunması üçün nəzərdə 
tutulmuşdu və onun taborları Gəncə ətrafında yerləşdirilmişdi. Ancaq iyun ayının 17-
18-də Qaraməryəm ətrafında vəziyyət mürəkkəbləşəndə alayın iki bölüyü 10-cu piyada 
alayının sərəncamına göndərildi. Qoşun hissələri Bakı ətrafına yaxınlaşana kimi Cəmil 
Cahid bəy hələ də Gəncə ətrafında idi. Bakı şəhəri üzərinə həlledici hücuma hazırlıq 
dövründə 9-cu alay bütünlüklə Bakı ətrafına cəmləşdirildi. Cəmil Cahid bəy Nuru 
paşanın əmri ilə Bakı ətrafına gəldi. O, 1918-ci il avqustun 11-də Cənub qrupuna 
komandir təyin edildi. Dəmir yolu boyunca hərəkət edən bu qrupa əvvəlcə Həbib bəy 
Səlimov rəhbərlik edirdi. Qeyd etmək lazımdır ki, ümumən Bakıya doğru hərəkət edən 
qüvvələr iki qrupa bölünmüşdü. Dəmir yolu boyunca hərəkət edən qüvvələr Cənub 
qrupu adlanırdısa, Şamaxı-Bakı şosse yolu boyunca hərəkət edən qüvvələr də Şimal 
qrupu adlanırdı. Avqust ayının 22-də Şimal və Cənub qrupları ləğv edildi. Əvvəlcə hər 
hansı bir qrupun yaradılması məqsədəuyğun bilinmədi. Ancaq sonradan idarəetmənin 
daha asan və səmərəli olması üçün Qafqaz İslam Ordusunun komandanının əmri ilə 
Bakı ətrafındakı qüvvələr üç qrupda birləşdirildi. Şimal qrupu – Xırdalandan 
Mərdəkana qədər olan ərazidə fəaliyyət göstərməli idi. Xırdalandan Puta stansiyasına 
qədər olan ərazidəki qüvvələr Qərb qrupunda birləşməli idi.  Puta-Ələt sahəsindəki 
qüvvələr isə Cənub qrupu adlandırıldı. Cəmil Cahid bəy şəhərə ən yaxın sahədə 
yerləşən Qərb qrupunun komandiri təyin edildi. Cəmil Cahid bəyin sərəncamında 9-cu 
piyada alayı və 10-cu piyada alayı var idi. 9-cu alay Putadan Hacı Həsən kəndinə qədər, 
10-cu alay isə Hacı Həsən kəndi ilə Xırdalan arasında olan ərazidə yerləşmişdi. 9-cu 
alayda 10 ədəd, 10-cu alayda isə 4 ədəd top var idi. Avqustun sonları və sentyabrın 
əvvəllərində bu qrupun fəaliyyət sahəsində vəziyyət nisbətən sakit idi. Çünki başlıca 
diqqət həlledici hücuma hazırlığa yönəldilmişdi. Ancaq düşmən qüvvələri daim Cəmil 
Cahid bəyin mövqelərini müşahidə altında saxlayırdı. Sentyabrın 2-də hətta qərb 
qrupunun mövqeləri düşmən təyyarələri tərəfindən də müşahidə edilmiş və bir neçə 
bomba da atılmışdı. 
Bakı üzərinə həlledici hücuma hazırlığı tezliklə başa çatdırmaq üçün Qafdaz İslam 
Ordusu qərargah rəisi Nazim bəy cəbhə xəttinə gəlmişdi. Buradakı vəziyyətlə 
tanışlıqdan sonra Ordu komandanlığına yazdığı raportunda Nazim bəy bildirirdi ki, Bakı 
üzərinə hücum iki istiqamətdən – şimal və qərb istiqamətlərindən aparılması 
məqsədəuyğundur. Nazim bəy onu da təklif edirdi ki, qruplar ləğv edilsin və alaylar 
birbaşa diviziya komandirinə tabe etdirilsin. Onun fikrincə 5-ci diviziya komandiri 
Mürsəl paşa hücuma ümumi rəhbərlik edəcəyindən həmin diviziyaya rəhbərlik 
edilməsinin Cəmil Cahid bəyə tapşırılması yaxşı olardı. Yəni, Nazim bəy əmin idi ki, 
həlledici hücum zamanı 5-ci diviziyanı Cəmil Cahid bəy daha yaxşı idarə edə bilərdi. 
Bu fikir Qafqaz İslam Ordusu komandanlığında da razılıqla qarşılandı. Nuru paşa və 
onun ətrafındakılar şübhə etmirdilər ki, Cəmil Cahid bəy diviziyaya komandirliyin 
öhdəsindən bacarıqla gələ bilər. Ancaq planlaşdırılırdı ki, Bakı üzərinə hücuma Mürsəl 
paşa yox, Nuru paşa özü rəhbərlik etsin. Belə olduğu təqdirdə Mürsəl paşanın 5-ci 
diviziyaya komandirlikdən ayrılması da məqsədəuyğun bilinmədi. Nazim bəyin 
təkliflərinə Qafqaz İslam Ordusu əməliyyat şöbəsinin müdiri belə bir cavab 
göndərmişdi: 
Nuru paşanın təərrüzü-qəti zamanında Şərq cəbhəsinə bilfel komanda etməsini 
Xəlil paşa əmr ediyor. Təklifi-aliniz vəchiylə bütün cəbhəyə Mürsəl paşanın 5-ci 
firqəyə də Cəmil Cahid bəyin komanda etməsinə Nuru paşa həzrətləri müvafiqət 
buyuracaqdır. Ancaq kəndilərinin komanda etməsi Xəlil paşanın əmri 
iktizasındadır. 
Bakının azad edilməsi ərəfəsində qüvvələrin necə qruplaşdırılması və kimlərin rəhbər 
təyin edilməsi dəfələrlə nəzərdən keçirilmiş və müxtəlif variantlara əl atılmışdı. Bu da 
heç şübhəsiz ki, daha səmərəli variantın tapılması, hücumun daha düzgün və qətiyyətlə 
aparılması istəyi ilə bağlı idi. Nuru paşanın sentyabrın 7-də imzaladığı əmrlə Cəmil 
Cahid bəy 5-ci diviziyanın komandiri təyin edildi. Ola bilsin ki, Nuru paşa Nazim bəyin 
təklifləri ilə razılaşmaq qənaətinə gəlmiş və Cəmil bəyi diviziyaya komandir təyin 
etmişdi. Lakin qüvvələrin qruplaşdırılmasında bu qərar sonuncu qərar deyildi. 
Sentyabr ayının 10-da Nuru paşanın Bakı ətrafına gəlməsi ilə buradakı qüvvələr yenidən 
qruplaşdırıldı. Şimal və Qərb qrupları ləğv edildi. 5-ci və 15-ci diviziyalar bir başa  
Nuru paşaya tabe etdirildi. Mürsəl paşa yenidən 5-ci diviziyaya rəhbərliyi öz öhdəsinə 
götürdü. Cənub qrupu isə ləğv edilmədi və Cəmil Cahid bəy həmin qrupun komandiri 
təyin edildi. Bu qrupda birləşdirilən qüvvələr əsasən Azərbaycanın milli qoşun hissələri 
idi. Bu qrup əvvəlki mövqeyində qalaraq Bakı üzərinə hücum edəcək qüvvələri 
düşmənin Xəzər dənizindən təşkil edə biləcəyi müdaxilələrdən qorumalı idi. 
Qeyd etmək lazımdır ki, Bakı üzərinə sonuncu hücum zamanı Cənub qrupunun 
yerləşdiyi ərazidə elə bir təhlükə meydana çıxmadı və ona görə də bu ərazidə vəziyyət 
sakit keçdi. Uğurlu təşkil edilmiş hücum nəticəsində Bakı azad edildikdən sonra Cəmil 
Cahid bəy Bakı şəhərinin komamdanı təyin edildi. Şəhərdə asayişin təmin edilməsini də 
Nuru paşa ona tapşırdı. Nuru paşa Cəmil Cahid bəydən qətiyyətlə tələb edirdi ki, 
şəhərdə talançılığa son qoysun, asayişin pozulmasında günahkar olan şəxslər tutularaq 
ciddi şəkildə cəzalandırılsınlar. 
Şəhər komandanı kimi onun Bakı əhalisinə ünvanladığı müraciəti arxivlərdə indiyə kimi 
qalmaqdadır. Bu müraciət Azərbaycan və rus dillərində çap edilərək şəhərin küçələrində 
yapışdırılmışdı. Həmin müraciətdə deyilirdi ki, Osmanlı ordusuna pənah gətirən bütün 
cinsi və dini mənsubiyyəti nəzərə alınmadan həyatının və mülkiyyətinin təhlükəsizliyi 
təmin edilir. Ona görə də tacirlər dükanlarını açıb ticarət ilə, digər adamar isə öz işləri 
ilə məşğul olmalıdırlar. Müraciətdə şəhərdə talanla, oğurluqla, adam öldürməklə məşğul 
olmağın qəti qadağan edildiyi bildirilirdi. Belə əməllərdə günahlandırılan şəxslər 
şəhərdəki növbətçilər tərəfəindən tutularaq qətlə yetirilməli idilər. Bundan başqa axşam 
saat 7-dən səhər saat 7-yə qədər şəhərdə qadağan saatı qoyulmuşdu. Həmin müddət 
ərzində kimsə bayıra çıxmamalı idi: 
 
1.Osmanlı ordusuna pənah gətirən bütün əhalinin cins və məzhəbə ayırmadan 
canı, ərz və halı əmniyyət altındadır. 
 2.Hər kəs dükanları açıb iş və gücü ilə məşğul olacaqdır. 
3.Talamaq, yandırıb-yaxmaq, adam öldürmək şiddətlə qadağandır. Günahkarlar 
növbətçilər tərəfindən dərhal qətl ediləcəkdir. 
4.Heç bir kəs, heç bir bəhanə ilə axşam saat 7-dən sabah saat 7-yə qədər evdən 
çıxmayacaqdır. 
 5.Tüfəng götürmək, fişəng atmaq qətiyyən qadağandır. 
  Bakı komamdanı, miralay Cəmil Cahid  
 
Cəmil Cahid bəyin adı ilə bağlı olan əhəmiyyətli işlərdən biri də 1-ci Azərbaycan 
diviziyasının formalaşdırılması sahəsində atdığı addımlardır. Türk qoşunları 
Azərbaycanda olarkən bu diviziyanın formalaşdırılmasına böyük diqqət yetirilirdi. 
Cəmil Cahid bəyin komandanlığı altında bu istiqamətdə müəyyən işlər görülmüşdü. 
Azərbaycanın milli qüvvələrinin formalaşdırılması Ənvər paşanın da diqqəti altında idi. 
O, Nuru paşaya yazdığı məktublarda bu məsələnin ciddi nəzarət altında saxlanmasını 
tələb edirdi. Cəmil Cahid bəyin Azərbaycan diviziyasının komandiri kimi təyin edilməsi 
də məhz onun təcrübəsinə arxalanaraq bu birləşmənin tezliklə formalaşdıırlması 
zərurətindən irəli gəlirdi. Əvvəlcə, bu diviziyanın tərkibinə üç piyada alayından və 
yardımçı bölmələrdən başqa 1-ci topçu və 1-cü süvari alayı verilmişdi. 1918-ci il 
oktyabr ayının ortalarına yaxın 1-ci diviziyanın tərkibində üç süvari alayı və bir sərhəd 
alayı da verilmişdi. Nəzərdə tutulmuşdu ki, bu alay Azərbaycan diviziyasının alayları 
arasında əridilərək onların bazasını təşkil edəcəkdir. Yəni, həmin alayın üç taborunun 
bazasında Azərbaycanın üç milli piyada alayı yenidən qurulmalı idi. Ancaq sonradan 
türk qüvvələrinin azərbaycandan çıxarılması bu planın həyata keçirilməsinə imkan 
vermədi. 
 Cəmil Cahid bəyin Azərbaycanda olarkən gördüyü çox dəyərli işlərdən biri də 
Qarabağın erməni təcavüzündın azad edilməsinə rəhbərlik etməsi idi. Bakı şəhəri azad 
edildikdən sonra Qarabağda erməni təcavüzünün cilovlanmasını da Nuru paşa Cəmil 
Cahid bəyə tapşırmışdı. Bura gələn qüvvələr də əsasən, 1-ci Azərbaycan diviziyasının 
hissələri idi. Cəmil Cahid bəyin iradəliliyi, ardıcıllığı erməni millətçilərini çıxılmaz 
vəziyyətə saldı. Ermənilər müəyyən hiylələrə əl atıb vaxtın uzadılmasına çalışanda 
Cəmil Cahid bəy qətiyyətli  addımlar atdı və onun bu addımları erməni millətçilərinin 
müqavimətini tamamilə qırdı. 
Azərbaycan öz müstəqilliyini elan etdikdən sonra Qarabağda erməni separatizmi də 
genişlənmişdi. Erməni millətçi qüvvələri hər vasitə ilə Qarabağı Azərbaycandan 
qoparmağa, azərbaycanlıları bu ərazilərdən sıxışdırmağa çalışırdılar. Doğrudur, Şuşada 
ilk əvvəl yaradılan idarəetmə orqanına həm erməni, həm də azərbaycanlıların milli 
komitələrindən bərabər sayda nümayəndələr daxil edilmişdi. Bu idarəetmə orqanı iyul 
ayının ikinci yarısına kimi fəaliyyət göstərdi. 
Ancaq çox güclü hərbi qüvvəyə malik olan erməni millətçi dairələri getdikcə 
Azərbaycan və azərbaycanlılarla hər cürə bağlılığın qırılmasına çalışırdılar. Onlar 
azərbaycanlıların Qarabağın idarə edilməsində iştirak etmələri ilə heç cürə barışa 
bilmirdilər. Ona görə də müştərək idarəetmə orqanı tezlikıə ləğv edildi. 1918-ci ilin 
avqust ayında ermənilər Şuşada qurultay çağırdılar. Həmin qurultayda 7 nəfərlik bir 
qurum seçib onu Qarabağ hökuməti adlandırdılar və bütün hakimiyyətin ona verilməsini 
tələb etdilər. 
Erməni milli komitəsinin fəallarından təşkil edilən bu oyuncaq qurumun da bütün 
fəaliyyəti azərbaycanlıların fiziki məhvinə, onların ata-baba məskənlərindən sıxışdırılıb 
çıxarılmasına istiqamətlənmişdi. Erməni millətçiləri azərbaycanlıları məcbur etmək 
istəyirdilər ki, Qarabağı Azərbaycandan ayrı bir qurum kimi tanısınlar. Bu niyyətə nail 
olmaq üçün ermənilər silahlı dəstələr yaradır, azərbaycanlıları Azərbaycanın digər 
bölgələrindən təcrid etməyə çalışırdılar. Əsgərana, Ağdama və Qaryaginə gedən yollar 
kəsilməklə azərbaycanlıların Aran Qarabağla əlaqələri qarşısına çəpər çəkilmişdi. 
Erməni millətçiləri planlaşdırırdılar ki, payızın və qışın gəlməsi ilə yaşayışın 
çətinləşməsi, habelə ehtiyacların artması ilə bağlı olaraq azərbaycanlılara təzyiqi 
gücləndirsinlər, onları Qarabağın erməni qurumunu tanımağa məcbur etsinlər. 
Bu bölgədə baş verən proseslər müstəqil Azərbaycanın imdadına gəlmiş Osmanlı 
dövləti rəhbərlərini və eləcə də Qafqaz İslam Ordusu komandanlığını da narahat edirdi. 
Yuxarıda qeyd edildiyi kimi, Nuru paşa Azərbaycana ilk gəlişi zamanı heyətindən bir 
neçə nəfəri təlimatçı kimi Qarabağda saxlamış və Azərbaycana gələn ilk türk alaylarının 
bir bölməsini də Qarabağa göndərmişdi. Ənvər paşa hələ iyul ayının ortalarında Şərq 
Ordular Qrupu komandanı Xəlil paşaya bildirirdi ki, Osmanlı və İran erməniləri 
Qarabağa keçərək orada azərbaycanlılara qarşı vuruşmaq istəyirlər. O, Xəlil paşadan və 
Nuru paşadan tələb edirdi ki, ermənilərin bu istəklərinin qarşısı təsirli şəkildə alınsın. 
Həmin bölgədə genişlənən təcavüzün qarşısının alınması, qətl və qarətlərə son 
qoyulması formalaşmaqda olan 1-ci Azərbaycan diviziyasına tapşırıldı. 
Qarabağ hərəkatında bu diviziyanın 1-ci, 2-ci və 3-cü Azərbaycan süvari alayları, 2-ci 
Azərbaycan piyada alayı, milli könüllü bölmələr, habelə bir Şnayder dağ topu taboru və 
zirehli avtomobillər iştirak etməli idilər. 1-ci Azərbaycan diviziyası 9-cu və 106-cı türk 
alayları ilə möhkəmləndirilmişdi. Bu alayların hər biri bir diviziyadan götürülmüşdü. 
Müşahidəçilərin fikrincə, bu, məqsədyönlü şəkildə edilmişdi. 36-cı firqəyə mənsub olan 
106-cı və 107-ci alaylar isə daha böyük döyüş təcrübəsinə malik idilər. Ona görə də iki 
təcrübəli alayın və ya da iki təcrübəsiz alayın 1-ci Azərbaycan diviziyasının 
möhkəmləndirilməsinə  göndərilməsi məqsədəuyğun bilinmirdi. Belə olanda onların 
hərəsindən birisinin Qarabağa göndərilməsi qərara alındı. 
 Nuru paşa sentyabr ayının 21-də artıq Qarayazı və Ləzgi süvari alaylarının Yevlaxa və 
oradan da Bərdəyə yola düşmələrinə hazırlaşmaları barədə əmr verdi. 23 sentyabr tarixli 
əmrində isə Nuru paşa həmin gündən etibarən Qarabağa yola salınacaq qüvvələrin 
göndərilməsinə başlanmasını tələb edirdi. Həmin əmrdə əvvəlcə 9-cu piyada alayının 
yola salınması lazım bilinirdi. 
9-cu alayın bölük komandiri Mucib Kamalyeri Qarabağa doğru hərəkətə başlamalarını 
öz xatirələrində belə təsvir edirdi: 
Biz də bir həftə sonra İran hüduduna yaxın sayılan və 4 ayı aşan zamandan bəri 
mühasirədə bulunan Qarabağ elinin mərkəzi Şuşaqala türklərinin qurtarılması 
üçün digər bir alay ilə və bir xəfif tank bölüyü ilə bərabər hərəkət əmrini aldıq. 
Qaranlıq bir gecədə trenlə yola çıxıldı. Arxada hüzur və sükun içində 
buraxdığımız böyük Bakı şəhərinin elektrik işıqları göy üzünü tutuşdurmuş kimi 
idi. Bu qızıllıq əski İstanbul yanğınları kimi çox, həm pək çox uzaqlardan 
görülüyordu. Xəzər dənizinin əsrarəngiz qıyılarından keçən dəmir yolu bu 
mədəni görünüşə ayrı bir gözəllik qatıyordu. Cənub istiqamətinə doğru çılğın bir 
çabukluqla gedən trenimiz ilk və son dəfə dəniz banyosunu aldığımız Ələt 
stansiyasına ulaşı verdi. Bundan sonra dəmir yolu qərb cəhətinə dönüyor və artıq 
Xəzərdən ayrılıyoruz. 
Bütün çevrəsi türk və müsəlmanlarla məskun olan Asiyanın bu böyük dənizindən 
əmniyyət və qürur işində ayrıldığımız o gün nə qədər gözəl və unudulmaz bir gün 
olmuşdu... 
Əvət! Minlərcə və minlərcə sənə əvvəl saysız dost və düşmən orduları da bu 
Xəzərdən, bu ovalardan, bu dağlardan keçmişlərdi. Və tarix kitabları bizə öyrədir 
ki, ərəb orduları və ən son olaraq rus orduları buralarda yerləşmişlər və 
Azərbaycan xalqını da mümkün olduğu qədər sömürmüşlər və 
kədərləndirmişlərdi. Amma osmanlıların ikinci Məşrutiyyət devrindəki ordusu ilk 
dəfə Xəzərdən, bu vadilərdən milliyət eşqi ilə dolu olaraq keçiyor və sadəcə 
Azərbaycan türklərinin istiqlalı uğruna tər və qan töküyor. 
Tren yoluna davam ediyor, çox sərt müharibələrə səhnə olan məşhur Hacıqabul 
stansiyasını, ucu-bucağı olmayan düz ərazini keçiriz. Və nəhayət Qarabağ 
şossesinin  tren yoluna qovuşdurduğu Yevlax stansiyasına varıyor, burada eniriz. 
Üç gün yürüşdükdən sonra böyük Ağdam şəhərinə xalqın sevgi dolu göstəriləri 
içində giriyoruz. Burada da Allah kömək etsin səsləri, Allah yardım etsin 
uğultuları halında göylərə yüksəlir. Fəqət duraklamadan şəhərin dışına çıxıyoruz. 
Bir kaç gündən sonra Şuşakala istiqamətində müharibə tərtibləri alınmaq sürətiylə 
yürüşə keçiyoruz. 
Yola salınan dəstələr sentyabrın 25-dən etibarən Qarabağ ərazisinə daxil olmağa 
başladılar. Dərhal da Cəmil Cahid bəy tərəfindən Qarabağ ermənilərinə tərksilah 
olmaları və Azərbaycan hökumətinin qanunları altında yaşamaları barədə ultimatum 
verildi.  
Erməni millətçi dairələri türk-Azərbaycan qoşunlarının Qarabağa gəlməsi ilə barışa 
bilmirdilər. Qısa vaxtdan sonra bütün niyyətlərinin puç ola biləcəyini anlayan millətçilər 
heç bir halda Azərbaycan hökumətini tanımayacaqlarını bildirdilər. Onlar Cəmil Cahid 
bəyi də öz niyyətlərinə inandırmaq məqsədiylə onun yanına 5 nəfərlik bir nümayəndə 
heyəti göndərdilər. Cəmil Cahid bəy bu qərarla tanışlıqdan sonra onu gətirən 
ermənilərdən üçünü – Arşavir Kamalyansı, Aşot Melik-Osipovu və Gerasim Məlik-
Şahnəzəryanı həbs etməyi əmr etdi. Ayrapet və Danil adlı ikisi isə buraxıldı və onlara 
bildirildi ki, ən qısa vaxt ərzində ermənilər təslim olmasalar Şuşaya doğru hücum 
başlayacaqdır.  
Cəmil Cahid bəyin Ağdama gəlməsi və onun Qarabağın azad edilməsi sahəsindəki 
fəaliyyəti barədə o vaxtlar Qarabağda ermənilər tərəfindən elan edilmiş oyuncaq 
qurumda hərbi komissar vəzifəsini öz üzərinə götürmüş Arutyun Tumyanın 
xatirələrində də müəyyən qeydlər vardır. Qarabağda azərbaycanlılara qarşı 
istiqamətlənmiş təcavüzün təşkilatçılarından biri olan A.Tumyanın xatirələri heç 
şübhəsiz ki, Azərbaycan xalqına, türk qüvvələrinə və bütünlükdə türkçülüyə qarşı 
barışmazlıq ruhunda yazılmışdı və müəllif C.Cahid bəyin Qarabağdakı fəaliyyəti barədə 
iftiralara yol verməkdən də çəkinməmişdir. Bununla belə həmin xatirələrə diqqət 
yetirilməsi erməni millətçilərinin keçirdikləri həyəcanlarını və onların C.Cahid bəyə 
bəslədikləri münasibətləri aydınlaşdırmaq baxımından maraqlıdır. Qarabağın "hərbi 
komissarı" türk-Azərbaycan qüvvələrinin Ağdama gəlməsini belə təsvir edirdi:  
Güclü müdafiə tədbirləri ilə yanaşı Ağdama beş nəfərdən ibarət heyət göndərildi 
ki, türklərlə  danışıqlar aparsın. Yolun təhlükəsizliyinin təmin edilməsi və 
danışıqlar zamanı kömək göstərilməsi üçün heyətə müsəlman zəhmətkeşləri 
arasında böyük nüfuz sahibi olan Lütfəli bəy də qoşuldu. Ağdamda onları Birinci 
Qafqaz müsəlman diviziyasının komandiri Cəmil Cahid bəy qəbul etdi. 
Danışıqların çox maraqlı epizodlarından birinin təsviri aşağıdakı kimidir: 
"Ağdamda heyət birdəfəlik inandı ki, Bakı həqiqətən də məğlub olub və türklər 
böyük enerji ilə Qarabağa hücuma hazırlaşırlar. Ağdam hərbi düşərgəyə 
çevrilmişdi. Burada Cəmil Cahid bəy adlı birisinin komandanlığı altında olan 
Birinci Qafqaz müsəlman diviziyasının hissələri yerləşmişdi. Qarabağın erməni 
heyətinin gəlməsindən xəbər tutan kimi Cəmil Cahid bəy əmr etdi ki, onları 
yanına  gətirsinlər. Sonra isə hind quşu kimi özünü şişirtmiş bəy tərcüməçi  
vasitəsilə bildirdi ki, heyət üzvlərini girov kimi Ağdamda saxlayır və onlardan 
tələb etdi ki, türk komandanlığının silahı yerə qoymaq və Azərbaycana müti 
olmaq barədə təkliflərini yazılı şəkildə xalqa çatdırsınlar. 
Heyətin rəhbəri Ayrapet Musaelyan Cəmil Cahid bəyin alman dilinə yaxşı bələd 
olduğunu bildiyindən ona müraciət edərək onların girov kimi Ağdamda 
saxlanılması qərarına etiraz etdi: 
- Cənab komandan, heyət Qarabağdan bura sülh missiyası ilə gəlib ki, qarşılıqlı 
razılaşma əsasında, qüvvə tətbiq etmədən Qaraqışlağın erməni kəndlərinə, öz 
doğma kəndlərinə qayıtmalarına və yenidən dinc və yaradıcı işə girişmələrinə 
imkan verilsin. Bu, erməni və müsəlman xalqları arasında, şəhərdə və rayonlarda 
möhkəm sülhü saxlamağa kömək edər. Ona görə də, cənab komandan, izn verin 
nəzərinizə çatdırım ki, tərksilah və mütilik haqqında ultimatum və tələblər sülh 
işinə xidmət edə bilməz. Onlar yalnız Qarabağ xalqının qəzəb və nifrətinə səbəb 
ola bilər. Bunun nəticəsini anlamaq da çətin deyil. Sizə yəqin ki, yaxın gələcəkdə 
keçiriləcək və üç Zaqafqaziya respublikasının sərhəd məsələsini həll edəcək 
Konstantinopol konferensiyasından xəbərdarsınız. Nəyə görə bu konferensiyanın 
qərarını gözləməyək?... Cənab komandan, məsləhətim budur ki, Qarabağ 
erməniliyi ilə dost və sülh dilində danışın və vəziyyətin mürəkkəbləşməməsi üçün 
bizə azad surətdə Qarabağa qayıtmağa icazə verin. 
Musaelyanın sözlərindən əsəbiləşən bəy cavab verdi: 
-Biz çoxdan sizinlə silah dilində danışmağa hazırıq. Qaraqışlağa gəlincə isə o, 
bizim göstərişimizlə dağıdılıbdır və heç bir vaxt bərpa edilə bilməz. 
- Cənab komandan, Qarabağ qorxmağa və müti olmağa adət etməyibdir. Düşmən 
bizim qabağımızda silahını oynatmağa başlayanda bu, böyük qan tökülməsinə 
səbəb ola bilər. Nəticəsi isə hər iki tərəf üçün eyni səviyyədə ağır ola bilər. 
Tarixin dərslərini yaddan çıxarmayın, Qarabağ erməniləri bütün tarixi boyu 
birinci dəfə deyil ki, osmanlıları sərhədlərində qarşılayırlar. Əgər 
unutmamısınızsa, Qarabağ sizin qoşunlarla bu "görüşlər" zamanı heç vaxt məğlub 
olmamışdır. 
- Keçmişi tarixdə saxlayaq-deyə Cəmil Cahid bəy bir qədər yumşalaraq cavab 
verdi.- Bu gün bizim qüvvələrimiz məğlubedilməzdir. Biz Bakı uğrundakı 
döyüşlərdən qalib çıxdıq. Orada bizə qarşı əksərən Qarabağ erməniləri 
vuruşurdular və onlar ağır məğlubiyyətə düçar oldular... 
Əsas qərarın qəbul edilməsi, yəni osmanlılarla sülh bağlanması və ya müharibə 
elan edilməsi məsələsinin həlli üçün erməni heyətinin üzvləri olan Kamalyan, 
Məlik-Ovsepyan və Məlik-Şahnəzəryan türk komandanına ən nüfuzlu partiyanı 
təmsil edən Musaelyanın və Arakelyanın Şuşaya qaytarılmasının 
məqsədəuyğunluğu barədə təklif verdilər. Cəmil Cahid bəy razılaşdı. O, 
Musaelyan və Arakelyana təklif etdi ki, onun yazılı tələblərini Qarabağın 
rəhbərliyinə çatdırsınlar. Heyətin girov kimi Ağdamda qalan üç üzvü isə bəyin 
əmri ilə Ağdamın cənub-şərq hissəsində yerləşən ikimərtəbəli evə atıldı... 
Bir daha qeyd edilməlidir ki, bu sətirlər erməni müəllifinin xatirələrindədir və ona görə 
oradakı qəzəb və hədyanları başa düşmək də çətin deyil. A.Tumyan ermənilərin 
“qəhrəmanlıqlarını” hədsiz dərəcədə şişirtsə də onların türk-Azərbaycan qüvvələrinin 
qarşısını almaq dərəcədə gücü yox idi və ona görə də irəli sürülən tələbləri qəbul 
eməkdən başqa çarələri də qalmamışdı. Ancaq ermənilər belə bir vəziyyətlə 
qarşılaçacaqlarını gözləmirdilər və Qarabağda oyuncaq erməni idarəçiliyi yaratmaqla 
onlar güman edirdilər ki, artıq bütün istəklərinə nail olmuşlar və Qarabağı işğal altında 
saxlaya bilərlər. Ona görə də Cəmil Cahid bəyin ultimatumunu ermənilər birdən-birə 
qəbul edə bilmirdilər. Daha doğrusu, tamamilə nəzarət altına alınmış Qarabağın öz 
qanuni saiblərinə qaytarılması tələbi ilə razılaşa bilmirdilər. 
Oktyabrın 1-də Nuru paşa da Cəmil Cahid bəyin yanına gəldi. O da ermənilərə qarşı 
kəskin bir ultimatum irəli sürdü. A.Tumyan Nuru paşanın Ağdama gəlməsi və 
ultimatum irəli sürməsi barədə belə yazırdı: 
Hərbi komandan Nuru paşanın ultimatumu alındı. Orada qarabağlılardan tələb 
olunurdu ki, 1) 24 saat ərzində silahlar təhvil verilsin; 2) Azərbaycan hökuməti 
tanınsın; 3) Azərbaycan və türk qoşunlarının Şuşaya yolu açılsın. Ultimatumun 
sonunda paşa türk qoşunlarınıa müqavimət göstərməyə cəsarət etmiş Sasun və 
Zeytunun taleyini yada salırdı. 
Ermənilər çaş-baş olub qalmışdılar. Onların Milli Şurası bu ultimatuma cavab verə 
bilmədi. Məsələnin ciddiliyi nəzərə alınaraq Qarabağ ermənilərinin üçüncü qurultayının 
çağırılması və ultimatumun orada müzakirə edilməsi qərara alındı. Hələ sentyabr ayının 
29-da altimatum alınan günü Erməni Milli Şurasının sədri Cəmil Cahid bəyə məktub 
göndərərək Qarabağ ermənilərinin növbəti qurultayı çağırılanadək hücuma 
başlamamağı xahiş etdi. Həmin məktub və eləcə də Ağdamda saxlanılan girovlara 
ermənilərin yazdığı məktubun əsli indi də Ankarada, Qafqaz İslam Ordusunun arxivində 
saxlanmaqdadır. Məktublar rus dilindədir. Çox güman ki, onlar Ağdamda 
azərbaycanlılar tərəfindən Cəmil Cahid bəyə tərcümə edilmişdi. Ermənilərin Cəmil 
Cahid bəyə göndərdiyi məktubda deyilirdi: 
Beşinci Qafqaz diviziyasının komandirinə. Bizim heyətin bir hissəsi Sizin 
ultimatumu bizə çatdırdı. Sizin istədiyiniz kimi ona cavab Qarabağın erməni 
əhalisi tərəfindən verilməlidir. Kəndlərin nümayəndələri bu gün yığılacaqlar. 
Xahiş edirik ki, bunu nəzərə alasınız və bizə imkan verəsiniz ki, əhalinin 
nümayəndələrindən soruşaraq sizə cavab verək. 
A.Tumyanın xatirələrindən belə güman etmək olardı ki, erməni nümayəndələri 
Ağdamda az qala C.Cahid bəylə hədələrlə danışmışlar. Bu məktubda isə həmin əhval-
ruhiyyə heç də hiss olunmur. Ermənilər yazıq şəkildə Cəmil Cahid bəydən xahiş 
edirdilər ki, onlara imkan verilsin, onların xahişi nəzərə alınsın. Yəni, çarəsizlik içində 
çırpınan erməni qalib türk ordusunun komandanı qarşısında heç vaxt A.Tumyanın təsvir 
etdiyi şəkildə danışa bilməzdi. Hətta onun xatırələrinin sonrakı hissələrindən belə hiss 
olunur ki, ermənilər türkləri Şuşaya buraxmaqla bir növ onların boynuna minnət 
qoymuşdular və türk-Azərbaycan qoşunlarının Şuşaya buraxılması heç də ermənilərin 
gücsüzlüyündən irəli gəlmirdi. 
Erməni Milli Şurasının sədri Ağdamda girov saxlanılan erməni nümayəndələrinə də bir 
məktub göndərdi. Həmin məktubda bildirilirdi ki, türklərin tələbinə Erməni Milli Şurası 
cavab verə bilməz və girov ermənilərdən xahiş eidlirdi ki, onlar da vaxtın uzadılmasına 
çalışsınlar. Bu məktubda deyilirdi: 
Ağdamdakı heyətin üzvlərinə - Arşavir Kamalyana, Aşot Melik-Osipova və 
Gerasim Melik Şah-Nəzəryana 
Türk komandanlığının təklifi elə ciddidir ki, Qarabağ erməni Milli Şurası 
özbaşına buna cavab verə bilməz. İrəli sürülmüş məsələnin obyektiv müzakirəsi 
və ona hərtərəfli cavab verilməsi üçün kənd nümayəndələrinin qurultayı 
çağırılmışdır. Qurultay bu axşam açılır. Həm ermənilər, həm də tatarlar üçün 
arzuedilməz olan qan tökülməsinin qarşısının alınması üçün siz türk 
komandanlığının razılığını almalısınız ki, müstəqil qurultayın qərarını gözləsin. 
Həmin qərar dərhal sizə göndəriləcək. Sədr. 
Oktyabrı ayının 3-də Qarabağ ermənilərinin qurultayı çağırıldı və ermənilərə qarşı irəli 
sürülmüş ultimatum burada müzakirə edildi. Bir neçə iclasdan sonra qərara alındı ki, 
Azərbaycan hökuməti tanınsın, ancaq  ermənilərin əlində olan silahlar təhvil verilməsin 
və bununla bağlı türk komandanlığı qarşısında məsələ qaldırılsın. “Azerbaydjan” 
qəzetinin verdiyi məlumata görə, ermənilərin müzakirələri bir neçə gün davam etdi. 
Onların qurultayı öz işini bitirən günün səhəri Ağdamda saxlanılanlar da Şuşaya 
qayıtdılar və bildirdilər ki, şəhərin təslim edilməsi və silahların təhvil verilməsi üçün 24 
saat vaxt verilmişdir. Bunu eşidəın kimi Şuşa erməniləri şəhər komendantına bir ədəd 
əldə düzəldilmə top, bir pulemyot, 80 tüfəng təhvil verib Azərbaycan hökumətinə təslim 
olduqlarını bildirdilər. Bu barədə Ağdamda olan Qarabağ məntəqə komandanı İsmayıl 
Həqqi bəyə və Cəmil Cahid bəyə də xəbər göndərildi. Bu barədə Qafqaz İslam 
Ordusunun Ankaradakı arxivində sənədlər saxlanmaqdadır. A.Tumyan isə ermənilərin 
qurultayının gedişini və onun qərarlarını belə təsvir edirdi: 
Hökumət üzvlərinin böyük səylərindən, Şuşanın nüfuzlu ziyalılarının 
nümayəndələrinin hər biri ilə şəxsi görüşlərindən, uzun-uzadı izahlarından və 
nəhayət hərbi komissarın Türkiyənin Birinci dünya müharibəsində qaçılmaz 
məğlubiyyəti haqqındakı dəqiq məlumatlarından sonra qurultayın iştirakçılarının 
əksəriyyəti ultimatuma cavabın layihəsinin qəbul edilməsinə inandırmağa 
çətinliklə də olsa nail olundu. Ancaq nəzərdə tutulmuşdu ki, əgər türklər Qarabağı 
tərksilah etmək və onu azərbaycana tabe etmək tələblərindən əl çəksələr və lakin 
Şuşaya qoşun yeritmək tələbində qalsalar, onda aşağıdakı şərtlərlə razılıq verilsin: 
Şuşaya yalnız sayı 800-1000 nəfərdən çox olmayan bir türk nizami qoşun hissəsi 
daxil ola bilər. Azərbaycanın silahlı qüvvələri – nizami qoşun olub-
olmamasından asılı olmayaraq Şuşaya və Qarabağa yeridilməməlidir. Türk 
qoşunları eyni zamanda kənd rayonlarına getməməli və Şuşanın müsəlman 
hissəsində yerləşdirilməli idi. 
Qurultayın çağırıldığı vaxt qarabağlılar türk nizami qoşun hissələrinin və dağınıq 
Azərbaycan bandalarının çoxsaylı basqınlarını uğurla dəf etdilər. Ermənilərin 
uğuru türk komandanlığını inandırdı ki, Qarabağla müharibə ağır nəticələr verə 
bilər. Nuru paşa nə qədər qışqırsa da, hay-küy salsa da ultimatumuna verilən 
cavabı eşidəndə onunla razılaşmaq məcburiyyətində qaldı.  
 Erməni mənbələrindən biri türk-Azərbaycan qoşun hissələrinin Ağdama gəlməsini, 
Cəmil Cahid bəyin dərhal döyüşə başlamayaraq Qarabağda kök salmış terror 
qruplarının silahı yerə qoymasına dəvət etməsini təsvir edərkən xatırladır ki, silahını 
təhvil verənlərin həyatının və əmlakının toxunulmazlığına vəd verildi. Bu məqamın 
üzərindən erməni araşdırmaçıları sükutla keçsələr də türk-Azərbaycan qüvvələrinin 
komandanlığı və bütünlükdə Azərbaycan hökumətinin başlıca məqsədi məhz bölgədəki 
terrorçu qrupların zərərsizləşdirilməsi və iki xalqın dinc yanaşı yaşayışının təmin 
edilməsi idi. Cəmil Cahid bəy eyni zamanda erməni yeparxiyasının rəhbərliyinə də 
xəbər göndərdi və yeparxiyadan 3 gün ərzində erməni silahlılarının tərksilah 
olunmasına kömək göstərilməsini xahiş etdi. Dərhal toplantı çağıran ermənilər uzun-
uzadı müzakirələrdən sonra Azərbaycan hökumətini tanıdığını qərara aldı. Ermənilərin 
qurultay adlandırdıqlar toplantı eyni zamanda türk-Azərbaycan hərbi hissələrinin 
komandanlığından xahiş etdi ki, Bakıya erməni nümayəndə heyəti göndərilməsi və 
Azərbaycan hökuməti ilə danışıqlar aparılmasına imkan verilsin. Qoşun komandanlığı 
bu təklifi qəbul etmədi və mənbənin fikrincə türk-Azərbaycan qoşun hissələri 
gözlənilmədən qəfil şəkildə Pircamal, Kətik, Xanabad və digər kəndlərin üzərinə 
hücuma keçdi. 
Elə erməni mənbələri bildirirlər ki, türk-Azərbaycan qoşun hissələrinin Əsgərana doğru 
irəliləməsi heç də gözlənilən deyildi. Əksinə, ermənilər tərəfindən yubadılmasına 
çalışılan proseslərin məntiqi nəticəsi idi. 
Başqa bir erməni mənbəyində də Qarabağ ermənilərinin Cəmil Cahid bəyin ultimatumu 
ilə bağlı çağırılan toplantı haqqında maraqlı qeydlər vardır. Həmin toplantının 
iştirakçılarından biri olan Arso adlı birisinin verdiyi məlumatdan aydınlaşır ki, toplantı 
son dərəcə gərgin bir şəraitdə keçdi. Toplantı iştirakçılarının hamısı müzakirələrə 
silahlanaraq gəlmişdilər və onların silahlı şəkildə gəlmələri tərksilah haqqında verilən 
təklifə münasibətlərinin nümayişi idi. Ona görə hətta toplantı iştiralçıları da yanındakı 
silahlıların qorxusundan başqa fikir söyləməyə ehtiyat edirdilər. İlk çıxışlar göstərdi ki, 
məsələnin sülh yolu ilə həllinə heç bir şans yoxdur. Arso elə belə də qeyd edir və bu, bir 
daha onu göstərir ki, terrorçu qrupların, erməni silahlı quldurlarının iki xalqın dinc 
yaşayışı üçün verilən təklifi qəbul etmək niyyətləri yoxdur. Əksinə, onlar öz çıxışlarında 
türk-Azərbaycan qüvvələrinə qarşı müharibəyə çağırış edirdilər. Toplantıda 78 nəfər 
çıxış etdi. Çıxışların çoxu ermənilərin tərksilah edilməsi əleyhinə oldu. Lakin bu çıxışlar 
sonda reallığın qəbul olunması ilə bitdi və Azərbaycan hökumətinin tanınması haqqında 
qərar qəbul olundu. Arso sonra etiraf edirdi ki, qərarın qəbul olunması bir məsələ idi, 
onun həyata keçirilməsi isə başqa bir məsələ idi. Erməni terrorçu qrupları Azərbaycan 
hökumətini tanımaq haqqında qərar qəbul etsələr də, onun həyata keçməsini 
əngəlləməyə çalışırdılar. Azərbaycan hökumətinin tanınması haqqında xəbəri Cəmil 
Cahid bəyə aparan erməni heyəti Əsgəran yaxınlığında yerləşən erməni silahlıları 
tərəfindən dayandırıldı. Arso qeyd edirdi ki, ermənilərin bu təxribatı toplantı 
iştirakçılarında böyük bir həyəcan yaratdı. Çünki aydın idi ki, təyin olunmuş vaxtda 
cavab almayan Cəmil Cahid bəy hücuma başlamaq əmri verə bilərdi. Həqiqətdə elə belə 
də oldu. Çünki erməni nümayəndə heyəti vaxtında Ağdama yetişmədiyi üçün Cəmil 
Cahid bəy Əsgərana doğru hərəkət etmək əmri verdi. Ermənilərdə belə bir təsəvvür var 
idi ki, onlar Əsgəranda kifayət qədər möhkəmləniblər və Əsgəran alınmaz bir qaladır. 
Arsonun “alınmaz” sözünü dırnaq arasında işlətməsindən güman etmək olar ki, o özü də 
ermənilərin bu iddialarına inanmırdı və qeyd etdiyi kimi 2-3 saat ərzində “alınmaz” 
hesab olunan Əsgəran mövqeləri və yaxın ətrafda olan 8 erməni kəndi erməni 
silahlılarından azad edildi. 
Oktyabrın 4-də Cəmil Cahid bəy Şuşaya doğru hərəkətə başlamaq haqqında əmr verdi. 
Şuşaya doğru hərəkətin ilk günü erməni silahlılarına qarşı döyüşlə müşayiət olundu.  
Əsgəran ətrafındakı təbii şəraitindən istifadə edən ermənilər burada güclü müdafiə 
postları qurmuşdular. Üzbəüz döyüşlə bu mövqeləri yarıb keçmək çətin olacağından 2-
ci Azərbaycan piyada alayı və bir süvari alayı Kətik-Daşbaşı istiqamətinə göndərildi. 9-
cu Qafqaz piyada alayı isə Ağbulağa doğru hərəkət etdi və bu məntəqəni ələ keçirərək 
ermənilərin cənuba doğru geri çəkilmək yolunu bağladı. 9-cu alayın bu məntəqəni ələ 
keçirməsi və həmin alayın 25-ci taborunun cənubdan Əsgəran üzərinə hərəkəti burada 
mövqe tutan ermənilərin müqavimətini tamamilə qırdı və onların geri çəkilməkdən 
başqa çarəsi qalmadı. Bununla da Şuşa yolunda əsas müqavimət ocağı aradan qaldırıldı. 
Ermənilər hər halda güman edirdilər ki, malik olduqları silahlı dəstələrlə Qarabağı 
Azərbaycandan qoparmağa nail olacaqlar və ona görə də Əsgərən ətrafında olan bir sıra 
kəndlərdə də Qafqaz İslam Ordusu qüvvələrinin qarşısının kəsilməsinə cəhd göstərildi. 
Cəmil Cahid bəy belə müqavimətlə qarşılaşacağını nəzərdən qaçırmırdı və ona görə də 
ermənilərin cəhdləri ciddi bir nəticə vermirdi. Məsələn, Xramord, Xanabad, Daşbaşı, 
Aranzəmin, Qarakənd ətrafında da erməni silahlı dəstələri öz sözlərini deməyə 
çalışdılar. Amma Cəmil Cahid bəyin çevik göstərişləri və təşkilatçılığı bu müqavimət 
ocaqlarını aradan qaldırdı. Oktyabr ayının 6-da Əyrikənd ətrafında da erməni silahlıları 
Cəmil Cahid bəyin dəstəsinin Şuşaya doğru hərəkətinə mane olmağa cəhd göstərdilər. 
Burada erməni silahlılarının sayı xeyli çox idi. Cəmil Cahid bəy onlara qarşı topları 
döyüşə qoşdu. Bununla da bu qar5şılaşmanın da taleyi həll edilmiş oldu. Cəmil Cahid 
bəy Nuru paşaya göndərdiyi raportda Əyrikənd ətrafında baş vermiş döyüş haqqında 
belə yazırdı: 
Ermənilər Əyrikənd ətrafına toplanaraq müqavimət göstərmək istəsələr də topçu 
qüvvələri ilə məzkur məhəllə bombardman olduqdan sonra qaçmalı olmuşdular. 
Abdallarda təmsil ediləcək komisiyona silah verəcəklərini vəd etmişlər. Xanabad, 
Qılınclı və Kətik kəndlərindən qaçan əhali gəlməkdə silahı təslim etməyə hazır 
olduqlarını bildirsələr də çox az silah yığılıb. Sabah Xankəndi üzərinə hərəkət 
edəcəyəm. İndi Şuşa tərəfindəki bütün kəndlərə silahlarını Əsgərana gətirmək 
xəbər edilmişdir. 
Cəmil Cahid bəy üçün məlum idi ki, ermənilərin silahlandırılması yalnız Ağdam-Şuşa 
boyunca yerləşən kəndlərdə aparılmamışdı. Erməni millətçilərinin əlində kifayət qədər 
silah və sursat toplanmışdı və bu silah və sursat bütün Qarabağa səpələnmişdi. Ona 
görə, Cəmil Cahid bəy Qarabağda ümumi sabitliyin yaradılması üçün bütünlükdə bölgə 
məntəqələrində silah toplanmasını gücləndirməyə çalışdı. Bərdə-Tərtər, Goranboy-
Gəncə ətrafında olan erməni kəndlərində toplanmış olan silah və sursatın təhvil 
alınmasına göstəriş verildi. Oktyabrın 6-dək Bərdə-Tərtər ətrafındakı erməni 
kəndlərində 150-yə qədər tüfəng toplamaq mümkün oldu. Amma məlum idi ki, bu 
ermənilərdə olan silahların heç də hamısı deyildi. Hətta bu az sayda olan silahların 
toplanması da çox çətinliklə baş verirdi və ermənilər mümkün fürsətdən istifadə edərək 
Qafqaz İslam Ordusu qüvvələrinə qarşı öz təcavüzkarlıqlarından əl çəkmidrilər. 
Məsələn, təkcə  Şuşa istiqamətində oktyabrın 6-dək davam edən döyüşlərdə bir zabit və 
32 əsgər şəhid olmuş, 65 nəfər yaralammış, 16 min güllə və 276 top mərmisi istifadə 
olunmuşdu.  
Oktyabrın 7-də Gəncə ətrafında toplanan silahların sayını 400-ə çatdırmaq mümkün 
oldu. Oktyabrın 8-də Ağcakənd, Ortakənd və Erməni Borisi kəndlərindən 110 ədəd 
müxtəlif növ silah toplandı. Bu bölgəyə göndərilmiş olan Süleyman əfəndi Talış, Çaylı, 
Marquşevan kəndlərinin erməniləri ilə əlaqə yaratdı və onları silahları təhvil verməyə 
çağırdı. Ba barədə Cəmil Cahid bəy yazırdı: 
Gəncədən verilən xəbərə görə Süleyman əfəndinin dəstəsi 7-8-də (oktyabr) 
Ağcakəndə daxil olmuş, Ağcakənd, Ortakənd, Boris kəndlərindən müxtəlif 110 
silah cəm edilmişdir. Qaraçinar və ona yaxın kəndlərdə dağlara qaçan ermənilər 
geri dönüb. Dəstənin qərargahı Ortakənddədir... Talış, Çaylı, Marquşevan 
ətrafındakı erməni silahlıları ilə Süleyman əfəndi arasında bir əlaqə yaranıb. 
Buralarda sakitlikdir... Keşişkənd ətrafında olan 50 nəfərlik erməni dəstəsinin 
rəisi Karapet dağlara qaçan adamları geri qaytarmağa mane olur. Oradakı bir 
heyətlə əlaqə saxlanılıb, əhalinin geri qaytarılmasına çalışılır. 91 ədəd silah 
toplanılıb. Cəbrayıldan alınan məlumata görə, əhali Azərbaycan hökumətinə itaət 
etməyə hazırdır. Erməni millətçiləri Azərbaycan hökumətini tanımaq və qoşunları 
Şuşaya buraxmaq barədə verdiyi vədlərə baxmayaraq mümkün olan müqaviməti 
göstərirdilər. Ancaq onların müqaviməti ümid edilən nəticəni vermirdi. 
Mübarizlik ruhunda köklənmiş olan Azərbaycan və türk döyüşçüləri yalnız 
qələbə əzmi ilə vuruşurdular. 
Beləliklə, erməni silahlılarının göstərdikləri bütün cıhdlərə baxmayaraq Cəmil Cahid 
bəyin dəstəsinin Şuşaya doğru irəliləməsinin qarşısını almaq mümükn olmadı və 
oktyabr ayının 8-də türk-Azərbaycan qüvvələri nəhayət ki, Şuşaya daxil oldular. Bu 
hadisə Qafqaz İslam Ordusunun tarixində yadda qalan məqamlardan biri idi və onun 
əldə edilməsində Cəmil Cahid bəyin də özünəməxsus xidmətləri var idi.  
Cəmil Cahid bəy qoşun hissələrinin Şuşaya girməsi münasibətilə Nuru paşaya 
göndərdiyi raportunda belə yazırdı: 
8-də ... səhər saat 9.30-da müvəffəqiyyətlə Şuşa qalasına girilmiş, əhaliyi-
islamiyyə və xristianiyyə tərəfindən qarşılanma olub... Bura gəlincə ermənilərdən 
bir komissiyon təşkil edərək əhalinin asyaişinin təmin edilməsi, adamların işlə 
məşğul olması, silahların yığılması vəzifəsini verdim. 
9-cu alayın bölük komandiri Mucib Kamalyeri isə qoşun bölmələrinin Şuşaya daxil 
olmasını belə təsvir edirdi: 
... Şuşaqala istiqamətindəki sərp dağların möhkəm nöqtələrinə yerləşmiş bulunan 
düşmən cəbhəsinə də belə olağanüstü həyəcanın verdiyi qeyrətlə təərrüz edildi və 
bir hücumda yarıldı. Qarşı tərəfdən gələn səlahiyyətli deleqelər müharibəyə son 
verəcəklərini bir kaç gün sonra belirli saatda Şuşaqalanı qeyd-şərtsiz təslim 
edəcəklərini təəhhüd etdilər. 
Təbiət gözəlliklərinə sahib Şuşaqalaya şəhərin varoşlarında bizləri maraq və 
həyəcanla bəkləyən türklərin candan alqışları içində və pək çabuk hazırlanmış üç 
böyük Zəfər tağının altından keçərək girdik. Birincisində “Yaşasın Ənvər”, 
ikincisində “Yaşasın sultan”, üçüncüsündə “bir gün olacaq şəmsi-həqiqi doğacaq, 
şərqin bu əsir valdeləri hür olacaq” yazılmışdı. Üçüncüsünü Şuşaqala qızları 
bolşevik ihtilalından sonra yazmağa başlamışlar, iki ay içində tamamlaya 
bilmişlərdi. Bu bilgiləri bizə şəhərin türk məhəllələrinin qadınlarıyla birlikdə boy 
sipərləri içində müdafiə edən azəri mücahidləri veriyorlardı. 
Türk-Azərbaycan qüvvələrinin Şuşaya daxil olması bu şəhərin azərbaycanlı əhalisi 
tərəfindən böyük sevinclə qarşılandı. Onların köməyinə yetmiş qoşun hissə və 
bölmələrinin qarşılanması üçün şəhər əhalisi xüsusi hazırlıq da görmüşdü. Şəhərin 
demək olar ki, bütün əhalisi Qafqaz İslam Ordusu qüvvələrinin qarşılanmasına 
hazırlıqda iştirak edirdilər və hər kəs də öz imkanı daxilində olan işləri görürdü. 
Cavanlar şəhərə girən yolların bəzədilməsi ilə məşğul idilərsə, yaşlılar da maliyyə 
vəsaiti toplayır və bununla hissə və bölmələrin təminatına müyyən yardımlar 
göstərirdilər.   
"Azerbaydjan" qəzeti Qafqaz İslam Ordusu hissələrinin Şuşaya daxil olmasını belə 
təsvir edirdi:  
Məhərrəm ayının 1-də qoşunlar şəhərə yaxınlaşdılar. Onların qarşılanması üçün 
hamısı qara çərkəsi geyimdə olan yerli gənclərdən ibarət 30 nəfərlik fəxri qarovul 
göndərildi. Şəhərin girişində məktəblilərdən ibarət olan orkestrlə bərabər yerli 
könüllü hissələr dayanmışdı. Birinci zəfər qapısının yanında isə ruhanilər və 
Beynəlmiləl komitə üzvləri əllərində şəhərin açarını tutmuşdular. Sonra isə 
şəhərin tanınmış adamları əllərində duz-çörək,  məktəblilər əllərində bayraqlar və 
qadınlar əllərində çiçək dəstələri dayanmışdılar. Ermənilər tərəfdən də musiqi 
orkestri və 15 bayraqla 300 nəfərlik bir nümayəndə  dəstəsi gəlmişdi. 
Səhər saat 10-da qoşunlar aşağıdakı tərkibdə şəhərə daxil oldular: Qabaqda 
süvarilər, arxasında topçular və pulemyotçular. Qoşuların arxasınca isə Qaladərə 
qəhrəmanları Sultan bəy və İldrım bəy hərəkət edirdilər. Azərbaycanlı qadınlar 
dəstə komandirinə qırmızı məxmər üzərində mirvarilərlə bəzədilmiş hədiyyə 
verdilər. Cəmil Cahid bəy şəhərə daxil olduqdan sonra əhali qarşısında çıxış etdi 
və dedi: "Bizim məqsədimiz qan tökmək deyil. Əksinə, sakitlik yaratmaqdır. 
Dövlətin bütün xalqları eyni hüquqlara malik olacaqlar. Hamı öz hökumətinin 
hakimiyyətini tanıyacaqdır və dinc əmək fəaliyyətinə başlamalıdır”. 
Qarşılanma mərasimi başa çatdıqdan sonra zabitlər onlar üçün hazırlanmış 
mənzillərdə yerləşdirildilər. Əsgərlər üçün isə köhnə qışlalar ayrıldı. Qışlalara 
yerləşməyənlər də müvəqqəti olaraq Realnı məktəbin və seminariyanın binasına 
göndərildilər. 
Türk mənbələrinə görə, ermənilərlə azərbaycanlılar arasında münasibətlərin daha da 
kəskinləşməməsi üçün Cəmil Cahid bəy ermənilərə qarşı nisbətən mülayim mövqe 
tutdu. Erməni millətçilərinin xislətinə yaxşı bələd olsa da o çalışırdı ki, mümkün qədər 
dinc yolla qarşılıqlı anlaşma əldə edilməsinə nail olsun. Mövcud olan məlumatlara görə, 
Cəmil Cahid bəy şəhərdə qarşılandıqdan sonra Şuşanın ən böyük məscidində (çox 
güman ki, Gövhər ağa məscidində) nüfuzlu və sözükeçən azərbaycanlılarla bir daha 
söhbət etdi və onların qarşısında da müəyyən tələblər qoydu. Bu söhbət zamanı C.Cahid 
bəy dedi:  
İyiliyinə mətuf sözlərimi həmən etməz, əmrlərimə hərfiyyən itaət etməsəniz haiz 
olduğum səlahiyyətlə ən əzəmi surətlə haqqınızda şiddətli müamilə tətbiqinə 
zərrə qədər təəhhür etməm. Ermənilərə indi itaət təklif edəcəyəm. Qəbul 
etmədikləri təqdirdə bir orduya itaətsizliyin cəzası nə isə onlara verəcəyəm. İtaət 
edərlərsə həyat, namus və malları təhti-əmanımda olduğundan heç bir fərqin ufaq 
bir hərəkətinə müsaidə etməyəcəyəm. İtaət etmədikləri halda dəxi haqqlarında 
tərtib ediləcək müamiləyi-ifaya yalnız əsgərim məmur olacaqdır. Xalqın tamamən 
seyrçi qalmasını və hər kəsin iş və gücünə bu dəqiqədən etibarən başlamasını 
tələb və əmr edirəm. 
Yəni, albay Cəmil Cahid bəy mülki əhaliyə çatdırırdı ki, ermənilərlə bağlı olan bütün 
məsələləri o özü həll edəcəkdir. Camaat isə gündəlik məşğuliyyətinə dönüb adi həyatını 
davam etdirməli idilər. 
Cəmil Cahid bəy Şuşanın azərbaycanlılar yaşayan hissəsində vəziyyətin 
sabitləşdirilməsi üçün zəruri tədbirlər gördükdən sonra ermənilərin nümayəndələri 
vasitəsilə onlara xəbər göndərdi və onların ən yaxın vaxtlarda tərksilah olunmasını tələb 
etdi. Ermənilər bir daha bu tələblə və silahları təhvil verməyə hazır olduqlarını 
bildirdilər. Cəmil Cahid bəy Şuşa ermənilərinin nümayəndələri ilə ayrıca şəhər 
kilsəsində də görüşdü. Söhbət əsnasında bildirdi ki, ermənilər Türkiyə ərazisində böyük 
faciələr törətsələr də Osmanlı dövləti bir daha humanistlik göstərib onları bağışlayır. 
Cəmil Cahid bəy onların bütün əməllərinin bağışlandığını qeyd edib silahları təhvil 
verməyə çağırdı. 
Qafqaz İslam Ordusu qüvvələrinin Şuşada qarşılanması hissə və bölmələrin rəsmi-
keçidi ilə tamamlandı. Şuşanın erməni sakinləri də Qafqaz İslam Ordusu hissələrinin 
rəsmi-keçidini izlədilər. Qarşılanma ilə bağlı tədbirlər sona yetəndən sonra, şəhərin 
əmniyyətinin təmin edilməsi üçün lazımi tədbirlər həyata keçirildi, şəhərin mühüm 
nöqtələrində hərbi postlar quruldu.  
Mucib Kamalyeri öz xatirələrində Şuşadakı oyuncaq erməni qurumunun türk qüvvələri 
şərəfinə xüsusi ziyafət verməsi və ermənilərin bu ziyafətdə türklərə necə yalmanmaları 
barəsində maraqlı qeydləri vardır. Bu qeydlər də A.Tumyanın hirsli-hikkəli xatirələrinin 
iftira olduğunu bir daha nümayiş etdirir. 
Ormanlı dağlara çevrilmiş Şuşaqalada qaldığımız müddət içində azərilər və 
ermənilər hüzur və sükuna qovuşmasının zövqünü görərək, anlayaraq dadıyorlar 
və hər fürsətdə bu duyularını ifadə ediyorlardı. Bizlər də ən az onlar qədər 
seviniyorduq. Öylə keçməkdə olan günlərin ilk həftəsində Qarabağ əski 
müvəqqəti hökumət üyələr tərəfindən ordumuz şərəfinə bir axşam yeməyi 
verilmişdi.  Şuşaqalanın parkını süsləyən klubda alay, tabor və digər bölüklərin 
komandanlarıyla birlikdə ziyafətə zamanında getdik. Yemək sonlarına doğru 
ermənilər adından söz alan gur səsli bir üyə can və mallarının Osmanlı ordusunun 
təminatı altında bulunduğunu görməyin bəxtiyarlığı içində olduqlarını ifadə 
etdikdən sonra özətlə böylə qonuşdu: “Biz Qafqaz erməniləri dünə qədər rus 
çarının hökumətlərinə bağlı bulunuyorduq. Bundan böylə də osmanlı 
padşahlarına qulluqçu olmaqla heç bir şey qeyb etmiş olmayacağız. Bizlərə 
inanmanızı, güvənmənizi rica ediyoruz” – deyərək şərab dolu qədəhini padşahın 
və külfətinin (ailesi erkanı) şərəfinə qaldırıb həpimizi ayaqda içməyə dəvət etmiş 
və alqışlanmışdı. 
Rütbələrimiz etibariylə böylə rəsmi və möhtəşəm bir ziyafətdə ilk dəfə 
bulinuyorduq. Etiraf etməliyəm ki, keçirilən müharibə sənələrindəki ibtidai 
yaşantılarımızdan sonra böylə mədəni dekor içində gözlərimiz qamaşmış, 
həyəcan və utancaqlıq mənliyimizi sarsıtmışdı. Fəqət dinlədiyimiz siyasi nitqin 
dərin mənası bizi canlandırdı və təvazi içində kəndimizə gəlməyə başladıq. Bu 
sıralarda Cəmil Cahid bəy, istiqlalın orgeneralı “Toydəmir” ayağa qalxdı. Bəlli 
ki, bir az əvvəl konuşan xatibə qarşılıq verəcəkdi. Salonu cınladan alqışlar 
durduqdan sonra özət olaraq dedilər ki: “osmanlı ordusu Qafqaziyada müvəqqəti 
olaraq bulunmaqdadır. Türkiyənin siyasi mənfəəti və əməli şudur ki, Qafqaziyada 
Brestlitovsk müahidəsinə dayanaraq istiqlallarına qovuşan azərbaycanlılar, 
ermənilər və gürcülər tanınmış hüdudları içində məsud və paydar olsunlar. Bunun 
təhəqqüq etməsi üçün də Azərbaycanda yerləşmiş ermənilər Azərbaycan 
hökumətinə, Ermənistanda doğub böyüyən türklər Ermənistan hökumətinə içdən 
gələn inanışla bağlı bulunmalıdlrlar. Nifaq və fəsadın hər iki millətə böyük 
zərərlər gətirəcəyini bilməlidirlər (çox şiddətli alqışlar). Qafqazlardakı ordumuz 
iştə böylə insani, mədəni və tarixi bir vəzifəni yerinə gətirməyə çalışmaqdadır. 
Komandanın nitqi böylə sona erdi. Azəri və erməni hökumətlərinin rifah və 
səadətləri təmənnasıyla şərab qədəhləri qaldırılmadan əvvəl yenə osmanlı 
padşahının şərəfinə ayaqda içilmişdi. 
Erməni mənbələrinin məlumatlarından aydın olur ki, türk-Azərbaycan hərbi qüvvələri 
Şuşaya daxil olmazdan əvvəl erməni silahlılarının tərksilah edilməsinin dayandırılması 
haqqında qərar verilmişdi. Bu məsələdə də qoşun komandanlığı daha dinc yolun 
tapılmasına üstünlük verdi. Nəzərdə tutulmuşdu ki, hər iki tərəfin nümayəndələrinin 
iştirakı ilə qarışıq komissiya yaradılsın və silahların toplanması da bu komissiyaya 
tapşırılsın. Erməni mənbələri bildirirlər ki, sentyabrın 26-da (köhnə stillə) səhər saat 10-
da türk-Azərbaycan hərbi qüvvələri sakit şəkildə Şuşaya daxil oldular. Cəmil Cahid bəy 
avtomobildə erməni kilsəsinə gəldi və ətrafındakılarla birlikdə erməni kilsəsinə daxil 
oldu, erməni nümayəndələrinin duz-şörəyini qəbul etdi, qısa nitqindən sonra 
azərbaycanlılar yaşayan məhəlləyə yollandı. Şəhərin erməni məhəlləsindəki Realnı 
məktəbdə, erməni qadın gimnaziyasında, Ambarsumovların evində və mövcud 
qışlalarda türk-Azərbaycan bölmələri yerləşdirildi. Yeni şəraitdə türk-Azərbaycan hərbi 
komandanlığı ilə danışıqlar aparmaq üçün erməni heyəti seçildi. Bu heyətə Krikor bek 
Minasbekov, Qriqori Kələntərov, Alikobek Pirumov, Ruben Şahnəzərov və başqaları 
daxil idi. Məlumatdan o da aydın olur ki, şəhərdə qanunsuzluqların qarşısının alınması 
üçün hərbi vəziyyət elan olunmuş və komendant saatı müəyyən olunmuşdu . 
Əslində isə türk-Azərbaycan qoşun hissələri Şuşaya daxil olanda Azərbaycan hökuməti 
bəyan etmişdi ki, ermənilər silahlı təcavüzə son qoysalar, onda heç bir erməni öz 
əvvəlki fəaliyyətinə görə təqibə məruz qalmayacaqdır. Tarixdən məlumdur ki, hətta 
Nuru paşa da Qarabağa gələndən sonra Azərbaycan ermənilərinə ünvansız bəyanat 
vermiş və erməniləri dinc yaşayışa dəvət etmişdi. Əslində, Azərbaycan hökumətinin 
məqsədi də Qarabağda və eləcə də Azərbaycanın digər məntəqələrində azərbaycanlı və 
erməni əhalisinin dinc yaşayışına qarşılıqlı inamın möhkəmləndirilməsinə nail olunması 
idi. Belə olduğu təqdirdə, Qarabağa qoşun hissələrinin yeridilməsinə də ehtiyac 
qalmazdı. 
Amma Zəngəzurun azərbaycanlı əhalisini qırıb çataraq Şuşanın həndəvərinə qədər 
irəliləyən Andronik və onun məsləkdaşları, bölgənin erməniləşdirilməsi üçün 
azərbaycanlı əhaliyə qarşı ən vəhşi üsullarla etnik təmizləmə tətbiq edən erməni 
millətçi-separatçıları Qarabağı silah anbarına çevirməklə hətta yerli ermənilərin fərqli 
mövqe nümayiş etdirmələrini amansızlıqla yatırırdılar. Türk-Azərbaycan qoşun hissələri 
Şuşaya doğru irəliləməyə başlayanda Cavanşir qəzasının erməni başbilənləri toplantı 
keçirdilər və bu toplantıda Azərbaycan hökumətini tanımamaq, tərksilah olunmamaq 
haqqında qərar qəbul etdilər ki, bu da qəzada hərbi-siyasi şəraiti xeyli mürəkkəbləşdirdi. 
Şuşaya daxil olduqdan sonrakı ilk günlər ərzində qoşunlar əsasən silah toplanması ilə 
məşğul oldular. Oktyabrın 9-da Cəmil Cahid bəy Nuru paşaya göndərdiyi raportunda 
yazırdı: 
Tərtərdə olan süvari alayı Dağ ətəklərinə qədər olan erməni kəndlərinin itaətinə 
nail oldular. Yığdıqları silah çox azdır. 2-cü süvari alayı komandanlığı xəbər verir 
ki, ermənilər silahlanıb Hadrut, Talı, və Madagiz ətrafında toplaşıblar. Həmin 
alaya bu məntəqələrin təmizlənməsi əmri verilmişdir. 
Daha sonra Cəmil Cahid bəy yazırdı ki, Qaraçinar və Xarxaput kəndlərinin erməni 
cavanları silahla birlikdə ormanlara qaçmışdılar. Onların geri qaytarılması və silahların 
təhvil verilməsi üçün kənd nüfuzlu adamları ilə danışıqlar aparılmış və bu barədə 
razılığa gəlinmişdir. Onun verdiyi məlumata görə, oktyabrın 10-da müxtəlif kəndlərdən 
152 ədəd silah toplanmışdı. Lakin ermənilər öz silahlarını yalnız məcburiyyət qarşısında 
qaldıqları üçün təhvil verirdilər. Özü də çox yararsız və yüngül silahlar toplanırdı. 
Əslində isə onlar təslim olmaları barədə bir görüntü yaradaraq gizlində türk-Azərbaycan 
qoşunlarına qarşı hazırlıqlarını davam etdirirdilər. Cəmil Cahid bəyin yazdıqlarına görə, 
bu məqsədlə onlar erməni vilayətlərindən çox böyük kömək alırdılar. Burada yəqin ki, 
Cəmil Cahid bəy İrəvan quberniyasından gələn köməyi nəzərdə tuturdu. Əslində 
ermənilər total bir səfərbərlik həyata keçirirdilər və bütün imkanlarını Qarabağın 
erməniləşdirilməsinə istiqamətləndirmişdilər. Cəmil Cahid bəyin də bundan xəbəri var 
idi və artıq hiss edirdi ki, qarşıda onu ağır sınaqlar gözləyir. Ermənilərin silahlı 
təcavüzkarlığı həm də beynəlxalq aləmdə yaxşı qurulmaş təbliğatları ilə müşayiət 
olunurdu. Bu sahədə millətçi ənənənlərə malik olan ermənilər hay-küy qaldıraraq bəyan 
edirdilər ki, Osmanlı hərbi qüvvələri Ermənistanın ərazisinə daxil olaraq orada 
erməniləri qırırlar. Bu məlumatın nə dərəcədə doğru olduğunun fərqinə varmayan 
böyük dövlətlərin siyasətçiləri isə bu təbliğatdan da Osmanlı dövləti əleyhinə iustifadə 
edir və Osmanlı dövlətinə təzyiqlərini artırırdılar.  
Aldıqları ilk zərbədən sonra öz xislətlərinə uyğun olaraq ermənilər Qafqaz İslam 
Ordusu hissələri qarşısında geri çəkilməyə razılıqlarını bildirsələr də, əslində məqam 
gözləyir, gizli şəkildə öz dəstələrini gücləndirirdilər. Buna görə Qarabağ dəstəsinin əsas 
qüvvələrinin Şuşaya girməsindən bir neçə gün sonra erməni silahlılarının müqaviməti 
də güclənməyə başladı. Oktyabr ayının 15-də Cəmil Cahid bəy Nuru paşaya göndərdiyi 
teleqramında Tərtər istiqamətində 2-ci süvari alayının fəaliyyət sahəsində atəşlər baş 
verdiyini, Çaylı kəndi ətrafında bir silahlı erməni dəstəsinin mövcud olduğunu qeyd 
edirdi. Ayın 17-də göndərilən teleqramda isə 2-ci süvari alayının fəaliyyət sahəsində 
döyüşlərin davam etdiyi vurğulanırdı (91). 
Elə həmin hünlərdə Zəngəzurda da vəziyyət mürəkkəbləşməyə doğru gedirdi. Erməni 
silahlı dəstələri Azərbaycan kəndlərinə hücumlar edir, silahsız insanlara qarşı kütləvi 
qırğınlar törədirdilər. Təkcə Sisyanda belə vəhşiliklər nəticəsində bir neçə gün ərzində 
500-dən artıq azərbaycanlı öldürülmüşdü (92). 
Oktyabrın 18-19-da isə Ağbulaq ətrafında xeyli itkilərlə nəticələnən böyük bir döyüş 
baş verdi. Həmin döyüş Ağbulaq kəndi ətrafındakı erməni silahlıları ilə buradakı 
əhalidən silah toplamağa göndərilmiş Qafqaz İslam Ordusu bölmələri arasında baş 
verdi. Qafqaz İslam Ordusu qüvvələri oktyabrın 18-də saat 10.30-da Şuşadan Şuşikənd, 
Keşişkənd istiqamətində hərəkətə başlayıb saat 4.30-da Ağbulağa çatdı. Türk-
Azərbaycan qoşun dəstəsinin yaxınlaşması xəbərini alan kimi Ağbulaq və ətraf 
kəndlərin nümayəndələri onun pişvazına çıxdılar və dəstə komandirinə təslim 
olduqlarını, habelə hər ev başına bir ədəd silah toplayıb təhvil verəcəklərini bildirdilər. 
Oktyabrın 19-na keçən gecəsi Qafqaz İslam Ordusu hissələri Ağbulaq ətrafında keçirdi. 
Dəstənin rəhbəri minbaşı Nazim əfəndi Xankənd ətrafındakı silahlıların rəhbəri Ohan 
bəyi yanına çağırtdıraraq təslim olmağı ondan tələb etdi. Ondan da silahları təhvil 
vermək barədə razılıq alındı. Ağbulaq ətrafında Sokrat adlı birisi ermənilərin silah 
gəzdirməkdə məqsədinin azərbaycanlılardan qorunmaq olduğunu bildirirdi. 
Cəmil Cahid bəy yazırdı: 
19-na keçən gecə Ağbulaqda keçirilmiş və bu gecə Xankənd ətrafına İsacan Ohan 
bəy çağırılmış və ona təslim olmaq bildirilmişdir. Buradakı əhali də təslim 
olacaqlarını və silahın da veriləcəyini bildirmişdir. Sokrat adlı birisi isə 
bildirmişdir ki, silah saxlamaqda məqsəd müsəlman hücumlarındam 
qorunmaqdır. Təminat aldıqdan sonra Ağbulaqa hərəkət edilmişdir.  
Erməni dəstələri Nazim minbaşıya təslim olmaq vədi verdikləri halda onun diqqətini 
yayındırıb güclü hücuma hazırlaşırdılar. Oktyabrın 19-da ilkin olaraq elə Sokratın 
dəstəsi Nazim minbaşının dəstəsi üzərinə hücumda iştirak etdi. Türk-Azərbaycan 
qüvvələri sərəcnamlarında olan top və pulemyotlarla Sokratın dəstəsinin qarşısını 
saxlamağa çalışdı. Bu vaxt Ağbulağın şərqindən başqa bir erməni dəstəsi hücuma 
qoşuldu. Nazim minbaşının dəstəsindən bir ədəd topla bir bölük bu istiqamətdən olan 
hücumun qarşısını saxlamaq tapşırığı aldı. Bir azdan cənub istiqamətində başqa bir 
erməni dəstəsi də göründü. Bütünlükdə, minbaşı Nazim bəyin dəstəsinin dörd tərəfdən 
mühasirə olunmaq təhlükəsi yarandı. Dəstə bir qədər cənuba çəkilib yaxınlıqdakı təpədə 
müdafiə mövqeyi tutdu. Pulemyot və toplar da təpəyə gətirildi. Yaxınlıqda olan başqa 
bir təpəni isə ermənilər  tutmağa çalışırdılar. Həmin təpənin tutulacağı təqdirdə müdafiə 
olunmağın xeyli çətinləşəcəyi üçün ora bir pulemyot və bir taqım piyada göndərildi. 
Saat 4-də Ağbulaqdan ermənilərə 200 nəfərlik kömək gəldi. Yeni qüvvələr ermənilərin 
təzyiqini daha da gücləndirdilər. Pulemyot atəşləri və piyadaların fədakarlığı ilə 
ermənilərin təzyiqini bir qədər zəiflətmək mümkün oldu. Mühasirə vəziyyətində 
qalmağın daha ağır nəticələrə gətirib çıxaracağı anlaşıldığı üçün bir istiqamətdən  
hücuma keçmək və düşmənin müdafiə xəttini yarmaq qərara alındı. Belə bir hücum 
Keşişkənd istiqamətindən həyata keçirildi. Həmin hücumla düşmənin bu istiqamətdəki 
mühasirə həlqəsi yarıldı və Nazim minbaşının dəstəsi Dağdağan kəndinə doğru geri 
çəkilə bildi. Bu döyüşün gedişində ölən və yaralananlar olmuş və  bir top da dərəyə 
yuvarlanmışdı. Qafqaz İslam Ordusu komandanlığı Ağbulaq ətrafında baş verən 
döyüşün nəticələrinə çox ciddi yanaşdı. Ordu komandanlığından bu döyüşün 
uğursuzluğu və itkilər verilməsi ilə bağlı Nazim minbaşı  günahkar bilindi və onun 
barəsində təhqiqat işlərinin başlanması tələb edildi .  
Ağbulaq ətrafındakı döyüşdən sonra ermənilərin güclənməsi və fəallaşması hiss 
olunurdu. Kənardan alınan yardımlar da onların daha yaxşı təşkilatlanmasına və 
təchizinə kömək edirdi. Cəmil Cahid bəy oktyabrın 23-də yazırdı ki, Şuşanın erməni 
əhalisi də silahlarını artıq təhvil vermirlər. Ağbulaq ətrafındakı dəstənin rəhbəri Sokrat 
və Keşişkənd dəstəsinin rəhbəri Karapet ermənilərin öz silahlarını Azərbaycan 
hökumətinə təhvil vermələrinin qarşısını almağa çalışırlar. Nuru paşaya göndərdiyi 
başqa bir teleqramında Cəmil Cahid bəy özü də ermənilərin qüvvələrinin və silahlarının 
artmasını təsdiq edirdi. Məsələn, Dovşanlı və Marağalıda 1000 nəfərlik bir silahlı dəstə 
toplanmışdı. Dəstənin kifayət qədər silahı, hərbi geyimi və təchizatı var idi. Arşak adlı 
birisi bu dəstəyə rəhbərlik edirdi. Ağdərə ətrafında  toplanan qüvvələr Ağdam-Dovşanlı 
yolunu kəsməyə çalışırdılar. Andronik isə öz dəstələri ilə Şuşaya təzyiq etməyə cəhd 
göstərirdi. Gorusda onun 700 nəfərlik piyada, 200 nəfərlik süvari qüvvəsi, 11 pulemyot 
və 2 topu olması barədə xəbər alınmışdı. Şahnəzərov adlı birisinin rəhbərliyi altında isə 
600 nəfərlik Gəncə alayı, 400 nəfərlik Şuşa alayı və 200 nəfərlik Samsun alayı var idi. 
Ola bilsin ki, bu alayların şəxsi heyəti adları çəkilən məntəqələrdən toplandığı üçün belə 
adlanırdı. Bütün bu qüvvələr Qafqaza gəlmiş olan Qafqaz İslam Ordusu hissələrinə 
qarşı təzyiqi günü-gündən gücləndirirdilər. Həmin qüvvələrin müqavimətini qırmaq və 
Şuşa ətrafında vəziyyəti sabitləşdirmək üçün Cəmil Cahid bəy öz qüvvələrini aşağıdakı 
şəkildə bölüşdürməyi qərara aldı: 2-ci Azərbaycan piyada alayının bir taboru Xankəndi 
yolunda dayanmalı idi. Alay özü isə Şuşada dayanmalı idi və ona bir topşu batareyası da 
verilməli idi. 1-ci süvari və Ləzgi süvari alayları Əsgəranda mövqe tutmalı idi. Süvarilər 
və Xankəndindəki taborun bir bölüyü bu iki məntəqə arasında asayişi mühafizə etməli 
idi. 25-ci taborla topçu Şnayder taboru Ağdamda qalmalı idi.1-ci Azərbaycan firqəsinin 
qərargahı da Ağdama köçürülməli idi. Könüllü milis dəstələri Ağdama cəmləşdirilərək 
hərəkətə hazır vəziyyətdə saxlanmalı idi. Cəbrayıl ətrafında isə yerli qüvvələrdən silahlı 
dəstələr yaradılması nəzərdə tutulmuşdu 
Əvvəlcə 1-ci Azərbaycan diviziyasının qərargahının Şuşada yerləşdirilməsi 
planlaşdırılırdı. Ancaq erməni silahlı dəstələri artdıqca firqənin qərargahının daha 
təhlükəsiz bir yer olan Ağdama köçürülməsi məsləhət bilindi. Cəmil Cahid bəy Nuru 
paşaya göndərdiyi teleqramlarından birində bölgədəki proseslərin artıq Azərbaycanın 
əleyhinə inkişaf etməkdə olduğunu qeyd edirdi. O bildirirdi ki, ermənilərin verdiyi  
vədlərə inanmaq mümkün deyil. Onları susdurmaq üçün burada güclü qüvvə saxlamaq 
lazımdır. 
Mövcud tarixi şəraitdə Qarabağa göndərilə biləcək əlavə qüvvələr Azərbaycanda daha 
yox idi. Ermənilərə isə əlavə qüvvə və yardım gəlməkdə davam edirdi. Məsələn, 
mövcud olan məlumatlara görə, canlı qüvvələrdən əlavə Qarabağdakı silahlı dəstələrə 
silah və sursat almaq üçün Ermənistanda 2 milyon rubl, Bakı və Şuşa ermənilərindən isə 
200 min rubl vəsait toplanmışdı. 
Bundan başqa, erməni millətçiləri beynəlxalq aləmdə də kifayət qədər səs-küy salaraq 
türk qoşunlarının Qarabağda “günahsız” erməniləri qırması barədə xəbərlər yayırdılar. 
Xüsusilə, Osmanlı ordusu Baş komandanlıq Ərkani-hərbiyyə riyasətini öz öhdəsinə 
götürmüş yeni sədr-əzəm Əhməd İzzət paşanın Qafqazda və o cümlədən Azərbaycanda 
vəziyyətə kifayət qədər bələd olmaması erməni təbliğatının ona müəyyən təsir 
göstərməsinə yol açırdı. Onunla görüşmək imkanı olan erməni nümayəndələrinin hələ 
Bakının azad edilməsi zamanı 30 min erməninin öldürülməsi, indi isə qırğınların 
Qarabağda davam etdirilməsi barəsindəki hay-küyləri Əhməd İzzət paşanı Azərbaycanla 
bağlı əvvəlki hökumətin yeritdiyi siyasətdən geri çəkilməyə sövq etdi və artıq oktyabrın 
23-də o, Qarabağ hərəkatının dayandırılmasını tələb etdi. 
Əhməd İzzət paşa kabinetini belə addımlar atmağa bir tərəfdən də müttəfiq dövlətləri 
məcbur edirdilər. Ermənilər öz təbliğatları ilə müttəfiq dövlətlərdən istifadə etməyə 
çalışdıqları kimi, müttəfiq dövlətlər də ermənilərdən istifadə etməyə çalışır və onların 
hay-küylərini həqiqət kimi qələmə verərək bu yolla Türkiyəni Qafqazdan tamamilə 
sıxışdırmağa cəhd göstərirdilər. Türkiyə müttəfiqlərinin Birinci dünya müharibəsində 
məğlub olması isə Türkiyəni Amerika və İngiltərənin hər cürə tələbləri qarşısında 
müqavimətsiz qoymuşdu. Bunu Ə.İzzət paşa özü də Azərbaycandan İstanbula gəlmiş 
diplomatik nümayəndə Əlimərdan bəy Topçubaşova etiraf etmişdi. Oktyabrın 21-də 
olan görüş zamanı Ə.Topçubaşov yeni sədr-əzəmə bir böyük qardaş kimi Türkiyənin 
göstərdiyi köməklərə Azərbaycan xalqının minnətdarlığını çatdıranda Ə.İzzət paşa ona 
belə cavab verdi: 
... Böyük qardaş bacardığı kimi həmişə kiçik qardaşa kömək etməlidir və edəcək. 
Ancaq siz özünüz görürsünüz ki, şərait dəyişmişdir. Bizim və bizim 
müttəfiqlərimizin vəziyyəti kəskin dəyişikliklərə məruz qalmışdır. İndi məsələləri 
biz yox, Vilson və onun tərəfdarları həll edirlər. 
Türkiyənin Qafqazdan sıxışdırılması üçün müttəfiq dövlətlər Qarabağ məsələsindən 
böyük bəhanə kimi istifadə etdilər. Qarabağda ermənilərin kütləvi şəkildə qırıldığını 
bəhanə edərək təcili şəkildə oradakı türk qoşunlarının çıxarılması tələb edilirdi. 
Türkiyənin növbəti sədr-əzəmi Tofiq paşa noyabr ayının 16-da Ə.Topçubaşovla 
görüşündə bu məsələyə münasibətini belə açıqladı: 
Siz Azərbaycan türklərinə qarşı bizim hisslərimizə şübhə etməməlisiniz. Biz sizin 
daimi təəssübkeşlərinizik. Ancaq siz özünüz görürsünüz ki, vəziyyət necə 
dəyişmişdir. Təəssüf ki, bizi, sizi və sizin müstəqilliyinizi müdafiə etmək 
imkanından məhrum etmişlər. Bax indi bizdən tələb edirlər ki, Qafqazdan öz 
qoşunlarımızı çıxardaq. Biz isə bunu yerinə yetirməliyik və yerinə yetirəcəyik. 
Belə qəti tələbin irəli sürülməsinə səbəb isə Qarabağ məsələsidir. Bizə deyirlər ki, 
bizim qoşunlarımız Qarabağa getmiş və orada ermənilərlə qəddarcasına 
davranmışdır. 
Bütün bu danışıqların hamısının erməni hay-küyünün nəticəsi olmasını, ermənilərin 
özlərinin hansı vəhşiliklər törətməsini Ə.Topçubaşov İstanbuldakı görüşləri zamanı 
sübut etsə də, Türkiyə artıq məcburiyyət qarşısında qalmışdı. Müttəfiq dövlətlər 
Türkiyədən qəti şəkildə tələb edirdilər ki, Qarabağdakı erməni əhalisinin 
“təhlükəsizliyi” təmin edilsin. Belə təhlükəsizliyin təmin edilməsi deyəndə isə müttəfiq 
dövlətlər birinci növbədə Qarabağa göndərilmiş olan Qafqaz İslam Ordusu hissələrinin 
geri çağırılmasını nəzərdə tuturdular.  
Belə bir vəziyyətdə Qarabağda və Zəngəzurda genişlənməkdə olan erməni təcavüzünə 
qarşı nəinki əlavə yardım göndərmək mümkün olmadı, əksinə oradakı türk alaylarının 
geri çağırılması zərurəti yarandı. Qarabağ dəstəsinin erməni silahlılarına qarşı kifayət 
qədər gücə malik olmadığı artıq aydın idi. Cəmil Cahid bəyin noyabr ayının ortalarında 
Nuru paşaya göndərdiyi teleqramından aydın olurdu ki, Şuşaya iki istiqamətdən çox 
güclü hücum gözlənilir. Biri Keşişkənd istiqamətindən, Karapetin dəstəsi tərəfindən 
gözlənilən hücum idi. Digəri isə Gorus istiqamətindən gözlənilirdi. Burada Qaladərəsi 
yaxınlığında 2 min nəfərlik bir erməni dəstəsi toplaşmışdı. Bu dəstə Şuşa-Gorus yolunu 
tutmaqla bərabər, Qaraqışlaq üzərindən Qaladərəsi və Şuşadakı taborlara hücum etməyə 
hazırlaşırdılar. Cəmil Cahid bəy yazırdı k, Qaladərəsindəki tabor üzərində mövcud olan 
təhlükənin aradan qaldırılması üçün erməni dəstələrinə qarşı təsirli bir döyüşün həyata 
keçirilməsi lazım idi. Onun fikrincə belə bir döyüşün keçirilməsi isə nə türklərin indiki 
siyasi vəziyyətinə uyğun idi, nə də ki, Azərbaycandakı silah məhdudluğu buna imkan 
verirdi. Ona görə də Cəmil Cahid bəy 2-ci Azərbaycan alayının Qaladərəsində olan 3-cü 
taborunu Şuşaya qaytarılamsı barədə əmr verdi. Bu yolla C.Cahid bəy taborun 
Qaladərəsində çox təhlükəli bir vəziyyətdə qalmasının qarşısını aldı. 
Az sonra Mudros müqaviləsinin tələblərinə uyğun olaraq türk alayları bütünlüklə 
Qarabağı tərk etməli oldular. Qafqaz İslam Ordusunun komandanlığının əmri ilə 
Qarabağa göndərilmiş 9-cu və 106-cı türk alaylar geri qaytarıldı. Cəmil Cahid bəy 1-ci 
Azərbaycan diviziyasının komandiri kimi öz vəzifəsini general-mayor Usubova təhvil 
verərək türk qüvvələri ilə birlikdə Qarabağdan geri çəkildi və tezliklə Azərbaycanı tərk 
etdi. Mucib Kamalyeri yazırdı: 
1918-ci yılı Qasım ayının qaranlıq bir gecəsində hürr və məsud həyat içində 
uyğuya qalmış qardaşlarımızı kəndi qədərlərinə tərk edərək suçlu insanlar kimi 
Şuşaqaladan ayrıldıq. Yalnız alay komutanı Cəmil Cahid bəyin azəri idarəçiləri 
ilə həzin bir şəkildə vida etmiş olduğunu yolda eşitdik. 
Vətənə döndükdən sonra Cəmil Cahid bəy xidmətləri ilə doğrudan da cəsur bir hərbçi 
olduğunu sübut etdi, İstiqlal mücadiləsinə qatıldı və sonrada ordu generalı rütbəsinə 
qədər yüksəldi. Cəmil Cahid Toydəmir 1940-cı ildə Türkiyə jandarma qüvvələri baş 
komandanı, 1943-46-cı illərdə Türkiyə Silahlı Qüvvələrinin 1-ci Ordu komandanı, 
1946-47-ci illərdə isə Türkiyə Respublikasının milli müdafiə naziri olmuşdu. Bir sözlə 
türk xalqının bu böyük sərkərdəsi təkcə Türkiyənin hərb tarixində deyil, Azərbaycan 
xalqının milli mücadilə və hərb tarixində şərəfli səhifə yazmış bir insandır və onun 
xidmətləri ən yüksək qiymətlərə layiqdir.  
 
 
SÜLEYMAN  İZZƏT  BƏY 
 
Bakı şəhəri üzərinə qəti hücum ərəfəsində Osmanlı ordusundan Azərbaycana ikinci bir  
firqə (diviziya)  gətirildi. Bu diviziya 15-ci diviziya idi və ona Süleyman İzzət bəy 
komandirlik edirdi. Süleyman İzzət bəy də bütün həyatını türk ordusuna bağlamış 
təcrübəli bir zabit idi. O, Hərbi Məktəbi bitirdikdən sonra Hərbi Akademiyada təhsilini 
davam etdirmişdi. Süleyman İzzət bəy Birinci Dünya müharibəsində müxtəlif komandir 
vəzifələrində iştirak etmişdi və göstərdiyi bacarığa görə o, diviziya komandanlığına 
qədər irəli çəkilmişdi. Yazdığı xatirələrindən aydın görünür ki, Süleyman İzzət bəy hərb 
adamına vacib olan başlıca cəhətlərə: kifayət qədər yüksək hərbi biliyə və analitik 
təfəkkürə malik olmuşdur. Onun imzaladığı əmrlərdə də bir konkretlik, dəqiqlik və 
qətiyyət hiss olunur. Həmin əmrləri o dərindən təhlil etdikdən sonra verər və sonra özü 
də əmrin həyata keçirilməsinə nəzarət etməklə bərabər, həm də onun icrasını təşkil 
edərdi. 
15-ci diviziyanın bölmələrinin Azərbaycana gəlməsi, diviziyanın əsas heyətinin 
gəlməsindən əvvəl başlamışdı. 1918-ci il iyun ayının ortalarında Göyçay ətrafında 
Qafqaz İslam Ordusu qüvvələri üçün uğursuzluqla başa çatan döyüşdən sonra Nuru paşa 
Azərbaycana əlavə hərbi qüvvələrin göndərilməsi barəsində məsələ qaldırdı. Onun 
fikrincə, Bakıya doğru uğurlu hücumun davam etdirilməsi üçün Azərbaycana əlavə türk 
hərbi qüvvələri göndərilməli idi. Nuru paşanın bu xahişi əsasında Şərq Ordular Qrupu 
komandanlığı Ənvər paşa qarşısında Batumda yerləşən 38-ci piyada alayının Bakıya 
göndərilməsinə razılıq verilməsini xahiş etdi. Ənvər paşa bu təkliflə razılaşdı və 15-ci 
diviziyanın tərkibinə daxil olan 38-ci piyada alayının Azərbaycana göndərilməsinə icazə 
verdi. 1918-ci il iyun ayının 30-da bu alay Azərbaycana yola salındı. Həmin vaxt 38-ci 
piyada alayının tərkibində 37 zabit, 2731 əsgər, 2092 ədəd tüfəng, 16 ədəd dəzgahlı 
pulemyot, 4 ədəd güclü dağ topu və 1 güclü dağ batareyası var idi. 1918-ci il iyulun 14-
də 38-ci alay Ağstafaya çatdı və dərhal da bu alayın bölmələrinin təyinat yerinə nəqlinə 
başlandı. 
38-ci piyada alayının bütün taborları cəbhə xəttinə göndərilmədi. Qərara alındı ki, bu 
alayın 3-cü taboru ehtiyat qüvvə kimi Gəncədə saxlanılsın. 1-ci və 2-ci taborlar isə 
Kürdəmir ətrafındakı cəbhə xəttinə göndərildi. Alayın 2-ci taboru Həbib bəy Səlimovun 
rəhbərliyi altında olan Cənub qrupunun əməliyyat tabeliyinə verildi. 1-ci tabor isə Şimal 
qrupunun ehtiyat qüvvəsi kimi saxlanıldı. 
38-ci alay Azərbaycana Səlim bəyin rəhbərliyi altında gəlmişdi. Kürdəmir ətrafında 
qüvvələrin yeni qruplaşdırılması aparıldığı və 38-ci alayın taborları bir-birindən aralı 
düşdüyü üçün Səlim bəy müvəqqəti olaraq 5-ci Qafqaz diviziyasına aid olan 10-cu 
piyada alayının komandiri təyin edildi. 
Süleyman İzzət bəyin komandiri olduğu diviziyaya məxsus 38-ci piyada alayının 
taborları həm Şimal, həm də Cənub qrupunun tərkibində Bakıya qədər uzanan döyüş 
yolu keçdilər. 15-ci diviziyanın Bakıya gəlib çıxmasına qədər isə qayməqam Səlim 10-
cu piyada alayının komandiri vəzifəsini icra etdi. 
1918-ci il avqust ayının 5-də Bakının azad edilməsi məqsədilə Qafqaz İslam Ordusu 
qüvvələrinin ilk böyük hücumunun təşkilində də 38-ci alayın taborları iştirak edirdilər. 
Konkret olaraq bu hücumda da alayın 1-ci və 2-ci taborları iştirak edirdilər. Gəncədə 
ehtiyat qüvvə kimi saxlanılmış 3-cü tabor isə Şamaxı ətrafında olmaqla Bakıya doğru 
irəliləməkdə idi. 
5 avqust tarixli hücum zamanı   38-ci alayın 2-ci taboru 5-ci Qafqaz diviziyasının 13-cü 
alayının ehtiyat qüvvəsini təşkil etməli idi. 38-ci alayın 1-ci taboru isə 10-cu alayın 
ehtiyat qüvvəsini təşkil etməli idi. Döyüş başlamazdan əvvəl 10-cu alay Xırdalan 
ətrafında, 13-cü alay isə Qurd qapısı yüksəkliklərində qərar tutmuşdu. 
Məlumdur ki, 5 Bakı şəhərinin azad edilməsi üçün 5 avqust döyüşü uğurlu olmadı və 
Qafqaz İslam Ordusu qüvvələri ciddi müqavimətlə rastlaşaraq geri çəkilmək 
məcburiyyətində qaldı. 
5 avqust hücumunun nətcəsi barəsində Nuru paşaya məruzə göndərən Qafqaz İslam 
Ordusunun qərargah rəisi Nazim bəy Bakının azad edilməsi üçün 15-ci diviziyanın 
bütünlüklə Azərbaycana göndərilməsinin zəruriliyi barəsində vəsatət qaldırdı. Nuru 
paşa da bu vəsatətlə razılaşdı və Türkiyə Hərbi Nazirliyi qarşısında 15-ci piyada 
diviziyasının bütünlüklə Qafqaz İslam Ordusu tərkibinə verilməsi barəsində məsələ 
qaldırdı. 
5 avqust hücumundan Bakının azad olunması gününədək Bakı ətrafında mövqe 
döyüşləri keçirildi ki, 15-ci diviziyaya məxsus 38-ci piyada alayı da bu döyüşlərdə 
iştirak etdi. 3-cü tabor Bakı ətrafına yetişəndən sonra 38-ci alay yenidən 
komplektləşdirildi və Səlim bəy yenidən bu alayın komandiri kimi vəzifəsinin icrasını 
davam etdirməyə başladı. 
Bakı ətrafında 38-ci alayın hissə və bölmələrinin iştirak etdiyi döyüşlərdən biri Binəqədi 
kəndi yaxınlığındakı 311 və 364 nömrəli təpələr uğrunda keçirilən döyüş idi. Bu 
hücumdan əvvəl 38-ci alay 311 və 364 rəqəmli təpələrin şimalında yerləşmişdi. 
Qafqaz İslam Ordusu komandanlığından gələn döyüş əmrində avqustun 25-də 311 və 
364 rəqəmli təpələrin ələ keçirilməsi təkidlə tələb olunurdu. Hücum avqustun 26-da 
təşkil edilməli idi. Əmr alınan kimi dərhal onun icrasına hazırlıq işləri başlandı. Şərq 
cəbhəsi komandanının müvafiq döyüş əmrində hücumda iştirak edəcək hissə və 
bölmələrə aşağıdakı tapşırıqlar verilirdi – 13-cü alayın tabeçiliyində olan 6 ədəd krup 
dağ topu hücumdan əvvəl 364 rəqəmli təpəni güclü atəşə tutmalı və buradakı düşmən 
qüvvələrinə ilkin zərbə endirməklə 38-ci alayın hissə və bölmələrinin irəliyə hərəkətini 
asanlaşdırmalı idi. Maştağa ətrafındakı dəstələr isə 311 rəqəmli təpənin üzərinə hücuma 
keçməli idi. Bu dəstənin kiçik bir qüvvəsi Masazır və Mürdəlabi gölləri arasında 
yerləşdirilməli, qalan qüvvələr isə 29-cu taborla birlikdə təpə üzərinə hücuma keçməli 
idi. Cəbhənin sol cinahında olan rus topları Xırdalan ətrafına gətirilməklə onlar həm 13-
cü alayın 364 rəqəmli təpə üzərinə top hazırlığını gücləndirməli, həm də Biləcəri ilə 
Yanardağ arasındakı ərazini nəzarət altında saxlamalı və Biləcəridən yardım 
göndəriləcəyi halda onları atəşə tutmalı idi. 
 İslam Ordusu komandanı Nuru paşanın bu təpələrin tutulmasına xüsusi diqqət 
yetirməkdə məqsədi Bakı üzərinə qəti hücum zamanı cəbhənin sol cinahının hər hansı 
bir təhlükəyə məruz qalmasının qarşısını almaq idi. Bəzi cəhdlərə baxmayaraq adları 
çəkilən təpələri yalnız avqustun 31-də ələ keçirmək mümkün oldu. Avqustun 31-də 
Şiman qrupunun döyüş tapşırığı alan bölmələri hücuma keçdilər. 13-cü alayın, 38-ci 
alayın birinci taborunun, habelə 29-cu taborun şəxsi heyəti böyük bir sürət, iradə, 
qətiyyət və döyüşgənlik nümayiş etdirərək hələ səhər ertə ikən Binəqədidəki 311 
rəqəmli təpəni ələ keçirdilər. Bu təpədə mövqe tutan “Sentrokaspi” və ingilis qüvvələri 
başlanan hücumun qarşısını ala bilməyərək Biləcəriyə doğru geri çəkildilər. 
Cəbhə komandanlığı 38-ci alaya yardım göndərərək cinahlarda olan düşmən qüvvəsini 
geri atmaqla gün ərzində Digah və Məhəmmədi kəndlərini tutmağı və orada 
möhkəmlənməyi əmr etdi. Bu qüvvələr irəliyə doğru hərəkəti davam etdirərək günün 
sonuna Digahın şimal və qərb ətrafını nəzarət altına aldılar. Hava qaraldığı üçün 
qüvvələrin elə həmin mövqelərdə də gecələməsi məqsədəuyğun bilindi. Bununla da 
növbəti hücumla Bakı ətrafında bir neçə mühüm mövqelər ələ keçirildi və bu uğura 38-
ci alay da öz xidmətini verdi. 
31 avqust döyüşündən sonra 38-ci alayın 2 taboru Maştağada, digər taboru isə Digahın 
şimalında mövqe tutmuşdu. Şimal qrupunun 38-ci alay məntəqəsində 2 ədəd Krup və 4 
ədəd Şnayder topu var idi. 
Bakı şəhərinin tezliklə azad edilməsi üçün 15-ci diviziyanın Azərbaycana göndərilməsi 
xahişi Osmanlı ordusu Baş komandanlıq vəkaləti tərəfindən qəbul edildi və bu məqsədlə 
15-ci firqənin 9-cu Ordudan alınaraq Qafqaz İslam Ordusunun tərkibinə verilməsi və 
Bakı ətrafına gətirilməsi qərara alındı. 
Həmin firqənin Bakı ətrafına yetişməsi ilə şəhər üzərinə qəti hücum başlamalı idi. Bu 
hücuma rəhbərlik etmək üçün Şərq Ordular Qrupu komandanı Xəlil paşa da Bakı 
ətrafına gəlməli idi. 15-ci firqənin Bakı ətrafına gətiriləcəyi və onun gəlməsi ilə şəhər 
üzərinə hücum üçün hansı işlərin görülməli olacağı, qüvvələrin qruplaşdırılmasında 
hansı dəyişikliklərin ediləcəyi barədə Nuru paşa sentyabr ayının 1-də belə bir əmr 
imzaladı: 
1.Bakı cəbhəsini təqviyə etmək üzrə 9-cu Ordudan 15-ci firqə qərargahı ilə 56-cı 
və 106-cı piyada alayları ilə bir qüdrətli, bir 105 mm-lik Şkada dağ qaubitsa və 
bir də 105 mm-lik səhra qaubitsa batareyası gəlməkdədir. 
2.Bakıya təərrüzü-qəti işbu qitəatın vürudunun ardınca yapılacaqdır. 
3. 364 rəqəmliYanardağ-Biləcəri stansiyası xətti əğləbi-ehtimal hər iki firqə işbu 
xəttin şərqində bulunacaqdır. 
4.Təərrüzə hazırlıq olmaq üzrə xüsusati-atiyənin icrası lazımdır. İcraları ayrıca 
orduya bildirilməlidir: 
a) mürəttəb süvari alayı və Dikaya Diviziya süvariləri həmən Mərdakana gedərək 
Ləzgi alayı ilə birləşəcəkdir. Hamısı Zehni bəyin komandasına veriləcəkdir. 
b) dağınıq qitəat birliklərinə iltihaq edəcəkdir. 15-ci firqə əmrində 106-cı, 56-cı 
və 38-ci alaylar bulunacaqdır. 
c) Gəncədə və Kürdəmirdə mövcud rus səhra və dağ mərmiyyatı kamilən sövq 
olunur. Buradan alınaraq icab edən məhəllərə sövq ediniz. Rus səhra topları üçün 
top başına mindən çox atım olduğundan bilxassə təərrüzü-qəti məntəqəsində 
bunlardan çoxluca istifadə edilməmişdir. 
d) 5-ci firqə qərargahı Qobu və 15-ci firqə qərargahı Masazırda olacaqdır. 
İndidən bu mövqelərlə Güzdək arasında telefon irtibatı tənzim və islah 
olunmalıdır. Telefon xətlərinin təsisi üçün Ordu teleqfar müdiri göndərildi; 
e) əfrad təərrüzü-qəti gününə qədər yaxşı iaşə olunmalı və cəbhə gerisində ehtiyat 
ərzaq bulundurumalıdır. 
15-ci firqənin Bakı ətrafına göndəriləcəyi xəbəri Qafqaz İslam  Ordusu tərəfindən rəsmi 
olaraq sentyabrın 1-də təsdiqlənsə də 15-ci firqənin özünə bu barədə əmr avqust ayının 
27-də verilmişdi. Firqə komandiri Süleyman İzzət bəy həmin gün saat 11.50-də 9-cu 
Ordu komandanlığından telefonla aldığı əmrə əsasən, firqənin 56-cı və 106-cı 
alaylarına, qüdrətli cəbəl batareyasına, qüdrətli qaubitsa taborundan bir batareyaya, 
teleqraf taqımınına, səhiyyə bölüyünə, iaşə bölməsinə Qarakilsə-Qazax yolu ilə hərəkətə 
hazırlaşmaq tapşırığı verildi. 9-cu Ordu tabeliyindəki qaubitsa səhra batareyası da 15-ci 
firaqənin sərəncamına verilməli idi 
Süleyman İzzət bəy bu məsələni belə xatırlayırdı: 
27.08.334 (27.08.1918) saat 11 dəqiqə 50 əvvəldə 9-cu Ordu komandanlığından 
telefonla məhrəm bir əmr aldım. Bu əmrdə deyilirdi ki : "15-ci firqə 56-cı və 106-
cı alayı ilə qüdrətli cəbəl batareyası, cəbəl obus taborundan bir batareya, Ordu 
əmrindəki obus səhra batareyası, firqə teleqraf taqımı, firqə səhiyyə bölüyü, 
səyyar əkməkçi qolu və üç ağır ərzaq qolundan mürəttəb qüvvətlə Qarakilsə-
Qazax istiqamətində hərəkət edəcək və İslam Ordusu əmrinə girəcəkdir. 36-cı 
firqə 15-ci firqə mövqelərini təslim alacaq və 15-ci firqə Gümrü-Qarakilsə şossesi 
üzərində təcəmmü edərək hərəkətə başlayacaqdır. 15-ci firqə istehkam bölüyü, 
rus cəbəl taboru, bir obus cəbəl batareyası 36-cı firqə əmrinə və iki cəbbəxana 
qolu Gümrü mövqe komandanlığının əmrinə buraxılacaqdır. Firqəyə müvəqqəti 
verilən süvari taqımı alayına qaytarılacaqdır. 
Süleyman İzzət bəy bu tapşırığı alan kimi Azərbaycana doğru hərəkət üçün hazırlıq 
işlərinə başladı və elə sabahısı gün, yəni avqustun 28-də Azərbaycana doğru hərəkətə 
hazırlıqla bağlı diviziya üzrə 23 nömrəli əmri imzaladı. Kifayət qədər müfəssəl olan bu 
əmrə görə, firqə Qarakilsə-Dilican-Karvansara-Qazax-Ağstafa marşrutu ilə hərəkət 
etməli idi. Hərəkəti yerinə yetirmək üçün firqə üç böyük dəstəyə bölünürdü. Dəstələr 
hərəkət zamanı Nikito, Çarhac, Karvansara və Qazaxda dayanacaq etməli idilər. 
Çarhacda dəstələrə bir günlük istirahət verilməli idi. Dayanacaq məntəqəsinə çatmazdan 
əvvəl ora dəstələrin zabitləri göndərilməli və dəstənin istirahəti üçün orada lazımi şərait 
yaradılmalı idi.  
Süleyman İzzət bəyin Azərbaycana doğru hərəkətə başlamaq haqqında adı çəkilən əmri 
belə idi: 
1. 15-ci firqə (Qarakilsə-Dilcan-Karvansara-Qazax) şossesini təqribən Akstafa 
stansiyasına gedəcək və buradan etibarən qatarlarla nəql olunacaqdır. 
2.Firqə 3 qafilə halında atidə əmr edilən günlərdə Qarakilsədən hərəkət 
edəcəkdir. Birinci dayanacağı Nikito, 2-ci Carhac, 3-cü Karavansara, 4-cü 
Qazaxdır. Hissələr Carhacda bir gün istirahət edəcəklər. Hissələr gərək 
Qarakilsədə, gərəksə də dayanacaqlar üçün dayanacaq zabitlərini əvvəldən 
göndərəcək və laızm olan yerləşmə hazırlığı görəcəkdir. 
3. Birinci qafilə: 106-cı alay komandanının əmrində olmaq üzrə 106-cı alay, səhra 
obus batareyası, səhiyyə bölüyü, nisf əkməkçi qolundan tərəkküb edəcək və 1-9-
34 (01.09.1918) sabahı Qarakilsədən hərəkət edəcəkdir. Birinci qafilənin 
Qarakilsənin şərqində toplanması belə olacaqdır: 
a) 106-cı alay 30-8-34 axşamına qədər kamilən toplanmış olacaqdır. 
b) səhra obus batareyası 29-8-34 axşamı Nalbənd kəndinə, 30-8-34 axşamı 
Qarakilsəyə gedəcəkdir. 
c) Səhiyyə bölüyü 29-8-34 axşamı Hamamlı stansiyasına, 30-8-34 axşamı 
Qarakilsəyə gedəcəkdir. 
4.İkinci qafilə 56-cı alay komandirinin əmrində olaraq 56-cı alay, 15-ci topçu 
alayı ərkanı, cəbəl taboru (4-cü qüdrətli və 4-cü obus cəbəl batareyaları), teleqraf 
taqımı, mütəbaqi nisf əkməkçi  qolu ( Şakir əfəndi komandasında), muzıka 3-9-34 
sabahı Qarakilsədən hərəkət edəcəkdir. 
İkinci qafilənin Qarakilsənin şərqində toplanması belə olacaqdır: 
a) 56-cı alay 1-9-34 sabahı Hamamlıdan hərəkətlə Qarakilsəyə gedəcəkdir; 
b) 15-ci topçu alay ərkanı 30-8-34 axşamı Qarakilsəyə gedəcəkdir. Cəbəl taboru 
31-8-34 axşamı Hamamlıya və 1-9-34 axşamı Qarakilsəyə gedəcəkdir; 
c) Teleqraf taqımı 31-8-34 axşamı Qarakilsəyə; 
d) Nisf əkməkçi qolu 1-9-34 axşamı Qarakilsəyə; 
e) Muzıka 30-8-34 (30.08.1918) axşamı Qarakilsəyə gedəcəkdir. 
5. 3-cü qafilə "Sepahe" taboru komandanının əmrində olaraq 1-ci, 2-ci və 3-cü 
ağır ərzaq qolları, səyyar xəstəxanadan ibarət olub və 4-9-34 sabahı Qarakilsədən 
hərəkət edəcək. "Sepahe" taboru ərkaniylə 3 ağır ərzaq qolu 31-8-34 axşamı 
Qışlaq şərqinə gedəcəkdir. Səyyar xəstəxana 31-8-34 axşamı Hamamlıya, 1-9-34 
axşamı Qışlağa gedəcəkdir. 
6. İaşə 31-8.34-dən etibarən Qarakilsədə təsis ediləcək olan firqə səhra 
anbarından və əkmək 1-9-34-dən etibarən Qarakilsədən alınacaqdır. 7-ci firqə 
qərargahı 30-8-34 sabahı Böyük Bakahetdən hərəkət edəcək və axşamı 
Qarakilsədə təsis ediləcəkdir. 
Firqə qərargahı 2-ci qafilə ilə birlikdə 3-9-34-də Qarakilsədən hərəkət edəcək. 
Beləliklə, birinci dəstəyə 106-cı alay, səhra qaubitsa batareyası, səhiyyə bölüyü, iaşə 
bölməsinin yarısı daxil idilər. 106-cı alayın komandirinin rəhbərliyi altında olan bu 
dəstə sentyabrın 1-də səhər erkən Qarakilsədən hərəkətə başlamalı idi. İkinci dəstəyə 
56-cı alay və digər topçu bölmələri daxil idi. Bu dəstə sentyabrın 3-də Qarakilsədən 
hərəkət etməli idi. Əsasən, yardımçı bölmələrdən ibarət olan üçüncü dəstə isə sentyabrın 
4-də Qarakilsədən çıxmalı idi.  
Süleyman İzzət bəy kifayət qədər ciddi bir vəzifənin icrasına göndərildiyini bilirdi və 
ona görə də diviziyanın təminat və təchizatının lazımi səviyyədə olmasına xüsusi diqqət 
yetirirdi. Ona görə yuxarı komandanlıq qarşısında zəruri olan vəsatətləri qaldırdı. 
Bununla bərabər, Süleyman İzzət bəy Azərbaycana doğru hərəkətə başlamaq ərəfəsində 
müəyən çətinliklərin tamamilə həll edilmədiyini də yazırdı: 
Bəzi nöqsanlar da var idi. Ordu komandanlığına müraciət etdim.  Firqə nizami-
hərbinə daxil olub Gümrüdə buraxılması əmr olunan "sepahe" qollarını istədim, 
vermədi. Neçə mövcudluğu olursa olsun, öküzlü qolları alacaqsan-dedi. Səhiyyə 
bölüyünə bir laboratoriya ilə bir diş həkimi istədim. Bunları da vermədiyi kimi, 9-
cu firqədən veriləcəyini vəd etdiyi bir neçə zabit də gəlmədi. İaşə adıyla bir şey 
götürülməməsini və yalnız nəfər başına 4 günlük ərzaq alınaraq yolda sərf 
edilməsini və Ağstafadan etibarən İslam Ordusunca iaşə ediləcəyimizi əmr etdi. 
Xəstə və yaralı zabitan və əfradımızın təslimini bildirdim. Sanki firqə artıq 
hərəkət etməyəcək və istirahətə keçiləcəkdi. 
15-ci firqənin Azərbaycana doğru hərəkətə başladığı bir vaxtda almanların da hərbi 
qüvvə ilə Bakı üzərinə hücumda iştirak etməyə hazırlaşdıqları barədə xəbər alınmışdı. 
Göstərilən xarici təzyiqlərin, Rusiya ilə bağlanılan sövdələşmələrin nəticəsiz qaldığını 
anlayan almanlar Bakı neftindən faydalanmaq imkanını əldən buraxmamaq üçün 
Tiflisdəki qüvvələrindən bir tabor Bakı ətrafına göndərməyi qərara aldılar. Nuru paşa 
dərhal bu məlumata öz münasibətini bildirdi. Tiflisdəki Osmanlı dövləti nümayəndəsi 
Əbdülkərim əfəndi vasitəsiylə almanların nəzərinə çatdırıldı ki, onların Bakı ətrafına 
gəlməsinə ehtiyac yoxdur. Bakını azad etmək üçün Qafqaz İslam Ordusunun kifayət 
qədər qüvvəsi vardır. Ənvər paşa da bu məsələyə dərhal öz münasibətini bildirdi. Nuru 
paşadan tələb etdi ki, Osmanlı hökumətinin razılığı olmadan Azərbaycan ərazisinə 
alman qüvvələri buraxılmasın. 
15-ci diviziyanın Azərbaycana gəlişi cəbhədə qüvvələri nisbətində gözlənilən 
dəyişikliyi yarada və bununla da Bakının azad edilməsini sürətləndirə bilərdi. Ona görə 
bu diviziyanın Azərbaycan ərazisinə daxil olması Qagqaz İslam Ordusunun 
komandanlığı kimi, Azərbaycanın hökumət mənsublarının və o cümlədən də 
Azərbaycan ictimaiyyətinin böyük sevincinə səbəb oldu. Diviziyanın şəxsi heyəti də 
böyük sevinc və təntənə ilə qarşılandı. Süleyman İzzət bəy bu anları da öz xatirələrində 
qeyd etmişdi: 
Firqəyə mənsub qitələr Ağstafa stansiyasına vardıqca qatarlarla Bakı cəbhəsinə 
nəql olundu. Firqə qərargahı da 6-9-34-də Ağstafaya trenlə nəqliyyə edilərək eyni 
gün saat 10 sonrası Gəncə stansiyasına müvasilət etdi. Əvvəlcə aldığım əmr 
üzərinə stansiya komandanı İslam Ordusu komandanına müvasilatımı telefonla 
xəbər verdi. Aradan az bir zaman keçəndən sonra yanlarında kəndi ərkani-
hərbiyyəsindən məada Azərbaycan hökumətinin hərbiyyə və daxiliyyə nazirləri 
ilə bəzi hökumət rüəsası və Azərbaycan qolordusu komandanı Ə.Şıxlinski, 
qərargahi-ümumidən minbaşı Mayer bulunduğu halda Nuru paşa Gəncə 
stansiyasına gəldi. Stansiya otaqlarının birində görüşdük. Bir çox qeyrətlərə 
rəğmən Bakının işğal edilməməsi almanların müdaxiləsini icab etdirəcək bir şəkil 
aldığından ağırlıq və qollar kimi 2-ci dərəcə hissələri Gəncədə buraxaraq yalnız 
müharibə qədəməsiylə hərəkət və bir an əvvəl Bakı cəbhəsinə müvasilat 
edilməsini əmr etdi. Mən də o sürətlə və qərargahın böyük ağırlığıyla firqə 
muzıkasını Gəncədə buraxaraq yalnız qərargah məiyyət zabitanımla Gəncədən 7-
9-34 hərəkət və Cənub qurupu komandanlığının qərargahı olan stansiyasında bir 
az təvəqqüf etdikdən sonra 8-9-34-də saat 3 sonrada Ağbulaq stansiyasına 
gəldim. 
15-ci firqənin Bakıya gəlib çatması ilə şəhər ətrafındakı qüvvələr nisbətində, buradakı 
hərbi şəraitdə yarana biləcək dəyişiklikləri, mütaliə etmək üçün Qafqaz İslam 
Ordusunun  ərkani-hərb rəisi Nazim bəy də cəbhə xəttinə göndərilmişdi. Nazim bəy 15-
ci firqənin də cəlb olunacağı qəti hücumun təşkili barədə öz mülahizələrini 
ümumiləşdirərək sentyabrın 3-də Güzdəkdən Ordu komandanı Nuru paşaya göndərdi. 
Nazim bəyin qənaəti belə idi ki, Bakı üzərinə qəti hücum iki istiqamətdən həyata 
keçirilməlidir - şimaldan və qərbdən. Bu iki istiqamət arasındakı xətt isə Biləcəri ilə 
Hacı Həsən arasından keçməli idi. Nazim bəyin fikrincə, hər istiqamətdə bir firqə 
yerləşdirilməsi, onların ehtiyat qüvvələrinin ayrılması və hücum planının da bu qüvvə 
bölgüsü üzərində qurulması məqsədəuyğun idi. Artıq bu bölgüyə uyğun olaraq hücuma 
hazırlığa da başlanmışdı. Xüsusən də toplar üçün yerlər seçilir, cəbbəxana, səhiyyə 
obyektlərinin yerləşdiriləcəyi məntəqələr müəyyənləşdirildi. Maştağada 10 min nəfər 
üçün ərzaq ehtiyatı yaradılması planlaşdırılırdı. Qəti hücumdan bir gün əvvəl Bakı 
üzərinə şərqdən və şimal-şərqdən süvarilər və yerli əhalidən təşkil edilmiş könüllü 
dəstələrlə hücum edilməsi təklif edilirdi. Bakı üzərinə qəti hücuma kimlərin rəhbərlik 
etməsi barədə də Nazim bəy öz mülahizələrini Nuru paşa ilə bölüşürdü. Onun fikrincə, 
15-ci firqənin Süleyman İzzət bəyin komandanlığı altında qalması, 5-cu firqəyə 
rəhbərliyin Cəmil Cahid bəyə tapşırılması məqsədəuyğun idi. 
Sentyabrın 3-də Ordudan alınan başqa bir teleqramda bildirilirdi ki, 15-ci firqənin 
alayları ayın 7-10-u arasında Bakı cəbhəsinə yetişəcəkdir. Həmin vaxta qədər Bakı 
ətrafındakı qüvvələrin mövqe döyüşlərini davam etdirməsi, Sabunçu və Biləcəri 
ətrafındakı düşmən qüvvələrinə güclü zərbə endirilməsi, onların mövqelərinin ələ 
keçirilməsi məqsəduyğun bilinirdi. Belə mövqe döyüşləri ilə həm də düşmənin 
imkanları bir daha aydınlaşdırılmalı idi. 
15-ci firqənin Bakıya gəlməsi ərəfəsində ingilis qüvvələrinin əlavə kömək alacaqları 
barədə xəbərlər yayılmaqda idi. Bu xəbərlərə görə Bakıda olan 39-cu ingilis 
briqadasının başqa bir taborunun yaxın günlərdə Bakıya gələcəyi gözlənilirdi.  
İngilis mənbələrində də sentyabr ayının əvvəllərində Bakıya əlavə ingilis hərbi 
qüvvələrinin gətirilməsi ehtimalına toxunulurdu. Əslində, general Denstervil Bakının 
əldə saxlanmasının artıq qeyri-mümkün olduğunu bilirdi və sentyabr ayının 3-də yuxarı 
komandanlığa göndərdiyi teleqramında da ingilis hərbi qüvvələrinin Bakıdan təxliyə 
edilməsinə hazırlaşdığını bildirirdi. Sentyabrın 5-də göndərdiyi teleqramında isə general 
əlavə  qüvvələrin gələcəyi təqdirdə Bakının əldə saxlanmasının mümkünlüyünü 
qeyd edirdi. Həmin teleqramda deyilirdi: “ Geri çəkilmək əmrini aldım, lakin hərbi 
flotun (“Sentrokaspi” hərbi gəmiləri nəzərdə tutulur – M.S.) top atəşləri altında 
çəkilməyin imkansız olduğu qənaətindəyəm. Biçeraxov Petrovskini zəbt etmiş və bir 
həftə ərzində Bakıya 1000 piyada gətirməyi vəd etmişdir. Yerli vəziyyət daha ümidli 
görünür. Sonuna qədər qalacağımı və ancaq işlər ümidsiz bir şəklə düşərsə geri 
çəkiləcəyimi burada hökumətə bildirdim. Bakının daşıdığı böyük dəyərə təkrar 
diqqətinizi cəlb edirəm. 39-cu piyada sancağının hələ Bakıya gəlməmiş hissələri 
göndərilərsə qəsəbənin xilas edilməsi mümkündür”. 
“Sentrokaspi”  hərbi qüvvələrinin kifayət qədər zəif və nizamsız olmasına və onlara bel 
bağlanmasının qeyri-mümkünlüyünə baxmayaraq Bakının tərk edilməsi general 
Denstervil üçün heç də  əsas məsələ deyildi. Əksinə, anlaşılırdı ki, Bakının tərk edilməsi 
ilə bu şəhərə olan ingilis iddialarının üstündən bir dəfəlik xətt çəkilə bilər. Mövcud olan 
faktlardan aydın olur ki, 1918-ci il sentyabr ayının 5-də Bişeraxovun göndərdiyi bir 
dəstə Bakı ətrafına yetişdi və bu, Denstervildə müəyyən ümidlər yaratdı. Bunu o, 
sentyabrın 5-də Bağdaddakı ingilis qüvvələri qərargahının rəhbəri general Marşalla 
göndərdiyi teleqramında da ifadə etdi. General Denstervil bildirirdi ki, onun 
sərəncamında olan gəmilərin silahları yoxdur. “Sentrokaspi” gəmiləri isə toplarla təchiz 
edilmişdi. Ona görə ingilis gəmiləri “Sentrokaspi” gəmilərinin atəşindən yaxa qurtara 
bilməzdilər. “Sentrokaspi” rəhbərliyi nəyin bahasına olursa-olsun Bakını nəzarət altında 
saxlamağa çalışır və ingilis qüvvələrinin də Bakını tərk etməsinə razı deyildi. Ona görə 
general Denstervilin təxliyə fikrindən hələlik  daşınmaqdan başqa bir seçimi yox idi. 
General Marşalla göndərdiyi teleqramda general Denstervilin hələ də Bakının əldə 
saxlanılmasının mümkünlüyünü yazır və bunu belə təsvir edirdi:  
Aşağıdakı səbəblərdən dolayı uğurlu bir müdafiənin mümkün olduğunu zənn 
edirəm. Müdafiə mövqeyi son dərəcə qüvvətlidir və güvənilə biləcək qüvvələr 
əlimizdə olduğu təqdirdə Bakı zəbt edilə bilinməyəcək bir hala gətirilə bilər. Türk 
əsgərlərinin əhval-ruhiyyəsi döyüşgən bölükləri arasında ağır itkilər səbəbiylə 
pozulmuşdur. Müttəfiqlərin itilaf dövlətlərinə qarşı Fransadakı müvəffəqiyyətləri  
Qafqazdakı vəziyyətə təsir etməkdədir. Qafqazdakı gürcülərin almanlara qarşı 
ayağa qalxmağa başlaması  israrla xəbər verilir və ermənilərdən ibarət  bir 
qüvvənin Kür nəhri üzərindəki dəmir yolu körpüsünü təhdid etməkdə olduğu 
söylənilir. Bakıda düşmənin bu mövqeyə qarşı da gətirə biləcəyi qədər top, 
cəbbəxana və hərbi sursat vardır.  Bakı hökuməti dənizə hakim olduğundan oraya 
bir maneə rast gəlmədən başqa yerlərdən qoşun, ləvazimat gətirə bilir. Bişeraxov 
qoşununun ilk qədəməsi bu gün gəldi və Biçeraxov önümüzdəki on beş gün 
ərzində daha 5000 nəfər göndərəcəyinə vəd vermişdir. Lənkəranın hərəkətə hazır 
olmaq üzrə 4000 nəfəri vardır. Bakı qüvvələrinin yenidən tənzim edilməsi 
nəticəsində təqribən 3000 nəfərlik arxalana bilinən bir qoşun hasilə gətiriləcəkdir. 
Buna görə də, bir ingilis alayına istinad etdiyim təqdirdə yuxarıdakı qüvvənin 
düşmənin Bakının üstünə gətirəcəyi hər hansı bir qüvvəyə qarşı bu qəsəbəni əldə 
saxlaya biləcəyinə tamamilə əminəm. Digər çarə ( yəni geri çəkilmək) tam fəlakət 
və gözümüzü dikərək əldə edilməsinə çalışdığımız bütün məqsədlərin əbədi 
olaraq itirilməsi deməkdir . 
Bu məlumatın dəqiqləşdirilməsi qeyri-mümkün olduğundan Qafqaz İslam Ordusu 
rəhbərliyi belə bir köməyin mümkünlüyünü istisna etmirdi. Ona görə 15-ci firqənin 
Bakıya yetişməsi və qəti hücuma başlaması səbirsizliklə gözlənilirdi. 15-ci firqənin hələ 
də Bakı ətrafına yetişməməsi ilə bağlı narahatlığını əvvəlcə Nazim bəy sentyabrın 4-də 
Nuru paşaya çatdırdı. Bununla bağlı, Gəncəyə göndərdiyi teleqramında Nazim bəy 
gizlətmirdi ki, 15-ci firqə yerişənəcən ingilislərə kömək gələrsə onda Bakını almaq 
xeyli müşgül olacaq. Həmin məzmunlu başqa bir teleqramı isə elə həmin gün Nuru paşa 
Şərq Ordular Qrupu komandanı Xəlil paşaya göndərdi və o da öz növbəsində 15-ci 
firqənin hələ də yetişməməsinə narahatçılığını bildirdi.  
Bakı üzərinə həlledici hücumun nə vaxt başlayacağı 15-ci firqənin Bakı ətrafına nə vaxt 
gəlib çatmasından asılı idi. Ona görə də, Bakı üzərinə planıaşdırılan hücumun vaxtı bir 
neçə dəfə dəyişdirilməli oldu. Məsələn, sentyabr ayının 7-də imzaladığı əmrdə Nuru 
paşa həlledici hücumun sentyabr ayının 11-də olacağını bəyan edirdi. Amma məlumdur 
ki, 15-ci diviziya nəzərdə tutulan vaxtda Bakı ətrafına yetişmədi. Ona görə də Bakı 
üzərinə həlledci hücum üçün başqa tarix seçilməli oldu. 
Yuxarıda qeyd edildiyi kimi, 15-ci diviziyanın əsas qüvvələri sentyabrın 8-də hələ 
Ağbulaqda idi. Buradan Bakıya kimi dəmir yolu xətti Xəzər dənizinin sahilinin 
yaxınlığından keçirdi və Xəzər dənizində lövbər salmış düşmən gəmiləri bu yolu atəş 
altında saxlayırdılar. Ona görə də gündüz Xəzər dəmir yolu ilə hərəkət etmək çox 
təhlükəli idi və bu yersiz itkilətə gətirib çıxara bilərdi. Bu itkilərə yol verməmək üçün 
qərara alındı ki, Bakıya doğru gecə vaxtı hərəkət edilsin. Sentyabr ayının 9-da səhər 
tezdən 15-ci diviziyanın qüvvələri Bakı ətrafına çatdı və Süleyman İzzət bəy də özünü 
5-ci diviziyanın Güzdəkdə yerləşən qərargahına çatdırdı. Süleyman İzzət bəy burada 
Mürsəl paşa ilə görüşdü və vəziyyət haqqında ondan ətraflı məlumat aldı. Sonra 
Süleyman İzzət bəy Mürsəl paşa ilə birlikdə avtomobildə Masazıra gəldi və döyüş 
xəttindəki vəziyyəti müşahidə etdi, oradan da Binəqədi topçu müşahidə məntəqəsinə 
yollandı. Burada Süleyman İzzət bəy yanındakı zabitlərlə birlikdə düşmən mövqelərini 
diqqətlə müşahidə etdilər. Süleyman İzzət bəy bu barədə belə yazırdı: 
9-9-34 zəvalında Mürsəl paşa və ərkani hərbiyyəsi ilə birlikdə Güzdəkdən 
avtomobillərlə hərəkət edərək Masazıra gəldim. Buradan şimal qrupu komandanı 
fəxri miralay Osman bəyi də yanımıza alaraq Binəqədi topçu tərəssüd məhəllinə 
getdik. Biləcəri kəndini və onun şərqindəki düşmən mövqelərini tədqiq etdik. 
Mürsəl paşa qərargahına qayıtdı. Mən də 10-na keçən gecəni Şimal qrupu 
komandanının qərargahı olan Masazırda keçurdum. 
Sentyabr ayının 9-da Nuru paşadan yeni bir əmr alındı. Bu əmrdə bildirilirdi ki, Bakı 
üzərinə həlledici hücumun tarixi haqqında artıq qərar qəbul edilmişdir və bu qərar Nuru 
paşa Bakı ətrafına çatandan sonra açıqlanmalı idi. Bununla bağlı Nuru paşa tələb edirdi 
ki, sentyabrın 9-dan 10-na keçən gecə hücumda iştirak edəcək qüvvələr aşağıdakı 
mövqelərdə öz yerlərini tutsunlar: 13-cü alay Hökmalının cənubunda, 106-cı alay isə 
Qobu kəndi ətrafında dayanmalı idi. 13-cü alay cəbhəsi müvəqqəti olaraq 107-ci alay 
tərəfindən təhvil alınmalı idi. 29-cu tabor isə bu alayın ehtiyatına verilməli idi. 345 
rəqəmli təpə və Maştağa cəbhələri 38-ci alayın nəzarəti altında olmalı və 5-ci firqə 
qərargahı isə Qobuya köçürülməli idi. Nuru paşa əmr edirdi ki, hissələr yeni 
müəyyənləşdirilən məntəqələrə gizli şəkildə hərəkət etməlidirlər. Düşmənin bu 
yerdəyişmələrdən xəbəri olmaması üçün hərəkətlər əvvəla gecə vaxtı icra edilməli, 
sonra da köhnə düşərgələrdəki çadırlar sökülməməli idi.  
Süleyman İzzət bəy sentyabrın 10-da da Bakı ətrafındakı döyüş mövqelərinin 
müşahidəsini davam etdirdi: 
10-9-34-də səhər 7 əvvəldə Şimal qrupu komandanı ilə bərabər Saray, Fatmayi 
üzərindən Digaha getdik. Keçdiyimiz ərazi kamilən qumluq idi. Ağac və 
yaşıllıqdan bir çey yox idi.... Gümrüdə firqə nizami-hərbindən ayrılmış və 5-ci 
firqə ilə hərb etmiş olan 38-ci alaya burada təsadüf etdim. Alay komandiri və 
zabitanla görüşdükdən sonra 345 rəqəmli təpəsinə getdik. Düşmənin vəziyyətini 
buradan da yaxşıca tədqiq etdim. 345-ci təpənin cənubu Biləcəri kəndinə qədər 
bir vadi halındadır. Bu vadinin bir qismi sulu və bir qismi qurudur. Quru olan 
yerlərdə duz birikintiləri vardır. Bu vadinin cənubundakı sırtlar düşmənin 
işğalındadır. Burada 8-ə qədər top vardır. Tədqiqatımızı ikmal etdikdən sonra 
Masazıra qayıtdıq. Bu əsnada Şərq Ordular Qrupu komandanının Masazıra 
gələcəyini telefonla xəbər verdilər və saat 3 sonrada bərabərində  Qrup ərkani-
hərbiyyə heyəti, İslam Ordusu komandanı və ərkani-hərbiyyə heyəti, Azərbaycan 
qolordusu komandanı bulunduğu halda gəldilər. Hamısı bərabər təkrar müşahidə 
məntəqəsinə getdik. Hava ruzgarlı və fırtınalı olduğundan düşmən mövqeləri 
yaxşıca görülmürdü. Burada firqəmlə qüvvətləndirilmiş olan İslam Ordusunun 
Bakıya nə sürətlə hücum etməsinin münasib olacağı tədqiq edildi və görüşüldü. 
Süleyman İzzət bəyin yazdığı kimi, sentyabrın 10-da Xəlil paşa, Nuru paşa, Əliağa 
Şıxlinski Bakı ətrafına gəldilər. Döyüş mövqeləri ilə tanışlıqdan sonra onlar diviziya 
komandirlərinin hücumun təşkili ilə bağlı mülahizələrini dinlədilər. 
15-ci firqə komandanı Süleyman İzzət bəy təklif edirdi ki, Şimal qrupu ləğv edilsin və 
bu qrupdakı qüvvələr 15-ci firqənin tabeliyinə verilsin. 5-ci firqə qərbdən, 15-ci firqə isə 
tərkibində 3 alay və milli qüvvələr olmaqla şimaldan şəhər üzərinə hücuma keçsin. 
Səhər erkən güclü top hazırlığından sonra 15-ci firqənin üç alayının Biləcərinin 
şərqindən, milli Azərbaycan qüvvələrinin isə Sabunçu və Əhmədli istiqamətlərindən 
hücuma keçməsi məqsədəuyğun sayılırdı. Süleyman İzzət bəyin fikrincə qərb təmas 
xətti şəhərə daha yaxındır və düşmənin əsas qüvvələri də burada yerləşmişdi. Bundan 
başqa Xəzərdə olan hərbi gəmilərin topları da qərb tərəfdən olan hücuma maniəçilik edə 
bilərdilər. Ona görə də düşmənin daha az olduğu və daha az ehtiyat etdiyi şimal 
istiqamətindən daha uğurlu hücum təşkil etmək olardı.  
Mən fikrimi bu  surətlə xülasə etdim. 5-ci firqə mövcudu bütün qüvvətiylə 
bulunduğu mövqelərdən gecə basqını ilə Bakı istiqamətində təərrüzə keçməli və 
Şimal qrupu ləğv edilərək bu qrup əmrində bulunan 38-ci alay  firqəsinə 
qaytarılmaq surətiylə 3 piyada alayına malik olacaq 15-ci firqə də şəfəqlə bərabər 
qüvvətli topçu atəşinin himayəsilə Biləcərinin şərqindən Biləcəri sırtlarına və 15-
ci firqə komandanlığına rəbt ediləcək yerli süvarilərlə Sabunçudan Əhmədli 
istiqamətində şiddətli və həqiqi təərrüz yaparaq düşməni çevirməkdi və bu sürətlə 
bir çəmbər içində sıxışdırılacaq olan düşmənin limandan vapurlara minərək 
qaçmasına meydan verilməyib şəhəri işğal və düşməni məhv və əsir etməkdir. 
Çünki 5-ci firqə məntəqəsi dardır. Yüksək dağlardan enib çıxmaq lazımdır. Bu 
məntəqə Xəzər dəniizndə bulunan rus hərb gəmilərinin atəşinə məruzdur. 
Düşmən qüvvətinin qismi-əzimi aylardan bəri yapılan müharibələr dolayısıyla 5-
ci firqə cəbhəsindədir. Bu şəraitin tamamilə əksini cəmi olan və qüvvələrin 
sərbəst hərəkətinə müsaid olan Biləcəri şərqindən və daha şimalından təərrüz 
daha ziyadə müvəffəqiyyət təmin edər. 
Bundan sonra Qafqaz İslam Ordusu qüvvələrinin komandanlığının və bütün şəxsi 
heyətinin diqqəti hücumun hazırlanmasına və təşkilinə istiqamətlənmişdi. Süleyman 
İzzət bəyin yazdıqlarından aydın olur ki, Qafqaz İslam Ordusunun komandanlığı 
sentyabrın 10-u gecəsi də Bakı üzərinə hücum planının haşırlanması ilə məşğul idi. 
Gecə saatlarında müvafiq əmr hazır oldu və dərhal da diviziya komandirlərinə 
göndərildi. Həmin əmr Süleyman İzzət bəyə sentyabrın 10-dan 11-nə keçən gecə saat 1-
də çatdırıldı. 
 Süleyman İzzət bəy bu əmri belə şərh edirdi: 
10/11-9-34 yarı gecədən sonra saat 1-də İslam Ordusu komandanlığından 
aşağıdakı əmr alındı: 
-5-ci və 15-ci firqələrlə Cənub qrupundan ibarət olan Ordunun komandasını ələ 
aldım. Bu Ordu Bakıya təərrüz edəcəkdir. Təərrüz anını ayrıca bildiriləcəkdir. 
-5-ci firqə (106 və 56-cı alaylar daxil) sol cinahı Ermənikənd olmaq üzrə cənuba 
doğru 1500 metrlik bir cəbhədə irəliləyib hücum edəcəkdir. 15-ci firqə (38 və 
107-ci alaylar) sağ cinahı Biləcərinin şərq kənarı olmaq üzrə Ermənikənd 
istiqamətində hücum edəcəkdir. Hər iki firqə şiddətli hücum edərək Bakıya qədər 
irəliləyəcəkdir. 
-106-cı alaydan 2 tabor Ordu ehtiyatıdır.  
Bundan sonra 15-ci diviziyanın ixtiyarında hansı toplar olacağı dədiqləşdirilir və 
hazırlıq işlərinin bitməsi haqqında ayın 11-də məruzə edilməsi tələb olunurdu. 
Bu əmrə görə cəbhə xəttindəki qüvvələr yenidən qruplaşdırılırdı. 15-ci diviziyaya aid 
olan 106-cı alay 5-ci diviziyanın əməliyyat tabeliyinə veriulirdi. Əvəzində isə 38-ci alay 
15-ci diviziyaya qaytarılmaqla 107-ci alay da 15-ci diviziyanın əməliyyat tabeliyinə 
verilmişdi  
...Ancaq firqənin malı olan 56-cı alay alınaraq yerinə firqəcə qüdrəti-hərbiyyəsi 
məlum olmayan 107-ci alay verilmişdi. Bunun da səbəbi anlaşılmamışdı. Bu 
surətlə firqənin əsaslı alayları kamilən alınmış və 5-ci firqə əmrində sayı 
zədələnmiş olan 38-ci alay firqəsinə iadə edilmişdi. Halbuki mən Gəncədən 
keçərkən Bakıya çatarkən 38-ci alayın da əmrimə veriləcəyini və piyada 
qüvvətimin 3 alaydan ibarət olacağını, 5-ci firqəyə Cəmil Cahid bəyin təyin 
olunacağını və Mürsəl paşanın da Şərq cəbhəsi komandanı ünvanı alacağını 
söyləmişlərdi. 
Yuxarıdakı əmrə əsasən, Qafqaz İslam Ordusu qüvvələrinin əsas ağırlıq mərkəzi 
cəbhənin qərb istiqamətinə salınmışdı. Burada eni cəmi 1500 metr olan döyüş sahəsində 
təkcə 4 piyada alayı yerləşdirilmişdi. İki piyada alayı və milli qüvvələrdən ibarət olan 
15-ci firqəyə isə daha geniş bir döyüş sahəsi verilmişdi. Bu sahə Biləcəridən başlayıb 
Abşeron yarmadasının şərqinə doğru uzanırdı. Süleyman İzzət bəy Ordu 
komandanlığından aldığı əmri öyrəndikdən sonra ayın 11-də firqə üzrə müvafiq döyüş 
əmri verdi. Həmin əmrə görə, 107-ci alay Biləcəri-Ermənikənd-Təpələr sahəsində, 38-ci 
alay isə onun solunda döyüşə girməli idi. Alaylar iki taboru irəli çıxarmalı, bir tabor isə 
ehtiyatda saxlanmalı idilər. 107-ci alaydan iki bölük, 38-ci alaydan bir bölük və alay 
pulemyot bölükləri birlikdə firqənin ehtiyat qüvvəsini təşkil etməli  və Binəqədi 
təpəsinin arxasında yerləşməli idi.  Firqənin tabeliyində olan toplar Binəqədi və Digah 
qrupları olmaq üzrə iki yerə bölünürdülər. Binəqədi qrupunda 8 top, Digah qrupunda isə 
4 top olmalı idi. Minbaşı Tofiq bəyin rəhbərliyi altında Maştağada olan 3 könüllü 
tabordan ibarət dəstə Balaxanı-Sabunçu istiqaməti ilə, mürəttəb süvari alayından, Ləzgi 
süvari alayından və digər Azərbaycan süvari alayından ibarət olan süvari dəstəsi 
minbaşı Zehni bəyin rəhbərliyi altında Hövsanda toplaşaraq Əhmədli-Kişlə 
istiqamətində hücum etməli idi. 
Yazılı əmr verməkdən əlavə Süleyman İzzət bəy alay və dəstələrin komandirlərini 
toplayıb Binəqədi müşahidə məntəqəsində verilən tapşırıqları ərazi üzərində 
dəqiqləşdirdi. Bu səyyar müşavirə zamanı hücum taktikası, topçularla pulemyotların 
fəaliyyətlərinin əlaqələndirilməsi və s. məsələlər müzakirə edildi:  
Bu əmri alaylara yazılı bildirməklə bərabər, alay və dəstə komandanlarının 
birlikdə alaraq Binəqədidəki müşahidə məhəllindən hər komandana ayrı-ayrı 
cəbhəsini, hücum tərzini və topçuların da necə fəaliyyət göstərəcəyini və 
mövqelərini ərazi üzərində göstərərək izah etdim. 
Günortadan sonra axşama qədər düşmən topçusu Digaha, müşahidə məhəllinə, 
Binəqədi və civarına fasiləsiz sürətlə atəş etdi. Bu atəşdən bir təbiblə bir 
nəfərimiz məcruh oldu. Saat 9 sonra bir raporla hazırlıq görüldüyü və ancaq 
telefon rabitəsini fəna və səhiyyə təşkilatının nöqsan olduğunu və hənuz qollar 
gəlmədiyini cəbbəxana və iaşə nəqliyyatının güc olmadığını İslam Ordusu 
komandanlığına bildirdim. 
Eyni zamanda Bakı üzərinə qəti hücum ərəfəsində firqənin tərkibində edilmiş 
dəyişikliklər Süleyman İzzət bəyi müəyyən qədər narahat edirdi. Çünki onun əsas 
qüvvələri müvəqqəti olaraq firqənin tərkibindən çıxarılıb başqa komandirlərin 
tabeçiliyinə verilmişdi. Ona görə də firqəyə yeni verilmiş hissə və dəstələr arasında 
qarşılıqlı fəaliyyətin nizamlanması üçün müəyyən vaxt lazım idi. Belə ki, firqənin 45-ci 
alayı Batumda saxlanmışdı, 56-cı alay 5-ci firqənin sərəncamına verilmişdi. 38-ci alay 
isə 5-ci firqənin tərkibində vuruşub müəyyən itkilərə məruz qaldıqdan sonra 15-ci 
firqəyə qaytarılmışdı. 56-cı alayın yerinə firqəyə vaxtilə 36-cı Qafqaz firqəsinə mənsub 
olmuş 107-ci alay verilmişdi. Süleyman İzzət bəy bu alayın döyüş imkanlarına hələ tam 
bələd deyildi. Hücuma hazırlıqla bağlı görülən işlər və mövcud olan çatışmazlıqlar və 
çətinliklər barədə Süleyman İzzət bəy günortadan sonra telefonla Nuru paşaya məruzə 
etdi. 
Sentyabrın 12-də Süleyman İzzət bəy hücuma hazırlıqla bağlı firqə üzrə yeni bir əmr 
imzaladı. Həmin əmrlə 38-ci və 107-ci alayların cəbhə sahəsi bir qədər daraldıldı. Hər 
iki alay Biləcəri ətrafında döyüşməli idi. Günortaya yaxın düşmən qüvvələrinin nəzər 
diqqətini cəlb etmək üçün Süleyman İzzət bəyin əmri ilə Əhmədli istiqamətindəki milli 
süvari qüvvələr fəallaşmağa başladılar. Düşmən topları atəşinin tuta bilməyəcəyi bir 
sahədə süvarilər nümayişkaranə hərəkətə başladılar. Qüdrətli cəbəl topları ilə Balaxanı 
ətrafındakı “Sentrokaspi” və ingilis qoşunlarının mövqeləri atəşə tutuldu. Bu hərəkətlər 
düşmənin diqqətini cəlb etdi. Bir təyyarə havaya qaldırıldı və Binəqədi yaxınlığındakı 
qüvvələr bombardman edildi. Nəticədə 107-ci və 38-ci alaydan 20 nəfər yaralandı. 
Süleyman İzzət bəyin əmri ilə Biləcəri ətrafındakı “Sentrokaspi” və ingilis qüvvələri 
mövqeləri güclü top atəşinə tutulsa da əslində qarşıya qoyulan məqsədə nail olunmuşdu 
və düşməndə bu istiqamətdə çoxlu qüvvə toplandığı təəssüratı yaradılmışdı.  
12-09-34 səhər hazırlıq haqqında ikinci bir firqə əmri verdim və bu əmrlə 107-ci 
alay ilə 38-ci alayın cəbhələrini bir az qısaltdım. Hər iki alaya hücum cəbhəsi 
olaraq Biləcəri ətəklərini və Maştağa dəstəsinə də qarşıdakı təpəni verdim. 
Günortadan əvvəl saat 11-də düşmənin 15-ci firqə cəbhəsinə nəzər diqqətini cəlb 
etmək məqsədilə havi Ordudan alınan bir əmr üzərinə Əhmədli istiqamətində 
süvarilərə bir nümayiş və bir milis süvarilərinə düşmənə görünərək və top mənzili 
xaricində şimal və şərq istiqamətində irəli-geri yürüşlər yapdırdım. Qüdrətli cəbəl 
batareyası Balaxanını atəş altına aldı. Təsirli 141 mərmi atdı. Saat 3-dən sonra 
Binəqədi tərəssüd məhəllinə gedərək tərəssüd və tədqiqatımızı davam etdim. O 
sıradan bir düşmən təyyarəsi firqəmizin mövqeləri üzərində dolaşaraq kəşfiyyat 
apardı və Binəqədi təpəsi arxasındakı ordugahımıza bombalar atdı. 107-ci 
alaydan bir zabitin qolu qırıldı və 9 nəfər ağırca yaralandı. 38-ci alaydan 11 nəfər 
yaralandı. Buna müqabil qrup toplarıilə Biləcəri kənarındakı düşmən mövqelərinə 
atəş etdirdim və xeyli tələfat verdirdim. Bu sürətlə düşmənin nəzər diqqətini cəlb 
etdim. Сентйабрын 12-дя Bakı şəhəri üzərinə həlledici hücumun təşkil edilməsi 
ilə bağlı Nuru paşa tərəfindən yeni bir əmr imzalandı. Bu əmr əvvəlki əmrdən 
xeyli fərqlənirdi və yeni əmrə əsasən 15-ci diviziyanın tabeliyində olan qüvvələr 
daha da azaldıldı. Həmin əmri Süleyman İzzət bəy aşağıdakı kimi şərh edirdi: 
Saat 6-dan sonra Ordudan birinci təərrüz əmrini və tərtibatını tamamilə 
dəyişdirən 2-ci bir əmr aldım. Bu əmrdə deyilirdi ki, 5-ci firqə 26-cı tabor 
məntəqəsindən, yəni cənub qismindən hücum edəcək. 15-ci firqə də yalnız 38-ci 
alayla milis taborları və milis süvarilərindən mürəkkəb bir qüvvətlə düşməni işğal 
və təsbit edəcək. Bu firqədə yalnız altı krup topu qalacaq. Obus qüdrətli və 
Şnayder batareyaları kamilən 5-ci firqə əmrinə veriləcək. 106 və 107-ci alaylar 
Ordu ehtiyatı olaraq Hökmalıda qalacaq. 
Topçulara və 107-ci alay komandanına lazım gələn əmrləri verməklə bərabər 38-
ci alayı Binəqədi-Yanardağ xəttinə cəlb etdim. 
Buna görə 15-ci firqə cəbhəsindəki qüvələr çox zəifləmiş oldu. Hətta 15-ci firqə 
gəlmədən əvvəl bu məntəqəyə təxsis edilmiş olan Şimal Qrupu qüvvətindən daha 
çox aşağıya endirilmişdi. Şimal qrupunda 10 tabor piyada, 12 top, biri nizamiyyə 
olmaq üzrə 3 süvari alayı varkən bu əmrlə 15-ci firqə komandanlığı əmrində 
yalnız 3 tabor piyada, 6 krup topu və milli piyada və süvariləri buraxılmış oldu. 
Buna müqabil Ordunun mütəbaqi bütün qüvvəti 5-ci firqə komandanlığı əmrində 
təksif edilmiş oldu. 
Ola bilsin ki, 5-ci firqənin güclü hücumundan sonra 15-ci firqə xəttindəki 
düşmənin geri çəkiləcəyi güman edilirdi. Ancaq hər iki firqə birgə hücum etsəydi 
faydası yox idi. 
Sentyabrın 13-də Süleyman İzzət bəy yeni əmrə əsasən hansı mövqelərə mailk olacağını 
sahə üzərində dəqiqləşdirmək üçün ərazinin müşahidəsinin davam etdirdi. Günortadan 
sonra Süleyman İzzət Qobunun şərqindəki Şubanı dağında oldu və 5-ci diviziyanın 
əməliyyat sahəsini də nəzərdən keçirdi. Sentyabrın 13-də günortadan sonra saat 4.30-da 
Süleyman İzzət bəy Bakı üzərinə hücumun başlanması ilə bağlı Nuru paşanın son 
əmrini aldı. Həmin əmrə əsasən Bakı üzərinə hücum elə həmin gün, ayın 14-nə keçən 
gecə saat 2-də başlanmalı idi. Bu əmrə əsasən 5-ci diviziya 9, 10, 13 və 56-cı alaylarla 
bu diviziya üçün müəyyənləşdirilmiş istiqamətdə  hücum etməli idi.  15-ci diviziya isə 
Biləcəri, Balaxanı, Əhmədli istiqamətində hücuma qoşulmalı idi. Bu diviziyanın 
tabeliyində yuxarıda göstərilən qüvvələr və milli dəstələr var idi. 106 və 107-ci alaylar 
isə Ordunun ehtiyat qüvvəsi kimi saxlanmalı idi. 
15-ci firqə komandiri Süleyman İzzət bəyin imzaladığı döyüş əmrinə görə isə firqə 
tabeliyində olan qüvvələrə aşağıdakı tapşırıqlar verilmişdi: 38-ci alaydan bir taqım 2 
pulemyotla Binəqədinin cənubundakı Yanardağ təpəsi ətəyindən Biləcəriyə doğru 
hücuma keçməli, səhərin açılması ilə isə alayın iki taboru Biləcərinin şərqinə doğru 
hücuma keçməli idi. 38-ci alayın 3-cü taboru ehtiyatda qalmalı idi. Hücumdan öncə 
Biləcəri istiqamətində hər biri 40 nəfərdən ibarət olmaqla iki kəşfiyyat qrupu hücuma 
başlamalı və bu məntəqəni ələ keçirdikləri təqdirdə Suraxanının cənubundan hücumu 
davam etdirməli idilər. Zehni bəyin rəhbərliyi altında olan mürəttəb 2-ci süvari alayı və 
Azərbaycan süvari alayları da Əhmədli istiqamətində hücuma qoşulmalı idilər. Döyüş 
əsnasında firqənin tabeliyində olan toplar hissələrin və dəstələrin hücumunu himayə 
etməli idilər.  
Süleyman İzzət bəyin Bakı üzərinə hücuma başlamaq haqqında imzaladığı tarixi əmrin 
mətni aşağıdakı kimi idi: 
1.İslam Ordusu sabah 14-9-34 gecə saat 2-də Bakıya hücum edəcəkdir. 15-ci 
firqə hissələri belə hərəkət edəcəkdir: 
a) 38-ci alaydan bir taqımla 2 pulemyot Binəqədi cənubu qarşısındakı Yanardağ 
təpəsi ətəyində Biləcəriyə qarşı buraxılacaq və 38-ci alay günəşin çıxmasıyla 
bərabər bir taboru birinci xəttə və bir taboru ehtiyatda olmaq üzrə Biləcəri 
şərqindən qarşıdakı ətəklərə hücum edəcəkdir. Hər biri 40 kişidən ibarət 2 
kəşfiyyat qolu Biləcəri kəndinə və ətəklərin uzandığı burun istiqamətinə 
göndəriləcəkdir. 
b) Piyada milli taborları Balaxanı istiqamətinə təərrüz edəcəklər və müvəffəq 
olduqdan sonra Suraxanı stansiyası cənubundan hücum edəcəklər. 
c) Zehni bəy süvariləri Əhmədli istiqamətində hücum edəcəkdir. 
2. 4 krup topu indiki mövqeyində bulunaraq 38-ci alayın hücumunu təshil 
edəcəkdir və milislərlə süvari nəzdinə birər qrup göndəriləcəkdir. 
3. Mən saat 11-dən sonra firqə müşahidə məntəqəsində olacağam. 
    15-ci firqə komandiri Süleyman İzzət 
 
Təyin olunan vaxtda 15-ci firqə də hücuma qoşuldu. Əvvəlcə firqədən 40 nəfərlik 
kəşfiyyat qrupları irəli göndərildi. Qərb istiqamətində ilk müdafiə xətləri ələ 
keçirildikdən sonra şimaldan ora əlavə yardım göndərilməməsi üçün səhərə yaxın saat 
6-da “Sentrokaspi” və inglis qoşunlarının mövqeləri güclü atəşə tutuldu. Şimal 
istiqamətində, Biləcəri ətrafında “Sentrokaspi” və inglis qüvvələrinin əsas hissələri 
yerləşdirilmişdi. Bunu general Denstervil də etiraf edirdi. Çünki Qurd qapısı 
yüksəkliklərinin təbii şəraitindən yaxşı istifadə etməklə orada güclü müdafiə mövqeləri 
yaratmaq mümkün olduğu halda, şimal istiqamətindəki təbii şərait müdafiə üçün o 
qədər də əlverişli deyildi. Burada 39-cu ingilis briqadasının əsas qüvvələri, Bişeraxov 
dəstəsinin bir hissəsi və yerli qoşunların topları yerləşdirilmişdi. Alman əsirlərinin 
verdiyi məlumata görə, bu istiqamətdə konkret olaraq 800 erməni, 700 rus, 100 ingilis 
döyüşçüsü, çox yaxşı gizlədilmiş 16 pulemyot, ikisi uzun olmaqla 12 ədəd top 38-ci 
alaya qarşı mövqe tutmuşdu. Buna baxmayaraq ilk həmlədən sonra 38-ci alayın 
qüvvələri düşmənlə 500-600 metr məsafəyədək yaxınlaşdı. Ancaq  Biləcərinin şərqində 
məharətlə gizlənmiş düşmən topları 38-ci alayın sağ qanadını güclü atəş altına aldı. Bu 
mövqedən qərbə doğru sahə boş olduğu üçün Ordu ehtiyatında olan alayların bura 
çıxarılacağına, heç olmasa 5-ci firqə toplarının bu istiqamətə atəş açması ilə düşmən 
atəşinin zəiflədilməsinə ümid bağlanırdı. Eyni zamanda 38-ci alayın sol cinahı ilə 
üzbəüz mövqelərdən düşmən topları, o cümlədən uzun topları kifayət qədər sərrast 
atəşlər açırdı. 15-ci firqənin tabeçiliyində olan toplar əvvəlcə Biləcərinin şərqində olan 
pulemyot mövqelərini atəşə tutdular. Ancaq bu pulemyotlar yaxşı gizlədildiyindən 
onları zərərsizləşdirmək mümkün olmadı. Belə olanda Süleyman İzzət bəy toplarla 
düşmən toplarının mövqelərini nişan almağa göstəriş verdi. Belə çətin vəziyyətlə 
qarşılaşmasına baxmayaraq 38-ci alay xeyli irəliləyə bilmişdi.  
...Səhər açılınca 5-ci firqə cəbhəsində olan 56-cı alay bomba və pulemyot 
atəşləriylə hücuma keçərək düşmənin 1-ci və 2-ci xətt mövqelərini işğal etdi. 
Mən də firqəm qarşısında olan düşmənin 5-ci firqə cəbhəsindəki düşməni təqviyə 
etməməsi  və yerində təsbit edilməsi üçün saat 4-də dörd topla düşmən 
mövqelərini şiddətli bir top atəşinə tutduqdan sonra 38-ci alayı Biləcəri ətəkləri 
istiqamətində hücuma qaldırdım. Bu alay ilk həmlədə düşmən xəttinin 500-600 
metr məsafəsinə qədər getdi Ancaq Biləcərinin şərq kənarında olan düşmən, 
xüsusən də orada gizlədilmiş 6 ədəd pulemyot alayın sağ cinahını yandan atəş 
altına aldı. Ora toplar atəş açsa da bir şey olmadı. Mən topların yanında idim. 
Sağımızda bulunan 5-ci firqə hissələri və toplarından heç biri iki firqə arasında 
hasil olan açıqlıqdan 38-ci alayın sağ cinahına yardım etmədiyi kimi Ordu 
ehtiyatında bulunan iki alaydan heç biri bu mühüm tərəfə göndərilməmişdi. Eyni 
zamanda sol cinahda və dəmir yolunun cənuba döndüyü burun qarşısında bulunan 
düşmən piyada və topçuları və xüsusən  uzun mənzilli iki topu 38-ci alayın sol 
cinahınn yan atəşlə zədələyirdi. Pulemyotara qarşı bir iş görə bilməyən topların 
üzünü düşmən topuna qarşı çevirdim. Bu vəziyyətə baxmayaraq 38-ci alay xeyli 
irəliləmişdi. 
Biləcəri ətrafındakı düşmən qüvvələrinin müqavimətini qırmaq və sağ cinahın 
təhlükəsizliyini təmin etmək üçün Süleyman İzzət bəy Ordu komandanlığı qarşısında 
firqəyə əlavə bir batareya və ehtiyatda saxlanılan piyada qüvvələrindən əlavə yardım 
ayırmaq barədə məsələ qaldırdı. Nuru paşa Biləcəri ətrafında  yaranan gərgin vəziyyəti 
nəzərə alaraq dərhal Süleyman bəyin qaldırdığı məsələni müsbət həll etdi. Çünki 
Biləcəri alınmadan Bakını ələ keçirmək çətin olardı. Nuru paşa Ordu ehtiyatında olan 
107-ci alaya Biləcəriyə doğru irəliləmək əmri verdi. Əlavə olaraq Süleyman İzzət bəyə 
bildirildi ki, tabeliyinizə verilmiş olan 107-ci alayın malik olduğu 4 ədəd topu da lazım 
bildiyiniz kimi istifadə etməklə top atəşlərini gücləndirmiş olarsınız. 
107-ci alay 5-ci firqənin sol cinahı ilə Biləcəri arasında mövqe tutmalı idi. Bu alayın 
döyüşə qatılmasının hər hansı bir anlaşılmazlıq yaratmaması üçün Ordu 
komandanlığından 5-ci firqəyə bu barədə məlumat verildi və tələb edildi ki, həmin 
alayla əlaqə yaradılsın və təmas xəttində qüvvələrin fəaliyyəti tənzimlənsin. 
Biləcəri ətrafında düşmənin müqavimətini qırmaq üçün Nuru paşa 15-ci firqə 
komandanından daha da irəli getməyi tələb etdi. O əmr edirdi ki, atəşlərin səmərəliliyini 
təmin etmək üçün toplar da irəli aparılsın. 107-ci alayın firqə sərəncamına verilməsini 
bildirməklə Nuru paşa 38-ci alaydan da mümkün qədər ehtiyat qüvvə saxlanılmasını 
lazım bilirdi. Ancaq görünür ki, bu istiqamətdə əldə edilən nəticələrdən tam razı 
qalmayan Nuru paşa az sonra Süleyman İzzət bəyə yeni bir əmr göndərdi. Bu əmrdə də 
Nuru paşa bildirirdi ki, Biləcərinin gerisinə Hacı Həsəndən bir alay göndərdim. Siz  isə 
irəliləyin. İngilis qüvvələri Biləcərinin cənubundakı mövqeləri tərk etmək üzrədirlər. 
Günortadan sonra 38-ci alay yenidən hücuma başladı. Bir saata qədər davam edən 
şiddətli döyüşdən sonra saat 3-də nəhayət ki, Biləcərinin ətrafı tam nəzarət altına alındı. 
Alayın sağ cinahı ilə irəlliləyən 3-cü tabor ingilislərin pulemyot mövqelərini ələ 
keçirməklə bərabər, xeyli sayda əsir götürüldü. 
Günortadan sonra 107-ci Qafqaz alayı da iki firqə arasında qalmış boşluğa, Hacı Həsən 
kəndindən Biləcəriyə doğru döyüşə göndərildi. Ancaq burada ingilis və “Sentrokaspi” 
qoşunlarının əlverişli mövqe tutmaları üzündən bu alayın ilk hücum cəhdləri bir nəticə 
vermədi və alay hərəkətini dayandırmaq məcburiyyətində qaldı. 38-ci alay Biləcəri 
ətrafını ələ keçirdikdən sonra Süleyman İzzət bəy 107-ci alayla əlaqə yaratdı və bu 
alayın komandirinə də hücumu davam etdirmək əmri verdi. Günün sonunda bu alay 
xeyli irəliləyib 38-ci alayın sağ cinahında möhkəmləndi. 
Biləcəri ətrafı ələ keçirildikdən sonra 38-ci alayın sol cinahında pulemyot və topçu 
atəşlərinin himayəsi altında “Sentrokaspi” və ingilis qüvvələri hücuma keçdilər. Bu 
hücumun qarşısını almaq üçün firqə komandiri Süleyman İzzət bəy özü həmin 
istiqamətə yollandı. Elə bu vaxt o, Ordu komandanlığından əmr aldı ki, firqə 
qüvvələrinin daha çevik idarə edilməsi üçün qərargahını Biləcərinin cənubuna köçürsün. 
Ancaq S.İzzət bəy böyük bir əraziyə səpələnmiş qüvvələrin yaxşı idarə edilməsi üçün 
həmin məntəqəni əlverişli saymırdı. Ona görə də o, Ordu komandanlığından vəziyyətə 
uyğun surətdə hərəkət edilməsinə razılıq verilməsi barədə icazə istədi. 
15-ci firqə komandiri Süleyman İzzət bəyin sentyabrın 14-ü axşamı imzaladığı 9 saylı 
əmrdə deyilirdi: 
1. 107-ci alay işğal etdiyi mövqedə qalaraq hissələrin tərtib və tənzim və hər 
dürlü ehtimala qarşı mövqeyini mühafizə edəcək və 10-cu alay ilə irtibatı təsis 
edəcəkdir; 
2. 107-ci alay eyni zamanda sola yanaşaraq 38-ci alay ilə sıx bir irtibat təsis 
edəcəkdir. Bunun üçün 5-ci firqə əmrində bulunan 10-cu alay ilə irtibatı təsis 
edəcəkdir; 
3.107-ci alay və 38-ci alay hər biri bir taboru ehtiyata alacaqdır və dış cinahları 
gerisində bulunduracaqlar; 
4.Zehni və Tofiq bəy müfrəzələri bu gecəni əldə etdikləri mövqelərdə keçirərək 
düşmənlə təması qoruyacaqlar; 
5.Bilcümlə qitəat düşmənin gecələyən müqabil təərrüzünü nəzəri-diqqətə alaraq 
ona görə tərtibat alacaqlar və hazır bulunacaqlar. Gecə ikən cəbhənin irəlisinə 
kəşfiyyat dəstələri göndərilməli; 
6.Cəbəl batareyası... Biləcərinin şərq kənarına gələcək və şəfəqdən əvvəl indiki 
mövqeni işğal etmiş olacaqdır; 
7.Sabah necə hücum ediləcəyi ayrıca bilinəcək; 
8. 38-ci alaydan qazma kürəkli bir dəstə dayanacaq yanındakı şimendifer xəttinə 
göndərilərək bu xəttin bir qismini təxrib edəcəklər; 
9. Qitəat bu gecə cəbbəxanalarını ikmal və hər dürlü ehtiyaclarını təmin eyləmiş 
olacaqdırlar; 
10. Səhiyyə bölüyü bu gecə Biləcəridə bir səhiyyə qədəməsi təsis edəcəkdir; 
11. Alaylar lüzumu qalmamış olan kabelləri topladacaq və kəndilərini Biləcəri 
şərq kənarındakı firqə sentralına rəbt edəcəkdir. Alay və müfrəzə komandanları 
bu günkü zayiat və sərfiyyatla bərabər müharibə raporlarını dərhal firqəyə 
göndərəcəklər. 
12. Firqə tərəssüd məhəlli Biləcərinin 1 km cənubundakı boyun nöqtəsindədir. 
Sentyabrın 14-ü gecəsini Süleyman İzzət bəyin rəhbərlik etdiyi diviziyanın bölmələri 
Biləcəri ətrafıbdakı azad edilmiş ərazidə, açıq havada keçirdi. Havanın qaralmasına 
baxmayaraq qarşı tərəfin topları atəşlərinin davam etdirir və mövqe üstünlüyü əldə 
etmiş 15-ci diviziya bölmələrinə itkilər yetirmək istəyirdilər. Süleyman İzzət bəy 
yazırdı: 
Firqə qərargahı bu gecəni işğal olunan Biləcəri ətəklərində və açıq havada 
keçirdi. 38-ci alay bugünkü çətin müharibədə hakim mövqedə yerləşmiş və 
təxminən 1600-2000 piyada və yaxşı yerləşdirilmiş olan 16 pulemyotu və ikisi 
uzun mənzilli olmaq üzrə 12 səhra topundan ibarət olan çox güclü düşmən 
qarşısında cüzi bir qüvvətlə və ancaq dörd topun atəşinin himayəsində düz 
ərazidən qəhrəmancasına irəlilədi və Biləcəri ətəklərini zəbt etdi. Firqənin 
vəziyyəti belə idi: 38-ci alayın 3-cü taboru Biləcəri kəndinin cənubundakı 
ətəklərdə, 1-ci tabor onun solunda və 2-ci tabor hər ikisinin mərkəzi gerisində 
alay ehtiyatında. Cəbəl batareyası 3-cü taborun sağ cinahı gerisindəki mövqedə. 
Milislərlə süvarilər Balaxanı-Əhmədli xəttində. 
Sentyabrın 15-də hücumun davam etdirilməsi ilə bağlı Süleyman İzzət bəy 15-ci 
diviziya üzrə yeni bir əmr imzaladı. Həmin əmrdə bütün qüvvələrin əsas vəzifəsi kimi 
Bakının azad edilməsi müəyyənləşdirilmişdi. Əmrdə bildirilirdi ki, Ermənikəndin 
cənubundan keçmək şərti ilə şəhərin qərb hissəsinin ələ keçirilməsi 5-ci firqəyə həvalə 
olunmuşdur. 15-ci firqə sağ cinahı Ermənikənddən keçmək şərti ilə şəhərin şimal və 
şərqindən irəliləməli, Bakının Qara şəhər qismini nəzarət altına almalıdır. Qarşıya 
qoyulan vəzifə yerinə yetirildikdən sonra şəhərin həmin hissəsində bir piyada alayı və 
bir cəbəl topçu batareyası saxlanılmalı və qalan qüvvələr isə şəhərin kənarına 
çıxarılmalı idi. Sentyabrın 15-də firqə qüvvələrinin hücumu topçu hazırlığı ilə başlamalı 
idi. 107-ci alay sol cinahda Ermənikənddən keçərək limana qədər irəliləməli idi. 38-ci 
alay 107-ci alayın sol cinahından irəliləyib Qara şəhərin dəniz kənarına qədər olan 
ərazilərini düşmən qüvvələrindən təmizləməli idi. Tofiq bəyin rəhbərliyi altında olan 
Azərbaycan könüllü taborları Sabunçudan şəhərə gələn dəmir yolu xətti boyunca 
hücuma keçib Keşləyə girməli və orada möhkəmlənməli idi. Zehni bəyin süvari 
dəstəsinə isə Əhmədli istiqamətindən şəhərə doğru hücuma keçmək həvalə olunmuşdu. 
Süleyman İzzət bəyin yazdığına görə, Zehni bəyin rəhbərliyi altında Əhmədlidən 
irəliləməkdə olan və əsasını milli qüvvələr təşkil edən süvari dəstəsinə Nuh bəyin 
rəhbərliyi altında Qarayazı süvari alayı, Xosrov Mirzə Qacarın rəhbərliyi altında olan 
Ləzgi süvari alayı yüzbaşı Haşım bəyin rəhbərliyi altında süvari bölüyü və eləcə də 
digər bir süvari bölüyü daxil idi. 
Süleyman İzzət bəy döyüş əmrində xüsusi olaraq qeyd edirdi ki, şəhərdə talançılıq 
hərəkətlərinə qətiyyın yol verilməməlidir. 15 sentyabr döyüşünün gedişində qüvvələrin 
qruplaşdırılmasında da dəyişiklik baş verdi. Sentyabrın 14-də əgər diviziyalr müstəqil 
olub bir başa Ordu komandanlığına tabe idilərsə, sentyabrın 15-də 15-ci diviziya da 5-ci 
diviziya komandirinə tabe etdirildi. 15-ci diviziya komandiri Süleyman İzzət bəy 
sonradan yazdığı xatirələrində bu dəyişikliyi, habelə diviziyanın 56-cı alayının 5-ci 
diviziyaya verilməsini, əvəzində başqa diviziyaya mənsub olmuş 107-ci alayın 15-ci 
diviziyaya verilməsini elə də məqsədəuyğun saymırdı. Onun  fikrincə, 56-cı alayı elə 
diviziya tərkibində saxlamaq olardı. Əvəzində də 107-ci alay 5-ci diviziyanın 
möhkəmləndirilməsinə göndərilə bilərdi. 
15-ci diviziya da səhər saat 5.20-də hücuma başladı. Diviziya komandiri ilə diviziya 
qərargah rəisi ön xəttə gələrək hücumun başlanmasına rəhbərlik etdilər. Əvvəlcə, 38-ci 
alayın 2-ci taboru hücuma qalxdı. Düşmən qüvvələri geri çəkilmək məcburiyyətində 
qaldılar. Sonra alayın 1-ci taboru da 2-ci taborun sol qanadında hücuma qatıldı. 3-cü 
tabor isə ehtiyatda saxlanıldı. Ermənikənd ətrafında düşmənin müqaviməti bir qədər 
güclənmişdi. Ancaq buradakı döyüş də 38-ci alay qüvvələrinin uğuru ilə nəticələndi. 
Düşməndən 2 ədəd uzun mənzilli, 8 ədəd səhra, 2 ədəd dağ topları ilə 2 ədəd təyyarə və 
bir xeyli əsgər ələ keçirildi. Saat 8.30-da irəliyə doğru hücumu davam etdirən 38-ci 
alayın 2-ci taboru artıq Qara şəhər ətrafındakı hakim yüksəkliklərə sahib olmuşdu. 
Əhmədli istiqamətindən irəliləyən milli qüvvələrin qarşısında mövqe tutmuş düşmən 
bölmələri də aldıqları zərbələrdən sonra şəhərə doğru geri çəkildi. Bu qüvvələr şəhərin 
daxilində müdafiə olunmağı üstün tutdular və ona görə də pulemyotlar və silahlar 
binalarda quraşdırıldı. Diviziya komandirinin əmri ilə 107-ci alayın 3-cü taboru da 
dayandığı mövqedən döyüşə girdi. Saat 10-da topların himayəsi ilə hücuma qoşulan bu 
tabor qarşısındakı düşmənin müqavimətini qıra bilməyib geri çəkildi. Diviziya 
komandirinin yazdıqlarına görə, 3-cü taborun geri çəkilməsi 107-ci alayın digər 
taborlarının şəxsi heyətinə mənfi psixoloji təsir göstərdi. Alay az qala idarə olunmaz bir 
vəziyyətə düşə bilərdi. Belə olanda diviziya komandiri daha çox döyüş təcrübəsi olan 
38-ci alaydan iki pulemyotlu bir bölüyü həmin istiqamətə göndərdi və bununla da 
düşmənin müqaviməti qırıldı.  
Süleyman İzzət bəy yazırdı: 
15-i səhəri atəş xəttinə gedərək 38-ci alayın 2-ci taborunu bölük-bölük hücuma 
qaldırdım. Düşmən çəkilməyə başladı. 38-ci alayın 1-ci taborunu 2-ci taborun 
solundan irəliyə göndərdim və 3-cü taboru ehtiyat olaraq arxaya çəkdirdim. 
Qərargah rəisi ilə bərabər ön xəttə getdim. Ermənikəndə qədər yaxşı gəldik. 
Ermənikənddə bir qədər döyüşərək düşmənin bir qədər əsgərini, 2 uzun mənzilli, 
8 səhra, 2 dağ topu ilə 2 təyyarəsini ələ keçirdik. Soldan irəliləyən 1-ci tabor 
yoxuşa çıxar-çıxmaz rus və erməni əsgər və zabitanının bir alay qədər qüvvəsinə 
rast gəldi. Bunlar komandasız, şaşqın bir halda qalmışlardı. Bir-birinə silah 
işlətmədən 2 tərəf bir-birinə qarışdı. Sonra ağlı başına gələn düşmən Bakı 
istiqamətində qaçdı. 1-ci tabor qaçan düşməni təqib etdi. 2-ci tabor sol-sola 
yanaşaraq saat 8.30- da Bakının Qaraşəhər hissəinə hakim və burdakı məhəlləyə 
yaxın aşman ətəklərini işğal edərək şəhərin bu qismi atəş altına alındı. Əhmədli 
tərəfdə olan və əksəri erməni olan atlı və piyada düşmən əfradı da milis 
qüvvələrimizin qarşıısnda geri çəkilərək şəhərə qaçdı. Şəhərdə əlavə qüvvə olan 
düşmən binalarda pulemyotlar qoyaraq müdafiəyə keçdilər. Ən azı 800 tüfəng və 
8 pulemyot atəş açırdı. Bir neçə gün ərzində müharibəyə girməmiş olan 107-ci 
alayın 3-cü taborunu top atəşi himayəsində saat 10-da düşmənə qarşı irəlilətdim. 
Bu tabor çoxu erməni olan düşmən atəşlərindən geri çəkildi. Bu hal 107-ci alaya 
təsir etdi. Alay və tabor komandirləri əfrada hakim ola bilmədilər, çaşıb 
qalmışdılar. Belə vəziyyətdə onsuz da yorğun olan 38-ci alaydan bir bölüklə iki 
pulemyot irəli sürdüm. Top atəşi ilə bu bölüklər düşməni dəf etdilər. 
Şəhərin təslim edilmısi üçün 5-ci diviziya cəbhəsində atəş dayandırılan kimi bu barədə 
15-ci diviziyaya da xəbər göndərildi ki, həmin diviziyanın cəbhəsində də atəş 
dayandırılsın. Ancaq bu xəbər diviziyaya elə bir anda gəlib çatmışdı ki, atəş 
dayandırılan kimi düşmən öz qüvvələrini qruplaşdırıb yenidən əks-hücuma keçə bilərdi. 
Ona görə də diviziya komandiri alınan xəbərin doğru olub-olmadığını dəqiqləşdirənə 
kimi hücumu davam etdirməyi lazım bildi. Yalnız günortadan azacıq keçmiş əlaqə 
zabiti atəşin dayandırılması əmrinin doğru olduğunu və şəhərin təslim eidlməsi üçün 
danışıqlar getdiyini təsdiq etdi.  
Bu vaxt 5-ci firqə komandanından bir telefon aldım. O, Bakı nümayəndələri ilə 
şəhərin tutulması şərtlərini qərarlaşdırmaqda olduğunu və ona görə də atəşin 
dayandırılmasını lazım bilirdi. Qarşımdakı düşmənin əkc-hücuma keçmək 
niyyətində olduğu üçün atəşin kəsilməsinə imkan olmadığını və görüşdüyü 
nümayəndələrin vasitəsilə bu istiqamətdən də yanıma heyət göndərilməsini 
bildirdim və sonra 38-ci alayın 3-cü taborunu cəbhədən və 2-ci taborunu da 
solundan şəhərə hücum etməsini və 107-ci alayın Salxana və fabrika civarında 
toplaşmasını və topçuların düşməni yandan atəş altına almalarını əmr etdim. 
38-ci alay bu əmrlə şəhərə girərkən firqə qərargahından alay komandirinin 
yanına təyin etdirdiyim rabitə zabiti mülazimi-sani Sezan əfəndidən saat 2.30-dan 
sonra işarətli bir kağız aldım. Deyir ki, alay komandanının yanına üç kişi gələrək 
saat 4-dən sonra təslim olacaqlarını və atəş etməyəcəklərini bildirdilər. Biz də  
atəşi kəsdik Cavabında irəli hərəkəti dayandırmağı və hər kəsin olduğu yerdə 
qalaraq gözləmələrini əmr etdim. Əhali ağ bayraqlarla gələrək təslim olduqlarını 
bildirdilər. 
Beləliklə, sentyabr ayının 15-də Bakı şəhəri yad qüvvələrdən azad edildi və bu şəhəri 
əllərində saxlamaq istəyən qüvvələr təslim olduqlarını bildirdilər. Azərbaycan xalqının 
və Qafqaz İslam Ordusunun tarixində dəyərli bir əhəmiyyət kəsb edən belə bir uğurun 
əldə edilməsində Süleyman İzzət bəyin rəhbərlik etdiyi qoşun hissəlri və bölmələrinin 
də özünəməxsus rolu var idi. Qüvvəsinin azlığına, cəbhə xəttinin çox geniş olmasına və 
qarşıdakı düşmənin güclü olmasına baxmayaraq Süleyman İzzət bəy onun qarşısına 
qoyulan hərbi tapşırıqların icrası üçün lazımi təşkilatçılıq nümayiş etdirdi, Osmanlı 
qoşun bölmələri ilə bərabər Azərbaycanın milli və könüllü qoşun dəstələrini bu 
tapşırıqların uğurlu icrasına səfərbər edə bildi. Qeyd etmək lazımdır ki, Bakının azad 
edilməsi üçün təşkil dilmiş hücumda iştirak edən Azərbaycanın milli və könüllü qoşun 
qüvvələrinin demək olar ki, hamısı Süleyman İzzət bəyin məsul olduğu cəbhədə 
döyüşürdülər ki, Süleyman İzzət bəy bu qüvvələrlə Osmanlı qüvvələri arasında düzgün 
qarşılıqlı əlaqələri tənzimləyə bilmişdi. 
38-ci alay saat 3-dən sonra Bakının Qaraşəhər hissəsinə girmiş, hakim nöqtələri 
tutmuş, əsir və silah toplamğa başlamışdı. İlk həmlədə təqribən 800 tüfəng, 6 
pulemyot, 2 zabit, 80 nəfər alındı. Şəhərin bu qisminin inzibatına 38-ci alay 
komandanını məmur etdim. Axşam Cəmil Cahid bəyin  bütün şəhərə komandan 
təyin edildiyini eşitdim. 15-ci firqə əmr olunmuş nöqtələrə çatmışdı. Ancaq 
şəhərin daxilinə girmək üçün əmr alınmamışdı. 
 Bakı şəhəri azad edildikdən sonra Nuru paşa diviziya komandirlərinə təbrik teleqramı 
göndərdi. Bu teleqramda döyüş zamanı xüsusi mübarizlik göstərən alayların adı çəkilir 
və şəxsi heyətə təşəkkür edan edilirdi. Nuru paşa üç alayı xüsusilə fərqləndirirdi: 9, 38 
və 56-cı alaylar. 38-ci və 56-cı alaylar Süleyman İzzət bəyin alayları idi. Doğrudur, 56-
cı alay 5-ci diviziyanın əməliyyat rəhbərliyi altında idi, amma 38-ci alay Süleyman İzzət 
bəyin birbaşa rəhbərliyi altında Bakının azad edilməsi uğrunda döyüşdə iştirak edirdi. 
Nuru paşa eyni zamanda diviziya komandirlərindən tələb etdi ki, döyüşdə fərqlənənlər 
təltif edilmələri üçün Ordu komandanlığına təqdim olunsunlar. 
Süleyman İzzət bəyin alaylarının tələfatı da bu alayların düşmən qarşısında qorxmazlıq 
göstərməsinin nümayişi idi. Döyüşün gedişində 38-ci və 56-cı alayların birlikdə 6 zabiti 
və 84 sıravisi şəhid olmuş, 12 zabiti və 373 sıravisi yaralanmışdı. 
Bakı şəhərinin azad edilməsi münasibətilə sentyabrın 16-da Qafqaz İslam Ordusu 
qüvvələrinin və könüllü qoşun dəstələrinin paradında Süleyman İzzət bəy də iştirak etdi. 
Süleyman İzzət bəy bu hadisəni belə xatırlayırdı: 
 16-9-34 İslam Ordusu komandanının əmrilə Bakı şəhərinin inzibatına təyin edilən 
56-cı alaydan başqa 5-ci və 15-ci firqəyə mənsub 38, 9, 10, 13, 106, 107-ci 
alaylarla ümumi süvarilər 59 pulemyot və müxtəlif çapda 50 ədəd top Qırmızı 
Qışla civarında iki xətt üzərində düzülmüşdü. 
Şərq Ordular Komandanı, Qafqaz İslam Ordusu komandanları ətrafındakılarla 
bərabər gəldilər. Atlı olaraq sürətlə yapılan yoxlama mərasimində hissələr 
tərəfindən təqdim edildi. 38-ci alayın 1-ci taboruna xüsusi təşəkkür edildi. 
Manqalarla 2 saatlıq bir rəsmi-keçid oldu. Sonra böyük komandanlarla 
Azərbaycan hökumətinin mühüm şəxsləri və ərkani-hökumət Bristol otelində 
toplanıb günorta yeməyi verildi. 
Milislərin bir hissəsinə evlərinə getmək icazə verildi, geri qayıtmaq şərtilə. 
Süvarilərin Əhmədli və Kişlədə və 38-ci alaydan bir bölüklə 2 süvari bölüyünün 
minbaşı Tofiq bəy komandasında Sabunçu və Balaxanıda bulunması və asayişi 
təmin etməsi tapşırıldı. 
Bakı şəhəri azad olunandan sonra bütün qüvvələrə Bakı şəhərinin təhlükəsizliyinin 
təmin edilməsi tapşırıldı. Qafqaz İslam Ordusu komandanlığından alınan əmrə görə, 15-
ci firqə  yarmadanın şərq burnundan başlayaraq Qaratəpəyə qədər olan sahil xəttini 
müşahidə etməli idi. Bununla bağlı, Ordu komandanlığından verilən əmrdə bildirilirdi 
ki, 15-ci firqənin qüvvələri Suraxanı, Sabunçu və Balaxanıda yerləşdirilsin. Həmin 
qüvvələr bu məntəqələrdəki asayişin bərpasına da nəzarət etməli idilər. Firqə komandiri 
Süleyman İzzət bəy bu əmrə müvafiq olaraq müəyyən edilən sahil xəttini iki hissəyə 
ayırdı. Dəniz sahilinin şərq hissəsinin müşahidəsi Qarayazı süvari alayına, digər 
hissəsinin müşahidəsi isə Ləzgi süvari alayına tapşırıldı. 38-ci piyada alayının bölmələri 
Sabunçu və Suraxanıda, 107-ci alayın bölmələri Ramanı və Balaxanıda, topçular 
Bülbülədə, teleqraf taqımı ilə diviziya qərargahı Sabunçuda, səhiyyə bölüyü isə Keşlədə 
yerləşdirildi. Sentyabrın 17-dən etibarən 15-ci diviziyanın qüvvələri bu adları çəkilən 
məntəqələrdə idilər.  
Süleymnan İzzət bəyin yazdıqlarından aydın olur ki, Bakı şəhəri azad edildikdən sonra 
da Azərbaycanın milli qüvvələri, xüsusilə süvari qüvvələr yenə də onun əməliyyat 
tabeliyində idi. Öz xatirələrində Süleyman İzzət bəy onun tabeliyində olan milli süvari 
alayların strukturunu da göstərmişdi. Həmin alaylar Ləzgi və Qarayazı süvari alayları 
idilər. Ləzgi alayı polkovnik Nuh bəyin (Sofiyev) rəhbərliyi altında idi. Bu alayın 130 
atlısı və 50 atlıdan ibarət olan könüllü süvari bölüyü var idi. Ləzgi alayının komandiri 
isə polkovnik Xosrov Mirzə Qacar idi. Bu alayda 118 atlı və yüzbaşı Həşim bəyin 
rəhbərliyi altında süvari dəstəsi var idi. Sentyabrın 18-19-da həm bu süvarilərə, həm də 
Süleyman İzzət bəyin rəhbərliyi altında olan digər qüvvələrə istirahət verildi. 
Sentyabr ayının 19-da Süleyman İzzət bəyin rəhbərliyi altında olan qüvvələr aşağıdakı 
mövqelərdə yerləşmişdilər: 107-ci alay Maştağıda, 38-ci alayın 2-ci taboru Suraxanıda, 
38-ci alayın qərargahı ilə 1-ci tabor Sabunçuda, 56-cı alay tamamilə Bakıda, topçular 
hamısı Bülbülədə, əkmək qolu Ramanıda, səhiyə bölüyü Sabunçuda, cəbbəxana taboru 
qərargahıyla Sabunçuda, Qarayazı süvari alayı Qalada, Ləzgi süvari alayı isə Fatmayıda 
yerləşmişdi. 
Bakı şəhəri azad edildikdən sonra qərara alındı ki, Qafqaz İslam Ordusu qüvvələrinin 
bir hissəsi Dağıstana göndərilsin və orada milli hökumətin bərqərar olmasına yardım 
göstərilsin. Bu mühüm vəzifə Süleyman İzzət bəyə tapşırıldı. Həmin vəzifənin həyata 
keçirilməsi üçün Süleyman İzzət bəy artıq sentyabrın 20-də müvafiq əmr aldı. Bu əmrə 
əsasən, Süleyman İzzət bəyin rəhbərliyi altında olan qüvvələr Bakının şimalında 
Dağıstana hərəkət üçün ilkin mövqeləri tutmalı idi 
Nuru paşanın müvafiq əmrində deyilirdi: 
...15-ci firqə (38-ci, 56-cı alaylar, topçular və yardımçı bölmələr) Biləcəri, 
Xırdalan məntəqəsində toplaşacaq, Sumqayıtdan Giləziyədək olan sahili 
müşahidə edəcək və Biləcəri-Yaşma-Quba dəmir yolu xəttini təmir edəcəkdir. Bir 
lokomotiv və 6 vaqondan ibarət iki zirehli qatar firqə əmrinə verilmişdir. Bu 
vəziyyət 22-9-34 axşamına qədər alınmış olacaq. 
Nuru paşanın bu əmrinin əsasında Süleyman İzzət bəy diviziya üzrə öz əmrini də verdi. 
Həmin əmrdə deyilirdi: 
... Həsən Təhsin  əfəndinin süvari bölüyü Sumqayıtdan Sitalçaya qədər olan sahili 
müşahidə edəcək, bölük komandanı Yaşmanın komandanlığını öhdəsinə 
götürəcək. Mülazim Xeyrəddin əfəndinin bölüyü Sitalçaydan Giləziyə qədər olan 
sahil qismini müşahidə edəcək və bölük komandanı Giləzi stansiyasının 
komandanlığını öhdəsinə götürəcək. İstehkam mülazimi Abbas əfəndi dəmir yolu 
xətti komandanlığı ilə Biləcəri stasiyon komandanlığını və yüzbaşı Faiq əfəndi 
Sumqayıt stansiyasi komandanlığını öhdəsinə götürəcək. Dəmir yolu xətti təmir 
ediləcək və zirehli qatarlar Biləcəriyə cəlb ediləcəkdir. Alaylar mövqelərini 
təslim edərək 22-9-34 axşamına qədər 56-cı alay Xırdalana, 38-ci alay Biləcəriyə, 
topçular və yardımçı bölmələr Biləcəriyə nəql ediləcəkdir. 107-ci alay 5-ci firqə 
əmrinə gedəcəkdir. Ləzgi və Qarayazı süvari alayları Biləcəri stansiyasına 
gedərək qatatla Gəncəyə nəql olunacaqdır. 15-ci firqə qərargahı 22-9-34-dən 
etibarən Biləcəridə olacaq. 
15-ci firqənin Dağıstan istiqamətində hərəkət etməli olması ilə Qafqaz İslam Ordusunda 
yenidən struktur dəyişiklikləri aparıldı.  
15-ci firqə 5-ci firqə komandanlığının tabeliyindən çıxarıldı və yenidən birbaşa Ordu 
komandanlığına tabe etdirildi. Bu firqənin sərəncamında olan 107-ci alay ondan alındı. 
Əvəzində isə 5-ci firqə tabeçiliyinə verilmiş olan 56-cı alay yenidən 15-ci firqəyə 
qaytarıldı. Eyni zamanda yuxarıdakı əmrdən göründüyü kimi, 15-ci firqəyə iki zirehli 
qatar və digər zəruri qüvvələr ayrıldı. Beləliklə, Bakı şəhəri üzərinə hücumda xüsusi 
xidmət olmuş 38-ci və 56-cı alaylar sentyabrın 22-də şəhər daxilindəki və ətrafındakı 
bütün mövqeləri 10-cu alaya təhvil verdilər və səhərisi gün Bakının şimalında nəzərdə 
tutulan mövqelərə yollandılar. 
Süleyman İzzət bəyin xatirələrində yazılanlardan belə bir qənaətə gəlmək olar ki, o, 
sentyabr ayının sonlarına qədər Bakıda olmuşdu. Sentyabr ayının 27-də Süleyman İzzət 
bəy Nuru paşa və Mürsəl paşa ilə Azərbaycanın hökumət üzvlərinin görüşündə olmuş 
və sonra hökumət üzvlərinin iştirakı ilə Təzə Pir məscidində cümə namazında iştirak 
etmişdi.Süleyman İzzət bəy yazırdı ki, sentyabrın 28-də Nuru paşa Gəncəyə yola düşdü 
və Bakı ətrafındakı hərbi qüvvələrə rəhbərlik Mürsəl paşaya tapşırıldı. 
Süleyman İzzət bəy Bakı ətrafında olduğu kimi, Dağıstanda da ona tapşırılan vəzifəni 
uğurla yerinə yetirdi. Bu missiya bir aydan bir az artıq vaxt çəkdi və Qafqaz İslam 
Ordusunun ləğv edilməsi ilə Süleyman İzzət bəy də 15-ci diviziya ilə birlikdə 1918-ci il 
noyanr ayının ortalarından Azərbaycan ərazisini tərk etməyə başladılr. 
Noyabr ayının 19-da türk qoşunlarının hissə və birliklərinin komandirləri Gəncədə 
idilər. Qoşunların böyük əksəriyyəti də artıq Gəncə ətrafına toplaşmışdılar. Buradan da 
onlar dəmir yolu vasitəsiylə Azərbaycanı tərk etməli idilər. Həmin gün günorta üstü 
şəhər bələdiyyə idarəsi Azərbaycanda öz xidmətlərini sədaqətlə yerinə yetirmiş olan 
türk zabitlərinin şərəfinə böyük bir ziyafət verdi. Şəhər bələdiyyə rəisi bu ziyafəti 
açaraq onun türk zabitlərinin şərəfinə təşkil edildiyini, Azərbaycan xalqına göstərdikləri 
yardımlar üçün onların heç vaxt unudulmayacağını söylədi. Bələdiyyə rəisindən sonra 
Mürsəl bəy və digərləri cavab nitqi söylədilər. Əhməd bəy Ağayev də ziyafətdə nitq 
söylədi və türk qoşunlarının Azərbaycana gəlməsi ilə Azərbaycanın müstəqilliyinin 
reallığa çevrilməsini ifadəli şəkildə ziyafət iştirakçılarının nəzərinə çatdırdı. O eyni 
zamanda əlavə etdi ki, türk qoşunlarının gəlişi və ayaq açan müstəqil Azərbaycanın 
qorunması indi milli qüvvələrin qarşısında dayanan başlıca vəzifədir. 
Ziyafətdə Nuru paşa da uzun nitq söylədi. 15-ci firqə komandiri Süleyman İzzət bəy öz 
xatirələrində bu məqama toxunsa da, təəssüf ki, Nuru paşanın çıxışının təflisatını 
verməmişdir. Süleyman İzzət bəy yazırdı: 
Bundan sonra Nuru paşa çox uzun və turançılığa təmas edən bir nitq söylədi. 
Mühərrir Ruşen Əşrəf bəyin israrı ilə Nuru paşadan şöylə bir müsaidə istədim: 
“Mən həmən gedəcəyim üçün bir kaç söz söyləmək məcburiyyətindəyəm. Fəqət 
siz təkəddüm etdiniz. Binaənəleyh müsaidə edərsiniz mən də söyləyəlim”. Həmən 
ayağa qalxdı və hazırana: “Bakı təərrüzündə bulunan 38-ci və 56-cı alay firqə 
komandanıdır. Dərbəndi və Petrovski də kəndisi zəbt etdi. Qiymətdar 
üməramızdandır. Təqdim edirəm” – deyərək məni təqdim etdi. Mən də əsgərcə 
bir kaç söz söylədim. Əz cümlə bələdiyyə rəisinə xitabən dedim: Yollarda 
gəlirkən heç bir şühəda məzarı görmədim. Bəlkə əlan ölülərimiz kırlardadır. 
Binaənəleyh bu şəhidlərimizi toplatınız və münasib bir yerə gömünüz. Bu şühəda 
içində heç olmasa zabitanımızın isimlərini və fotoqraflarını qitələrindən istəyiniz. 
Məmləkətinizin istiqlalı uğrunda şəhir olan bu qəhrəman arkadaşlarımızı 
müstəqbəl tarixinizə keçiriniz. Bunu bilxassə bələdiyyə rəisi bəydən rica edirəm” 
– dedim. Möhtərəm rəis behəmehal yapılacağını vəd etdi.  
Bu ziyafətdən bir müddət sonra Süleyman İzzət bəy də Azərbaycanı tərk etməli oldu. 
 
 
     HƏBİB BƏY SƏLİMOV  
 
Qafqaz İslam Ordusunun tərkibində Azərbaycanın müstəqilliyinin qorunması üçün 
sədaqətli və mübariz xidmət yolu keçmiş zabitlərdən biri də Həbib bəy Səlimovdur. 
Qafqaz İslam Ordusu təşkil edilən günə qədər H.Səlimov zəngin hərbi xidmət yolu 
keçmişdi və hətta Rusiya imperiyası Silahlı Qüvvələri Baş Qərargahının Akademiyasını 
da bitirmişdi. O bu yüksək səviyyəli Akademiyanın bitirmiş ilk azərbaycanlı idi və qeyd 
edilməlidir ki, onun həm yüksək savadı və həm də hərbi təcrübəsi həm Azərbaycan 
korpusunun komandiri Əliağa Şıxlinski, həm də Qafqaz İslam Ordusunu komandanı 
Nuru paşa tərəfindən lazımınca qiymətləndirilirdi. 
Digər milli generalların çoxu kimi, Həbib bəy Hacı Yusif oğlu Səlimov haqqında 
məlumatların qıtlığı onun həyat yolu haqqında geniş söhbət açmağa imkan vermir. 
Həbib bəyin milli tərkibli qoşun hissələri ilə bağlılığı Müsəlman korpusunun 
mövcudluğu dövründən başlayır. Milli tərkibli belə bir birləşmənin yaradıldığını 
eşidəndə Həbib bəy də öz xalqına daha yaxından xidmət etmək imkanı tapmış və dərhal 
da Müsəlman korpusunun sıralarına qoşulmuşdu. Korpus komandiri 14 mart 1918-ci il 
tarixli 63 nömrəli əmrində belə yazırdı: 
Korpusa gəlmiş podpolkovnik Səlimov korpusun qərargahına  ezam olunsun. Adı 
çəkilən zabiti nizamnamələrin təkmilləşdirilməsi komissiyasına təyin edirəm. 
Çox güman ki. Həbib bəy Səlimovun Müsəlman korpusuna gəlişi də elə həmin vaxta 
təsadüf edir. Çox ağır tarixi şəraitdə formalaşdırılmasına başlanan Müsəlman 
korpusunun komandiri Ə.Şıxlinski öz qarşısına qoyduğu vəzifələrdən biri də rus ordusu 
hərbi nizamnamələrinin təkmilləşdirilməsi və zəruri milli xüsusiyyətlərin orada nəzərə 
alınması idi. O, Həbib bəy Səlimovun savadını, təcrübəsini yüksək qiymətləndirdiyi 
üçün idi ki, Nizamnamələrin təkmilləşdirilməsi komissiyasına təyin etmişdi. Bir 
müddətdən sonra podpolkovnik Həbib bəy Səlimov xüsusi müsəlman süvari 
briqadasının qərargah rəisi təyin edildi. Yenə də məlumatların qıtlığı üzündən bu 
briqadanın komandirinin kim olduğunu söyləmək çətindir. Ancaq o məlumdur ki, 
briqadaya üç süvari alay daxil idi. 1-ci Müsəlman süvari alayına podpolkovnik 
Hacıbəyli, 2-ci Tatar süvari alayına polkovnik Maqalov, 3-cü Ləzgi süvari alayına 
polkovnik Xosrov Mirzə Qacar komandirlik edirdilər. Podpolkovnik H.Səlimov bu üç 
süvari alayının, habelə briqadaya daxil olan yardımçı bölmələrin təlim-tərbiyəsinə 
rəhbərlik etməli idi. Heç şübhəsiz ki Həbib bəy bu vəzifənin öhdəsindən bacarıqla gəldi 
və özünün böyük hərbi potensiala malik olduğunu nümayiş etdirdi. Çünki sonradan 
Həbib bəy daha məsul vəzifələrə təyin edilmişdi. 
 Azərbaycan Xaıq Cümhuriyyətinin elan edilməsindən sonra Həbib bəy Səlimovun 
zabitlik həyatının yeni bir mərhələsi başladı. Məhz Cümhuriyyət ordusunun tərkibində 
xidmət edərkən Həbib bəyin bütün istidadı və bacarığı, öz xalqına sonsuz sədaqəti, 
igidlik və fərakarlığı üzə çıxdı. Azərbaycan hökumətinin qərarı ilə Müsəlman korpusu 
Azərbaycan korpusuna çevrildikdən sonra Həbib bəy Səlimovun ilk vaxtlar hansı 
vəzifədə olduğunu söyləmək çətindir. Azərbaycan korpusunun yenidən qurulmasına aid 
Türkiyənin hərbi arxivlərində saxlanılan sənədlərdə Həbib bəy Səlimov Azərbaycan 
korpusunun qərargah rəisi kimi xatırlanır. Həmin sənədlər 1918-ci il avqust ayının sonu 
və sentyabr ayının əvvəllərinə aiddir. Ancaq Azərbaycan korpusunun yenidən qurulması 
haqqında Qafqaz İslam Ordusu komandanı Nuru paşanın 13 avqust 1918-ci il tarixli 
əmrinə qədər Həbib bəyin  həmin vəzifədə olduğunu təsdiq etmək çətindir. Ola bilsin ki,  
yeni-yeni sənədlərin üzə çıxarılması Həbib bəyin xidmət yolunun bu dövrünə işıq 
salmağa imkan verəcəkdir. 
Həmin dövrlə bağlı Həbib bəy Səlimov haqqında mövcud olan sənədlər isə onun döyüş 
yolu haqqındadır. Bu sənədlər bir daha sübut edir ki, Həbib bəy Səlimov Azərbaycan 
Xalq Cümhuriyyətinin elan edildiyi ilk günlərdən ölkənin ərazi bütövlüyünün 
qorunması uğrunda şərəfli döyüş yolu keçmişdi. 
Məlumdur ki, Azərbaycan Xalq Cümhuriyyəti elan ediləndə Bakı şəhəri bolşevik-
daşnak qüvvələrinin əlində idi. Onlar Azərbaycana şəriksiz sahib olmaq üçün böyük 
sayda qoşun toplayaraq Gəncəyə doğru hücuma başladılar. Onların sürətli hücumunun 
qarşısını isə ancaq türk hərbi qüvvələri Azərbaycana gəldikdən sonra almaq mümkün 
oldu. Bolşevik-daşnak qoşunları Bakı-Şamaxı-Göyçay şosse yolu boyunca 
Qaraməryəmə qədər gəlib çatmışdılar. Müsəlman korpusunun azsaylı hissə və bölmələri 
əsasən Müsüslü ətrafında toplaşmışdılar. Həbib bəy Səlimovun Bakıya qədər uzanan 
döyüş yolu da bu istiqamətdə toplanmış hissə və bölmələrin fəaliyyəti ilə bağlı idi. 
1918-ci il iyun ayının əvvəllərində o, bölgəyə gələrək bölmələrin vəziyyəti ilə yaxından 
tanış oldu. İyun ayının 11-də Ucar stansiyasında olan podpolkovnik Həbib bəy Səlimov 
bu istiqamətdə vəziyyətin mürəkkəbləşdiyini dərhal Qafqaz İslam Ordusu ərkani-hərb 
rəisi Nazim bəyə çatdırdı. Onun Nazim bəyə göndərdiyi teleqramda bildirilirdi ki, dəqiq 
məlumatlara görə, Sığırlıya bolşevik-daşnak qüvvələrinin üç piyada taboru, bir qaubitsa 
və bir mortir batareyası dəmir yolu boyu hücum etmişdir. Onlara əlavə kömək gəlməkdə 
davam edir. Hacıqabul və Qarasu stansiyalarında çoxlu bolşevik qüvvələrinin 
toplanması müşahidə edilmişdir. H.Səlimova görə burada olan milli qüvvələr belə 
çoxsaylı bolşevik-daşnak qoşunlarının qarşısını almağa qadir deyildi. Bu qüvvələr yaxşı 
halda bolşevik-daşnak qoşunlarının sürətlə irəliləməsini ləngitməyə çalışaraq geri çəkilə 
bilərlər. Ona görə də, H.Səlimov ora əlavə qüvvələrin göndərilməsini xahiş edirdi. Bu 
barədə o, Müsəlman korpusunun komandiri Ə.Şıxlinskiyə də məruzə etdi. 
İyun ayının 14-də Qafqaz İslam Ordusunun qərargah rəisi Nazim bəy Nuru paşanın 
tapşırığı ilə Müsüslü ətrafına gəldi və buradakı qüvvələrə rəhbərliyi öz üzərinə götürdü. 
Dəqiq söylənilməsi mümkün olmasa da, çox güman ki, Nazim bəyin Müsüslü ətrafında 
olduğu təxminən iki həftə ərzində Həbib bəy Səlimov da orada idi və bolşevik-daşnak 
qoşunlarına qarşı müdafiə işlərinin təşkilində yaxından iştirak edirdi. Çünki iyun ayının 
27-də Nazim bəy Gəncəyə, öz əsas vəzifəsinin icrasına çağırıldıqdan sonra Müsüslü 
ətrafındakı qüvvələrə rəhbərlik Həbib bəy Səlimova həvalə edildi. Buradakı qüvvələr 
Müsüslü dəstəsi adlandırıldı və H.Səlimov da Qafqaz İslam Ordusu komandanı Nuru 
paşanın əmri ilə bu dəstənin komandiri təyin edildi. Müsüslü dəstəsinin tərkibində 
aşağıdakı Azərbaycan hissə və bölmələri var idi: Dəstənin qərargahı, dəstənin bir 
bölüyü, 1-cü süvari alayının 1-ci və 2-ci bölükləri, 2-ci süvari alayının 1-ci bölüyü, 
Qarayazı atlı piyada bölüyü, dəstənin pulemyot bölüyü, zirehli qatar, dəstə səhra 
batareyası, dəstə teleqraf taqımı və Göyçay milli əsgər bölüyü. 
1918-ci il iyul ayının 5-10-u arasında Kürdəmir-Ağsu xəttində gedən döyüşlərdə 
Müsüslü dəstəsi də fəal iştirak edirdi. İyulun 5-də başlanan döyüşdə Həbib bəy Səlimov 
qarşısında dayanan düşmənin daha zəif cinahını müəyyənləşdirərək onu adlamalı və 
Kürdəmirə doğru irəliləməli idi. Ancaq Müsüslü dəstəsi həmin gün elə bir ciddi uğur 
qazana bilmədi. Çünki Həbub bəy Səlimov əlavə bir kömək almamışdı. Düşmən 
qüvvələri isə çox güclü idi. Bundan başqa Müsüslü-Kürdəmir-Hacıqabul zonası açıqlıq 
ərazi olduğundan dəmir yolu üzərində dayanmış zirehli qatara yaxınlaşmaq elə də asan 
deyildi. Ona görə qərara alındı ki, Həbib bəy Səlimovun dəstəsi bir türk süvari alayı ilə 
möhkəmləndirilsin. Ayın 7-də Kürdəmir ətrafına Ağsu xəttində olan qüvvələrdən də 
əlavə kömək gətirildi və Kürdəmir ətrafında möhkəmlənmiş olan Biçeraxovun 
dəstəsinin müqavimətini qırmaq üçün iri miqyaslı hücuma başladı. Qeyd etmək lazımdır 
ki, boleşvik-daşnak qüvvələri Biçeraxovun dəstəsinə çox böyük ümidlər bəsləyirdilər və 
Biçeraxov da texnikası və canlı qüvvəsi ilə bu ümidi doğrultmağa çalışırdı. 
İyulun 7-də H.Səlimovun dəstəsi səhər erkən hücuma keçdi. Dəstədən üç bölük 
miqdarında bir qüvvə bataqlıq sahənin şərq tərəfinə keçərək bolşevik-daşnak qoşunları 
üzərinə hücuma başladı. İki taqım miqdarında başqa bir qüvvə isə dəmir yolunun şimal 
tərəfi ilə Kürdəmirə doğru irəliləməkdə idi. Qarşı tərəflər arasında döyüşlər 12 saat 
davam etdi. H.Səlimovun dəstəsinin süvariləri Kürdəmirin cənub tərəfi ilə xeyli irəli 
gedə bilmişdilər. Lakin Bişeraxov ixtiyarında olan bütün qüvvələri səfərbər etməklə 
H.Səlimovun dəstəsinin hücumunun qarşısını saxlaya bildi. Gün ərzində gedən 
döyüşlərdə Müsüslü dəstəsindəki Azərbaycanın milli qüvvələrindən 8 nəfər şəhid oldu, 
2-si zabit olmaqla 12 nəfər yaralandı. 
 İyulun 10-da isə Kürdəmir bolşevik-daşnak qoşunlarından tamamilə azad edildi. Həmin 
gün gedən döyüşdə H.Səlimovun dəstəsi dəmir yolu xətti boyunca Kürdəmirə doğru 
irəliləməli idi. Kürdəmirin şimalından isə 13-cü türk piyada alayı hücum edirdi. 
H.Səlimov məharətli bir hücum təşkil etməklə saat 13.55-də qarşısında dayanmış 
düşmənin müqavimətini qırdı və irəliyə doğru hərəkət etdi. Həmin gün H.Səlimov 
Azərbaycan korpusunun komandanına və Qafqaz İslam Ordusu komandanına 
göndərdiyi teleqramda hücumun uğurla davam etdiyini bildirirdi: “Mən üstün düşməni 
təqib edirəm” – yazan Həbib bəy bu teleqramı artıq polkovnik rütbəsində imzalamışdı. 
İyul ayının 11-də Həbib bəy Səlimov yeni bir döyüş tapşırığı aldı. 5-ci türk 
diviziyasının komandiri Mürsəl bəyin imzaladığı müvafiq əmrdə H.Səlimova belə bir 
tapşırıq verildi: 
Bir tabor piyada, mürəttəb süvari alayı, Müsüslü dəstəsindəki süvari bölükləri və 
səhra topları ilə piyadaları 13-cü alayın tabeliyindəki rus səhra topu taqımından 
ibarət dəstə qayməqam Həbib bəyin komandanlığında 12.07.334 (1918) günü 
hərəkət və Kərrar stansiyasını və civarındakı düşməni məhv etməli və bu 
stansiyanı işğal etməlidir. Eyni zamanda bir qisim qüvvə ilə də Qarasaqqal 
kəndindəki düşmən məhv edilməlidir. 
Kərrar ətrafında döyüşlər Həbib bəy Səlimovla əks tərəfi təmsil edən polkovnik Lazar 
Biçeraxovun ən ciddi qarşılaşması idi. Bu qarşılaşma təkcə hər iki komandanən deyil, 
bütünlükdə bu istiqamətdədə döyüşlərin taleyini müəyyənləşdirdi. L.Biçeraxovun 
arxasında təkcə Bakı Soveti deyil, həm də Rusiyanın və ingilislərin köməyi dururdu. 
İyul  ayının 12-də Müsüslü dəstəsi Kərrar stansiyası üzərinə hücum etdi. Döyüş bütün 
günü davam etsə də dəstənin qarşısına qoyulan vəzifəni həll etmək mümkün olmadı. 
Bunun əslində bir neçə obyektiv səbəbi var idi. Əvvəla, düşmən xeyli güclü isi. Onun 2 
zirehli qatarı, bir neçə zirehli avtomobili və 6 ədəd topu var idi. Kərrar stansiyasının 
ətrafı düzənlik sahələr idi. Ona görə də Müsüslü dəstəsinin irəliyə hərəkəti açıqca 
müşahidə edilir və mövcud olan güclü silahlar vasitəsilə onların qarşısı saxlanılırdı. 
Qarasaqqal kəndi ətrafında olan düşmən qüvvəsini məhv etmək üçün Ağsudan firqə 
ehtiyatı kimi saxlanılan 25-ci taborun iki bölüyü və bir pulemyot taqımı gətirildi. Ancaq 
bu qüvvələrin də düşməni Qarasaqqaldan çıxarmağa gücü çatmadı. Belə olanda firqə 
komandanlığı şimala çəkilməsi nəzərdə tutulan 13-cü piyada alayını yenidən Müsüslü 
dəstəsi ilə bir cəbhədə döyüşə qatmağı qərara aldı. 
İyulun 13-də 13-cü piyada alayının iştirakı ilə Kərrar stansiyası üzərinə hücum yenidən 
davam etdirildi. Döyüşlərin gedişində Müsüslü dəstəsi stansiyanın 400 metrlik bir 
məsafəsinə, 13-cü alay isə şimaldan 800 metrlik yaxınlığına çatdı. Qarasaqqal kəndi isə 
düşməndən təmizləndi. Bununla belə, stansiyanı almaq yenə mümkün olmadı. Bolşevik 
daşnak qüvvələri sərəncamında olan ağır texnikanın bütün imkanlarından istifadə 
edərək stansiyanı müdafiə edə bildilər. Xüsusilə də zirehli qatarlar düşmənin 
müqavimətini xeyli artırırdı. Nuru paşa elə həmin gün Mürsəl bəyə göndərdiyi 
teleqramında tələb etdi ki, düşmənin zirehli qatarının zərərsizləşdirilməsi üçün ya dəmir 
yolu dağıdılsın, ya da topların atəşi ilə qatar xarab edilsin. 
Buna müvafiq olaraq Mürsəl bəy Müsüslü dəstəsinin sərəncamında olan firqə istehkam 
bölüyünə əmr verdi ki, gecə ikən Kərrarın şərq tərəfinə hərəkət etsin və burada dəmir 
yolu xəttinin bir hissəsini dağıtsın. Sonra isə bu bölük digər bölmələrlə birlikdə döyüşə 
davam etsin. 
İyulun 14-də Kərrar stansiyasına hücum davam etdirildi. 13-cü alayın bölmələri 
stansiyanın şərqinə doğru irəliləyib düşmənin arxasını kəsməyə cəhd göstərdi. Bolşevik-
daşnak qüvvələri üstün qüvvəyə və üstün döyüş şəraitinə malik olmasına baxmayaraq, 
H.Səlimovun dəstəsinin məharəti və çevik taktikası qarşısında duruş gətirə bilmədi. 
Onlar Kərrar stansiyasının taleyinin artıq həll olunduğunu görüb əvvəlki kimi 
müqavimət göstərmədilər və Sığırlı stansiyasına tərəf geri çəkildilər. Beləliklə, iyulun 
14-də Kərrar stansiyası Qafqaz İslam Ordusu hissələrinin əlinə keçdi. Döyüşün gedişi 
ilə bağlı verilən raportlarda bildirilirdi ki Kürdəmir-Qarasaqqal ətrafındakı döyüşlərdə 
xüsusi xidməti olan Həsən bəy iylun 13-də aldığı yaradan şəhid olmuşdur. 
Kərrar stansiyası ətrafındakı döyüşlərdən sonra Bakı istiqamətində hücumun uğurla 
davam etdirilməsi üçün türk-Azərbaycan qüvvələri yenidən qruplaşdırılaraq iki taktiki 
qrupa bölündü. Bir qrup Şamaxı-Bakı şosse yolu boyunca hərəkət etməli idi. Bu qrup 
şimal qrupu adlanırdı. Digər qrup isə Cənub qrupu adlandırıldı və bu qrup dəmir yolu 
xətti boyunca Bakıya doğru irəliləməli idi. Həmin qrupa Həbib bəy Səlimov rəhbərlik 
edirdi. 
 İyulun 22-də Cənub qrupu daha bir uğurlu döyüş keçirərək düşməni xeyli geriyə atdı. 
Günorta üstü, saat 13.30-da Cənub qrupu Sığırlı stansiyasına daxil oldu. Qrupa daxil 
olan azərbaycanlı süvarilər isə düşmən qüvvələrinin təqibini davam etdirdilər. Bu 
süvarilər Padar stansiyasını da ələ keçirdilər və düşmənin qüvvələrini şərq istiqamətində 
geri çəkilməyə məcbur etdilər. 
İyulun 23-nə aid olan döyüş məlumatında bildirilirdi ki, dəmir yolu boyunca fəaliyyət 
göstərən düşmən qüvvələri Hacıqabula tərəf geri çəkilmişdir. Düşmən qüvvələri yol 
boyunca mövcud olan körpüləri, habelə dəmir yolu xəttinin müxtəlif hissələrini 
dağıdırdılar. 
Təchizat və təminat məsələlərinin həlli ilə bərabər, Cənub qrupu sahəsində olan yaxın 
yaşayış məntəqələrinin təmizlənməsi davam etdirildi. İyulun 26-da Cənub qrupunun 
bölmələri daha üç kəndi azad edərək Padara çatdılar. Qarasu stansiyası da düşməndən 
təmizlənmişdi və iyulun 27-də Cənub qrupu qərargahının Qarasuya köçürülməsi 
nəzərdə tutulmuşdu. Döyüşlərin gedişi barədə Cənub qrupundan verilən raportda 
bildirilirdi ki, düşmən geri çəkildikcə dəmir yolu xəttini sökür və bununla da Cənub 
qrupu hissələrinin hərəkətini ləngidərək özünün güclənməsi üçün vaxt qazanmaq 
istəyirdi. 
İyulun 26-da Kür çayı boyunda yerləşən Əhməd Həmdi bəyin dəstəsi ilə əlaqə yaradıldı. 
Ordu komandanlığının qərarına görə, Cənub qrupu irəlilədikcə Əhməd Həmdi bəyin 
dəstəsi ilə birləşməli və Bakı üzərinə hücumda birlikdə iştirak etməli idi. Cənub qrupu 
ilə birləşmək üçün Əhməd Həmdi bəyin dəstəsi də Hacıqabul-Bakı dəmir yoluna tərəf 
irəliləməkdə idi. Bolşevik-daşnak qüvvələri Əhməd Həmdi bəyin dəstəsinin onlar üçün 
yarada biləcəyi təhlükəni başa düşdükləri üçün iyulun 26-da heç bir döyüşsüz 
Hacıqabilu tərk etmək məcburiyyətində qaldılar. Çünki Əhməd Həmdi bəyin dəstəsinin 
bolşevik-daşnak qoşunlarının arxasına keçdikləri halda onlar mühasirəyə düşə bilərdilər. 
Hacıqabulun itirilməsi bolşevik-daşnak qüvvələri üçün daha bir strateji məntəqənin 
itirilməsi demək idi. Bununla bağlı Bakıdan aldığı teleqramı V.Lenin iyulun 29-da 
Moskvada Ümumittiaq Mərkəzi İcraiyyə Komitəsinin, Moskva Sovetinin, Moskvanın 
fabrik-zavod komitələrinin və həmkarlar ittifaqlarının birgə iclasında dərin bir təəssüflə 
səsləndirdi. V.Leninə göndərilmiş həmin teleqramda bildirilirdi ki, hərbi və dəniz işləri 
komissarı Q.Korqanovun əmri ilə iyulun 26-da bolşevik dəstəsi Hacıqabuldan Ələtə 
doğru geri çəkilmişdir. Kür çayı istiqamətində çoxsaylı süvarilərin irəlilədiyi xəbəri 
alınmışdır. Hacıqabul tərk edilməsəydi, bolşevik qüvvələri üç cəbhədə döyüşməli 
olacaqdı ki, bu da mövcud şəraitdə mümkün deyildi. Ona görə də geri çəkilmək, 
Hacıqabuldan hərəkət edən qüvvələrlə Kür çayı istiqamətindən hərəkət edən qüvvələrə 
qarşı müqaviməti bir cəbhədə birləçdirmək qərara alındı. 
Bununla belə, bolşevik-daşnak qüvvələrinin geri çəkilməsi bu istiqamətdə Cənub 
qrupunun irəliləməsini elə də asanlaşdırmadı. Çünki təkcə Qarasu stansiyası ilə 
Hacıqabul stansiyası arasında 6 körpü partladılmışdı. Belə təxribat işlərinin aparılması 
barədə Bakıdan Leninə göndərilən teleqramda da məlumat verilirdi. Bu teleqramda 
deyilirdi ki, Hacıqabuldan geri çəkilərkən Hacıqabul stansiyasında və dəmir yolu 
üzərində mövcud olan mühüm yol qurğuları, habelə kerosin və neft sisternləri 
partladılmışdır. 
Partladılmış körpülərin bərpa edilməsi və Cənub qrupunun daha sürətlə irəliləməsinə 
şərait yaradılması üçün istehkam bölüyünə müvafiq bərpa işlərinin aparılması tapşırıldı. 
Əslində, bu qrupun irəliləməsi təmir-bərpa işlərinin hansı sürətlə aparılmasından asılı 
idi. Ona görə də istehkam bölüyü üzərinə düşən vəzifələrin icrasına məsuliyyətlə 
yanaşırdı. Xətt komissarının Ordu komandanlığına verdiyi məlumata görə, təkcə iyul 
ayının 27-də Padar stansiyasına qədər olan 3 körpü və bu stansiyanın şərqində olan bir 
böyük körpü təmir edilmişdi. 
İyulun 27-də dəmir yolu xətti boyunca geri çəkilən bolşevik-daşnak qüvvələri Pirsaat 
stansiyasında mövqe tutmuşdular. Şimal qrupunun ayın 28-də başlanacaq hücumunun 
gücləndirilməsi üçün Cənub qrupu sərəncamında olan 38-ci alayın 2-ci taboru Şimal 
qrupu sərəncamına göndərildi. Bu qrupun gələcəkdə daha da gücləndirilməsi üçün 
Qafqaz İslam Ordusu komandanlığı tərəfindən 38-ci alayın Gəncədə olan 3-cü 
taborunun da Kürdəmirə yola salınması barədə qərar qəbul edildi. 
Şimal qrupunun döyüş sahəsi əsas döyüş istiqaməti sayılsa da, Cənub qrupu da ona 
tapşırılan vəzifənin icrasına xüsusi məsuliyyət göstərirdi. H.Səlimov cəbhədə keçirdiyi 
hər günün uğurlu nəticələrlə başa çatması üçün daxili bir təlaş keçirir və təşəbbüskarlıq 
göstərirdi. Onun ardıcıllığının nəticəsi idi ki, dəmiryolu boyunca mövqe tutmuş düşmən 
qüvvələri döyüşdən-döyüşə geri çəkilmək məcburiyyətində qaldı. İyul ayının 31-də 
Həbib bəy Səlimovun komandir olduğu Cənub qrupu Nəvai və Ağbulaq stansiyalarını 
ələ keçirdi. Həbib bəy Səlimov elə həmin gün ordu komandanı Nuru paşaya göndərdiyi 
raportunda döyüşlərin nəticəsi barədə məlumat verməklə bərabər, qrupun sürətlə 
irəliləməsinə mane olan amillərə də toxunurdu: 
1. Bu gün Ağbulaq stansiyasını işğal edirəm. Yarın Ələti düşmən olsa belə 
Allahın müşayiəti ilə işğal etmək üzrə irəliləyəcəyəm. 
2. Mütəaqibən Bakı istiqamətində hərəkət edəcəyəm. Fəqət qrupun suyu qətiyyən 
yoxdur. Susuzluqdan ətraf bayılmış bir haldadır. Sürətlə su yetişdirilməsi üçün 
icab edənlərə əmr bulunmasına təkrar-təkrar rica edirəm 
3. Ələtdən onra qaradan hərəkət edəcəyimdən bir minik avtomobilinin təhriki 
üçün əmr buyrulmasını rica edirəm. 
Avqust ayının 1-də isə H.Səlimov Nuru paşanın adına göndərdiyi teleqramında 
bildirirdi ki, bu axşam Ələti işğal etdim. Dəfələrlə müraciət etməyimizə baxmayaraq 
bizə hələ də su gətirilməmişdir. Döyüşçülər susuz qaldığı kimi lokomotivlər də su 
olmadığı üçün işləmir. H.Səlimov susuzluğun qrupda ağır vəziyyət yaratdığını və su 
gətirilməyincə Ələtdən o yana hərəkət etməyin mümkünsüzlüyünü vurğulayırdı. 
Bütün bunlar həm H.Səlimovun, həm də onun tabeçiliyində olanların ağır şəraitdə 
döyüşdüklərini nümayiş etdirirdi. Bununla belə, H.Səlimov öz qüvvələrini səfərbər 
etməyi, tabeliyində olanları irəli aparmağı bacarırdı. İradə və qətiyyət nümayiş etdirməsi 
isə ona daim uğur gətirirdi. 
Cənub qrupu Bakı ətrafına yetişdikdən sonra onun piyada, topçu və süvarilərinin bir 
hissəsi şimal qrupuna verildi. Çünki Bakı şəhəri üzərinə təşkil edilmiş 5 avqust 1918-ci 
il tarixli ilk hücumda şimal qrupu əsas zərbə kimi nəzərdə tutulmuşdu. Cənub qrupuna 
isə daha çox yardımçı rol ayrılmışdı. Müvafiq döyüş əmrində göstərilirdi ki, Cənub 
qrupu zərurət yarandıqca Şimal qrupuna kömək göstərməlidir. Cənub qrupunun zirehli 
qatarı da kömək göstərilməsində iştirak etməli idi. Qrupa tapşırılmış olan əsas vəzifə 
Ələtdən Putaya qədər dəniz sahili boyunca uzanan dəmir yolu xəttinin dənizdən 
gözlənilə biləcək təhlükədən qorumaq idi. Məlumdur ki, 5 avqust hücumu uğurla başa 
çatmadı və Bakı üzərinə növbəti hücum yeni türk qüvvələrinin gəlməsinə qədər təxirə 
salındı. Avqust ayının 13-də H.Səlimov Gəncəyə çağrıldı. Onun yerinə isə türk zabiti 
Cəmil Cahid bəy Cənub qrupunun komandanı təyin edildi. 
Yuxarıda qeyd edildiyi kimi, avqust ayının 13-də Nuru paşa Azərbaycan korpusunun 
yenidən qurulması barəsində əmr vermişdi. Əmrin bəndlərindən biri də korpusun bütün 
rus zabitlərinin ordudan kənarlaşdırılması ilə bağlı idi. Həbin bəy Səlimov da çox 
güman ki Azərbaycan korpusunun yenidən qurulması və onun möhkəmləndirilməsi ilə 
əlaqədar olaraq geri çağırıldı. Çünki doğrudan da avqust ayının 2-ci yarısından etibarən 
Azərbaycan korpusunun formalaşdırılmasında bir canlanma duyulmaqda idi. Ancaq 
Azərbaycan milli qüvvələrinin təşkili səviyyəsi H.Səlimovu heç də qane etmirdi. Buna 
həm obyektiv, həm də subyektiv səbəblər var idi. Obyektiv səbəblər Azərbaycanın 
düşdüyü tarixi şəraitdən irəli gəlirdi. Ölkədə müharibə gedirdi. İqtisadiyyat inkişaf 
etməmişdi, əhali hərbi xidmətdən yadırğamışdı. Subyektiv səbəblər isə qoşunlarda 
təlim-tərbiyənin düzgün qurulmamasından, bir sıra zabitlərin çağırış işinin təşkilində 
ədalətsizliklərə yol verməsindən, hərbi qulluqçuların məişətinin yaxşı qurulmamasından 
və s. irəli gəlirdi.   
Həbib bəy Səlimov sonradan yenidən Azərbaycan korpusunun qərargah rəisi təyin 
edildi və Azərbaycan korpusunun yenidən formalaşdırılmasının təşkilati çətinliklərinin 
müəyyən hissəsini öz üzərinə götürdü. Bakının azad edilməsindən  sonra Qafqaz İslam 
Ordusu qüvvələrinin paradında da H.Səlimov Azərbaycan korpusunun qərargah rəisi 
kimi iştirak etdi. 
Qafqaz İsam Ordusu ləğv ediləndə də H.Səlimov Azərbaycan korpusunun qərargah rəisi 
idi və elə bu vəzifədə də yenidən qurulan Cümhuriyyət ordusunun sıralarına qatıldı. 
 
 
 
     XƏLİL KUT PAŞA  
 
Qafqaz İslam Ordusunun sürətlə formalaşdırılması, təmin və təchiz edilməsi, habelə 
onun qarşısına qoyulan vəzifələrin həllinə nail olunması üçün Ənvər paşanın qəbul 
etdiyi əhəmiyyətli qərarlardan biri də Şərq Ordular Qrupu komandanlığına Xəlil paşanın 
təyin edilməsi idi. Bununla da yuxarıda qeyd edildiyi kimi, Osmanlı Türkiyəsinin 
Azərbaycanla və bütünlüklə Qafqazla bağlı siyasətində Ənvər paşanın ailə üçbucağı 
yaradıldı: Ənvər paşa – Xəlil paşa – Nuru paşa. Bu təyinata yol açmaqla Ənvər paşa 
Azərbaycana kömək göstərilməsini etibar etdiyi insanlara tapşırmış oldu və onun bu 
qərarı əslində özünü doğrultmuş oldu. 
Qafqaz İslam Ordusu struktur baxımından Şərq Ordular Qrupuna daxil idi və Nuru paşa 
qarşıya çıxan ciddi məsələlərin həlli üçün Şərq Ordular Qrupunun komandanı kimi Xəlil 
paşanın qarşısında lazımi vəsatət qaldırır və Xəlil paşa da bu problemlərin həlli üçün 
adətən bir operativlik nümayiş etdirirdi. 
Xəlil paşa Ənvər paşanın ( o cümlədən Nuru paşanın) əmisi idi, amma yaşca Ənvər 
paşadan kiçik idi. Ənvər paşa 1881-ci ildə, Xəlil paşa isə 1882-ci ildə anadan olmuşdu. 
Bununla belə, özündən kiçik olsa da Ənvər paşa ona hörmətlə yanaşırdı və Xəlil paşa 
həm Ənvər paşanın, həm də Nuru paşanın yaxın silahdaşlarından biri idi. Baxmayaraq 
ki, bolşevizmə münasibətdə Xəlil paşanın mövqeyi Ənvər və Nuru paşaların 
mövqeyindən fərqlənirdi, amma Qafqaz İslam Ordusunun xidmətinin təşkilində və 
Bakının yad qüvvələrdən təmizlənməsində Xəlil paşa qardaşı oğlu Nuru paşanın yaxın 
silahdaşlarından biri idi. 
Xəlil paşa İstanbulda anadan olmuş, təhsilini Fatihdaş məktəbində, Beşikdaşdakı 
Abbasağa və Həmidiyyə məktəblərində almışdı. Sonra o, təhsilini Beşikdaş 
Rüşdüyyəsində, Küleli hərbi litseyində, Hərbi məktəbdə davam etdirmişdi. Xəlil paşa 
1905-ci ildə Hərbi akademiyanı bitirdi və sonra yüzbaşı rütbəsində Makedoniyadakı 3-
cü Ordu qərargahında, İrana ezam edilmiş qoşun hissələrində, Saray mühafizə 
bölməsində xidmət etdi.  1909-cu ildə Xəlil paşa Selanik səyyar jandarma birliyi 
komandanı, 1911-ci ildə Trablusqərb-Binqazi savaşında Xüms cəbhəsi komandanı, 
1913-cü ildə 10-cu korpus qərargah zabiti, Çıkarma birliyi komandanı, Soke-Güney 
sahilləri komandanı, Van jandarma alay komandanı, 1914-cü ildə Mərkəz komandanı, 
1915-ci ildə Qüvveyi-səfəriyyə komandanı, 18-ci korpus komandanı, 1916-cı ildə Diele 
Qrup komandanı, 6-cı Ordu komandanı, 1918-ci ildə isə əvvəlcə Qafqaz Ordusu qrup 
komandanı və sonra da Şərq Ordular Qrupu komandanı oldu. 
Məlumdur ki, Ənvər paşa 1917-ci ilin sonu və 1918-ci ilin əvvəlində Qafqaz 
müsəlmanlarının və türk xalqlarının taleyi ilə daha yaxından maraqlanmağa başladı və 
onun belə bir planı var idi ki, Qafqazda, Orta Asiyada, Əfqanıstanda  və digər 
məntəqələrdə yaşayan türklərin və müsəlmanların taleyi ilə məşğul olan bir qurum 
yaratsın. Bu qurumun mərkəzi kimi Tehran seçilməli və Nuru paşa da bu qurumun sədri 
təyin edilməli idi. Bu məsələ ilə bağlı Ənvər paşa 6-cı Ordunun komandanı vəzifəsində 
olan Xəlil paşa ilə da məsləhətləşmiş və onun da məsləhətlərini almağa çalışmışdı. 
Amma bölgədə hərbi-siyasi proseslər elə sürətlə inkişaf etdi ki, Ənvər paşa daha 
konkret planlar üzərində düşünməyə başladı. Qafqaz İslam Ordusunun təşkili məsələsi 
gündəmə gələndə də Ənvər paşa bu Orduya kimim komandan təyin edilməsi ilə bağlı 
Xəlil paşa ilə məsləhətləşdi. Ənvər paşa Xəlil paşanın mövqeyini öyrənmək istəyəndə 
Qafqaz İslam Ordusunun komandanı vəzifəsinə həm Nuru paşanın, həm də Kazım 
Qarabəkir paşanın namizədliyi var idi. Xəlil paşa da Kazım Qarabəkir paşanın 
namizədliyi üzərində dayandı və Qafqaz İslam Ordusuna onun komandan təyin 
edilməsini məsləhət bildi. 
Amma məlumdur ki, sonradan Nuru paşa bu vəzifəyə təyin edildi. Nuru paşanın Qafqaz 
İslam Ordusunun komandanı təyin edilməsindən az sonra Xəlil paşa da Şərq Ordular 
Qrupu komandanı vəzifəsinə təyin edildi. Xəlil paşa bu hadisəni belə xatırlayırdı: 
İrandan düşmən qüvvələr çəkilərkən Ümumi Qərargahdan gələn bu şifrəni aldım: 
"6-cı ordu əmrinizdə qalmaq üzrə Qafqaz ordularının da tövhidi ilə təşkil edilən 
Şərq ordular qrupu komandanlığına təyin edilmiş bulunursunuz. Yeni vəzifəni 
öhdənizə götürmək üçün İstanbul üzərindən Qafqaza hərəkətiniz təbliğ edilir. 
Ənvər" 
Xəlil paşa Şərq Ordular Qrupunun komandanı təyin ediləndə bu Qrupa aşağıdakı 
qüvvələr daxil idi: 
3-cü Ordu – komandanı Mehmet Esat paşa. Qərargahı Batumda yerləşirdi. 
6-cı Ordu – komandanı Əli Ehsan bəy 
9-cu Ordu – komandanı Şövqi paşa. Qərargahı Qarsda yerləşirdi. 
Qafqaz İslam Ordusu – komandanı Nuru paşa. 
Şərq Ordular Qrupu komandanı kimi Xəlil paşanın qarşısında belə bir ümumi vəzifə 
qoyulmuşdu: 
Batum-Tiflis-Bakı dəmir yolundan bir mənzil yolu olaraq yararlanmaq sürətiylə 
Xəzər dənizində hakimiyyət təsis ediləcək, dəniz yolu ilə Bakı-Ənzəli yolu 
qurulacaqdır. 
Qafqaz İslam Ordusunun təşkili üçün türk qoşun hissələrinin Azərbaycana 
göndərilməsinin ən münasib yolu Gürcüstandan keçən  dəmir yolu idi. Xəlil paşa da 
Şərq Ordular Qrupunun komandanı kimi çalışmalı idi ki, qoşunların dəmir yolu ilə 
Azərbaycana daşınmasını təmin etsin. Amma onun göstərdiyi bütün səylərə baxmayaraq 
Gürcüstanda möhkəmlənməyə çalışan almanlar türk qoşun hissələrinin dəmir yolu ilə 
daşınmasına imkan vermədilər. Bu məsələdə almanlar gürcülərə təzyiqlər də 
göstərirdilər. Xəlil paşa bununla bağlı yazırdı: 
Gürcülər buna ( qoşunların Gürcüstandan keçən dəmir yolu ilə daşınması nəzərdə 
tutulur – M.S.) mane olurdular. Bunun iki səbəbi vardı. Birinci səbəb – general 
fon Kress tərəfindən gürcüləri öz tərəfinə çəkmək üçün sərhədlərin yenidən 
bağlanacağını vəd etdi. İkincisi gürcülərin zavodlarını işə sala bilmələri üçün 
lazım olan nefti havayı və ya münasib dəyişməklə Bakıdan alınacağına söz 
verilmişdi 
Qısa müddət ərzində Gürcüstan hökuməti ilə anlaşma əldə etmək mümkün olmadı. 
Onda türk qoşun hissələri quru yolla Azərbaycan sərhədinə göndərilməyə başlandı. 
Qafqaz İslam Ordusu qüvvələrinin Gəncədən başlayaraq Bakıya qədər davam edən 
irəliləməsinin uğurla nəticələnməsi üçün Xəlil paşa lazım olan köməkliyi göstərirdi. 
İstər arxiv sənədlərində, istərsə də Xəlil paşanın və Nuru paşanın xatirələrində 
Azərbaycana əlavə qüvvələr göndərilməsi, istərsə də Azərbaycandakı qüvvələrin 
təchizatı ilə bağlı qaldırılan məsələlərin Xəlil paşanın iştirakı ilə bağlı həll edilməsi 
haqqında xeyli faktlar var idi. Əslində, Xəlil paşa da Qafqaz İslam Ordusunun qarşısına 
qoyulan vəzifənin icrası üçün Ənvər paşa qarşısında məsuliyyət daşıyırdı. 
Bakı şəhərinin azad edilməsi ərəfəsində Xəlil Paşanın Azərbaycana gəlməsi də əslində 
bu məsuliyyətdən doğurdu. 1918-ci il sentyabr ayının əvvəllərində Xəlil paşa Gəncəyə 
gəldi, burada Nuru paşa, Əliağa Şıxlinski və şəhər ictimaiyyəti tərəfindən sevinclə 
qarşılandı. Xəlil paşanın yavəri Səlahəddin yüzbaşı öz xatirələrində Xəlil paşanın 
Azərbaycana gəlməsi haqında belə yazırdı: 
Xəlil paşa Von Kress ilə Tiflisdə keçirdiyi müzakirələrdə Bakıya ediləcək 
hücuma almanların da qoşulacağına qərar vermişdi. Von Kress bir alman süvari 
alayı hazırlayacaq və Xəlil paşa ona müraciət edən kimi bu alayı Azərbaycan 
dövlətinin sərəncamına verəcəkdi. 
Von Kress bizim Azərbaycana gizlicə göndərdiyimiz hərbi qüvvələr barədə bir 
şey bilmirdi. Bu işdən hətta Xəlil paşanın qərargah rəisi Parakuinin də xəbəri yox 
idi. Biz 5-ci Qafqaz diviziyasından başqa 15-ci piyada diviziyasını və bir çox 
süvari və topçu birliklərini Azərbaycana yollamış, orada məhəlli qüvvələr 
meydana gətirmişdik. 
Tiflisdəki bu qərardan sonra Bakını mühasirədə saxlayan Ordu qərargahında 
olmaq üçün Azərbaycan hüdudlarına daxil olduq. İlk məntəqə Ağstafa idi. Bizi 
burada Ənvər paşanın kiçik qardaşı və Xəlil paşanın qardaşı oğlu  türk Qafqaz 
İslam Ordusu  komandanı 29 yaşlı Nuru paşa qarşıladı. Gecə yarısından bir saat 
sonra Gəncəyə çatdıq. Stansiyada bizim şərəfimizə  çay süfrəsi hazırlanmışdı. 
Çaylarımızı içərkən bir aşıq bizə saz çaldı. Vətəndən uzaqda bu türk səsi 
hamımızı mütəəssir etdi. Turan yollarında türklərlə qarşılaşırdıq. Aşıq yüz illərlə 
davam edən türk iztirablarını elə gözəl söyləyirdi ki, hamımızın gözləri 
yaşarmışdı. 
Aşıq: 
  Qatarlar əsgər daşıyar Bakıya, burda bir iş var 
  Söylə, Xəlil paşa, Allah eşqinə, bunda bir iş var – deyirdi. 
Zatən hər kəsin həyəcanı son həddində idi. Çaylarımızı içib ayağa qalxanda aşıq 
elə hey oxuyurdu: 
  Söylə, Xəlil paşa, Allah eşqinə, bunda bir iş var... 
Komandan Xəlil paşa dözə bilmədi və ucadan dedi: 
 Bu gün Bakı, sabah Mərv, o biri gün Qaraqum... Nə olacaq, Turan var 
 Bir alqış, bir hıçqırıq, bir ürpərmə hər yeri bürüdü. Qatar hərəkətə gəldi, aşıq 
isə hələ də oxuyurdu: 
   Allah yolun açıq etsin Turana 
   Səni verdim yaradana 
   Səndən istərəm Bakını 
   Türk Xəlil paşa 
Qatar Gəncə stansiyasından aralanandan sonra təpələri qarlı Qafqaz dağlarını seyr 
edərək aşığın həyəcanlı səsindən aldığımız ilhamla cəbhəyə gedirdik. 
Ertəsi gün, yəni 10 sentyabr 1918-ci il tarixində günorta Bakının yaxınlığında bir 
kənddə yerləşmiş Türk Qafqaz İslam Ordusu qərargahına girdik. Qatardan 
düşəndən sonra bir saat da maşınla irəlilədik. Getdiyimiz yerdən Bakının gözəl 
mənzərəsini və Xəzər dənizini görə bilirdik. 
Bakının azad edilməsi üçün təşkil ediləcək həlledici hücuma rəhbərlik etmək üçün 
sentyabrın 10-da Nuru paşa Xəlil paşanın və Əliağa Şıxlinskinin müşayiəti ilə Bakı 
ətrafına gəldilər və Güzdək kəndindəki qərargahda yerləşdilər. Həlledici hücum planının 
dəqiqləşdirilmədi üçün Xəlil paşa da Nuru paşa və Əliağa Şıxlinski ilə bərabər döyüş 
xəttinə yollandılar və düşmən mövqelərinin əyani olaraq müşahidə etdilər. Həlledici 
hücumun başlandığı vaxt da Xəlil paşa cəbhə xəttində idi və onlar böyük ümidlə Bakı 
şəhərinin azad olunacağı anı gözləyirdilər. 
Xəlil paşanın yavəri Səlahəddin yüzbaşı həmin anları belə xatırlayırdı: 
Bakı şəhərində ingilis, rus və erməni birlikləri var idi. Hücumu necə təşkil 
edəcəkdik? Başda alman qərargah rəisi Parakuin olmaqla alman zabitləri bu fikri 
irəli sürürdülər: böyük müharibənin təcrübəsindən bilirik ki, düşmənin səhra 
mövqeyi  top atəşilə əzilməsə, oraya süngü döyüşü ilə həmlə etmək olmaz. Bu 
halda əvvəlcə düşmən səngərlərini darmadağın edək, sonra isə hücuma keçək. 
Türk qərargahı isə yarbay Bəsri (1934-cü ildə ölən general-polkovnik Bəsri), 
minbaşı Saleh (Omurtak), minbaşı Nazim (1920-ci ildə Kutahya döyüşlərində 
həlak olmuş topxanalı albay Nazim), minbaşı Səffət (Arıkan), Tofiq (sonradan 
dövlət katibi) olmaqla bu fikri müdafiə etmirdilər. Əldə kifayət qədər top mərmisi 
olmayacağı halda gündüz həmlə etmək bir fayda verməyəcək. Ona görə də top 
atəşindən istifadə etmədən gecə süngü hücumuyla səssizcə düşmən səngərlərinə 
girmək daha düzgün olardı. 
Bu iki bir-birinə zidd fikrin nəticəsini Xəlil paşa təyin edəcəkdi. İki gün davam 
edən müzakirələrdən sonra Xəlil paşa tək məni yanına salaraq bütün cəbhəni 
gəzdi, düşündü. Cəbhədəki əsgərlərlə, zabitlərlə, komandirlərlə görüşdü. Düşmən 
bir yüksəklikdə, biz isə başqa bir yüksəklikdə idik. Aramızdakı vadidən dəmir 
yolu keçirdi. Düşmənlə aramızda müxtəlif yerlərdə 600 metrdən iki kilometrə 
qədər məsafə vardı. Günəşin batmasına yaxın qərargaha gəldik. Komandan Xəlil 
paşa mənə bu əmri verdi: 
Bəsriyə de, bu gecə yarısından sonra saat ikidə birliklər süngü hücumuyla 
düşmən səngərlərinə girəcəkdir. Bu əmr ən geci axşam saat 9-da bütün orduya 
təbliğ edilməlidir. Bəsri bunu gizli saxlasın. Mən saat 24-də idarəetməni ələ 
almaq üçün yerimdə olacağam. Bu əmrimi eynilə alman qərargah rəisinə də 
söyləyin. Tiflisə - fon Kressə süvari alayının qatarla Bakıya göndərməsini yazsın. 
Gürcüstan-Azərbaycan sərhədində dəmir yolu körpüsünü dağıtmaq üçün orada 
hazır olan dəstəyə Bəsri indi telefonla xəbər versin. Bunu kimsə bilməsin. 
Sonradan bunun bir səhv olduğu elan ediləcəkdir. 
Xəlil paşanın məqsədi alman birliklərinin Bakıya gəlməsinə imkan verməmək idi. 
Komandanın əmrini Bəsriyə məruzə etdiyim zaman onun yanında olan türk 
qərargah rəhbərləri böyük sevincə qapıldılar. Alman qərargah rəisi isə 
yubanmadan Xəlil paşanın yanına gedərək bu qərara qoşulmayacağını və bu 
qərarın nəticəsinə görə cavabdehlik daşımayacağını, türk birliklərinin Bakıya girə 
bilməyəcəyini, Xəlil paşanın bu hərəkətinə görə tarix qarşısında cavab verməli 
olacağını bildirdi. 
Bu xatirələrdən belə bir qənaətə gəlmək olar ki, Bakı üzərinə həlledici hücumun icra 
taktikası ilə bağlı iki variant hücumdan əvvəl müzakirə mövzusu olmuşdur. Hücumun 
topçu hazırlığı ilə başlanması, yoxsa qəfil piyada hücumu. Görünən odur ki, Xəlil paşa 
ikinci variantı müdafiə etmiş və bu variant da hücuma uğur gətirmişdir. Xəlil paşanın 
yavəri Səlahəddin yüzbaşı yazırdı ki, onlar Xəlil paşanın ətrafında səbirsizliklə 
hücumun hansı nəticə verəcəyini gözləyirdilər. Alman zabitləri qəfil hücumla düşmən 
səngərlərinin alınacağına inanmırmışlar. Ona görə də, düşmənin ilk döyüş xəttinin ələ 
keçirilməsi xəbərini onlar çox təəccüblə qarşılayırlar. Xəlil paşa isə əksinə ilk uğurları 
böyük sevinclə qarşıladı. 
İstər Xəlil paşanın, istərsə də onun yavəri Səlahəddin yüzbaşının xatirələrində Bakı 
şəhərinin azad edilməsi üçün təşkil edilmiş həlledici hücumun məsuliyyətini Xəlil paşa 
ilə bağlanması meyli duyulmaqdadır. Xəlil paşanın və onun ətrafındakı hər bir türk 
zabitinin Bakının azad olunması ilə bağlı narahatçılığını və sevincini başa düşmək olar, 
hücum planının hazırlanması ilə bağlı Xəlil paşanın fikirlərinin nəzərə alınmasını da 
inkar etmək olmaz. Amma Bakı şəhərinə hücuma birbaşa rəhbərlik Nuru paşa tərəfindən 
həyata keçirilir və bütün döyüş əmrləri də onun tərəfindən imzalanırdı. Özü də 
məlumdur ki, Nuru paşa bu məsələdə çox çeviklik nümayiş etdirdi və cəbhə xəttində 
olduğu bir-neçə gün ərzində diviziya komandirlərinə çoxlu sayda əmrlər göndərdi və 
eləcə də onlardan əmrlərin icrası haqqında raportlar tələb etdi. 
Xəlil paşa xatirələrində yazırdı ki, Bakı üzərinə hücumda 7 alay iştirak edirdi: 
Gecə olduğu vaxt birlik komandanlarını toplayıb bu əmri verdim: " Bütün 
birliklər gecədən düşmən xətlərinə yaxınlaşacaqlar. Hava ağarmağa başladığı 
anda basqın şəklindəki təərrüz başlayacaqdır. Bütün arkadaşlar bilrik başına”. 
Səlahəddin yüzbaşının, Süleyman İzzət bəyin xatirələrindən və Nuru paşanın 
əmrlərindən aydın olur ki, həlledici hücum gecə ikən başlamışdı və səhər açılana yaxın 
artıq bəzi düşmən mövqeləri ələ keçirilmişdi. Hər halda Xəlil paşa da Bakı üzərinə 
hücumun gedişini diqqətlə izləyirdi və keçirdiyi həyəcanların müəyyən anlarını 
sonradan yazdığı xatirələrində qələmə almışdı: 
Hava təzə işıqlanmağa başlamışdı ki, piyadanın özünə məxsus qışqırıqları (Allah, 
Allah) ilə qumbara və süngü hücumuna başlandı. Hücum qoşuna sağdan və 
soldan həmlə edən düşmən ehtiyat qoşunları "qəmə" şəklində irəliləyən türk 
birliklərinin sağa-sola açdığı yaylım atəşləri ilə geri oturdulurdu. "Qəmə"nin 
önündəki birliklər düşmən cəbhəsini yarmış, şəhərin mərkəzinə doğru irəliləyirdi. 
Düşmən fasilələrlə əks-hücuma keçir, lakin yenə də olduqları yerə qayıtmaq 
məcburiyyətində qalırdılar... Bakı qarşımızdaydı... Düşmən ehtiyat qüvvələri 
şəhərin mərkəzinə doğru çəkilməyə məcbur olmuşdular.. 
Bakının möhkəmləndirilmiş mövqeyinin sol tərəfində, yəni mövqenin şimal 
tərəfində ingilis qüvvələri yerləşmişdi. Bunu batareyanın atəşindən təxmin 
etmişdik. Sübhdən başlayan döyüş axşamadək davam etdi. 
Hücumun həyəcanı Xəlil paşanı o dərəcədə bürümüşdü ki, hətta döyüşlərin gərgin 
nöqtəsində olmaqdan belə çəkinmirdi. Bununla bağlı Xəlil paşa başına gələn belə bir 
hadisəni təsvir edirdi: 
...Bu savaşda zaman-zaman özümü əlimdə mauzer irılidəki xətlərin arasınnda 
bulduğum zamanlar oldu. Bir ara savaşdaydıq ki, bir əsgərin yalvara-yalvara 
yanıma soxulduğunu gördüm: 
 -Komandan paşam, ... güllə dəyəcək, komandan paşam... 
Tutdum bu yaşı qırxı keçmiş dəliqanlının alnından öpdüm. Omuzunu buraxanda 
ovcumun içində qan ləkələrini gördüm. 
- Yaralısan, oğlum?... 
Əlini omuzuna apardı. Basdırdı, bir ara üzü acı ilə buruldu. 
-Unutmuşam, komandan paşam, - dedi və sıçraya-sıçraya irəli doğru qaçdı, bir 
yandan mauzerindən güllə atırdı. Yanımda bir zabiti gəncəcik bədəni parçalanmış 
olaraq keçirdilər. Pulemyot yarısını biçib aparmışdı.  
Qafqaz İslam Ordusu qüvvələri hücumun birinci günü böyük fədakarlıqlar göstərdilər 
və qarşıda dayanan düşmənin müqavimətini qırdılar. Xəlil paşanın yuxarıda təsvir etdiyi 
səhnə də belə fədakarlıqlardan birinin nümayişi idi. 
Məlum olduğu kimi, sentyabrın 14-də Bakı ətrafında aparılan döyüşün taleyi artıq həll 
edilmişdi. Xəlil paşa da digər generallar və zabitlər kimi hücumun ilk gününün sevincini 
yaşayırdılar. Onlar anlayırdılar ki, Qafqaz İslam Ordusu qüvvələrinin Bakıya daxil 
olacağı an artıq uzaqda deyil. Bununla belə sentyabrın 15-də davam edəcək hücuma da 
ciddi hazırlıq işləri aparılırdı. Xəlil paşa xatırlayırdı: 
Axşam qaranlıq düşəndə döyüşün dayandırılmasına işarə verdim. Sabaha qədər 
son hücum hazırlığı görüldü. Səhər açılar-açılmaz hücum edib Bakını ələ 
keçirəcəkdik. Revolverimi təmizlədim. Əmrimdəki sıravi mauzerimin vəziyyətini 
yoxladı. Ön  xəttə getdim. İlk hücum edəcək birliyin başına keçdim. Birlik 
komandanını çağırdım: 
Bu birliyin komandasını üzərimə götürürəm. Komandanlıq qərargahı buradır. 
Yavərlik vəzifəsini də siz aldınız... 
Şəstlə hərbi salam verib dik gözlərimin içinə baxdı. Bu baxışıyla "Ölüncəyə qədər 
sərəncamınızdayam " demək istədiyi məlum idi. 
Səhərin ilk şəfəqlərində başlanan həmləmiz hələ ilk mərhələsindəydi. Birlik 
komandirləri ilə Bakının alovlar içində yanmağa başladığını gördük. Düşmən 
təyyarələrini və yanacaq çənlərini yandırır, məhv edirdi. Və başa düşürdüm ki, 
Bakı da Qut kimi məğlub olmaq üzrədir. Gecədən gəmilərə mindirilmiş ingilis 
qüvvələri əlli gəmilik bir konvoy halında şimala doğru uzaqlaşırdılar. 
İngilis birlikləri geri çəkilərkən yerdə qalan digər düşmən birlikləri Bakıdakı 
böyük bir kazarmaya dolmuşdular. Bu xəbəri alan kimi top atəşi ilə böyük bir 
cəbhə təşkil edilə biləcək bu kazarmanı yerlə yeksan elədik. 
Xəlil paşanın xatırlatdığı kazarma Salyan kazarmaları idi. Burada doğrudan da düşmən 
qüvvələrinin müqavimət ocağı var idi, amma Qafqaz İslam Ordusu qüvvələri top 
atəşləri ilə bu müqavimət ocağını tezliklə dağıda bildilər. 
Xəlil paşanın hansısa bir bölmənin və ya hissənin komandanlığını əlinə almasına 
gəlincə isə, bu 5-ci Qafqaz diviziyasının döyüş sahəsində ola bilərdi. Bir tərəfdən 
Qafqaz İslam Ordusunun qərargahı bu döyüş sahəsinə daha yaxın idi, digər tərəfdən də 
Süleyman İzzət bəy xatirələrində Xəlil paşanın döyüş zamanı onun hissə və 
bölmələrində olması haqqında heç bir qeyd etməmişdir. 
Hər halda Bakı şəhərinin azad edilməsi Xəlil paşanın da böyük sevincinə səbəb oldu. 
Yuxarıda qeyd edildiyi kimi, Ənvər paşa Bakı şəhərinin azad olunması ilə bağlı Nuru 
paşaya ünvanladığı təbrik məktublarını Xəlil paşa vasitəsilə göndərmişdi. Ənvər paşa 
almanların təzyiqləri ilə qarşılaşmamaq üçün əvvəlcə Nuru paşaya Bakı şəhərinin azad 
edilməsinə lüzum olmadığını bildirirdisə, ikinci teleqramında bu tarixi hadisə ilə bağlı 
öz sevincini ifadə edir və Nuru paşanı təbrik edirdi. 
Ənvər paşa Bakı şəhərinin azad olunması münasibətilə Xəlil paşanın özünə də təbrik 
məktubu göndərdi. Həmin məktubda deyilirdi: 
Bakı uğuru münasibətilə gözlərindən öpərək təbrik edirəm. Bakını zəbt edən 
birliklər bir az dincələndən sonra Azərbaycanda hələlik bir diviziya saxlanaraq 
qalanını 9-cu Orduya geri almaq fikrindəyəm. Şimali Qafqazda sürətlə Dərbənd, 
Temirxan-Şura, Mahaçqala və sairəni işğal və oralara gedən kadrlara əsas olmaq 
şərti ilə dolğun heyətli yaxşı bir alay, qüvvətli topçu, hətta iki qaubitsa topu 
verərək və çoxsaylı pulemyotlarla da təchiz edərək mürəkkəb bir dəstə halında 
şimala sövq etməsini Nuru paşaya yazdım. Ayrıca Ənzəli və Rəştin də tezliklə 
işğalı üçün geriyə alınacaq qüvvənin münasib bir dəstəsinin Xəzər dənizi 
sahillərini təmizləyərək cənuba göndərilməsini və bu sürətlə Təbriz-Qəzvin 
istiqamətində irəliləyən dəstə ilə Kiçik xana yardım edilməsini və bu məqsədlə 
sizinlə görüşməsini də bildirdim. Sürətlə hərəkəti rica edirəm. 
Sentyabrı ayının 16-da Qafqaz İslam Ordusu qüvvələrinin Bakının azad olunması 
münasibətilə təşkil olunmuş rəsmi-keçidində Xəlil paşa da iştirak edirdi. Rəsmi-keçid 
başa çatandan sora at belində şəhərə ilk daxil olanlardan biri də Xəlil paşa idi. Bu anları 
da Xəlil paşa öz xatirələrində qələmə almışdı: 
Şəhərdə gecə-gündüz silah səsləri eşidilirdi. Şəhər ingilislərin nəzarəti altında 
olanda bolşeviklər və ermənilər yerli camaata qarşı böyük bir qətliam hərəkatına 
başlamışdılar. Şəhərin hər məhəlləsində ermənilər yerli əhalidən "cəsəd qalaları" 
qurmuşdular... Kiçik uşaqlar qala bürcləri olmuş, qadınlar ayıb yerlərindən 
süngülənərək öldürülmüşdülər ... İndi növbə yerli camaatın idi. Onları 
dayandırmaq çətin idi... Düşmən qalıqları və ermənilər küçələrdə yerə 
sərilirdilər... Güclü hərbi qüvvələrin köməyi ilə türkləri qətletmə  "şücaətini " 
göstərən ermənilər indi onlarla eyni səviyyədə olan yerli türk əhali qarşısında bir 
sürü kimi ovlanırdılar. 
Ordu yorğun idi. Orduya bir günlük istirahət verildikdən sonra hərbi hissələr 
şəhəri işğal etdi. Şəhərdə törədilən yanğınları söndürməklə yanaşı, asayişi təmin 
etmək vəzifəsi də öhdəmizə düşürdü. Nuru paşa məndən əvvəl Bakıya girərək 
böyük bir oteli özünə qərargah seçmişdi. Mən şəhərə ondan sonra girdim. Bu, 
bəlkə də cəngavər ruhlu və böyük vətənpərvər Nuru paşanın həyatının ən gözəl 
günüydü. 
Mən şəhərə girərkən yanımda qərargah zabiti polkovnik Parakuin də var idi. 
Şəhərin girişində vurulmuş, lakin cəsədi yığışdırılmamış bir neçə ölü gördük. 
Parakuin birdən-birə əsəbiləşdi və var gücü ilə qışqırmağa başladı: 
 -Burada əliyalın insanlar öldürülmüşdür.. 
- Əsəbiləşməyin dostum. Bu, müharibədir. Silahlı da, silahsız da həlak ola bilər. 
Sakit olun – deyə onu susdurmaq məcburiyyətində qaldım. 
Nuru paşanın qərargahı olan otelə yaxınlaşdığımız vaxt Parakuin yenə də bir dəli 
kimi  qışqıra-qışqıra danışmağa başladı. Bu dəfə sərt halda dedim: 
-Artıq susun. Biz müharibədəyik və siz hər an təlaş keçirirsiniz. Susmanızı tələb 
edirəm. 
 Parakuin susmaq məcburiyyətində qaldı. 
Otelə çox az qalmışdı ki, meydan kimi bir yerdə 43 adamın Nuru paşanın əmri ilə 
asdırılmış olduğunu gördük. Bunlar ingilis qüvvələri şəhərdə olarkən yerli xalqa 
zülm edən və qarətçiliklə məşğul olan bəzi ermənilər idi. Nuru paşa müharibə 
qanunlarına əməl etmiş, onları divani-hərb qərarı ilə asdırmışdı. Parakuin bu dəfə 
yekəxanalıqla danışmağa başladı: 
 -Bu, doğru deyil, bu, bir qətliamdır. 
Artıq səbrim tükənmişdi. Onu da belə bir dar ağacı gözləyə bilərdi. Çünki 
hərəkəti müharibə qanunlarına uyğun deyildi. Biz bir dövlət üçün döyüşürdük. 
Onun-bunun nə düşündüyü bizi maraqlandırmırdı. Görəsən, Parakuin bu şəkildə 
asılmış türkləri görsəydi eynən bu hərəkəti edərdimi? Bunları sərt bir şəkildə ona 
söylədim. 
... Bu aralarda isə ermənilər tərəfindən qətlə yetirilmiş yerli əhalinin – yüzlərlə 
uşaq, qoca-cavan, qadın-kişi cəsədləri küçələrdən yığılaraq əbədi yuxuya getmək 
üçün qazılan məzarlarda basdırıldı.  İnsanlığın gördüyü vəhşiliklərdən biri də 
ingilis işğalı altında olan Bakıda ermənilərin yerli əhaliyə qarşı etdikləri 
vəhşilikdir. 
Alman zabitlərini məyus edən əsl səbəb fon Kressin Bakının zəbtində iştirak 
etmək üçün göndərdiyi qüvvələrin qarşısının alınması idi. 
Məlumdur ki, Almaniya hər vasitə ilə türk qüvvələrinin Bakıya gəlməsinin qarşısını 
almaq istəyirdi. Bunun üçün Osmanlı Hərbiyyə Nazirliyinə də müxtəlif təzyiqlər 
göstərilirdi. Bütün bu təzyiqlər nəticə verməyəndə isə almanlar Bakıya bir hərbi hissə 
yeritmək istəyirdilər. Xəlil paşa fon Kressin göndərmək istədiyi qüvvələr deyəndə buna 
işarə edirdi. Xəlil paşa öz xatirələrində bir neçə yerdə bu məsələyə toxunmuşdur. Onun 
fikrilərindən belə çıxır ki, almanlar öz hərbi hissələrini Bakı üzərinə olan həlledici 
hücumda iştirak etmək üçün göndərmək istəyirlərmiş. Amma faktlar belə bir qənaətə 
gəlməyə əsas verir ki, almanlar belə bir cəhdi Bakı şəhəri tutulandan sonra etməyə 
çalışmışdılar. 
Azərbaycan hökuməti Bakıya köçən kimi, Almaniya özünün hərbi və ticarət 
nümayəndəsi Fon der Qoltsı bura göndərdi. Qafqaz İslam Ordusunun Bakıya doğru 
irəliləməsini dayandıra bilməsə də, Almaniya nəyin bahasına olursa-olsun Bakıda 
möhkəmlənmək və Bakı neftindən lazımi şəkildə bəhrələnmək istəyirdi. Bu məqsədlə 
Almaniya yenidən Bakıya hərbi qüvvə yeritmə təşəbbüsünü ortaya atdı. Bəhanə də bu 
idi ki, Bakıda asayişin bərpasına Almaniya da kömək etmək istəyir. Bunun üçün 
Gürcüstanda olan qüvvələrdən bir tabora hazırlıq əmri verilmişdi. Həmin taborun 
Bakıya gətirilməsi üçün almanlar istər Azərbaycan hökumətinin, istərsə də Qafqaz 
İslam Ordusu komandanlığının razılığını almaq fikrində deyildilər. Bu da öz növbəsində 
Azərbaycan hökuməti ilə birlikdə, Qafqaz İslam Ordusu komandanlığını da razı 
salmırdı. Ona görə də almanların Bakıya qoşun hissəsi gətirməsinin qarşısının alınması 
üçün əməli vasitələrə al atıldı. Arxiv sənədləri göstərir ki, Xəlil paşanın xatirələrində 
Bakı hücumu ərəfəsində baş verdiyi təsvir edilən bu hadisə, əslində sentyabrın 20-dən 
sonra baş vermişdi. Xəlil paşa Bakıya alman taborunun gətirilməsinin qarşısının 
alınması üçün hansı vasitəyə əl atdıldığını belə təsvir edirdi: 
... Anlaşılırdı. Taboru geri göndərmək daha fəna olurdu. Ötəndən bəri 
güvəndiyim bi çavuşum vardı. Çağırtdırdım, gəldi, dikildi, durdu. 
 -Çavuş, bir bölük hazırla, həmən kənarda təkmil hazır ol! 
Yarım saat sonra çavuşun bölüyü hazır idi, qarşımda əsas duruşdaydılar. Çavuşu 
kənara çəkdim, ona bu əmri verdim: 
-Gürcü hüdudundakı dəmir yolu körpüsü bu gecə atılmalı və teleqraf xətti də 
kəsilməlidir. Sabaha icrasını istərəm. 
Və sabaha qarşı dəmir yolu körpüsünün atıldığı, teleqraf xətlərinin kəsildiyi 
xəbəri gəldi. Fon Kressin (Almaniyanın Tiflisdəki nümayəndəsi – M.S.) 
birliklərinin də Bakının zəbtinə qatılmaları ehtimalı aradan qalxdı. 
Arxiv sənədlərinə görə isə sentyabr ayının 18-də Nuru paşa Mürsəl paşaya əmr edirdi 
ki, böyük körpünü partlada biləcək bir təxribat dəstəsi istehkam bölüyündən ayrılsın və 
lazımi təchizatla birlikdə Gəncəyə, xətt komissiyasının tabeliyinə göndərilsin. Heç 
şübhəsiz ki, bu vaxt artıq körpünün partladılması qərara alınmışdı. Ancaq Xəlil paşa 
sentyabrın 21-də İstanbula, Ənvər paşaya teleqram göndərib körpünün partladılması 
məsələsini onunla razılaşdırdı. Sentyabrın 22-də Ənvər paşa Xəlil paşanın teleqramına 
cavab verdi. O qeyd edirdi ki, hökumətdən icazə almayınca alman taborunun Bakıya 
buraxılmasının qeyri-mümkünlüyü Fon Kressin nəzərinə çatdırılsın. Ənvər paşa onu da 
əlavə edirdi ki, xəbərdarlığa baxmayaraq Fon Kress öz niyyətindən əl çəkməsə körpü 
partladılsın. 
Körpünün partladılması almanların qarşısının alınması üçün sonuncu çarə idi. Başqa cür 
almam taborunun qarşısını artıq almaq mümkün deyildi. Körpü partladılandan sonra 
qatarın hərəkətinin qeyri-mümkünlüyü üzündən almanlar da Bakıya doğru hərəkətlərini 
təxirə saldılar. Sonradan beynəlxalq şəraitin kəskinləşməsi ilə görünür almanların bu 
niyyətinə birdəfəlik son qoyuldu.  
Xəlil paşa ilə onun qərargah rəisi alman polkovniki Parakuin arasında Bakıda yaranmış 
gərginliyə Səlahiddən yüzbaşı da öz xatirələrində toxunmuşdu: 
Bakıdakı erməni və ruslar əmniyyət altında olmaq istəyirdilər. Onlardan bir qrupu 
Xəlil paşanın yanına gəldi. Aralarında alman, erməni, rus və digər millətdən olan 
insanlar vardı. Halları pərişan idi. Kimi yaralanmış, kimi qorxmuşdu. Geyim və 
hərəkətlərindən savadlı, varlı adam təsiri bağışlayırdılar. Evlərinin qarət 
edildiyini, ailələrinin zorakılığa məruz qaldığını söyləyirdilər. Şəhərdə aramsız 
güllə səsləri eşidilirdi. Küçə döyüşləri davam etdiyi  hiss olunurdu. 
 Alman qərargah rəisi Xəlil paşanın yanına gəlib vəziyyəti anlatdı. Xəlil paşa: 
- Mən bu işlərə qarışmıram və qarışa da bilmərəm. Burada Azərbaycan hökuməti 
və Azərbaycan Ordusu komandanı Nuru paşa var. Bu işlərə o baxır – dedi. 
 Bundan sonra Parakuin: 
- O, uşaqdır – deyə etiraz etdi.- Ordu komandanı deyil, Ənvər paşanın qardaşı 
olduğu üçün buraya göndərilmişdir. Bu məmləkətin idarəsi belə adamlara 
tapşırıla bilməz – dedi. 
 Bu, Nuru paşanı təhqir etmək idi. Xəlil paşa: 
-Bir türk komandirinə hörmətsizlik etdiyiniz üçün sizi xidmətdən kənarlaşdırıram. 
İndi ölkənizə dönərək türk hüdudlarını tərk edəcəksiniz. Sizə daha ağır cəza 
vermirəmsə bu, türk millətinin xarici qonaqlara göstərdiyi hörmətlə əlaqəlidir. 
Çox şey edəcəyini zənn edən qərargah rəisi bir anın içində heç oldu, çaşdı, donub 
qaldı. Otağına qayıtdı. Xəlil paşa qərargahdakı bütün alman zabitlərinin 
Parakuinlə birgə geriyə dönmələrini əmr etdi. Eyni zamanda mənə, Nuru paşanın 
köməkçisi Asəfə (Qilinc Əli) və Milli Xalq Komitəsi rəisi Aşurbəyova birlikdə 
şəhəri gəzərək sabitliyi yoxlamağı, xalqı sakitləşdirməyi və nəticəsini ona məruzə 
etməyi əmr etdi. 
Biz üç saat şəhəri gəzdik. Gördüyümüz mənzərə faciə idi. Bunlara mane olmağa 
çalışdıq. 
Üç günə qədər Bakıda qaldıqdan sonra bir qüvvə ilə Xəzər dənizini keçərək 
Türküstana çıxmaq üçün Nuru paşaya, Şimali Qafqaz istiqamətində hərəkətə 
keçməsi üçün general-leytenant Yusif İzzət paşaya əmr verdikdən sonra Gümrüyə 
hərəkət etdik. 
Səlahəddin yüzbaşının bu xatirələrindən görünür ki, Xəlil paşa üç gün Bakıda qaldı. 
Bəzi məlumatlara görə həmin günlər ərzində Xəlil paşa Bakı milyonçusu Hacı 
Zeynalabdin Tağıyevin evində qonaq qalmışdı. 
Türkiyədə Tələt paşa kabinəsi istefa verəndən sonra Xəlil paşa da ingilislər tərəfindən 
həbsə məruz qaldı. Bəzi məlumatlara görə, Xəlil paşa da 1919-cu il avqust ayının 
əvvəllərində, Nuru paşa ilə eyni vaxtda həbsdən qurtara bildi. Həyatını hərbiyə bağlamış 
olan Xəlil paşa yeni tarixi şəraitdə də Vətəni üçün lazım olan xidmətləri göstərmək üçün 
yollar axtarırdı. Bununla bağlı o, Mustafa Kamal paşa ilə, Kazım Qarabəkir paşa ilə 
görüşdü və onlarla məsləhətləşdi. Kazım Qarabəkir paşanın xatirələrində bununla bağlı 
maraqlı qeydlər qalmaqdadır. O yazırdı: 
Bu gün 23 eylulda (sentyabrda – M.S.) əski ordu komandanı Xəlil paşanı (Ənvər 
paşanın əmisi) Dəmirəli bəy adı ilə naxçıvanlı Böyük xanın rəfaqətiylə 
Ərzrumdan Naxçıvana yola çıxardım. Xəlil paşa İstanbuldan qaçdıqdan sonra 
Sivasda Mustafa Kamal paşa ilə görüşmüş, vətən içində bir vəzifə verilməsi 
məhzurlu olduğundan yardımımla doğuya getməyə qərar vermiş, bir neçə gün 
əvvəl Ərzruma gəlmişdi. Xəlil paşa ilə Hərbi-Ümumi başlarında birer səfəri 
qüvvət komandanı olaraq geniş vəzifələrlə İstanbuldan ayrılmışdıq... Xəlil paşa 
cəsur, fəqət məqamının icab etdirdiyi qavrama və ağır başlıqdan uzaq, içki sevər, 
məiyyətilə laubalı bir komandandı... Xəlil paşa Ərzrumda mənim müsafirim 
olaraq qalmışdı. Yanında bir subay arkadaşı vardı. "Azərbaycana keçərək orada 
yaşamaqdan başqa çarəm qalmadı"- deyirdi. Kəndisinə gözəl bir azəri qiyafəsi ilə 
güvənilir bir arkadaş buldum. İcab edən yardımı da yapdım və bu tövsiyədə 
bulundum: "Halən Azərbaycanda müsavat hökumətinin vəziyytətə hakim 
olduğunu, kəndilərinə bir kaç xəbər göndərməmə rəğmən, Türkiyə ölmüşdür 
deyərək bizə para yardımı yapmadıqlarını, halbuki qüvayi-milliyəmizin 
behəmehal müstəqil Türkiyəni yaşadacağını, erkec erməniləri əzərək Qafqazlara 
hakim olacağımızı, Azərbaycana və ya Ermənistana İtilaf (Antanta –M.S.) 
qüvvətləri sövqiyyatı görülürsə körpü və tunellərin təxribini və silah və 
muhimatın yağma edilməsini, bolşeviklərin də yaxında Qafqazı aşacağına şübhə 
etməmələrini, bunun üçün vaxt və zamanıyla bolşeviklərlə bağlantı qurub 
anlaşmalarını, ingilislərin Qafqazlarda yaxında yalnız sözləri qalacağını, icab 
edənlərə anlatması və bolşeviklərə Arpaçayı boylarında yaxınlaşmamıza mane 
olmamaları". Xəlil paşa bu zəmin üzərində  çalışacağını vəd etdi. 
Göründüyü kimi, Kazım Qarabəkir paşa Xəlil paşa verdiyi tövsiyələrində ingilis 
qüvvələrinin Azərbaycanda və Ermənistanda möhkəmlənməsinə qarşı mübarizə 
aparmağı, bunun üçün lazım olarsa körpüləri və tunelləri dağıtmağı, bolşevik 
qüvvələrinin isə Arpaçaya qədər irəliləməsinə şərait yaradılması istiqamətində fəaliyyət 
aparılmasını məsləhət bilirdi. 
Kazım Qarabəkir paşa ilə görüşündən sonra Azərbaycana yollanmağı qərara alan Xəlil 
paşa 1919-cu ilin sonların yaxın Araz çayını adlayaraq Naxçıvana gəlir və bir aya yaxın 
burada qalır. Naxçıvanda olduğu vaxtda Xəlil paşa yerli qüvvələrin formalaşmasına və 
onların erməni silahlı dəstələrinə qarşı müqavimət göstərməsinə kömək göstərir. Sonra 
Xəlil paşa Ordubad və Qarabağdan keçməklə Bakıya gəldi. Onun Qarabağda olması 
burada hərbi-siyasi vəziyyətin mürəkkəbləşdiyi bir vaxta təsadüf edirdi. 1919-cu ilin 
sonlarında burada vəziyyət doğrudan da mürəkkəb idi. Xəlil paşanın yazdıqlarından 
belə çıxır ki, o hətta ermənilərə qarşı aparılan mübarizədə  az-çox iştirak etmişdi.. 
Məsələn, o qeyd edir ki, Əsgəran boğazı tutulanda Bakıdan bir süvari alayının və bir 
topçu batareyasının göndərilməsini istəmiş və 3-4 saatlıq bir döyüşdən sonra Əsgəran 
boğazını ermənilərdən təmizləmişdi. Sonra Xəlil paşa qoşun hissələri ilə Şuşaya 
gəldiyini və burada Xosrov bəy Sultanovla görüşdüyünü də yazırdı. 
Kazım Qarabəkir paşanın yazışmalarından aydın olduğu kimi, 1920-ci ilin yanvarında 
Nuru paşa Dağıstanda, Xəlil paşa da Bakıda idi. Xəlil paşa Bakıda azərbaycanlı 
gənclərdən əlavə, türk gəncləri və türk zabitləri ilə də əlaqədə olduğunu xatırladırdı. 
Bolşevik işğalı ərəfəsində Azərbaycana türk zabitlərinin gəlişi doğrudan da artmışdı. 
Azərbaycan hökuməti onları Ehtiyat alayda birləşdirərək ictimai asayişin mühafizəsinə, 
mühüm obyektlərin qorunması işinə cəlb edirdi. Buna bir ehtiyac da var idi. Çünki 
Azərbaycan ordusunun qüvvələri Qarabağda erməni təcavüzünə qarşı mübarizəyə cəlb 
olunduğu üçün Bakının mühüm obyektlərinin mühafizəsi xeyli zəifləmişdi. Sonradan 
isə məlum oldu ki, Ehtiyat alayda toplanmış olan türk zabitləri arasında da bolşevik 
təsiri kifayət qədər güclü olmuşdu. 
Nuru paşanın Dağıstanda olması ilə bağlı Xəlil paşa öz xatirələrində aşağıdakıları 
yazırdı: 
Bir gün kommunist təşkilat liderlərindən minbaşı Baha Sait yanıma gəldi və 
söylədi:  
-Paşam, Şimali Qafqazda toplanan Qızıl ordu bir düşmən kimi deyil, bir dost 
olaraq Azərbaycana gələcəkdir. Bunun da ən böyük dəlili budur ki, siz şəxsən 
Şimali Qafqaza keçərsiniz, bu ordunun komandanlığı sizə həvalə ediləcəkdir. Bu 
ən yüksək mərkəzin aldığı qərar cümləsindəndir 
-Danışdığınız aramızda qalacaqdır. Amma sizə sadəcə indilik zamanın 
olğunlaşmasını gözləyəcəyəm – cavabını verdim. 
Bu arada Denikin qüvvələri məğlub edilmiş və Nuru paşa Qızıl orduya qarşı 
müdafiəyə keçmişdi. Bakı və ətrafındakı  kommunist təşkilatı kimi Dağıstanda da 
bir yayılma başlamışdı, bu durumda Nuru paşa qüvvələrinin bu mübarizəni 
davam etdirməsi əbəs idi. Nuru isə davam edirdi. 
Bir gecə Baha Sait bu dəfə yanıma Dağıstanlı kommunist Cəlal Qorxmazovu 
gətirdi. O dedi ki, Nuru paşanın qüvvələri tükənmək üzrədir. Özü də ölə bilər. Bu 
işə müdaxilə edin, onu geri çəkin. Nuru paşa başını qoyduğu işdən başını 
vermədən ayrılmazdı. Ertəsi gün Dağıstanın mərkəzi olan Qasımkəndə getdim, 
Nurunu tapdım. Onu özümlə gətirdim. 
Kazım Qarabəkir öz yazışmalarında bolşevik qüvvələrinin Azərbaycandan keçərək 
Türkiyə sərhədinə yaxınlaşmasını, ingilis qüvvələrinin Türkiyə sərhədinə 
yaxınlaşmasının qarşısının alınması kimi qəbul edirdi və Xəlil paşadan da tələb 
olunurdu ki, Azərbaycan ərazisində bu istiqamətdə iş aparsın. 
Xəlil paşa da bu tövsiyələri qəbul etdi və bolşeviklərlə iş birliyi qurdu və sovet 
qoşunlarının Azərbaycan ərazisinə girməsini dəstəkləyən bir mövqe tutdu. Xəlil paşa 
sovet qoşunlarının Azərbaycana girməsini yalnız dəstəkləmədi, eyni zamanda sovet 
qoşunlarının Azərbaycana girməsini asanlaşdırması üçün əməli addımlar atmağa 
başladı. Başqa sözlə, bir vaxtlar Azərbaycanın müstəqilliyinin möhkəmləndirilməsi 
uğrunda mübarizəyə qoşulan Xəlil paşa, yeni şəraitdə Azərbaycanın sovet qoşunları 
tərəfindən işğalını alqışlayırdı. 
Yuxarıda yazılanlardan göründüyü kimi, Nuru paşa əmisi Xəlil paşanın Azərbaycanın 
müstəqilliyinə qarşı bu mövqeyini çox sərt tənqid edirdi. Ümumiyyətlə qeyd etmək 
lazımdır ki, Azərbaycanın taleyinin həll edilməsi Xəlil paşanın hansı mövqedə 
dayanmasından asılı deyildi. Xəlil paşa bolşevikpərəst mövqedə dayanıb-
dayanmamağından asılı olmayaraq bolşevizm Azərbaycanı işğal etmək planlarından 
imtina etməyəcəkdi. Xəlil paşa isə bu məsələdə sadəcə olaraq Ənvər və Nuru paşalardan 
fərqli olaraq əqidə sabitliyi nümayiş etdirə bilmədi. Həyatının müdriklik illərində Xəlil 
paşa Azərbaycanın müstəqilliyinə qarşı əqidə sabitliyi nümayiş etdirə bilmədiyini 
dolayısı yolla etiraf edirdi. Xəlil paşa xatirələrində yazırdı: 
Azərbaycan Türkiyəyə böyük ümidlə baxırdı. Ancaq Türkiyə özü çətin 
vəziyyətdə idi. Mən Kazım Qarabəkirdən Azərbaycan ordusunun yetişdirilməsi 
üçün bir neçə zabit istəmişdim. Ancaq heç birini də göndərə bilmədi. Azərbaycan 
xalqı Türkiyə ilə bərabər olmaq istərkən, aydın sayılan qisim tək başına  
yaşamağı düşünməkdə və Türkiyə ilə birləşməkdən qorxu duymaqdaydı. Bir 
qismi isə İran Azərbaycanı ilə birləşməyi fikirləşirdi. Mən isə Azərbaycanı imkan 
daxilində gücləndirilərək Rusiya və Ermənistana qarşı özünü qoruyacaq bir hala 
gəlməsinə tərəfdaram. 
Bu vaxt Kazım Qarabəkirdən belə bir şifrə aldım: "Sovet Rusiyası ilə doğrudan 
doğruya təmas edə bilmək Türkiyə üçün həyati önəm halındadır. Bu durumda 
Nuru paşanın bolşeviklərə qarşı Dağıstanda cəbhə alması təəssüfə-şayandır". Ona 
Nuru paşa haqqında məlumat verdim. Arxasınca belə bir şifrə aldım: "Sizin, 
Ənvər və Nuru paşaların indi başlıca vəzifəsi sovet idarəsini türk hüduduna qədər 
ulaşdırmaq olmalıdır. Bu yolda çalışmaq lazımdır. Əks təqdirdə hərəkət ediləcək 
olursa bu, başqalarının vəziyyətinə yarayacaqdır". 
 Xəlil paşa xatirələrində Kazım Qarabəkir paşanın yuxarıda xatırlanan tövsiyələrinə 
narazılıqla yanaşdığını yazırdı: 
Qarabəkir paşa məni, Ənvəri və Nuru paşanı gərəkdiyi kimi tanımamışdı. Baş 
komandanlığı altında çalışdığı Ənvərin düşüncələrini bilirdi hər halda. Təbii ki, 
bu acı təlimatı qəbul etmək mənim üçün imkansızdı. Sovet hüdudunu Türkiyəyə 
qədər ulaşdırmaq açıqca Azərbaycanı ruslara təslim etmək olardı. İstiqlal və 
istiqbalı üçün əmək sərf etdiyimiz Azərbaycanın rəngi nə olursa olsun rusların 
idarəsi altına buraxmağı bir vətən parçası saydığım Azərbaycana ihanət sayırdım. 
Bu, mənim və ötəki türk paşalarının maddən və mədənən intiharından başqa bir 
şey olmazdı. 
Bununla belə, Xəlil paşa Dağıstana yollandı və orada sovet qoşunlarının rəhbərliyi ilə 
görüşdü, onların Azərbaycan üzərinə yürüşünə qoşuldu. Xatirələrində Dağıstana 
yollanmasını Xəlil paşa Azərbaycan hökumətinin rəhbərləri ilə razılaşdırmasını iddia 
edirdi. Sonradan Rusiyanın xarici işlər naziri Çiçerinlə görüşdüyünü yazan Xəlil paşa 
Azərbaycanın işğal edilməsinin əbəs olduğunun ona da xatırlatdığını bildirirdi. 
Xəlil paşa uzun həyat yaşamış və 1957-ci ildə vəfat etmişdi. 
 
 
 
 
 
 
 
 
 
 
 
 
 
 
 
 
 
 
İstifadə olunmuş mənbə və ədəbiyyat 
 
1.”Azerbajcan” dergisi, eylül 1991 
2. Азербайджанская Демократическая  Республика. Документы и материалы. 
Баку, 1998  
3.Birinci Dünya harbinde türk harbi Kafkas cebhesi  3-cü ordu harekatı,II 
c.,Ankara,1993 
4. Денстервил Л. Британский империализм в Баку и Персии 1917-1918 гг. Тифлис, 
1925  
5.Qocatürk Utqan.Atatürk,Bakı,1991. 
6.Yüceer Nasir.Birinci Dünya savaşında Osmanlı ordusunun Azerbaycan ve Dağıstan 
harekatı, Ankara,1996. 
7.Kantemir F.Enver paşanın son günleri,İstanbul,1943. 
8.Kemalyeri Mucib.Canaqqale ruhu nasıl doğdu ve Azerbaycan savaşı (1917-1918), 
İstanbul,1972. 
9.Məmmədov (Bayramoğlu) Alxan.Azərbaycan Demokratik Respublikası dövründə 
ədəbiyyat.- Bax:”Ulduz” jurnalı, N5,1990. 
10.Nuri paşa. Kafkas İslam Ordusu harekatı.Türkiye Silahlı Kuvveleri Genel Kurmay 
Başkanlığı Askeri Tarix ve Strateji Etüd başkanlığı arşivi (ATASE),BDH 
bölümü,k.3823,d.22,f.6-1!6-32. 
 -  Nuri (Killigil) paşanın Trablusqarp savaşı hatiraları. Atatürk Universitesi Atatürk 
İlkeleri və İnkilap Tarihi Enstitüsü Atatürk Dergisi. 2012, N-1, s. 137-170 
11.Rəsulzadə M.Ə.Azərbaycan cümhuriyyəti,Bakı,1990. 
12.Rüştü.Büyük harpde Bakı yollarında 5.Kafkas piyade firkası.93 saylı Askeri 
mecmuanın Tarih kısmı,1934,N34. 
13 Süleyman İzzet.15 piyade tümeninin Azerbaycan ve Şimali Kafkasyadakı harekatı ve 
müharibeleri.103 saylı Askeri mecmuanın tarih kısmı,1936,N4. 
14.Aydemir Ş.S.Makedoniyadan Orta Asiyaya Enver paşa,III c.,İstanbul.1993. 
15.Halil paşa.Bitmeyen savaş,İstanbul,1972 
17.Hüsameddin Tuğac.Bir neslin davamı,İstanbul,1972. 
18.Fahri Bilen.Birinci cinah harbinde türk harbi.1918 yıl harekatı,5 c.,Ankara,1967. 
19.Şeyxzamanlı N.Azərbaycan istiqlal mücadiləsi xatirələri. Bakı, 1998 
20. Nejdet Karaköse. Afrika qrup komutanı, Kafkas İslam Ordusu komutanı, Sütlüce 
fabrikası sahibi Nuri Paşa. Ankara, 2012 
- Nejdet Karaköse. Birinci düny savaşında Trablusqarp cephesi və Afrika qrupları 
komutanı Nuri paşa (Killigil). www.tarihinpesinde.com/sayi106/12.pdf 
21. Görüyılmaz M. Türk Qafqaz İslam Ordusu və ermənilər (1918). Bakı, 2009 
22. Enver paşanın özel mektubları. Ankara, 1997 
23. Yamauchi M. Hoşnut olmamış adam – Enver paşa. Türkiyeden Türküstana. Ankara, 
1995 
24. Rüstəmova – Tohidi. Kominternin Şərq siyasəti və İran. 1919-1943. Bakı, 2001 
25. Зевелев А.И., Поляков Ю.А., Шишкина Л.В. Басмачество: Правда истории и 
вымысел фальсификаторов. Москва, 1986 
26. Bayramoğlu A. Qafqaz imdadına çatan türkün könül nəğmələri. Bakı, 2002 
27. Süleymanov M. Qafqaz İslam Ordusu və Azərbaycan. Bakı, 1999 
28. Azərbaycan Xalq Cümhuriyyəti və Qafqaz İslam Ordusu. Bakı, 2008 
 
 
 
 
 
NURİ PAŞANIN XATİRƏLƏRİ  
 
Nuri paşanın Qafqaz İslam Ordusu haqqındakı bu raport xarakterli xatirələri 
1918-ci ilin mart ayı - 1920-ci illər arasında Güney Qafqaz və xüsusilə Azərbaycanda 
baş verən hərbi-siyasi hadisələr haqqında məlumat vermək məqsədi ilə hazırlanmışdır. 
Bir başqa ifadə ilə, Nuri paşanın həm Qafqaz İslam Ordusu komandanı kimi, həm də 
ondan sonrakı dövrdə Azərbaycanda yaşadığı və göstərdiyi fəaliyyətlərin bir təsviridir. 
Xatirələrin subyektiv olduğu iddia edilsə də, hərbi fəaliyyətlər bilavasitə rəsmi 
sənədlərlə birlikdə təsvir edildiyindən 1918-1920-ci illər Güney Qafqazdakı siyasi və 
hərbi hadisələri dərk etməyimizə yardım edən son dərəcə əhəmiyyətli tarixi bir sənəd 
sayıla bilər. 
Digər tərəfdən, Nuri paşanın bu raportu Birinci Dünya müharibəsinin sonuna az 
qalmış bir dövrdə Osmanlı dövlətinin, bir az da Ənvər paşanın səyi ilə Azərbaycanın 
müstəqilliyini reallaşdırmaqla Qafqazı, hətta, Orta Asiyanı əhatə edən böyük siyasi 
fəaliyyətinin təsviridir. Bu təsvirin daxilində Azərbaycan və Dağıstanın 
müstəqilləşdirilməsi də yer alır. Nuri paşanın bu raportundan məlum olur ki, həm 
osmanlılar, həm də azərbaycanlılar Azərbaycanla Dağıstanın (daha dəqiq desək, Quzey 
Qafqazın) taleyini bir yerdə görürdülər. Bu səbəbdən, hətta “Mudros müqaviləsi”ndən 
də sonra Osmanlı ordusu  Dağıstanın Dərbənd şəhərinə qədər irəliləmişdir. Əlavə 
olaraq, Azərbaycan hökuməti də, sərhədləri yaxınlığında yaradılmış Quzey Qafqaz 
(Dağıstan) Respublikasına hər növ kömək etmiş və 50 milyon rubl (2,5 milyon ingilis 
lirəsi) borc pul vermişdir. Bütün bu hadisələri Nuri paşanın Qafqaz İslam Ordusu 
haqqında hazırladığı raportdan öyrənmək mümkündür və bu mənada bu raport son 
dərəcə əhəmiyyətlidir. 
 
QAFQAZ İSLAM ORDUSU HƏRƏKATI 
  
        1918-ci ilin yanvar ayının əvvəllərində Trablusqərbin (Libiya) vəziyyətini 
müzakirə etmək üçün Afrika Qrupları Komandanlığının mərkəzi olan Mısratadan sualtı 
gəmi ilə və Pola yolu ilə İstanbula gəldim. Bu dövrdə rus inqilabı səbəbi ilə Qafqaz və 
Şərqin vəziyyəti əhəmiyyətli dərəcədə dəyişməyə başlamışdı. Şərq cəbhəmizin irəliyə 
əməliyyatlarını asanlaşdırmaq məqsədilə Qafqazın müsəlman və türk əhalisi yaşayan 
məntəqələrində təşkilatlanmaq vəzifəsi Baş Hərbi Qərargah tərəfindən məqsədəuyğun 
görülmüşdü. Əsasən, Qafqaz müsəlmanları tərəfindən də yardım məqsədi ilə 1917-ci 
ilin oktyabr ayında bir heyət Mosula, 1918-ci ilin mart ayında isə Batum yolu ilə bir 
heyət İstanbula göndərilmişdi. 6-cı ordu vəziyyəti tədqiq üçün üç zabitini Qafqaz 
nümayəndə heyətinə daxil edərək Qafqaza göndərdi. Bu zaman Qafqazda hərbi 
quruculuq işləri görmək vəzifəsi bir neçə nəfərə təklif edilmiş və nəticədə Baş Hərbi 
Qərargah mənim namizədliyimi məqsədəuyğun bilib bu vəzifəni israrla mənə 
tapşırmışdı. Təxminən iyirmi zabitdən ibarət bir heyətlə dərhal yola çıxaraq 1918-ci il 
martın 25-də Mosula çatdıq. Əvvəlcə, 6-cı ordudan Qafqaza göndərilən artilleriya baş 
leytenantı Müzəffər bəyin (hazırda Hərbi Akademiya müəllimlərindən qərargah 
polkovnik-leytenantı) Mosula geri qayıtdığını gördük. Müzəffər bəyin məlumatına 
əsasən Qafqazdakı vəziyyət hərbi quruculuq işləri görmək üçün şəraitə uyğun idi.  
1918-ci il martın 31-də Bakıda erməni və ruslar tərəfindən müsəlmanlara qarşı 
qətliam törədilməsi xəbəri alındığından sürətli hərəkət etməyimiz vacib idi. Ehtiyacımız 
olan kadrları qismən VI-cı Ordudan əldə edərək, 1918-ci il aprelin 8-də Mosuldan yola 
çıxdıq. Yolda ərzaq problemi səbəbi ilə, iyirmi-otuz nəfərlik qruplar şəklində Rəvandiz, 
1918-ci il aprelin 26-də Pesva, 1918-ci il aprelin 29-da Savuçbulaq, 1918-ci il mayın 9-
da Təbrizə çatdıq. 1918-ci il mayın 12-nə qədər Təbrizdə qalaraq, Alacücəyə Qaradağ 
yolu ilə 1918-ci il mayın 25-də Arazı sal ilə keçərək Azərbaycanın Zəngəzur bölgəsinə 
gəldik. 
İrandan keçdiyimiz zaman, 6-cı ordu hissələri Rumiyə (Urmiyə - red.) gölünün 
qərbindəki ermənilərlə mübarizə aparırdı. Dəstəmizin Rumiyə gölünün şərqindən 
Təbrizə tərəf hərəkət xəbərini iranlılar yaydığından Rumiyədə ermənilərə yardım edən 
ingilislər və fransızlar mühasirədən qorxaraq, Rumiyəni tərk edib, bizdən bir gün əvvəl 
Təbrizə gəlmiş və ertəsi gün cənub istiqamətinə tərəf geri çəkilmişdilər. Təbrizdə bağlı 
olan konsulluq binasına yerləşdik. Burada qaldığımız bir-iki gün içində İran siyasi 
partiyalarından Osmanlı tərəfdarı olan İttihadla istiqlaliyyətçi və İranpərəst olan 
Demokrat Partiyası arasında silahlı münaqişə oldu. Zəif olan İttihad konsulluqdan 
yardım istəyərək, bir müddət bizim himayəmizdə qaldı. Rumiyədən geri çəkilən 
ingilislər haqqında yaxından məlumat almaq və Gilan bölgəsini idarə edən Kiçik xanla 
görüşdükdən sonra imkan olarsa, Ənzəli vasitəsilə Bakıya gedərək və Bakı haqqında 
lazım olan məlumatı alıb Gəncədə bizə qoşulması üçün kapitan İbrahim Kamal bəyə 
(indi Afina hərbi attaşesi) tapşırıq verdim. 
Ermənilər tərəfindən sıxışdırılan Naxçıvan və Ordubad bölgəsində hərbi və mülki 
quruculuq işləri görmək üçün kapitan Xəlil bəyi iki zabitlə ora göndərdim. Azərbaycana 
daxil olanda yerli xalq tərəfindən böyük coşqu ilə qarşılandıq. Bu dövrdə Qarabağ, 
Zəngəzur kimi ermənilərin nisbətən sıx yaşadığı məntəqələrdə tez-tez münaqişələr baş 
verirdi. Ermənilər silahlı qüvvələrə malik olduğundan burada müsəlmanlara nisbətən 
üstün vəziyyətdə idilər. Bu kimi əhəmiyyətli məntəqələrə yanımdakı bəzi zabitləri 
komandir təyin edərək yolumuza davam edib Cəbrayıl  Ağdam-Tərtər (Bərdə) yolu ilə 
Yevlax stansiyasına gəldik. Hər tərəfdən gələn nümayəndələrlə görüşdük. Əvvəlcə 
qərargahımızı Nuxada təsis etməyi məqsədəuyğun gördüm. Lakin ermənilərin 
təhdidlərinə qarşı mübarizə aparmağa müvafik və dəmiryoluna malik Gəncəyə üstünlük 
verərək, həmin gün axşam yola çıxdıq və 1918-ci il mayın 25-də şəhərə gəlib çatdıq.  
Bu zaman Azərbaycanda vəziyyət belə idi: Güney Qafqaz millətləri gürcü, 
erməni və müsəlmanlar tərəfindən yaradılan Cənubi Qafqaz Konfederasiyasının paytaxtı 
Tiflis idi. Federasiya Məclisi olan Seym sadəcə gürcü və ermənilərin mənfəətini 
qoruyan bir təşkilat idi. Müsəlmanlara əhəmiyyət verilmirdi. Seymdə əhəmiyyətli 
komissarlıqlara gürcü və ermənilər təyin edilmiş və sadəcə Sosial Yardım Komissarlığı 
azərbaycanlılara verilmişdi. Türk cəbhəsindən geri çəkilən rus hərbi birləşmələri öz 
silah və ləvazimatlarını sadəcə erməni və gürcülərə verirdilər. Təkcə Gəncənin qərbində 
yerləşən Zəyəm bölgəsinin türk kəndliləri əsirlikdən qaçan zabitlərimizin rəhbərliyi ilə 
(Tehran hərbi attaşesi Hüsaməddin bəy belə zabitlərdəndir) dəmiryolunu ələ keçirərək 
cəbhədən geri çəkilən bir neçə rus alayının silahını alıb, bu şəkildə silahlana bilmişdilər. 
Eyni zamanda, ölkələrinə qayıdan silahlı rus birləşmələri dəmiryolu xətti boyunca 
müsəlman kəndlilərinə və xüsusilə Bakının şimalındakı əhaliyə zülm edirdilər. Güney 
Qafqazda ermənilərlə türklər arasında əvvəldən bəri davam edən düşmənçilik vardı. 
Rusların getməsindən sonra müdafiəsiz qalan Göyçə gölünün qərbindəki İrəvan 
müsəlmanları ermənilər tərəfindən qətliama məruz qalırdılar. Azərbaycanın Qarabağ və 
Gəncə məntəqələrində isə, müsəlmanlar güclü olduğundan ermənilərə müqavimət 
göstərməyə davam edirdilər. Bu zaman Avropa cəbhəsindən geri dönən rus hərbi 
birləşmələri tərkibindəki erməni əsgərləri də öz yurdlarına qayıtmaq üçün Bakıda 
toplaşmışdılar. O dövrdə Bakıya hakim olan bolşevik partiyası lideri Şaumyan adlı bir 
erməni idi. O, adıçəkilən hərbi birləşmələrdən istifadə edərək Azərbaycanı işğal etmək 
barədə qərar vermiş və müxtəlif bəhanələrlə müsəlmanların əleyhinə zorakılığa 
başlamışdı. 1918-ci il martın 31-də Lənkərandan Bakıya gələn iyirmi Azərbaycan 
əsgərinin silahını almaq bəhanəsi ilə ermənilər Bakıdakı müsəlmanlara hücum etmiş və 
iki gün içində Bakı türklərindən minlərlə müsəlman kişi-qadın öldürülmüşdü. Bu 
hadisədən ilham alan, Azərbaycanın digər məntəqələrində yaşayan ermənilər üsyan 
edərək müsəlmanlara hücum etməyə başladılar. Bakıdan göndərilən birləşmələrlə 
qüvvətlənən Şamaxı erməniləri buradakı müsəlmanlara qarşı qətliam törətdilər. Nuxa, 
Zaqatala və Gəncədən müsəlmanlara yardım üçün gələn qeyri-nizami birləşmələr bir iş 
görə bilməyərək məğlub oldular. Meydanı boş görən erməni birləşmələri qərbə tərəf 
irəliləyərək Müsüslü-Göyçay xəttinə qədər olan kəndləri dağıdıb, əllərinə keçəni qətl 
etdilər. Bolşevik təhlükəsinin yaxınlaşdığını görən gürcülər rus ordusunda zabit olmuş 
Knyaz Maqalov adlı bir şəxsin rəhbərliyi ilə iki yüzə qədər gürcü əsgərini müsəlmanlara 
kömək üçün göndərdilər. Rus ordusu generallarından azərbaycanlı Əli ağa Şıxlinski çar 
Rusiyasının Avropa cəbhəsində istifadə etməsi üçün Qafqaz müsəlmanlarından təşkil 
etdiyi “Dikaya diviziya”ya1 (Vəhşi Diviziya) mənsub əsgərlərdən “Tatarski polk” (Tatar 
alayı) adı ilə üç yüz süvari toplayaraq işğalçılara qarşı mübarizə aparmağa təşəbbüs etdi. 
O, bu alaya ağqvardiyaçıları da qatmışdı. 
Nuxa-Zaqatala kimi şimal bölgələrində və Dağıstanda əsirlikdən qaçan zabit və 
əsgərlərimiz tərəfindən yaradılmış bəzi hərbi təşkilatlar da var idi. 
Dağıstanın müxtəlif yerlərində, xüsusilə dağlıq bölgəsində bolşevik əleyhdarı və 
cənub bölgəsində də bolşevik tərəfdarı kiçik birləşmələr mövcud idi. Bunların arasında 
daima silahlı münaqişə var idi. Gəncənin cənubundakı dağlıq bölgələrində məskunlaşan 
ermənilər Bakıdan gələnlərə yardım üçün hazır vəziyyətdə və müsəlmanlarla daim 
münaqişədə idilər. Hətta, Gəncənin yarısına yaxın bir hissəni təşkil edən Ermənikənd 
məhəlləsi ilə türk məhəllələri arasında gecə-gündüz silah səsləri eşidilirdi. Giriş-çıxış 
çətinləşmişdi. Zəngəzur erməniləri də Qarabağın mərkəzi olan Şuşa qəzasına tərəf 
irəliləyirdilər. Şuşa-Ağdam-Yevlax yolu üzərindəki Əsgəran keçidi ermənilər tərəfindən 
ələ keçirilmişdi. Gəncəyə gəldiyim zaman Batum türk hərbi birləşmələri tərəfindən 
tutulmuşdu. Almanlar da Tiflisə gəlmişdilər. Gürcülərin Azərbaycan ərazilərinə qarşı 
bəzi tələbləri olsa da, bu bizim üçün ciddi bir təhlükə təşkil etmirdi. 
 
Əməliyyat 
 
İlk olaraq, Azərbaycan vilayətlərinə mülki və hərbi məsləhətçi kimi zabit heyəti 
göndərildi. Qəza və nahiyələrdə isə yerli əhalidən ibarət mülki təşkilat yaradılmışdı. Bu 
şəkildə, qısa zamanda nizam-intizam bərpa edilmiş, Gəncə, Qazax, Zaqatala, Nuxa, 
Ağdam, Ağdaş, Cəbrayıl, Qarabağ məntəqələri ilə Zəngəzurun şərq hissəsini əhatə edən 
geniş bir sahədə idarə və komandanlıq yaradılmışdı. Azərbaycanı şərqdən və cənub-
qərbdən təhdid edən  düşmənə qarşı sadəcə yerli qüvvələrlə müqavimət göstərmək 
mümkün olmadığından mənim tələbim əsasında 5-ci Qafqaz firqəsi əmrimizə 
göndərildi. Firqənin Cəmil Cahid bəyin (indi diviziya komandiri) rəhbərliyi altındakı 
13-cü alayı 1918-ci il iyunun 12-də Azərbaycana gəlmiş və Gəncəyə göndərilərək, 
buradakı ermənilərin müqavimətinə baxmayaraq, onları tərk-silah etmişdi. Bundan 
sonra bu alaydan bir dəstə Qarabağdakı hərbi birləşmələrin komandiri İsmayıl Həqqi 
bəyin əmrinə göndərilmiş və yerli birləşmələrlə bərabər Şuşa qəsəbəsinin ermənilər 
tərəfindən işğal edilmiş, sıldırım yamaclı Qala şəhəri hissəsi çətin bir mübarizədən 
sonra ələ keçirilərək, bu bölgədəki erməni hücumları təhlükəsinin qarşısı alınmışdı. 
Digər bir dəstə də gürcülərin yeni başlayan hücumlarına və cənubdakı ermənilərin 
gözlənilən əməliyyatına qarşı Qazaxda qalmaqla, alayın digər hissələri cəbhəyə 
göndərildi. 
Tiflisi işğal edən general fon Kress komandanlığındakı alman ordu hissələri 
bizimlə müttəfiq olmalarına baxmayaraq, gürcülərlə birlikdə bizə qarşı düşmənçiliyə 
başlamış, Sadaxlı və Qarayazını işğal etmişdilər. Bunlar Poylu körpüsünün cənubuna 
                                                 
1 Dikaya divizuya. Qafqazın müsəlman əhalisindən təşkil olunmuş alaylardan ibarət idi. Burada dikaya (vəhşi) sözü daha 
çox təlim, təhsil görməmiş hərbi birləşmə mənasındadır. 
keçərək, adıçəkilən stansiya və daha cənubdakı Ağstafa stansiyalarına hərbi hissə 
göndərib, alman və gürcü bayraqlarını ora asdıqlarından, tərəfimizdən verilən əmrlə, 
yerli əhalinin də köməyi ilə işğalçıların silahları əllərindən alınmış, bayraqları 
endirilmiş, özləri Kür çayının o biri tərəfinə göndərilmişdi. Almanlar hərbi 
birləşmələrimizin dəmiryolu vasitəsi ilə Azərbaycana gəlməsinə mane olduqları üçün 
hərbi daşıma məcburi şəkildə Batum-Artvin-Ərdəhan-Qarakilsə-Dilican quru yolları 
vasitəsilə göndərilirdi. 
Bakıdan hücum edən erməni və ruslardan ibarət düşmən ordusu, bu zaman 
Kürdəmiri işğal edərək, qarşılarına çıxan azərbaycanlı və könüllü gürcülərdən ibarət 
300-400 nəfərlik müdafiə birləşmələrini geri çəkilməyə məcbur etmişdilər.  
  
15.06.1918-ci ildə düşmənin cənub istiqamətindəki birləşmələri dəmiryolu 
vasitəsilə Müsüslü stansiyasının şərqindəki bataqlığa gəlmiş və düşmənin digər bir güclü 
hərbi hissəsi Şamaxı-Ağsu yolu ilə Göyçaya yaxınlaşmışdı. Eyni gündə Qarakilsə-Dilican 
yolu ilə gələn 5-ci firqənin 10-cu alayı Ağstafa stansiyasından qatarla daha təhlükəli 
görünən düşmənin şimal birləşmələrinə qarşı müqavimət göstərmək üçün Göyçaya 
göndərilmişdi. Bu düşmən birləşməsi arxasındakı erməni qəsəbəsinin köməyi ilə Yevlax 
dəmiryolu körpüsünü rahatlıqla ələ keçirərək öz vəziyyətlərini möhkəmləndirmək 
istəyirdi. Qərargah polkovnik-leytenantı Osman bəyin (indi millət vəkilidir) rəhbərliyi 
altındakı 10-cu alay Göyçaya gəldiyi günün səhəri tabeliyindəki ağır zirehli hərbi 
birləşmə ilə şərqə tərəf irəliləsə də, Göyçayın 4-5 km. şərqində düşmən mühasirəsinə 
düşərək iki yüzdən çox insan və iki topunu itirmişdi. Alayımızın düşmənlə bu ilk 
döyüşünün ağır nəticəsi alay rəhbərliyinin diqqətsizliyindən baş vermişdi. 5-ci firqənin 
geridə qalan hissələri Batum-Tiflis yolu bağlı olduğu üçün Qars-Qarakilsə-Dilican təriqi 
ilə asta-asta gəldiyi üçün ön hissələrə ancaq iyunun 22-də çatmışdı. Bu vaxta qədər 
cəbhədə müdafiə vəziyyətində qalaraq, qüsurlarımızın düzəldilməsi ilə vaxt keçirilmişdi. 
Azərbaycanın müxtəlif yerlərindən səfərbər olunan könüllülər də bir-birinin ardınca 
cəbhəyə göndərilirdi.  
Azərbaycanın türk ordusunun əlinə keçməsinin əleyhinə olan almanlar bizə qarşı 
siyasətə davam edərək, hər fürsətdə bunu bildirməkdən geri qalmırdılar. Bu günlərdə 
alman əsirlərini geri almaq bəhanəsi ilə Bakı bolşevikləri ilə anlaşmaq üçün 
göndərdikləri xüsusi heyətin cəbhəni keçə bilməməsi səbəbilə başqa bir heyəti təyyarə 
ilə Tiflisdən Bakıya göndərmişdilər. 
İyunda diviziyanın ara-sıra etdiyi hücumlar müvəffəqiyyətlə nəticələndi. 
Cəbhəmizin sol tərəfində və Göyçay-Ağdaş-Xaldan sərhədinin şimalında yerləşən 
erməni məntəqələrinə qarşı ehtiyatlı tərpənərək şimalda Zaqatala, Nuxa könüllü 
birləşmələri müxtəlif şəkildə yerləşdirildi. İyunun 26-da axşama qədər toplanan bütün 
könüllülər və diviziya hissələri cəbhəyə göndərildiyi üçün hücuma keçmələri əmr 
olundu. İyunun 27-də Kürdəmir-Qaraməryəm istiqamətində olan düşmən hücuma keçsə 
də, məğlub edilmişdi. Birləşmələrimiz iyunun 28-30-da əks-hücuma keçərək düşmənin 
şimal birləşmələrini Ağsuya qədər qovmuş, cənub birləşmələrimiz isə bataqlıqlar səbəbi 
ilə rahatlıqla irəliləyə bilməmişdi.  
İyunun 30-da firqənin sol cinahı boyunca Azərbaycanın erməni məntəqəsindən 
hücuma keçən düşmən birləşmələri diviziyanın arxasında qalan Göyçay qəsəbəsini işğal 
etmişdi. Lakin düşmənin bu əməliyyatı ehtimal olunduğu üçün ordu qərargahı 
əvvəlcədən bunu nəzərə almışdı. Könüllülər və cəbhə birləşmələrindən ibarət hərbi 
qüvvələrimiz düşmənin Bakı və Tiflislə olan əlaqəsini kəsmiş, həmin düşmən birləşməsi 
və onlara yardım edənlər məhv edilmişdi. 
Cənubda Ağsu, Qaraməryəm, Göyçay, Ağdaş, Xaldan, Kür çayı və şimalda 
Şamaxı-Qutqaşen-Qəbələ-Nuxa-Zaqatala məntəqələri ilə əhatə olunan bu ərazidə 
erməni əhalisinin sayı 1917-ci il rus sənədlərinə görə, Bakı erməniləri ilə birlikdə 280 
mindən çox idi. Bu əməliyyatda bir top, çoxlu silah və qənimət ələ keçirdik. İyulun 3-də 
düşmən birləşmələri Kürdəmir, Ağsu və bizim cəbhəmizdə Müsüslü-Külüllü sərhədində 
yerləşmişdi. 5-ci piyada firqəsindən ayrılaraq keçmiş rus zabiti mayor Ramazanovun 
rəhbərliyi altında Salyan cəbhəsinə göndərilən bir dəstə Kür çayının mənsəbini ələ 
keçirərək, quru və çay yolları ilə irəliləyən üç növdən ibarət təxminən min nəfərlik 
düşmən dəstəsini yerli türk əhalisinin də yardımı ilə məğlub və həbs etmiş, xeyli 
qənimət də ələ keçirmişdi. 
İyulun 6-da Göyçayın şimalındakı ermənilərə qarşı apardığımız əməliyyat sona 
çatdığı üçün diviziya irəliləməyə davam etsə də, piyada və topçu ləvazimatının azlığı 
səbəbi ilə Şamaxı yamaclarında dayanmağa məcbur olmuşdu.Firqənin  silah-sursat 
sərfiyyatı həddindən çox idi. Piyada silah-sursatının gəlməsindən sonra yenidən hücuma 
başlanmış, düşmən Kürdəmirdən qovularaq əsir və qənimətlər ələ keçirilmişdi. 
İyulun 16-da İrandan 3000 nəfər olduğu bildirilən rus-kazak birləşmələri Bakıya 
gəlməyə başlamışdı. Ümumi rəhbərliyi də Biçeraxov ələ almışdı. İngilislərin də 
Ənzəlidən Bakıya hərəkət etməsi də xəbər verilmişdi (Bu günlərdə ordu əmrinə verilən 
15-ci diviziyanın 38-ci alayı da gələrək cəbhəyə göndərildiyindən gücümüz xeyli 
artmışdı). 
İyulun 22-də əsas hücumla Sığırlı stansiyasında olan düşmən geri oturdulmuşdu. 
Şimal birləşmələrimiz isə Şamaxını azad etmişdilər. Son döyüşlərdə düşməndən üç top, 
on iki pulemyot, minə qədər tüfəng ələ keçirilmişdi. Birləşmələrimizin Bakıya 
yaxınlaşdığını görən almanlar əməliyyata mane olmaq üçün İstanbulda baş qərargaha 
təsir göstərməyə çalışırdılar. Lakin, müdafiə nazirinin xüsusi əmri ilə hücumu davam 
etdirmək və hərəkəti sürətləndirmək etməyimiz tapşırılmışdı (Əmrə bax!). İyulun 23-də 
firqənin ön birləşmələri Bakının 70 km . qərbinə qədər irəliləmişdi. 
Susuz olan bu məntəqəni ələ keçirmək üçün lazım olan hazırlıqlar görülmüş və 
iyulun 28-də irəliləyən kəşfiyyatçı süvari birləşməmiz bir zabit, dörd sürücüdən ibarət 
bir ingilis zirehli maşını və iki adi maşını ələ keçirmişdi. Bununla da, ingilislərin Bakıya 
gəlməsi öz təsdiqini tapmışdı. İngilislərin Bakıda toplaşmasından və burada 
möhkəmlənməsindən əvvəl əlimizdəki mövcud birləşmələrlə Bakını ələ keçirməyə qərar 
verərək, avqustun 13-də  hücuma keçmişdik. Avqustun 15-də Bakının qərbindəki 
qəbiristanlıq və qışlalara qədər irəliləsək də, topçu və piyada silah-sursatının azalması 
və düşmənin güclü müdafiə olunması səbəbi ilə dəmiryolunun qərbində dayanmağa 
məcbur olduq. Ehtiyacımız olan canlı qüvvə və silah-sursat əldə etməklə yanaşı, 
düşmənin gəmilərlə öz gücünü artırmasına da mane olmaq lazım idi. Bu günlərdə ingilis 
birləşmələri tamamilə Bakıya gəlmiş və əsasən müdafiəyə əlverişli olan Bakının ətrafını 
möhkəmlətməyə başlamışdılar. Düşmən dəmiryolunun şərqi və Bakının qərb 
yamaclarında möhkəmlənmə fəaliyyətini şimala tərəf genişləndirərək, Abşeron 
yarımadasının qərbə qarşı müqaviməti üçün düz bir müdafiə xəttinin yaradılmasına 
çalışırdı. Biz də həm düşmən mövqeyinin möhkəmlənməsinə mane olmaq, həm də 
düşmən mövqelərini şimal və şimal-şərq tərəfdən ələ keçirmək üçün Abşeron 
yarımadasının şərq və şimalındakı müsəlman kəndlərində təşkilatlanaraq, Suraxanı-
Sabunçu-Balaxanı-Binəqədi tərəflərdə cəbhə təşkil etməklə düşməni narahat etməyə 
başladıq. Bakının qərb cəbhəsi şəhərə çox yaxın olduğu üçün hücuma buradan 
başlamağı əlverişli saydıq. Hər nə qədər, 15 hücumu ilə düşmənin nəzəri bu cəbhəyə 
cəlb edilsə də, düşmənlə aramızı ayıran dəmiryolu sahəsinin sıldırım yamacları buradan 
hücum etməyə o qədər də uyğun deyildi. Ərazinin xüsusuyyətinə uyğun gücümüzü 
artırmaqla, bu cəbhədən ediləcək hücumumuz müvəffəqiyyətlə nəticələnə bilərdi. 
Beləliklə, buradakı hazırlığımızı  düşmənin diqqətindən yayındırmaq üçün Biləcəri və 
şimal cəbhəsindən hücuma keçdik.  
Təşəbbüslərimiz lazım olan təsiri göstərmişdi. Düşmən Biləcəri stansiyasının 
şimalındakı Yanardağ və şərqindəki Binəqədi yamaclarına, Biləcəri stansiyasının ətrafı 
və cənubdakı arxa mövqeyinə diqqət yetirməyə başlamışdı. Yanardağın arxası düşmən 
cəbhəsinin qarşısında və mürəkkəb yerdə olduğu üçün oranı möhkəmlətməyə xüsusi 
diqqət verilirdi. Bakıya hücumumuz zamanı sol cinahımıza təhlükə yaradan yamacların 
düşmən tərəfindən möhkəmləndirilməsinə mane olmaq və burada düşmənin tək qalan 
hərbi birləşməsini məhv etmək üçün avqustun 24-də günəş doğarkən Yanardağı, 
avqustun 31-də isə Binəqədini sürətli və güclü hücumla mühasirə edərək bu bölgədə 
möhkəmlənməyə çalışan düşmən qüvvələrini (bir bölüyü ingilis) dağıtdıq və əsir aldıq. 
Bu müvəffəqiyyətlər düşməni mənəvi cəhətdən sarsıtmış və əsgərlərimizin əhval-
ruhiyyəsini gücləndirmişdi. 
Sentyabrın 12-nə qədər 15-ci firqədən digər 56-cı alayı və 36-cı diviziyanın 10-cu 
alayı da bizə qoşulmuşdu. Ehtiyacımız olan silah-sursatı da əldə etmişdik. Sentyabrın 
13-də düşməndə şimaldan hücum edəcəyimiz fikrini yaratmaq üçün birləşmələrin 
hamısı Yanardağ-Binəqədi bölgəsində toplanmışdı. Həmin gün düşmən təyyarələri bu 
vəziyyəti öyrənmişdilər. Sentyabrın 13-dən 14-nə keçən gecə 38-ci alay və Azərbaycan 
könüllüləri 15-ci firqə komandanının rəhbərliyi ilə şimal cəbhəsini tərk etmişdi. Digər 
qüvvələr, yəni Rumıniya cəbhəsindən gələn və mükəmməl halda olan 15-ci firqənin 56-
cı alayı, 5-ci firqənin alayları və 36-cı firqənin 107-ci alayı şəhərin qərbindəki 
dəmiryoluna yaxın yerlərdə toplaşdılar. Məqsədimiz düşməndə əsas hücumun şimaldan 
olacağını çatdırmaqla onun fikrini azdırmaq idi. Buna görə də, Bakının qərb cəbhəsinə 
qarşı topladığımız birləşmələr, silah işlətmədən, sadəcə qumbara və süngü hücumu ilə 
sığınacaqlarda qorunan düşmən mövqelərini bir-birinin ardınca ələ keçirmişdi. Şimal 
birləşmələrimizə də çoxlu silah-sursatla düşmənin ehtiyat birləşmələrinə hücum 
tapşırığı verilmişdi. Hər iki cinah tapşırığı tam yerinə yetirmişdi. Günəş doğmadan 
Bakının qərb yamacları artıq tamamilə hərbi birləşmələrimizin əlinə keçmişdi. Bu 
əməliyyatda hücum edən əsas hərbi birləşmələrimiz az bir itki ilə məqsədinə çatsa da, 
şimal birləşmələrimiz ciddi itkilərə məruz qalmışdı. O gün axşama qədər, Bakının qərb 
və şimalındakı mövqelər düşməndən təmizlənmişdi. Çoxlu pulemyot və zirehli 
maşınlarla təchiz olunmuş düşmənlə küçə döyüşünə girməklə çox itki verəcəyimiz 
ehtimalına görə gecəni şəhərdən kənarda keçirmişdik. Ancaq top atəşi ilə düşmənin 
limanları və müqavimət nöqtələri atəş altında saxlanmışdı. Sentyabrın 15-də günortadan 
sonra əvvəlcə 56-cı alay şəhərə daxil olmuş və mühüm obyektlər ələ keçirilmişdi. 
Hədəfimiz olan Bakı alınmış, bu mühüm əməliyyat sona çatmışdı. Bundan sonra 
hərəkatımız Quzey Qafqaz və Qarabağa istiqamətlənmişdi. 
 
Bakının ələ keçirilməsindən sonrakı əməliyyatlar 
 
Bakının alınmasından sonra Dərbənd və Petrovska qayıdan Biçeraxovun ordusu 
təqib edilmişdi. Dağıstanı xilas etmək üçün 15-ci firqə Dərbənd istiqamətində 
göndərilmişdi. Ordunun Bakı cəbhəsində olmasından istifadə edən ermənilər Qarabağda 
üsyan qaldırmış, Şuşa qəsəbəsində döyüşlərə səbəb olmuşdular. Bu məqsədlə Cəmil 
Cahid bəyin rəhbərliyi altında 5-ci Qafqaz firqəsindən iki alay Qarabağa göndərildi.
   
 
Bakının azad olunmasından (14 sentyabr 1918-ci il) tərk edilməsinə qədər 
(17 noyabr 1918-ci il) Azərbaycanda və Quzey Qafqazda fəaliyyət, vəziyyət və 
hadisələr 
 
Hərbi Sahədə 
1) Bakının ələ keçirildiyi gün, şəhər müsəlmanlarının 31 mart tarixində ermənilər 
tərəfindən törədilən qətliamın (mart soyqırımı nəzərdə tutulur – red.) təsiri altında 
ermənilərə hücum etdikləri üçün asayişi qorumaq məqsədilə bəzi sərt tədbirlər görüldü. 
Bunun nəticəsində əmin-amanlıq bərpa olundu. 
Şəhər daxilindəki silah-sursat və ləvazimat anbarları müəyyən edildi. Zavod və 
fabriklər hərbi məqsədlər üçün fəaliyyət göstərməyə başladı. Hazır parçadan tikilən pal-
paltarla ordu tamamilə və yenidən geyindirildi (Bakı milyonçusu Hacı Zeynalabdin 
Tağıyev öz fabrikinin məhsullarından əsgərlər üçün 80 min metr və zabitlər üçün 20 
min metr parça hədiyyə etmişdi). 
2) Düşmənin Xəzər dəniz donanması: “Qars” və “Ərdəhan” adında iki hərbi gəmi 
və ələ keçirilmiş bir neçə paraxod Bakının qarşısında Nargin adasının arxasında idi. 
Bakını dənizdən mühafizə etmək üçün silahlı birləşmələrdən istifadə edilərək 
möhkəmləndirmə işlərinə başlanmışdı. Batumdan gətirilən 4 ədəd iyirmi birlik adi atəşli 
Krupp sahil topu quraşdırılmışdı. 
3) Hələ Azərbaycana tabe olmayan və erməni birləşmələrinin ixtiyarında olan 
Lənkəran  cəbhəsinə qarşı Salyanda bir neçə hərbi birləşmə hazırlanırdı. 
4) Qarabağ ermənilərinə qarşı polkovnik Cəmil Cahid bəyin rəhbərliyi altında 5-
ci firqədən iki alay göndərilmiş və Əsgəranla üzbəüz olan Ağdamda toplanmışdı. Bizim 
Bakı da məşğul olmağımızdan istifadə edən ermənilər Ağdam ilə Şuşa qalası arasında 
olan Əsgəranın yolunu bağlayaraq qalada qalan iyirmi minə yaxın müsəlmanı 
mühasirəyə almış və Qarabağdakı müsəlman kəndlərini məhv etməyə başlamışdılar. 
Ermənilərin məqsədi burada müsəlmanların sayını azaldaraq Ermənistanın sərhədlərini 
genişləndirmək idi. 1918-ci il sentyabr ayının əvvəllərində hərbi birləşmələrimiz 
hücuma keçmişdi. Bir günlük şiddətli döyüşdən sonra Əsgəran azad edilmişdi. Şuşa 
qalası mühasirədən xilas olunmuşdu. Bu hərbi qüvvələr ordumuz Azərbaycandan 
gedənə qədər Şuşa qalasında qaldılar. Onlar ermənilərin müsəlmanlara qarşı gözlənilən 
hücumlarına mane olmaqla yanaşı, yeni yaradılan Birinci Azərbaycan firqəsinin təlim-
tərbiyə və hazırlığı ilə də məşğul olmuşdular. 
5)Azərbaycana göndərilən Osmanlı hərbi birləşmələrinin Fələstin cəbhəsinin 
möhkəmləndirilməsi məqsədi ilə geri çağrılacağı Müdafiə Nazirliyi tərəfindən 
bildirildiyi üçün İslam Ordusu Azərbaycan Ordusunda hərbi quruculuq işlərinə 
başlamışdı. Azərbaycana gəldiyimiz gündən etibarən yerli sakinlərdən ibarət 
birləşmələrin yaradılması xüsusilə diqqətimizdə idi. Lakin təlim heyəti və zabitlər 
olmadığı üçün Bakının azad olunmasına və hərbi birləşmələrimiz nisbətən sərbəst 
qalana qədər bu imkan reallaşmamışdı. Azərbaycana gələn hərbi birləşmələrin zabit 
heyətinin sayı az olduğu üçün bu zabitlərdən istifadə etmək imkanı olmamışdı. Əksinə 
özümlə gətirdiyim qərargah zabitlərinin bir hissəsini də cəbhəyə göndərmək 
məcburiyyətində qalmışdıq. Bütün problemlərə baxmayaraq, yaradılması nəzərdə 
tutulan Azərbaycan Ordusunun zabit və şəxsi heyətini yetişdirmək üçün gəlişimizin 
ikinci ayı Gəncədə Ehtiyat Zabit Məktəbi, avqust ayında isə Kiçik Zabit Məktəbi təşkil 
olunmuşdu. Bakının ələ keçirilməsindən sonra yaradılan Birinci və İkinci Azərbaycan 
diviziyalarının şəxsi heyətini də bu məktəblərin məzunları təşkil edirdi. Birinci 
Azərbaycan diviziyasının mərkəzi Şuşada, İkinci Azərbaycan diviziyasının mərkəzi isə 
Bakıda idi. Birinci diviziyaya İslam Ordusunun qərargah rəisi Nazim bəy (Milli 
Mücadilədə şəhid olan Nazim bəy), İkinci diviziyaya polkovnik Cəmil Cahid bəy və 
Azərbaycan Korpusuna rus ordusunda general olmuş Əliağa Şıxlinski  rəhbərlik edirdi. 
Ordunun qərargah rəisi isə müvəqqəti olaraq 5-ci firqə 10-cu alayının komandiri 
qərargah polkovnik-leytenantı Osman bəy təyin olunmuşdu. Diviziyalar düşməndən 
qənimət götürülən silah və toplarla silahlandırıldı. Bundan başqa, əlavə olaraq sərhəd 
taborlarının yaradılmasına başlandı. Polkovnik Atik bəyin rəhbərlik etdiyi Ehtiyat Zabit 
Məktəbindən 400 kiçik zabit məzun olmuşdu. 200 ehtiyat zabiti də hazırlanırdı. İslam 
Ordusunun yüksək səviyyədə təşkilatlanmaq üçün çoxlu zabitə ehtiyacı var idi. Bu 
ehtiyacın təmin edilməsi dəfələrlə İstanbuldan tələb edilsə də, faydalı bir nəticə əldə 
edilməmişdi. Xüsusilə yeni hərbi quruculuq işlərinin görülməsi çətinlik yaradırdı (53). 
Bununla yanaşı, Gəncə, Zaqatala, Şəki (mərkəzi Nuxa qəsəbəsi), Cavanşir (mərkəzi 
Tərtər), Göyçay, Quba, Qarabağ (mərkəzi Ağdam), Qazax, Cavad, Cəbrayıl, Bakı, 
Sabunçu qəzalarında şöbələr təşkil olundu. 
6) Azərbaycan və xüsusilə Bakının ərzaqla təmin olunması diqqətdən 
yayınmamışdı. Ordu nəqliyyat müfəttişliyi Azərbaycan Ərzaq Nazirliyi ilə birlikdə 
çalışaraq çətin günlər keçirən şəhərə ərzaq gətirmişdi. Döyüşlər nəticəsində zərər görən 
məntəqələrə ərzaq və əşyalar göndərilmişdi. Bunun üçün hərbi məmurlarla hökumət 
məmurları birlikdə çalışmış və lazımi sevindirici nəticələr alınmışdı. 
7) Liman işləri ilə məşğul olmaq üçün dənizçi əsgərlərdən və fəhlələrdən ibarət 
bir liman idarəsi təşkil edilmişdi. Hərbçilərin əlinə keçmiş nəqliyyat vasitələri və 
paraxodların bəziləri silahlandırılmışdı. Qatarlar əvvəlcədən yaradılan Hərbi Nəqliyyat 
Komissarlığının nəzarəti altında Azərbaycan hökuməti tərəfindən istifadə edilirdi. 1916-
cı ildə çar hökuməti tərəfindən inşası başlayan Bakı-Culfa dəmiryolu əhəmiyyətli 
sayıldığına görə, inşası davam etdirilmişdi. Relslərin döşənməsi üçün Bakı-Poylu 
(Gürcüstan sərhədində, Kür çayı üzərində) dəmiryolunun qoşa relslərindən biri 
sökülməyə başlamışdı. 
8) Bakıda hərbi avadanlıq istehsal edən zavodlar (iki dinamit, bir böyük top 
mərmisi zavodu və bir böyük yüngül silahlar hazırlayan sex) və digər zavodlar ələ 
keçirilmişdi. Həmin zavodlardan istifadə etmək üçün İstanbuldan Fəhmi bəyin (indi 
hərbi sənaye rəis müavini, polkovnik) rəhbərliyi altında bir heyət dəvət edilmişdi. 
Zavodların fəaliyyəti qismən bərpa olunmuş, qənimət kimi ələ keçən topların 
çatışmayan hissələrinin tamamlanmasına çalışılmışdır. 
 
Mülki sahədə 
Bakının azad edilməsindən sonra Gəncədəki Azərbaycan hökuməti Bakıya 
gələrək baş nazir Fətəli xan Xoyskinin rəhbərliyi altında ölkəni idarə etməyə davam 
etmişdi. Azərbaycan hökumətində bütün nazirliklər mövcud idi. Lakin Hərbi Nazirlik 
və təşkilatı mövcud olmadığı kimi Din İşləri Nazirliyi də yox idi. Çar Rusiyası 
dövründəki ruhani idarəsində əsaslı dəyişiklik edilməmişdi. Tiflis müftiliyi Bakıya 
köçürülmüşdü. 
Azərbaycan Hərbi Nazirliyinin təşkilat işlərini İstanbulda Ordu Dairəsi rəis 
müavini polkovnik Behiç bəy (indiki Budapeşt səfiri) görürdü. Bu məqsədlə bir kadr 
heyəti hazırlanmış, bu heyətdə bəzi vəzifələr Osmanlı ordusu mənsublarına verilmişdi. 
Yerli kadrlar isə Osmanlı Hərbi Nazirliyində təcrübə keçəcəkdilər. Təcrübənin müddəti 
və fəaliyyət formasını albay Behiç bəy tənzimləyəcəkdi (12.09. 1918-ci il tarixli və 
2/4455.34 saylı olduqca məxfi əmr). 
Beləliklə, Azərbaycan Hərbi Nazirliyinin işləri əslində Qafqaz İslam Ordusu 
rəhbərliyi altında idarə olunurdu. 
Azərbaycan hökuməti və Qafqaz İslam Ordusu komandanlığı arasındakı 
münasibət və əlaqələrin təmin olunması vəzifəsi ilə Qafqaz İslam Ordusunun “Siyasi 
işlər şöbəsi” məşğul idi. 
 
Azərbaycan hökumətinin daxili təşkilatlanması və siyasəti   
 
Azərbaycanın müxtəlif məntəqələrinə məntəqə komandiri kimi göndərilən 
Osmanlı zabitləri müharibə davam etdiyi müddətdə yerli mülki təşkilatlara da rəhbərlik 
edirdilər. Bakı və Gəncədə vilayət təşkilatları yaradılmışdı. Azərbaycan hökumətinin də 
razılığı ilə Bakı rəhbərliyinə Osmanlı zabiti Fəthi bəy təyin olunmuşdu. Bakıda Baş 
Polis İdarəsi (ümumi təhlükəsizlik), polis, jandarma qurumları yaradıldı. Əhali arasında 
asayiş və nizam-intizamın təmin edilməsi üçün çox iş görülmüşdü. Xüsusilə ermənilərlə 
müsəlmanlar arasında əvvəlcə Gəncə və Bakıda baş vermiş qırğınlar səbəbi ilə baş 
verən təhlükə aradan qaldırılmışdı. Əvvəllər baş verən xırda oğurluq hadisələrinin 
qarşısı alınmış, Bakıda və Azərbaycanın digər məntəqələrində sakitlik yaradılmışdı. 
Bakıda qalan ruslar da sərbəst və rahat idilər. Bu zaman Daxili İşlər Nazirliyi də öz 
təşkilatını qurmaq və genişləndirməklə məşğul idi. 
Siyasi partiyalar fəaliyyətdə idilər. Rus inqilabı zamanı Azərbaycanda müxtəlif 
partiyalar yaranmışdı. Hökumət Müsavat partiyası üzvlərindən ibarət idi. 
 
Mətbuat 
 
Bakıda “Azərbaycan” adlı türk dilində (rəsmi hökumət qəzeti) və bir də rus 
dilində qəzet nəşr olunurdu. Bu qəzetlər Yerli Komandanlıqdakı senzura heyəti 
tərəfindən yoxlanılırdı. 
 
Xarici işlər təşkilatlanması və siyasəti 
 
Digər Qafqaz hökumətləri nümayəndələri kimi, Azərbaycan hökuməti 
nümayəndələri də İstanbul konfransında iştirak etmişdilər. Azərbaycanlılar, gürcülər və 
ermənilər bir-birlərinin müstəqilliyini və hökumətlərini tanımışdılar. Hər üçünün də 
istiqlaliyyəti və hökuməti Osmanlı hökuməti tərəfindən tanınmışdı. Lakin bu 
hökumətlərin sərhədləri hələ müəyyən edilmədiyindən hər hökumət öz hərbi nəzarəti 
altında saxladığı məntəqələrə sahib idi. 
Bununla yanaşı, Almaniya hökuməti Gürcüstanın müstəqilliyini tanısa da, 
Azərbaycanın müstəqilliyini tanımamışdı. Almanlar Bakıya Qafqaz İslam Ordusuna 
polkovnik-leytenant fon der Qoltsu siyasi və hərbi nümayəndə kimi təyin etmişdilər. 
Avstriyalılar da polkovnik-leytenant Paulun rəhbərliyi altında nümayəndə heyəti 
göndərmişdilər. 
Azərbaycan hökuməti ilə Gürcüstan hökuməti arasında rəsmi münasibətlər 
yaranmış və Azərbaycan hökuməti Gürcüstana, Tiflisə Cəfərovu (Məmmədyusif 
Cəfərov – red.) səfir təyin etmişdi. Bununla yanaşı, Gürcüstan hökuməti də Bakıya 
Nikolas Karfavidzeni siyasi nümayəndə  kimi göndərmişdi. 
Buna baxmayaraq, sərhəd məsələlərinə görə Gürcüstanla münasibət Tiflisdəki 
Alman Hərbi işğal komandanlığının təsirilə o qədər də dostluq şəraitində deyildi. 1918-
ci iyul ayının 27-də alman və gürcülərin əlli nəfərlik bir dəstəsi Qazax və Borçalı 
sərhədində, Qazaxdan Tiflisə gedən yol üzərindəki Şıxlı kəndinin 20 verst (1 verst 1,07 
km-dir – red.) şimal-qərbində yerləşən Sınıq körpüyə hücum etmişdilər. Yerli əhali və 
əsgərlərimiz tərəfindən cavab verilmiş, gürcülər 26 ölü, 20 əsir və 2 pulemyot qoyaraq 
qaçmağa məcbur olmuşdular. 
Bundan başqa, yenə alman və gürcülərdən ibarət bəzi kiçik dəstələr Poylu 
tərəfdən Azərbaycana girsələr də, silahları alınaraq sərhəddən kənarlaşdırılmışdılar. 
Ermənistanın Tiflisdəki siyasi nümayəndəsi Camalyan oradakı Azərbaycan səfiri 
Cəfərovla bəzi təşəbbüs və münasibətlərdə idi. 
Bolşevik hökuməti ilə isə münasibət yaradılmamışdı. İsveç, Danimarka və İran 
konsulları fəaliyyətlərini davam etdirirdilər. 
Düşmən hökumətlərə mənsub Belçika konsulu (yerli bir erməni) Bakıdan 
Gəncəyə göndərilmiş, orada yerləşdirilmişdi. Fransız konsulu Bakıda Danimarka 
konsulluğunda yerləşmişdi. Hər iki konsulla da yaxşı rəftar edilirdi. 
Quzey Qafqaz hökuməti (Dağlılar Birliyi Respublikası hökuməti) Temirxan 
Şurada (Buynakskda) yaradıldıqdan sonra Azərbaycan hökuməti ilə qarşılıqlı olaraq bir-
birlərinə siyasi nümayəndə göndərmişdilər. 
 
Ticarət 
 
Bakının əsas ticarətini təşkil edən qaz və mazut hasilatı, kustar üsullarla parça və 
Kür ətrafındakı kürü istehsalı hökumətin ixtiyarında idi. Bunların bir hissəsinin ixracı 
və satışı üçün gürcülərlə danışıqlar aparılırdı. Bununla yanaşı, xüsusilə almanların 
təsirilə Tiflisdə problemlər də yaranırdı. Ərzaq mallarından başlayaraq ölkə daxilində 
kiçik ticarət işləri aparılırdı. İxracat əmtəəsindən bəzi yerlərə aşağıda görəcəyimiz kimi 
müəyyən qədər mazut və benzin satılmışdı. 
 
Nəqliyyat 
 
Osmanlı hökuməti ilə əlaqə Batum-Tiflis-Gəncə və Gümrü-Qarakilsə-Tiflis-
Gəncə dəmiryolları vasitəsilə yaradılmışdı. 
Hətta “Batum müqaviləsi”nə əsasən, bu yollardan tranzit kimi hər cür hərbi və 
digər əşyaların Gürcüstandan keçirilməsinə təminat verilmişdi. Lakin gürcülər 
almanların təsirilə aşağıda mazut ixracı mövzusunda görəcəyimiz kimi, buna xeyli 
problem yaratmışdılar. Bu problemə görə, Gürcüstan sərhədi yaxınlığında, Ağstafadan 
başlayaraq Ermənistan daxilindən keçməklə Qarakilsə şose yolundan istifadə olunurdu. 
Mövcud olan nəqliyyat vasitələrindən təmirə ehtiyac duyulanları bərpa edilmişdi. Bir 
çox mazut qatarları hazırlanaraq, Tiflis yolu ilə Türkiyəyə göndərilmişdi. Eyni zamanda 
Dəmiryol Nazirliyi Bakıdan Batuma gedən neft, qaz və s. borularının təmizlənməsi işinə 
başlamışdı. Gürcüstan daxilində və Kabuşiyyədəki göndərmə müəssisələrinin 
(Terminalları) yaxşı işləməsi üçün Bakıdan texniki mühəndislər göndərilmişdi. 
Beləliklə, Bakıdan milyonlarla pud qaz, benzin və digər məhsulların Batumdakı 
anbarlara göndərilməsi üçün ciddi iş görülürdü. 
 
Rabitə və Poçt 
 
Teleqraf, telefon, poçt əşyaları təmin edilmişdi. Bakıdakı böyük simsiz teleqraf 
stansiyası ordu tərəfindən təmir edilmişdi. 
 
Nazirliklər 
 
Nazirliklər də öz işləri ilə məşğul olur, hökumətin əmr və sərəncamlarını yerinə 
yetirirdilər. Bunların arasında Maliyyə Nazirliyi hələ lazımi şəkildə inkişaf edə 
bilməmişdi. Azərbaycana maliyyə yardımı məqsədilə borc pul verilməsi və satınalma 
işləri üçün əvəzsiz xeyli pul yardımı üçün Osmanlı hökuməti tərəfindən razılıq 
verilmişdi. Hətta, maliyyə yardımının bir hissəsi Bakıya göndərilsə də, Bakının 
boşaldılması vaxtına təsadüf etdiyi üçün Azərbaycan maliyyə qurumuna verilməmişdi. 
Bu mövzudakı məlumatlar “A” əlavəsi ilə göstərilmişdir : 
 
 Surət 
 
Qafqaz İslam Ordusu komandanlığına 
(Təcilidir) 
№ 170 
İstanbul, 01.10.1918-ci il 
Çatma tarxi 05.10.1918-ci il 
Azərbaycan hökumətinə veriləcək borcun həcminin köhnə rus pulu formasında 
verilməsi adıçəkilən hökumətin burdakı nümayəndələri tərəfindən qəbul edilmiş və bu 
məsələ ilə əlaqədar nümayəndə Səlim bəy Nazirlər Kabinetindən icazə istəmişdir. 
Adıçəkilən teleqrama hələ cavab alınmamışdır. Əsas rus rublunun qəbul edilməsi 
halında Azərbaycan hökumətinə veriləcək borc həcminin göstərilməsi və satınalma 
işləri üçün də xeyli miqdarda əvəzsiz pul yardımının lazım olmasının, Romanov 
rublunun qəbul etdirilməsinin siz- əlahəzrət tərəfindən sürətlə baş nazirə bildirilməsini 
xahiş edirəm. 
Müdafiə naziri adından İsmayıl Həqqi 
 
 
Müdafiə Nazirliyinə 
 
Bakı,17.10.1918-ci il 
 
Azərbaycan hökumətinə borc veriləcək məbləğin Romanov rublu kimi qəbuluna 
Azərbaycan hökuməti razılıq vermiş və məsələ İstanbuldakı nümayəndələri Səlim bəyə 
bildirilmişdir. 
İslam Ordusu komandanı, 
diviziya generalı Nuri 
 
 
Qafqaz İslam Ordusu baş komandanı, diviziya generalı Nuri paşa həzrətlərinə 
təqdim 
 
Azərbaycan Respublikası hökuməti, 29.10.1918-ci il 
Maliyyə Nazirliyi, № 5629 
İstanbuldakı nümayəndəmizin verdiyi məlumata görə, Türkiyə hökuməti 
tərəfindən xüsusi istiqraz olaraq hökumətimizin Türkiyəyə verəcəyi bəzi malların 
əvəzində bizə beş yüz min lirəlik Osmanlı qəbzi göndərilib. Aldığım məlumata görə, bu 
pul Bakıya gəlib. Həmin pul gələcək Azərbaycan üçün İstanbulda çap olunan 
müqavilələrin təminatı olduğu üçün möhtərəm əsgərimizə müraciət edərək bu pulu 
Osmanlı lirəsi olmaq şərtilə Azərbaycan Dövlət Bankına verilməsi rica olunur. Əks 
təqdirdə, bizim xəzinə işlərimizin xeyli çətinləşəcəyi təbiidir. 
Maliyyə naziri  
Məhəmməd Həsən 
 
 Maliyyə Məclisi: Yenə bu müddət ərzində Maliyyə Məclisinin təşkilinə yardım 
edilmişdi. Bu məsələlərə yardım üçün Ağaoğlu Əhməd bəyin İstanbuldan Bakıya 
göndərilməsi xahiş olunmuşdu. O, əvvəlcə Gəncəyə gəlmiş, sonra Bakıda Maliyyə 
Məclisinə üzv kimi daxil olmuşdu. 
 
Bakı və almanlar 
 
Bakı əməliyyatına almanlar müxtəlif problemlər yaradırdılar. İslam Ordusu 
Bakıya bəzi ingilis birləşmələrinin gəlməsi haqqındakı məlumatı almanlara bildirdikdən 
sonra Tiflisdəki alman qərargahının da əsəblər tarıma çəkilməyə başladı. Gümrüdə 
(Aleksandropol) yerləşən Şərq orduları Qrupunun rəhbəri Xəlil Paşa, Hərbi Qərargah 
rəisi polkovnik-leytenant Parakuin bəy Tiflisdəki alman qərargahı ilə Bakı məsələsini 
müzakirə edirdi. Almanlar Bakı əməliyyatında kiçik bir alman hərbi birləşməsinin də 
iştirakını istəyirdilər. Lakin İslam Ordusu Komandanlığı bunu məqsədəuyğun saymırdı. 
Çünki bunu bir hərbi yardımdan çox, almanların Bakı və xüsusilə onun təbii 
ehtiyatlarına olan həris arzu və fikirləri üçün bir imkan hesab edirdilər. Bu zaman 
cəbhəyə gələn Xəlil Paşa da eyni qənaətdə idi. Nəticədə almanların bu tələbi yerinə 
yetirilməmiş, Bakı sadəcə türk hərbi birləşmələri tərəfindən ələ keçirilmişdi. Bundan 
razı qalmayan Tiflisdəki alman qərargahı Bakıdakı alman şöbəsinin şəxsi və mal 
təhlükəsizliyini mühafizə üçün bir alman taborunun göndəriləcəyini bildirmişdi. 
Məqsəd aydın idi. Almanlar hər nə olursa-olsun, Bakıya bir hərbi birləşmə göndərmək 
istəyirdilər. Lakin Nuri paşa, Xəlil Paşa və Azərbaycan hökuməti də buna qarşı idi. 
Bu məsələ ilə əlaqədar Baş Komandanlıq vəkilliyi ilə aparılan danışıqların surəti 
aşağıda göstərilmişdir: 
 
Bakıda İslam Ordusu Komandanlığına 
 
Şəxsə məxsus, təcilidir. 
№ 702 
Qrup qərargahı, Gümrü 
21.09.1918-ci il 
General fon Kress tərəfindən Sizə yazılan, bir surəti Əbdülkərim paşaya verilən 
və Bakıdakı alman şöbəsinin təhlükəsizliyinin mühafizəsi üçün bir alman taburunun 
göndərilməsi tələbindən bəhs edən məktubu gördüm. Baş Komandanlıq qərargah 
rəyasətinə sizin Bakıda asayişi bərpa etdiyinizi, Bakıya alman hərbi birləşməsi 
göndərməyə ehtiyac olmadığı tərzində cavab vermək və almanlar zorla hərbi birləşmə 
göndərməyə təşəbbüs edərlərsə, dəmiryolu relslərini dağıtmaqla buna mane olmaq 
fikrində olduğunuzu yazdım. Əks əmrləri varsa, bildirməsini xahiş etdim. Gələn cavabı 
sizə bildirərəm. 
Şərq Orduları Qrup komandanı, 
diviziya generalı Xəlil 
 
 
Bakıda Qafqaz İslam Ordusu komandanlığına 
 
Təcilidir. Şəxsə məxsusdur. 
№ 820 
Qrup qərargahı, Gümrü 
22.09.1918-ci il, saat 01.30-dan sonra 
Bakıya göndərilmək istənən alman taboru haqqında Nuru Paşa mərkəzi 
hökumətdən əmr və icazə gəlmədikcə buna icazə verməyəcəyini general Fon Kressə 
bildirmişdir. Əgər buna fikir verməyərək məcburən hərbi dəstə göndərməyə təşəbbüs 
edərlərsə, onda dəmiryolu relslərini dağıtmaqla və hər yolla buna mane olunması 
gərəkdir. 
Baş Komandanlıq Hərbi qərargah rəisi  
Ənvər 
 
Baş Komandanlıq Hərbi Qərargah rəhbərliyindən cavab olaraq aldığım teleqrafın 
surəti olduğu kimi yuxarıda göstərildi. 
Şərq Orduları Qrup komandanı 
Xəlil 
 
 Almanların Bakıya bir tabur əsgər göndərmək planı alınmadıqda İslam Ordusu 
komandanlığına polkovnik-leytenant fon der Qoltsun rəhbərliyi altında bir hərbi heyət 
göndərilməsi istənilmiş bir neçə şəxsin gəlməsinə icazə verilmişdi. Lakin fon der 
Qoltsun ona icazə verilən saydan daha çox əsgər gətirdiyi məlumatı əldə edildikdən 
sonra Gəncə ətrafındakı dəmiryolu xəttinin bir neçə relsi sökdürüldü və qatarları 
saxlanıldı. Polkovnik-leytenant fon der Qolts yanındakı bir neçə zabit və əsgərlə Bakıya 
gətirildi. Qalan əsgərlər Gəncədən geri qaytarıldı. 
Ənvər Paşanın 492 saylı Hərbiyyə 11-12.10.1918-ci il şifrəsində: “Polkovnik-
leytenant Qoltsun yanında Bakıya alman əsgəri gətirməsi və asayişi mühafizə üçün bir 
tabur göndərilməsi qətiyyən məqsədəuyğun deyil. Qolts bir-iki xidmətçisi ilə gələ bilər, 
az miqdarda da olsa əsgər gətirməsinə icazə verilməsin və Gəncədə qaldığını yazdığınız 
alman əsgərləri gəldikləri yerə qaytarılsın.... və s.” bildirilirdi. 
Fon der Qolts heyətindən əvvəl Bakıda əsirlər məsələsi ilə kapitan Şnayder adlı 
bir alman zabiti məşğul olurdu. 
Alman hərbi heyəti Bakıda olduğu müddətdə həm İslam Ordusu, həm də hökumət 
yanında bəzi təşəbbüslər göstərdi. Lakin müvəffəqiyyət əldə etmədi. 
Bir sözlə: 
a) Alman şöbəsi mövcud olmadığı halda bir çox şəxsi alman vətəndaşı sayaraq, 
bir alman konsulluğu yaratmaq istəyirdi. “Brest-Litovsk müqaviləsi”nə əsaslanan 
almanlar Furland, Estoniya və Böyük Pyotrun dövründə Rusiyanın Almaniyadan 
gətirərək digər məntəqələrində olduğu kimi Gəncə ətrafında da yerləşdirdiyi və hamısı 
rus vətəndaşı olan mühacir kəndlilərinin işlərinə və vəziyyətinə müdaxilə haqlarının 
olduğunu, onlarla digərlərindən fərqli rəftar edilməsini istəyirdilər. Azərbaycan 
hökuməti Almaniya tərəfindən rəsmən tanınmadığı üçün Azərbaycan hökumətinin 
“Brest-Litovsk müqaviləsi” ilə bir əlaqəsi olmadığı kimi Almaniyaya qarşıda bir 
öhdəliyi yox idi. 
b) Nümayəndə heyəti kapitan Şnayderin alman konsulu kimi tanınmasını tələb 
edirdi. 
c) Azərbaycan hökuməti ilə birbaşa əlaqə yaratmaq istəyir, nəqliyyat qiymətləri, 
dəmiryol avadanlıqları haqqında hökumətdən anlaşmalar, məlumatlar tələb edirdilər. 
Xüsusilə alman hərbi ticarəti üçün alman hökuməti adından bir protokol imzalamaq 
istəyirdilər. Bu zaman ən az, daha əvvəl ruslarda olduğu qədər, hərbi qiymətləndirmə 
sisteminin tətbiq edilməsini tələb edirdilər. Bunda məqsəd, Gürcüstan daxilindəki kimi 
dəmiryol xətləri öz əllərində olduğundan Bakı və Poti limanı arasında Bakının neft, qaz 
və s. məhsullarını Almaniyaya satışında daha çox qazanc götürmək idi. Buna qarşı 
Azərbaycan tərəfi nümayəndələrin əşyasının və satınalma ehtiyatının az olması səbəbi 
ilə bir protokol imzalamağa ehtiyac olmadığını, əgər almanlar Azərbaycan hökuməti ilə 
əlaqə yaratmaq istəyirlərsə, əvvəlcə Azərbaycanın müstəqilliyini rəsmən tanımalı 
olduqlarını bildirmişdi. 
Dəmiryol avadanlıqlarının növləri və miqdarını tələb etməkdə məqsədləri də 
başqa idi. Batumda, 4 iyun 1918-ci ildə Osmanlı hökuməti ilə Azərbaycan, Gürcüstan, 
Ermənistan hökumətləri nümayəndələri arasında bağlanan müqavilədə Qafqazda olan 
dəmiryol xətləri üzərindəki mövcud nəqliyyat avadanlıqlarının öz dövlətləri daxilindəki 
xəttin uzunluğu nisbətində bölüşdürüləcəyi qəbul edildiyindən gürcülər bu kimi 
avadanlıqlarını az göstərərək azərbaycanlılardan bəzi avadanlıqların alınmasını 
istəyirdilər. Bunun üçün “Gürcüstan daxilində mövcud olan nəqliyyat avadanlıqlarının 
miqdarını göstərən bir siyahı almanlar tərəfindən verilərsə, Azərbaycan Dəmiryol 
İdarəsi də belə bir siyahı verə bilər”- cavabı verilmişdi. 
ç) Nümayəndə heyəti Bakı mədənlərində tədqiqat aparmaq üçün bir alman 
mütəxəssisinin gəlməsinə icazə istəmiş və bu icazə verilmişdi. Bu tədqiqatın ixtisas və 
elmi olmasından çox hasilat və istehsalat dərəcəsini öyrənmək, bunlardan Almaniyanın 
xeyrinə necə istifadə edilə biləcəyini müəyyənləşdirmək olduğu başa düşülmüşdü. 
Hətta, almanlar əvvəllər də, hələ Bakı əlimizə keçənə qədər milyonlarla pud neft, benzin 
və s. bu kimi məhsulları Bakıdakı bolşevik hökumətindən aldıqlarını iddia edirdilər. 
d) Nümayəndə heyəti orduya Bakının müdafiəsi üçün təyyarə, əldə edilmiş 12 
gəmi üçün top, limanın müdafiəsi üçün 15-lik ingilis topları, gəmi və motorlu qayıq 
verə biləcəklərini bildirirdi. Bundan başqa, Azərbaycan üçün neft, qaz, benzin və s. 
əvəzində top, tüfəng, silah-sursat veriləcəyini əlavə edirdi. Bu məqsədlə təşkil olunmuş 
bir heyət tərəfindən hazırlanan siyahı fon der Qoltsa verilmişdi. Bu siyahı əvvəlcə 
Tiflisə, oradan da Almaniyaya göndərilmişdi. Tiflisdəki Alman komandanlığı bunun 
qəbul ediləcəyinə inandığını bildirirdi. Digər məsələlərin də həll ediləcəyinə ümid 
edirdilər. Bakı teleqraf stansiyasından istifadə etmək üçün iki alman teleqraf 
mütəxəssisinin Bakıya, iki türk teleqraf mütəxəssisinin isə Tiflisə alman teleqraf 
stansiyasına göndərilərək müəyyən saatlarda işləmələri məqsədəuyğun görülmüş, 
beləliklə Bakı və Tiflis arasında teleqraf əlaqəsi yaradılmışdı. 
e) Tiflisdəki alman qərargahı artıq müqavilənin (“Mudros müqaviləsi” – red.) 
həyata keçirildiyi vaxt fikrini dəyişmiş, ancaq onda İslam Ordusuna hər növ yardım edə 
biləcəyini bildirmişdi. Hətta, 25 noyabr 1918-ci ildə leytenant Şap vasitəsilə Gəncəyə 
1000 tüfəng göndərmişdi. Bununla yanaşı, Gəncədə qalan bir vaqon alman pulunun 
təcili olaraq Tiflisə göndərilməsini təşkil etmişdi. 
 
Avstriya hərbi heyəti 
 
Avstriya hərbi heyəti polkovnik-leytenant Paulun yanındakı bir zabit, bir neçə 
əsgər və əlavə olaraq əsir məsələləri ilə məşğul olan iki-üç zabitdən ibarət idi. 
Polkovnik-leytenant Paul müəyyən müddət Bakıda qaldıqdan sonra Tiflisə qayıtdı. 
Yalnız əsir məsələləri ilə məşğul olanlar qalmışdı. 
Avstriyalılar Rusiyadan gələn Avstriya əsirləri arasında bəzilərinin ordu adından 
mülki şəxs kimi zavod və müəssisələrdə işləməsinə icazə vermişdilər. Avstriyalılar 
almanlar kimi hər işə müdaxilə etmirdilər. Ancaq Bakının işğalı zamanı uşaq evi, 
xəstəxana və yetimxanalarda baş verən təcavüz, zərər və ziyan haqqında təhqiqat 
aparılmasının zəruriliyinə dair Avstriyanın Tiflisdəki nümayəndəsi Baron de Franket 
Şitabet tərəfindən bir məktub göndərilmişdi. Bununla yanaşı, Baron 1918-ci il oktyabr 
ayının 12-də Tiflisdən öz ölkəsinə qayıdarkən mədəni şəkildə vidalaşaraq oradan yola 
düşmüşdü. 
 
Mazut və digər neft məhsulları 
 
Bakının ələ keçirilməsindən sonra əvvəllər istehsal edilən neft məhsullarına aid 
anbarlar da tutulmuşdu. Bunların əksəriyyəti bolşevik hökumətinə, qalan hissəsi də 
müharibədə iştirak edən hökumətlərin vətəndaşlarına və qaçqınlara aid idi. Hamısı bir 
yerdə böyük həcm təşkil edirdi. Təbii olaraq bunların hamısı Azərbaycan hökumətinin 
mülkiyyəti idi. 1918-ci ilin sentyabrında Bakıda hökumətin əlində olan neft 
məhsullarının miqdarı aşağıda göstərilmişdir: 
 
Növü Miqdarı pudla (1 pud = 13 kq) 
Neft 40 milyon 200 min 
Mazut 39 milyon 
Ağ neft - 
Kerosin 
10 milyon 
Zavod yağı 300 min 
Silindr yağı 200 min 
Dəzgah yağı 2,5 milyon 
Benzin 500 min 
Qazolin 1,5 milyon 
Solyarka 1 milyon 
Suraqat 54 min 
 
 Bu cədvəldə göstərilənlər təxminən 650 milyon rubl qiymətində böyük bir sərvət 
idi. Yeni istehsal bura daxil deyildi. Elə buna görə də, Bakının bu sərvətinin miqdarı 
almanların iştahını artırırdı. 
Qafqaz dəmiryolları, ümumiyyətlə, mazutla işləyirdi. Gürcüstanın da ehtiyacı çox 
idi. Osmanlı hökumətinin əlində olan Batum-Notanebil, Qars-Qarakilsə və Gümrü-
Culfa-Təbriz xəttinin də mazuta ehtiyacı olduğu məlum idi. Əldə mövcud olan mazut 
isə mütamadi nəqliyyat səfərləri üzündən qurtarmaq üzrə idi. Odur ki, hərbi nəqliyyat 
üçün mazut və snin. Bakıdan gətirilməsi lazım idi. Təbii olaraq, bu mazut qatarları 
Gürcüstandan keçərək Qars və Batuma gedəcəkdi. Əslində, “Batum müqaviləsi”nə görə, 
Gürcüstan dəmiryolları xətti ilə gedən hər növ hərbi nəqliyyatdan Osmanlı hökumətinə 
bir pay haqqı düşürdü. Buna görə də, Şərq Orduları Qrupu komandanı Xəlil Paşa bu 
qatarların səfəri və nizamlanması məsələləri ilə məşğul olmaq üçün Gümrüdə Yol 
Komissarı hərbi qərargah mayoru Fərid bəyi vəzifələndirmişdi. Gürcüstan dəmiryolları 
almanların əlində olduğu üçün onlar problem yaradırdılar. Fon Kress 1918-ci il 
sentyabrın 30-da Tiflisdən İslam Ordusu komandanlığına göndərdiyi məktubda 
müxtəsər olaraq bunu yazırdı: 
“Neft qatarlarının sürətli nəqli və tənzim edilməsi üçün Xəlil Paşadan bir məktub 
aldım. Gürcüstan hökuməti bu nəqliyyat üçün doğru və haqlı saydığım aşağıdakı şərtləri 
bildirmişdir və mərkəzi hökumətlərin mənfəətini qorumaq üçün bu şərtlərin sonuna bir 
əlavə də etdim. Bakıdakı saysız-hesabsız neft məhsullarının Türkiyə, Gürcüstan və 
Mərkəzi hökumətin müştərək malı hesab ediləcəyini ümid edirəm. İki gün əvvəl Bakıya 
gedən alman komissiyası şərtlərin hamısını Sizə təqdim edəcək və s...” 
Neft və neft məhsullarının öz dəmiryolu xətləri vasitəsilə nəqlinə dair Gürcüstan 
hökumətinin şərtləri: “Əgər Osmanlı hökuməti ayda bir milyon pud neft və ya neft 
məhsulunun Bakıdan Gürcüstana ixracına razılıq verərsə, Gürcüstan hökuməti də öz 
dəmiryolları vasitəsi ilə Türkiyəyə aid olan neft məhsullarının aşağıdakı şərtlər 
daxilində nəqlinə razıdır: 
1) Türkiyə öz ehtiyacını tamamladıqdan sonra da Bakıdan Gürcüstana neft 
ixracını qadağan etməyəcək və bir milyon pud neftin daima Gürcüstana ixracına imkan 
verəcək. 
2) Gürcüstan özü üçün hansı faydalı isə, istər dolu qatarın nəqliyyat pulunu, istəsə 
də hər qatar üçün 40 (qırx) ton neft məhsulu alma haqqına sahibdir. Bununla bərabər, bu 
məsələ mazutun qiymətindən asılı olacaq. 
3) Tərəflərdən birinin əsas ehtiyacı təmin edilənə qədər Gürcüstana verilən neft 
miqdarı ən az Türkiyəyə veriləcək miqdar səviyyəsində olacaqdır. 
4) Bu şərtlərin bəzi maddələrinin müzakirəsi üçün bir müddət zaman lazım olsa 
da, Türkiyə və Gürcüstan üçün eyni miqdarda neft ixracına başlana bilər. 
 
Qafqaz alman nümayəndə heyətinin əlavə şərti 
 
Neftin Batum və Potidən qaz və yağ gəmiləri ilə nəqlində alman nümayəndə 
heyəti üzvlərinin nəzərə alınmasını arzu edir. 
Tiflisdəki Alman hərəkat şöbəsi tərəfindən Şərq Orduları Qrupu komandanlığına 
göndərilən və mayor Fərid bəyə verilən 24.09.1918-ci il tarixli teleqrafın surəti aşağıda 
verilmişdir: 
 
Surəti 
Şərq Orduları Qrupu 
30.09.1918-ci il 
№ 826 
Türk hərbi nəqliyyatının hərəkəti ancaq Bakıdan Gürcüstana mazut göndərildiyi 
zaman mümkündür. Məsələnin İslam Ordusuna bildirilməsi arzu edilir. 
  Şərq Orduları Qrupu 9-cu Türk ordusunun hərbi birləşmələrindən bəzilərini digər hərbi 
cəbhələrə göndərmək üçün dəmiryolu ilə Batuma daşıyırdı. Almanlar belə fürsətlərdən 
istifadə etməyə çalışırdılar. 
İslam Ordusu komandanlığı və Azərbaycan hökuməti Türkiyəyə tezliklə və külli 
miqdarda mazut və s. göndərilməsi üçün bütün gücü ilə çalışırdı. 
Nəhayət, 02.10.1918-ci ildə Gürcüstan Respublikası hökumət başçısı Porovina 
imzası ilə Nuri paşaya belə bir teleqraf gəlmişdi: 
“Gürcüstan Respublikası hökuməti öz ehtiyacları üçün Bakıdan alınacaq neft 
məhsulunun gətirilməsi üçün yeddi nəfərdən ibarət bir komissiyanın Bakıya 
göndərilməsinə icazə verilməsini xahiş edir.” 
Bundan sonra həmin komissiya Bakıya gəlmiş və Azərbaycan hökuməti ilə 
danışıqlara başlamışdı. Pulun növü məsələsinə görə danışıqlar yarıda qaldı. Bununla 
yanaşı, Azərbaycan hökuməti 9-cu türk ordusunun nəqliyyatının yarımçıq qalmaması 
üçün gürcülərə veriləcək mazut pulu və nəqliyyat xərcləri daha sonra hər iki hökumət 
arasında vəziyyətə uyğun olaraq həll edilmək şərtilə onlara hələlik mazut və s. 
veriləcəyini, bunun əvəzində Türkiyəyə veriləcək mazut və s. məhsulların Gürcüstandan 
sərbəst göndərilməsi və keçidinin təmin edilməsini təklif etdi. Gürcülər isə buna razılıq 
verdi. 
Bu müzakirələr zamanı Şərq Orduları Komandanlığından aşağıdakı radioteleqram 
alınmışdı: 
 
İslam Ordusu Komandanlığına 
Qərargah şöbəsi 
№ 894 
02.10.1918-ci il 
1) Dəmiryollarımıza lazım olan mazutun gətirilməsini nizama salmaq üçün 
göndərdiyim Hərbi Qərargah mayoru Xeyri bəy Tiflisdə fon Kress və Gürcüstan 
hökuməti tərəfindən məruz qaldığı çətinliklər haqqında bizə məlumat vermişdir. Həm 
bizə, həm də Gürcüstan hökumətinə ixrac olunacaq mazutun miqdarı məsələsi 
Azərbaycan hökumətinin daxili işidir. İndi hərbi əhəmiyyətli nəqliyyatın dayanmaması 
üçün bizə beş-on qatar göndərilməsi vacib lazımdır. Əgər bu mazut göndərilməsə, bütün 
nəqliyyatın dayanacağını bir daha nəzərinizə çatdırıram. Dövlət üçün əhəmiyyətli olan 
bir vaxtda baş verəcək belə bir hadisə həll edilməsi mümkün olmayan zərərlərə səbəb 
olacaq. 
2) Bu mazutun göndərilməsi məsələsinin həlli üçün hər halda Bakıda bir 
komissiyanın müqavilə imzalaması lazımdır. Bu komissiyada Azərbaycandan, bizdən 
və gürcü hökumətindən nümayəndələr iştirak edir. Bizim nümayəndəmiz Hərbi 
Qərargah mayoru Naim Cavad bəy olar. Belə bir komissiyanın təşkili üçün gürcü 
hökumətindən də bir məmur tələb etməyinizi xahiş edirəm. Hər halda bu məsələnin qəti 
həll edilməsi lazımdır. Bu komissiya əsas olaraq, Bakı təbii ehtiyatlarının üçdə ikisinin 
qələbə haqqımız kimi bizə, digər üçdə birinin də gürcü, alman və s. hökumətlərə aid 
olması məsələsini uğurla həll edərsə, bizə böyük faydası olar. 
3) Bizə təcili göndərilməsi lazım olan beş-on qatarın gürcü hökuməti tərəfindən 
saxlanmamasını, əks təqdirdə bu mühüm nəqliyyatımıza mane olan bir hökumətin 
“Batum müqaviləsi”nə zidd hərəkətlə düşmənin xeyrinə çalışması kimi qəbul 
edəcəyimizi qəti olaraq, gürcü hökumətinə izah etməsini Əbdülkərim Paşaya yazdım. 
Mazut qatarlarının Gümrü istiqamətinə təcili hərəkət etməsini, nəticəsini də sürətlə 
bildirməyinizi xahiş edirəm. 
Şərq Orduları qrup komandanı 
diviziya generalı Xəlil 
 
Yenə Şərq Orduları Qrupundan 10.10.1918-ci il tarixli teleqrafda mazut 
göndərilməsi və müqavilə imzalanması məsələsi göstərilmişdi. Gələcəyi məchul olan 
Bakıdan Osmanlı dövlətinə göndəriləcək hər şeyin bir qazanc sayılmasının nəzərə 
alınması bildirilirdi. Bu teleqraf gec gəlmişdi. 18.10.1918-ci il tarixində, 427 saylı 
teleqrafda İslam Ordusu hara, nə qədər mazut və s. göndərdiyini cavab olaraq 
bildirmişdi. 
Bundan başqa, gürcülərə öz qatarları ilə eyni miqdarda verilmək şərtilə sonrakı 
qatarlar Türkiyəyə göndərilmişdi. 
Gümrüdən 
 
Mazut Benzin Qaz Yağ Bakıdan göndərilmə tarixi 
Sistern Sistern Sistern Sistern  
30 - - - 05.10.1918-ci il 
15 28 15 - 08.10.1918-ci il 
(sonra iki qatar olmuşdur) 
32 1 - - 19.10.1918-ci il 
7 - 3 2 20.10.1918-ci il 
19 1 3 1 22.10.1918-ci il 
21 8 1 1 24.10.1918-ci il 
27 3 - - 01.11.1918-ci il 
Batumdan 
- - 30 - 18.10.1918-ci il 
19 - - - 20.10.1918-ci il 
Bunlardan ilk qatarlar Gürcüstana daxil olduğu vaxt gürcülər tərəfindən 
saxlanılaraq keçməsinə icazə verməmələri xəbəri gəldikdən sonra Azərbaycan hökuməti 
Tiflis hökumətinə ciddi etiraz etmişdi. 14.04.1918-ci ildə Xəlil Paşa Qarsdan teleqrafla 
Tiflis nümayəndəliyi tərəfindən verilən məlumata əsaslanaraq 30 vaqonlu qatarın 
Gümrüyə göndərildiyini bildirir və daşınmaya davam edilməsini qeyd edirdi. Bundan 
sonra, yuxarıda qeyd edilən qatarlar hərəkətə başlamışdı. Azərbaycan hökuməti əvvəlcə 
Tiflisdə saxlanılan qatarlar üçün 17.10.1918-ci ildə gürcülərlə müqavilə bağlamağa nail 
olmuşdu. 
IX-cu Osmanlı ordusunun komandanı Şevki Paşa da 22 və 27.10.1918-ci il tarixli 
teleqraflarında çox az miqdarda mazut, benzin və yağ göndərildiyini, bunları daşıyan 
vaqon və lokomotivlərin geri qaytarılmadığını və hətta, dörd lokomotivin Gümrüdə 
saxlanılaraq ordu ixtiyarına keçdiyini, sürücülərin isə geri göndərildiyini bildirmişdi. 
Yenə Batumda 16 lokomotiv geri qaytarılmamışdı. Buna görə də, mazut 
göndərilməsində intizamsızlıq olacağı bildirilirdi.         
Digər tərəfdən, Əbdülkərim paşa belə yazırdı: 
 
İslam Ordusu komandanlığına 
 
Tiflis 
30.10.1918-ci il 
Burada mazut qatarlarımız dolu olduğundan Poyludan buraya qatar gəlməsini 
sonraya saxlamaq lazımdır. Əfəndim, bu məsələ fon Kress və gürcü hökumətinin 
nəzarətindədir. 
Gürcüstan siyasi və hərbi nümayəndəsi 
briqada generalı Əbdülkərim 
 
IX-cu ordunun rabitə zabiti mayor Bəkir Rüfət əfəndi Tiflisdə 1918-ci il noyabrın 
3-də göndərilən mazutun bəzi bəhanələrlə almanlar tərəfindən qarət edildiyini və 
qismən də gürcülərin əlinə keçdiyini bildirirdi. 
 
Osmanlı hökuməti və müttəfiqlərinin müqaviləsi. Azərbaycan müqavilə 
ərəfəsində  
 
Baş Komandanlıq hərbi qərargah rəisi Ənvər Paşa Xəlil Paşaya aşağıdakı əmri 
göndərmişdir: 
 
Şərq Orduları Qrupu komandanı Xəlil Paşa həzrətlərinə 
 
Olduqca məxfi və şəxsə məxsusdur. 
Baş Qərargah 
02.10.1918-ci il 
Yaxınlarda Almaniyanın da daxil olduğu sülh danışıqlarının başlaması və bu 
danışıqların sürətlə sona çatması ehtimalı böyükdür. Sülh danışıqlarında milli əsaslarla 
haqq iddiaları ortaya atılacağına görə bizim Qafqazdakı vəziyyətimiz və xüsusilə 
Azərbaycan və Quzey Qafqaz hökumətləri gücləndirilməlidir. Bunun üçün 5-ci firqənin 
oradan çıxarılmasını ən axıra  saxlayın. 15-ci firqədən sonra 12-ci firqə çıxarılar. Onsuz 
da ona növbə gələnə qədər vəziyyətin aydınlaşacağını zənn edirəm. Nuru Paşa ilə 
əlaqəli şəkildə Azərbaycandakı yerli birləşmələr sürətlə tənzim edilməklə yanaşı, hələ 
Azərbaycanda olan silahlı qüvvələrimiz, o cümlədən 5-ci firqə son nəticədə Azərbaycan 
tabeliyinə keçirilər və Azərbaycanda hərbi quruculuq işləri nizam-intizama salınar. 
Azərbaycana çoxlu silah-sursat göndərin. 
Baş Komandanlıq Hərbi Qərargah rəisi  
Ənvər 
 
 Xəlil Paşa bu əmrin surətini göndərməklə yanaşı, Qarabağda baş verən 
üsyanlarla məşğul olan 9-cu Qafqaz alayının öz işinə davam edə biləcəyini və 15-ci 
firqənin göndərilməsini xahiş edir. Quzey Qafqaz komandanı Yusif İzzət Paşanın 
Gümrüyə gəlmək üçün yola çıxdığını, Əli Paşa Şıxlinskinin Qarsda yararlı topları 
seçdiyini, 9-cu ordudan kifayət qədər silah-sursat və 8000 tüfəngin göndəriləcəyini 
əlavə edirdi. Baş Komandanlıq Hərbi Qərargah rəhbərliyi siyasi şəraitin türk hökuməti 
üçün mənfi hal almasından sonra Azərbaycan və Quzey Qafqaz hökumətlərinin Antanta 
dövlətlərinin hökumətləri tərəfindən tanınmasına yardım üçün Azərbaycanda görüləcək 
işlərlə əlaqədar Tehrana nümayəndə göndərərək ingilis və amerikan səfirləri ilə 
Azərbaycan və Quzey Qafqaz hökumətlərinin tanınması mövzusunda müzakirələr 
aparılmasını və Qafqaz müsəlmanlarının birgə fəaliyyəti üçün Azərbaycan hökuməti ilə 
Quzey Qafqazın “Şərqi Qafqaz” adı altında birləşmələrini əmr və tövsiyə edirdi. (Bu 
mövzulardakı xəbərləşmələr B I, II, III nömrəli sənədlərin surətlərində var) . 
 
İslam Ordusu komandanlığına 
 
Olduqca məxfi və şəxsə məxsusdur. 
№ 492  
Hərbiyyə 
11-12.10.1918 
Polkovnik-leytenant Qoltsla yanaşı, Bakıya alman hərbi attaşesi və asayişi 
mühafizə üçün bir tabur göndərilməsi doğru deyil. Qolts bir-iki şəxsi xidmətçisi ilə gələ 
bilər, az da olsa əsgər gətirməsinə icazə verilməsin və Gəncədə qalsınlar. Digər alman 
hərbçiləri gəldiyi yerə qayıtsın. Sizə bundan əvvəlki teleqrafımda və sonra Xəlil Paşaya 
yazdığım kimi, Azərbaycan və Quzey Qafqaz hökumətlərinin müstəqilliyini tanıtmaq 
üçün Tehrandakı Amerika və ingilis səfirlərinə olan müraciətinizdə almanların Bakıya 
əsgər göndərmək istədiklərini də bildirə bilərsiniz. Bu şəkildə ingilislərlə anlaşmaq tez 
mümkün olar.... Bu halda səfirlərdən müsbət cavab alınarsa, almanlara qarşı daha sərt 
hərəkət edin. General fon Kressə də belə cavab verərsiniz. Bakıda asayiş indi daha çox 
təmin edilib. Azərbaycan hökuməti Bakıya ingilislərin təkrar hücumuna bəhanə olacağı 
təhlükəsi ilə paytaxtlarında qətiyyən alman əsgəri görmək istəmir. Bu mövzuda israr 
edilməməsini, əks təqdirdə Azərbaycan silahlı qüvvələrinin başqa şəkildə hərəkətə 
məcbur qalacaqlarını bildirirəm. 
Baş Komandanlıq Hərbi Qərargah rəisi  
Ənvər 
 
İslam Ordusu komandanlığına 
Baş Qərargah 
13.10.1918-ci il 
Siyasi vəziyyət bizim üçün əlverişli olduğu üçün Qafqaz hökumətlərinin 
müstəqilliyinin tanınmasında Antanta dövlətləri hökumətlərinin bir çox problem 
yaradacaqları gözlənilir. Buna görə də, Qafqaz müsəlmanlarının birlikdə çalışmasını və 
bu səbəblə Azərbaycan hökuməti və Quzey Qafqaz hökumətinin ayrı-ayrı zəif 
qalmalarını... 
 
Quzey Qafqaz komandanlığına 
№ 200 
Ənvər Paşanın aşağıdakı teleqrafı olduğu kimi nəşr edildi. Bir ittifaq yaradılması 
məqsədi ilə Əbdülməcid bəy ilə görüşüb, məqsədəuyğun sayılsa bu ittifaqın yaradılması 
üçün bu şəxsin təcili Bakıya gəlməsi vacibdir. 
Qafqaz İslam Ordusu Komandanı  
diviziya generalı Nuri 
 
Şərq Orduları Qrupu komandanı Xəlil Paşa həzrətlərinə 
Şəxsə məxsusdur. 
14 oktyabr 1918-ci il 
Müasir vəziyyət dəyişdiyinə görə ehtimal edilir ki, bizdən sonra gələn hökumət 
Azərbaycan və Quzey Qafqazın boşaldılmasını qəbul və icra edəcək. Əvvəlcə sizə 
yazdığım kimi, Nuri orada işləmək üçün qalacaq. Zabit, kiçik zabit və birləşmələri 
indidən əmrimə görə hazırlayın ki, boşaldılma əmri zamanı problemlə qarşılaşmasınlar 
və orada daimi işləmək üçün qala bilsinlər. 
Baş Komandan hərbi qərargah rəisi  
Ənvər 
 
 
İslam Ordusu komandanlığına 
Şəxsə məxsusdur. 
1) Böyük qardaşından aldığım teleqrafda əvvəlcə sənə Azərbaycan adından 
Tehrana bir adam göndərərək, ingilis və amerika səfirləri ilə görüşməsini yazdığının, 
sonra da bunun üçün bir qədər gözləmək lazım olduğunun bildirildiyi yazılır. Son siyasi 
vəziyyət yenidən bu təşəbbüsün icrasını vacib etdiyi üçün indidən davam etdirilməsini 
məqsədəuyğun hesab edən həmin şəxs bunu sizə yazmağımı tapşırır və bu iş üçün 
aşağıdakı əmri verirlər: 
Azərbaycan və Quzey Qafqazın müstəqilliyi tanınarsa, onların bitərəf 
qalacaqlarını adı çəkilən səfirlərə bildirmək lazımdır. Bu yolda mübarizə aparılmalı, 
əgər səfir buna razı olmazsa, bir az da münasib şəkildə müstəqillikləri tanınarsa, 
bolşeviklərə qarşı Antanta dövlətləri ilə birlikdə hərəkət edilməsi məsələlərinin 
müzakirəsinə razı olduqlarını bildirərək hər hansı bir şəkildə Azərbaycan və Quzey 
Qafqazın bağladığı müqavilələrin Antanta dövlətləri hökuməti tərəfindən tanınmasına 
nail olmaq və bu hadisə haqqında sadəcə Azərbaycan hökumətinin rəhbəri və tam 
inandığınız bir neçə adamla məxfi danışıqlar aparmaq və onlardan başqa heç kimin bu 
məsələlərdən qətiyyən xəbərdar edilməməsi lazımdır. Əgər belə inanılan şəxslər 
yoxdursa, şəxsən siz özünüz Azərbaycan və Quzey Qafqaz ordusu komandanı kimi 
səfirlərə bu təklifi bildirərsiniz. 
2) Osmanlı hökumətinin Azərbaycanı himayə edə bilməməsi və Azərbaycandakı 
silahlı qüvvələrini geri çəkməsi halı baş verərsə, orada Azərbaycanın yerli əhalisi ilə nə 
dərəcədə müvəffəqiyyətlə çalışmaq imkanı olduğunu bildirməyinizi xahiş edirəm. 
3) Sizə göndəriləcək silah-sursat və top məsələsi tam məxfi olduğundan bir an 
əvvəl Qarsa boş qatar göndərməyinizi xahiş edirəm.  
4) Bir tərəfdən, ingilislərlə danışıqların aparılması ilə yanaşı, digər tərəfdən də 
bolşeviklərlə müzakirələr vacibdir. Bolşeviklər Quzey Qafqaz və Dağıstanın müsəlman 
məntəqələrindən təmizlənməlidir.        İstanbula 
göndərilməsi əmr olunan birləşmələrin gəlməsinə mane olmaması üçün bu təmizləmə 
əməliyyatının icrası arzu edilir. 
Şərq Orduları qrupu komandanı, diviziya generalı Xəlil 
 
Müqavilənin elanından sonra Bakı anbarlarında olan silah və ləvazimat daha 
təhlükəsiz yerlərə göndərilməyə başlandı. Azərbaycandakı bəzi Osmanlı birləşmələrinin 
Anadoluya qayıtması vacib olduğundan Azərbaycan ordusunun nizamlanması 
sürətləndirildi. Əsasən, Azərbaycana gəldiyimiz gündən etibarən, yerli əhalini əsgər 
kimi yetişdirməyə və onlardan hərbi birləşmələr yaratmağa həmişə diqqət etsək də, 
İslam Ordusu təşkilatını qurmaqla vəzifəli zabitlərin gizli bir şəkildə Mosul-Təbriz yolu 
vasitəsilə göndərilməsi səbəbindən qərargah işləri xeyli geri qalırdı. 
Anadoludan gələn birləşmələrin zabit problemi çox olduğu üçün qərargah 
zabitlərinin bəzilərini müvəqqəti olaraq, cəbhəyə göndərmək məcburiyyəti yaranmışdı. 
Bütün bu problemlərə baxmayaraq, müstəqil Azərbaycan ordusunun komandir və 
təlim heyətini yetişdirmək üçün iyul ayında Gəncədə Ehtiyat Zabit Məktəbi açılmışdı. 
Bakının və Qarabağın düşməndən azad edilməsindən sonra, Əli ağa Şıxlinski paşanın 
rəhbərliyi altında olan Azərbaycan korpusu genişləndirildi. Korpus iki piyada və bir 
süvari diviziyasından ibarət olacaqdı. Birinci diviziyanın mərkəzi Şuşa idi və 
rəhbərliyinə də Cəmil Cahid bəy, İkinci diviziyanın mərkəzi Bakı idi. Rəhbərliyinə də 
Ordu Hərbi Qərargah rəisi mayor Naim bəy təyin edilmişdi. Gəncədəki kurslardan 
birinci qrup kimi, 150 ehtiyat zabiti və bir o qədər kiçik zabit diviziyalarda 
vəzifələndirilmişdi. 
 
Əhməd İzzət Paşanın baş nazir və Baş Komandanlıq Hərbi Qərargah rəisi 
olmasından sonra Azərbaycanın vəziyyəti 
 
Əhməd İzzət Paşa baş nazir və Baş Komandanlıq Hərbi Qərargah rəisi olduqdan 
sonra Azərbaycan və Qafqazdakı vəziyyətdən xəbərdar olmadığı üçün erməni və gürcü 
nümayəndələrinin haqsız şikayətlərinə ciddi yanaşaraq, bəzi əmrlər vermişdi. Qısaca, bu 
əmrlərdən biri, guya bəzi kəndlərdəki gürcü kilsələrinin məscidə çevrilməsinin 
qarşısının alınması və onların yenidən kilsəyə çevrilməsi, münaqişəyə səbəb olacağı 
üçün Qarabağdakı birləşmələrimizin geri çağırılması, Bakıda yaşayan otuz min 
erməninin qətliama məruz qalan və mallarının əllərindən alındığı erməni nümayəndə 
heyəti tərəfindən bildirildiyi üçün təhqiqat aparılması və günahkarların ortaya 
çıxarılması, həbsi idi. (Bu mövzudakı xəbərləşmə surətləri C əlavəsi ilə göstərilmişdir.)  
 
C I  
Tam məxfi və təcilidir. 
Vaxtında icra edilməlidir. 
Baş Qərargah 
23.10.1918-ci il 
 1) Ermənilərin İstanbuldakı nümayəndələrinin xəbərinə görə, Qarabağda olan 
Osmanlı silahlı qüvvələri Şuşaya daxil olmuşdur. Bu hərəkət ümumi bir müharibəyə 
səbəb olacağından Qarabağda olan birləşmələrimiz dərhal geri çağırılacaq və geri 
çağırılma xəbəri təcili Baş Qərargaha bildiriləcək. Qarabağa heç bir əsgərimiz 
girməyəcək. 
2) Bakı ələ keçirilən zaman otuz min erməninin qətl edilməsi və mallarının 
əllərindən alındığı, əsgərlərimizin də bu hadisədə iştirak etdiyi, indinin özündə də 
Bakıda bir çox erməninin həbsdə olması xəbəri erməni nümayəndə heyəti tərəfindən 
bildirilmişdir. Bakı hadisələri doğru isə, günahkar və bu işlə əlaqədar olanların dərhal 
üzə çıxarılması, vəzifələrindən azad edilməsi, günahlarının dərəcəsinə görə 
cəzalandırılması və ya cəzalarını çəkdikləri barədə məlumat verilməsi lazımdır. 
3) Bakıda həbs olunanlar tezliklə azad ediləcək və həbs olunmaları qadağan 
ediləcək. Bakı daxilindəki erməni əhaliyə başqa yerə getmək, Ermənistana və ya 
Gürcüstana səyahət etmək imkanı yaradılacaq, köçmək istəyənlərə qətiyyən mane 
olunmayacaq, əksinə lazım olan yardım göstəriləcək. Azərbaycan və Ermənistan 
arasında baş verə biləcək sərhəd problemləri xüsusi konfranslarla və sadəcə siyasi 
yollarla həll ediləcək. Silahlı qüvvələrin bu kimi məsələlərə müdaxiləsini tam qadağan 
edirəm. Əksinə silahlı qüvvələrimiz olduqları yerlərdə asayişi bərpa və qorumaq 
vəzifəsinə məsuldurlar. 
4) Bu əmr bildirilmək üçün İslam Ordusu komandanlığına və məlumat üçün 9-cu 
orduya yazılmışdır. 
Baş nazir, Baş Komandanlıq Hərbi Qərargah rəisi  
Əhməd İzzət 
 
C II  
 
İslam Ordusu Komandanlığına 
Təcilidir. 
№ 3624 
Baş Qərargah 
15.10.1918-ci il 
Zaqataladakı ortodoks kilsəsinin Osmanlı məmurları tərəfindən məscidə 
çevrilməsi, kilsəyə aid əşyaların yerli gürcü keşişinə verilməsi və eyni halın Ərdahan 
qəsəbəsində də təkrar olunması məsələsi gürcü hökuməti tərəfindən şikayət edilir. 
Gürcüstanla yaxşı münasibətlər yaratmaq üçün bu kilsələrin köhnə vəziyyətə 
qaytarılması, bundan sonra bu kimi hadisələrin təkrar edilməməsinin öz xetirlərinə 
olması Azərbaycan hökumətinə bildirilsin və bu hadisələrin mahiyyəti və kimlər 
tərəfindən edilməsi araşdırılaraq xəbər verilsin. 
Baş Komandanlıq Hərbi Qərargah rəisi 
Əhməd İzzət 
 
C III  
 
Zaqatala bölgə komandanlığına 
№ 584 
Bakı 
1) Zaqataladakı ortodoks kilsəsinin Osmanlı məmurları tərəfindən məscidə 
çevrilməsi, kilsəyə aid əşyaların yerli gürcü keşişinə verilməsi və eyni hərəkətin 
Ərdahan qəsəbəsində də edilməsi məsələsi gürcü hökuməti tərəfindən şikayət edilir. 
2) Bu kilsələr haradadır və indi nə vəziyyətdədir? Bu kilsələr əsgər qışlalarına 
aiddirmi? Elə isə bunların əşyaları gürcü keşişlərinə verilməyibmi? Bu hadisələrin 
mahiyyəti nədir və kimlər tərəfindən edilib? Tədqiq olunaraq bildirilsin. Bu kilsələr 
əhaliyə aiddirsə, bütünlüklə geri qaytarılsın və təcili məlumat verilsin. 
Komandanlıq adından 
Hərbi Qərargah rəisi 
 
İstanbul və Batumun İttifaq Dövlətləri, xüsusilə ingilislər tərəfindən işğal 
edilməsi və ingilis birləşmələrinin Ənzəlidə toplanması Bakı və Azərbaycanın təkrar 
işğal edilmək təhlükəsi altında olduğunu göstərirdi. Böyük fədakarlıqlar nəticəsində 
xilas edilən Bakı və Azərbaycanın mövcudluğu təhlükədə idi. Ərazisi kiçik, qərb 
sərhədi, ingilislərə arxalanan milli düşmən ermənilərlə əhatə olunan, döyüş sursatı az 
olan Azərbaycanın ingilislərə qarşı silahlı müdafiə olunması onun xeyrinə olmazdı. 
Buna görə də, Azərbaycanın istiqlaliyyətini müdafiə etmək üçün siyasi tədbir olaraq, 
baş nazir Fətəli xanın danışıqlar aparması barədə müzakirəyə qərar verildi. İstanbul 
hökuməti də bunu tövsiyə edirdi. Bundan sonra, Osmanlı ordusundan istefa edib, 
Azərbaycan tabeliyinə keçdim. Azərbaycandakı Osmanlı silahlı qüvvələrinin 
komandanlığını ən yüksək rütbəli zabit olan Mürsəl Paşaya təhvil verdim. 
Türkiyə Müdafiə Nazirliyi 27.10.1918-ci il tarixli əmrində Azərbaycan ordusu 
tabeliyindəki zabitlərin müəyyən müddət Azərbaycanda qalmalarına və vəzifələrinin 
Türkiyədə də qorunacağına dair məlumat vermişdi. Buna əsasən, Azərbaycan ordusunda 
qalanlar seçilmişdi. Daha sonra, Müdafiə Nazirliyi bu qərarı ləğv etmiş, Quzey və 
Güney Qafqazda olan zabitlərin iki ay ərzində 9-cu orduya qatılmalarını tələb etmişdi. 
 
Bakının boşaldılması (17 noyabr 1918-ci il) 
 
Ənzəlidə olan ingilis birləşmələrinin komandanı general Tomson Bakıya bir hərbi 
heyət göndərərək Bakının boşaldılmasını tələb etdi. İngilislər Azərbaycan hökumətini 
tanımaq istəmirdilər. Osmanlı ordusu komandanı olduğum üçün mənə müraciət etdilər. 
Onlara ordudan istefa etdiyimi, Azərbaycanın tabeliyinə girdiyimi və Mürsəl Paşa ilə 
görüşmələrini söylədim. Həm məktubla, həm də nümayəndə heyəti ilə xüsusi 
görüşümüzdə Azərbaycan hökumətinin “bir oyuncaq” olduğunu və onu 
tanımayacaqlarını bildirdilər. İngilislər Bakının boşaldılmasını tələb edirdilər. 1918-ci il 
noyabrın 17-də Bakı şəhərini işğal edəcəklərini bizə bildirdilər. Bakını işğal mövzusunu 
Azərbaycan hökuməti ilə müzakirə etmələrini, şəxsən hökumətin əmrinə tabe olduğumu 
və hökumət əmr edərsə, Bakını müdafiə edəcəyimi də bildirdim. O zaman Batumdan 4 
ədəd 15-lik uzun sahil topları gəlmişdi. Bunların dənizə qarşı yerləşdirilməsi və bəzi 
möhkəmləndirmə fəaliyyətləri ilə məşğul olmağa başladım. Biz müdafiə üçün 
hazırlaşırdıq. Bu şəkildə bir həftə keçdi. İngilislər Azərbaycan hökuməti ilə müzakirəyə 
başladılar. Azərbaycan hökumətinin Ənzəliyə göndərdiyi nümayəndə heyəti ilə 
razılaşma əldə etdilər. Azərbaycan Cümhuriyyəti hökumətinə təşəkkür edən teleqraf 
göndərilmişdi və bu teleqrafla ingilislərin Azərbaycan Cümhuriyyətini tanıdığı məlum 
olurdu. 
Bakı noyabrın 17-si səhər tezdən boşaldılmış, Azərbaycan ordusu və Osmanlı 
birləşmələrinin komandirləri geri çəkilmişdilər. Bununla bərabər, ingilis əsgərləri ilə 
birlikdə Biçeraxovun rəhbərliyi altında bir kazak alayı, yüzlərlə erməni əsgəri də 
gəlmişdi. Halbuki, ingilislər, erməni və rus əsgərlərini Bakıya gətirməyəcəklərini vəd 
etmişdilər. Azərbaycanın baş naziri etiraz olaraq ingilis komandirinin ziyarətinə bir neçə 
gün getmədi. 
19.11.1918-ci ildə general Tomson Bakıda nəşr etdirdiyi bəyannamədə “Qalib 
İttifaq Dövlətləri ordusunun vətənə qayıtmadan əvvəl ümumi qələbədə bu qədər 
xidmətləri olan fədakar rus xalqına dini borc kimi təşəkkür edir Kuban və Qafqazın 
düşməndən azad edilməsi vəzifəsinin icrası üçün Ufada yaranan rus hökuməti ilə 
razılaşaraq buraya gəlirik” deyirdi. Eyni zamanda şəhər üzərində rus birləşmələrinə 
mənsub təyyarələrdən bəyannamələr paylanır və bu bəyannamələrdə rus vətəndaşları 
Bakının yenidən “ana vətənə” birləşdirilməsinə görə təbrik edilirdi. Azərbaycan 
hökuməti ingilis komandanlığına verdiyi notada müttəfiqlərin bu şəkildə Azərbaycan 
torpağına gəlməsinin ölkənin istiqlaliyyət və ərazi bütövlüyünü yox etməyəcəyi ümidini 
bildirirdi (64). Bu zaman Bakıda hökumətin sadəcə 500 nəfərlik bir polis qüvvəsi var 
idi. Hərbi birləşmələr ölkə daxilində idi. 12.11.1918-ci ildə Birinci Azərbaycan 
diviziyasının yerli hərbi birləşmələri bu qədər idi: 
 
Əsgərlər 
 
Diviziya qərargahı      65 
l-ci alay, 1-ci tabur      174 
1-ci alay 2-ci tabur      133 
1-ci alay 3-cü tabur    103 
Pulemyot        - 
 
2-ci alay 1-ci tabur      454 
2-ci alay 2-ci tabur      283 
2-ci alay 3-cü tabur      490 
Pulemyot       36 
 
3-cü alay 1-ci tabur      139 
3-cü alay 2-ci tabur      131 
3-cü alay 3-cü tabur      741 
Pulemyot       34 
 
27-ci tabur və hissələri     113 
 
Cəmi        2896 
 
İkinci diviziya 4-cü, 5-ci və 6-cı alaylardan ibarət olub, hamısı bu qədər idi. 
Bundan başqa, Gəncədə təlimgahda təhsillərini bitirmiş 
3-cü kurs 
60 piyada 
30 pulemyot 
20 topçu 
2-ci kurs 
40 kiçik zabit əfəndi var idi. 
 
Şəhəri boşaltdıqdan sonra qoşunlarımız qəsdən Bakı ətrafından uzaqlaşdırılmadı. 
Qoşun birləşmələrinin uzun müddət şəhəri mühasirə vəziyyətində saxlaması ingilisləri 
şübhələndirdi və bir neçə dəfə burada dayanmağımızın səbəbini soruşdular. Biz yolun 
xarab olmasını səbəb göstərdik. Həqiqətən də, bir dəmiryolu körpüsü dağıdılmışdı. Baş 
nazir Fətəli xan erməni və rus birləşmələrinin şəhərdən çıxarılması üçün siyasi təşəbbüs 
göstərirdi. 07.12.1918-ci ildə 85 nəfərdən ibarət Azərbaycan Parlamenti ilk toplantısını 
keçirdi. 65 türk, 10 erməni, 5 rus, 5 nəfər də digər millətlərdən olan deputat var idi. 
Türk deputatların 27-si Müsavat, 11-i İttihad, 10-u Sosialist blok, 7-si Əhrar, 4-ü 
müstəqil və 6-sı bitərəf təşkilata mənsub idi . Məclis Fətəli xan rəhbərliyində bir 
hökuməti təsdiq etdi. İngilis komandiri general Tomson 18.12.1918-ci ildə ikinci bir 
bəyannamə nəşr edərək Fətəli xanın rəhbərliyi altında yaradılan koalisiya hökumətini 
təsdiq etdiyini, Müttəfiqlər Komandanlığının Azərbaycanda yeganə qanuni hökumət 
kimi, onu tanıdığını və onu qoruyacağını bildirdi. Özü ilə bərabər gətirdiyi erməni 
əsgərlərini və Biçeraxovun rəhbərliyi altında olan kazakları Bakıdan çıxardı. Erməni və 
rusların  hücum təhlükəsinə qarşı da Parlament binası mühafizə edilməyə başlandı. 
Bundan biz də razı qalaraq, geri çəkilməyə və birləşmələrimizi Gəncə ətrafında 
toplamağa başladıq. 
Qarabağda olan birləşmələrimizin geri çəkilməsi zamanı ermənilərin 
müsəlmanlara hücum etmək təhlükəsi mövcud olsa da, Şuşa qalasının ingilis 
birləşmələrinə təhvil verilməsi məsləhət görüldü. Bu məsələ haqqında ingilis 
komandanlığına müraciət edildi. İngilis birləşmələri gəldikdən sonra qəsəbə tərk edildi 
və əsgərlərimiz Gəncəyə göndərildi. 
İstanbul hökumətinin son əmri ilə, Azərbaycanda bir nəfər də Osmanlı zabiti və 
əsgərinin qalmasına icazə verilmədiyi üçün qalmaq istəyənlərin sayı bir neçə nəfərə 
qədər azaldı. İngilislər Azərbaycan hökumətinə təzyiq göstərərək osmanlıların 
qalmasına mane oldular. İngilislərin təsiri ilə, Azərbaycan hökuməti Osmanlı 
komandanlığı vasitəsilə şəxsən özləri mənə müraciət edərək Azərbaycandan 
uzaqlaşmağımı istədilər. Əslində, ingilis komandanlığı Azərbaycanın müstəqilliyini 
ordumuz kimi müdafiə edirdi. Qarabağda müsəlmanlara hücum etmək istəyən 
erməniləri qorxutmuş və uzaqlaşdırmış, Lənkəran və Muğanın Azərbaycana tam 
birləşdirilməsinə yardım etmişdi. İngilislərin bu əlverişli hərəkətlərinə mane olmamaq 
üçün Azərbaycanı tərk etməyə qərar verən bir neçə yoldaşla, gələcəkdə qayıtmaq fikrilə 
Batuma getdik. Artvin və Ərdəhan yolu ilə Qarsa gəldim. Şevki Paşanın qərargahında 
bir gün qalıb, sonra Ərzurum yolu ilə Trabzona gəldim. İstanbula gedəcəyim gün 
gəmidən polis tərəfindən çıxarılaraq, Müdafiə Nazirliyinə gətirildim. Bir gün Bəkirağa 
hərbi hissəsində qaldım. O biri gün məni ingilislərə təhvil verdilər. İngilislər də məni 
Batuma apararaq beş ay Ərdəhan qışlalarında, bir ay da İvanovka hərbi hissəsində 
həbsdə saxladılar. Bu zaman məni qaçırmaq istəyən azərbaycanlı və batumlularla 
razılaşıb, silahlı mübarizə vasitəsilə qaça bildim. Mübarizə zamanı bir zabit [f. 6-30], iki 
əsgər olmaqla üç ingilis, bizdən də bir batumlu öldü. Bir həftə Batumda gizləndikdən 
sonra Acarıstandan yola çıxıb ilə yenidən Artvin, Ardanuç və Oltu təriqi ilə Ərzuruma 
gəldim. Kazım Qarabəkir Paşa ilə görüşdükdən sonra Naxçıvan və Qarabağdan keçib 
Azərbaycana qayıtdım . 
 
 Qayıdışım zamanı Azərbaycanda baş verən hadisələr 
 
1919-cu ildə Versalda toplanan sülh konfransında iştirak etmək və Azərbaycanın 
müstəqilliyini beynəlxalq aləmdə müdafiə məqsədi ilə bir nümayəndə heyəti 
göndərilmişdi. 14.04.1919-cu ildə Nəsib bəy Yusifbəyli hökuməti yaradılmışdı. Bu 
çoxpartiyalı, koalisiya hökuməti olsa da bu hökumətə yalnız İttihad Partiyası daxil 
deyildi. 
24.12.1919-cu ildə Nəsib bəy ikinci hökuməti yaratdıqda, bura İttihad Partiyası 
da daxil edildi. Bu, Azərbaycan Milli Cümhuriyyətinin sonuncu hökuməti oldu. 
Parlamentdə həm sayına, həm də siyasi şəxsiyyətlərinə görə daha güclü bir 
mərkəz partiyası olduğu üçün, dövlət işlərindəki bütün məsuliyyət Müsavat Partiyasının 
öhdəsində idi. Lakin, Müsavat Partiyası təkbaşına hökumət təşkil etməyərək koalisiya 
sistemini seçmişdi. Mərkəzləşmiş bir hökumətdə də düzgün saydığı siyasəti istədiyi 
kimi icra edə bilmirdi. Üç dəfə dəyişən bu hökumətlərdə say etibarilə müsavatçılar üçdə 
biri təşkil etsələr də, bu hökumətə “Müsavat hökuməti” və fəaliyyətlərinə də “Müsavat 
işi” demək bir adət idi. Millətçilik və Azərbaycan naminə nə iş görərsə, onun xaricdəki 
adı “Müsavat işi” idi. Belə bir şöhrətin səbəbi də var idi. Azərbaycanın istiqlaliyyəti 
fikri Müsavat Partiyasının ideyası idi. 
 
Hökumətin fəaliyyətləri 
 
1) İki piyada və bir süvari diviziyasından ibarət Milli Azərbaycan ordusu 
qüvvələrinin sayı 20 minə çatdırıldı. Kiçik bir donanma da yaradıldı. 
2) Bütün Azərbaycanda hərbi və mülki qurumlar təsis edildi. Ölkədə təhlükəsizlik 
və asayiş möhkəmləndirildi. Naxçıvan vilayətinin Ermənistan hökuməti ilə olan 
döyüşlərində Naxçıvana maddi-mənəvi yardım edilməklə, oraya icra rəhbəri 
göndərilməklə Azərbaycanla olan əlaqəsi artırıldı. 
3) Milli və iqtisadi islahatlar başladı. Neft mədənlərinin idarəetmə işi həll edildi. 
Azərbaycan Dövlət Bankı yaradıldı. Kənd təsərrüfatını inkişaf etdirmək üçün kəndlilərə 
məxsus kiçik kredit bankları açıldı. 
4) Azərbaycanlı məmur və mütəxəssislər yetişdirmək üçün rabitə, mexanika və 
dəmiryol məktəbləri açıldı. 
5) Təhsilə gəlincə, məktəbləri tez bir zamanda türkləşdirmək üçün yaradılan 
Nəşriyyat və Tərcümə komissiyasının yardımı ilə ibtidai və orta məktəb dərs kitabları 
yazılaraq nəşr edilmişdi. Orta məktəblərin bir hissəsi milliləşdirilmiş, ölkənin müxtəlif 
yerlərində yeddi Müəllimlər İnstitutu və bir Müəllimələr Seminariyası açılmışdı. Bakıda 
universitet açılmış, hökumət hesabına yüzə yaxın tələbə təhsil almaq üçün Avropanın 
müxtəlif paytaxtlarına göndərilmişdi. Türkiyədən əlliyə yaxın müəllim dəvət edilmişdi. 
6) İnşaat işlərinə son dərəcə əhəmiyyət verilərək müharibə zamanı bərbad hala 
düşmüş dəmir və şose yolları bərpa edilmişdi. Azərbaycan üçün böyük əhəmiyyəti olan 
Bakı-Culfa dəmiryolunun inşaatı davam etdirilmişdi. O dövrdə Azərbaycanı tədqiq 
üçün gələn müxtəlif Avropa və Amerika heyətləri nəşr etdikləri hesabatlarında 
Azərbaycan türklərinin Azərbaycanda bir çox bərpa işləri gördüklərini və memarlıq 
əsəri yaratdığını göstərirlər. 1919-cu ilin avqustunda ingilis ordusu Azərbaycanı tərk 
etdi. 
11.01.1920-ci ildə Müttəfiq Dövlətlərin Ali Şurası Azərbaycan Cümhuriyyətini 
tanıdı. 
Xristian qonşularından Gürcüstan Respublikası ilə Azərbaycanın münasibəti 
dostluq şəraitində idi. Ümumi Rusiya təhlükəsinə qarşı Gürcüstanla 1920-ci ilin 
əvvəllərində qarşılıqlı hərbi yardım müqaviləsi bağlanmışdı. 
Bu ittifaq müqaviləsində Ermənistan hökumətinin də iştirak etməsi təklif olunsa 
da, Ermənistan Respublikası bunu qəbul etməmişdi. Lakin erməni siyasətçilərinin 
müxalifətinə baxmayaraq, Azərbaycan hökuməti Ermənistanla arasında mövcud olan 
məsələləri sülh yolu ilə həll etməyi arzu edirdi. Bu məqsədlə, 21.04.1919-cu ildə 
Tiflisdə Cənubi Qafqaz respublikalarının konfransı başlandı. Bu konfransda Azərbaycan 
nümayəndələri Qafqaz Konfederasiyası konstitusiyasının qəbulunu təklif etmişdilər. 
Lakin nəticə ala bilməmişdilər. 1920-ci ildə Azərbaycan hökuməti Bakıda Azərbaycan-
Ermənistan konfransını çağırdı. Bu konfrans nəticəsində İran hökuməti ilə siyasi və 
ticarət müqavilələri imzalandı. İran hökuməti Azərbaycan Cümhuriyyətini tanıdığı üçün 
Tehrana Azərbaycan səfiri göndərildi. 
1919-cu ildə Türkiyəyə də səfir göndərildi. 
Azərbaycan hökuməti qonşuluğunda yaranan Quzey Qafqaz (Dağıstan) 
Respublikasına hər növ yardım məsələsinə də xüsusi əhəmiyyət verirdi və Quzey 
Qafqaz hökumətinə 6 milyon rubl (o zaman 2 ½ milyon ingilis lirəsi sayılırdı) borc pul 
vermişdi. 
 
 
 
 
