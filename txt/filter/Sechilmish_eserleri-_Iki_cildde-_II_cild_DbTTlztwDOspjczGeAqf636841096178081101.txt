________________Milli Kitabxana______________ 
1 
 
________________Milli Kitabxana______________ 
2 
 
                
 
 
 
 
 
 
 
 
________________Milli Kitabxana______________ 
3 
 
 
 
BƏXTİYAR VAHABZADƏ 
 
 
 
 
 
 
 
SEÇİLMİŞ 
 
ƏSƏRLƏRİ 
 
 
 
 
İKİ CİLDDƏ 
 
II CİLD 
 
 
 
 
 
 
 
 
 
 
"ÖNDƏR NƏŞRİYYAT" 
BAKI - 2004 
 
________________Milli Kitabxana______________ 
4 
 
Bu kitab "Baxtiyar Vahabzadə. Əsərləri " (/, /// cildlər, Bakı, 
“Azərbaycan”, 2001-2002; IV-VI cildlər, Bakı, "Çaşıoğlu", 2002-2003) 
nəşrləri əsasında təkrar nəşrə hazırlanmışdır 
 
 
 
Tərtib edəni və redaktoru:                         Azər Bağırov 
 
 
 
 
 
 
 
 
 
 
 
 
 
 
 
 
 
 
894.361`1 - dc 21 
AZE 
Vahabzadə Bəxtiyar. Seçilmiş əsərləri. İki cilddə. II cild (Poemalar). Bakı, 
"Öndər nəşriyyat" 2004, 320 səh. 
 
Çağdaş Azərbaycan poeziyasının qüdrətli nümayəndəsi, əsrin Şərq və dünya 
şeri prosesi məcrasında milli poeziyamızı ləyaqətlə təmsil edən xalq şairi 
Bəxtiyar Vahabzadənin bu kitabında müəllifin müxtəlif illərdə qələmə aldığı 
poemalar toplanmışdır. 
 
ISBN 9952-416-11-2 
© "ÖNDƏR NƏŞRİYYAT", 2004 
  
  
________________Milli Kitabxana______________ 
5 
 
 
POEMALAR
________________Milli Kitabxana______________ 
6 
 
________________Milli Kitabxana______________ 
7 
 
 
 
 
 
 
"Füzuli... aləmi-insaniyyətdə  
tamam qəmzədələrin və möhnətkeşlərin  
yüklərini götürmək və məzlumların  
halına yanmaq üçün xəlq olunubdur". 
 
F.Köçərli 
 
PROLOQ 
 
Sən mənim ən böyük ustadım oldun,  
Ey ana yurdumun böyük şairi.  
Vətən göylərində güntək doğuldun,  
İşığın bürüdü qərinələri.  
Lalələr açıldı sinəndə qəmdən,  
Əməllər, arzular şairisən sən! 
 
 
Nə var belə, nə deyirsən, 
Niyə belə titrəyirsən, ey qələm? 
Mən elə bir kainata bu gün uçınaq istərəm 
Ki, onun hər səyyarəsi böyük bir kainatdır. 
Ey ilhamım, o əlçatmaz zirvəyə məni çatdır! 
Ey qələmim, Günəş kimi alışaydın, yanaydın. 
Sən ağacdan, kömürdən yox, poladdan 
                                                yaranaydın. 
Sürətini ildırımdan alaydın deyirəm ki,  
Elə mühit dəryasına cummaq istəyirəm ki,  
O dəryanın hər qətrəsi bir sənət incisidir.  
Hər damlası atəş olub ürəkləri isidir.  
Ey qələmim, Günəş kimi alışmasan, yanmasan,  
Ey ilhamım, dərya kimi coşub dalğalanmasan,  
O dəryanın sirlərini görə bilərsənmi sən?! 
  
 Şəbi-hicran 
________________Milli Kitabxana______________ 
8 
 
Dərya yarat o dəryanın kiçik qətrələrindən.  
Onun hər bir təlatümü mənə tanışdır - dedim,  
Qəvvas olub o dəryada mən çox üzmək istədim.  
Batdım bircə damlasında, damlası da dərindir,  
Burda fərman qəzəb dolu coşqun ləpələrindir.  
Ləpələrin qucağında dolaşdım axşam-səhər,  
Gözlərimi qamaşdırdı dibindəki incilər.  
Dərk etmədim hikmətini, can heyrətdən uçundu,  
Heyrətimin şaxtasında idrak dondu, nə dondu! 
 
 
İKİ MÜƏLLİM 
 
Heyrət, ey büt, surətin gördükdə lal eylər məni, 
Surəti-halım görən, surət xəyal eylər məni.l 
 
Bir əlində kitabça, bir əlində yasəmən,  
Məhəmməd asta-asta qayıdır mədrəsədən.  
Bir qayğı gizlənibdir düyünlənmiş qaşında,  
Bir dünyanın sirri var o dalğın baxışında.  
Neçin görən o belə qəmlidir, pəjmürdədir,  
Nə düşünür, nə anır, üzündəki qəm nədir?  
Bəlkə cavan şairin bir qəza var başında?  
Qəlbinə qarmı yağıb ömrün bahar yaşında?  
O, niyə dalğın gedir, niyə pərişan gedir?  
Canından can ayrılır, ürəyindən qan gedir?  
Çatır döngə başına, fikir qəlbində çin-çin,  
Şam kimi sakit durur, alışır için-için.  
Baxışları sancılır balaca bir eyvana,  
Arzusu gülə dönüb o eyvandan boylana...  
Qiyamətmi qopar, ah!..  
Bunlar əbəsdir, əbəs!  
Arzu dan ulduzudur, o, hər saat görünməz.  
İztirablar, əzablar açandır arzunun,  
Çox-çox daşlı, kəsəkli yolları varmış onun.  
Gəlir dalğın Məhəmməd - ürəyində neçə dərd,  
Necə daşqın, necə lal, 
necə yumşaq,  
necə sərt. 
  
________________Milli Kitabxana______________ 
9 
 
Binanın qənşərində gəzinir yana-yana,  
Düşünür: "Bir quş olub qonaydım o eyvana,  
Ah... ya da bu istidə əlçim bulud olaydım,  
O eyvanın üstünə gəlib kölgə salaydım.  
Axı bunlar nədir ki, əlində kor fələyin?  
Kaş çiçəyi olaydım eyvandakı dibçəyin.  
Baxaydım, hey baxaydım mən ordan öz Leylama,  
Eşqimi söyləyəydim gecə-gündüz Leylama.  
O, mənə su verəndə toxunaydım əlinə,  
Ya elə damcılanıb mən qonaydım əlinə"...  
O düşünür... 
Saatlar gəlib keçir an kimi;  
Yer Günəşin başına dönüb dolanan kimi,  
Dolanır, hey dolanır o, binaınn başına;  
Ovsunlanıb... çətinki, inadından daşına. 
Sevən o ürək üçün 
Bu binadan doğurdu gecə qəmər, səhər gün.  
O ürək üçün yəqin 
Bu binanın üstündən keçir yolu Kəbənin.  
Asılır nəzərləri  
Sırğa kimi bu zaman  
Dibçəkdəki çiçəyin  
Körpə budaqlarından.  
Qorxa-qorxa yoxlayır  
O, solunu-sağını,  
Atır həmin eyvana  
Yasəmən budağını...  
Ata çıxır eyvana,  
Nəzər salır dörd yana.  
Kimsə dəymir gözünə,  
Deyinir öz-özünə.  
O, köksünü ötürür,  
Yasəməni götürür.  
"Lənət şeytana" - deyə  
Əzib atır küçəyə. 
Əzilən yasəmənə baxa-baxa Məhəmməd,  
Düşünür öz eşqini qəlbi yuxa Məhəmməd. 
  
________________Milli Kitabxana______________ 
10 
 
MƏHƏMMƏD 
 
- Ey müəllim, sən mənə neçə il dərs demisən, 
İndi belə görünür, hər şeyi tərs demisən. 
Sənin ciyərparanı mən sevirəm, nə olar, 
Göz gördü, könül sevdi, mənim nə günahım var? 
Bir-bir öyrətdin mənə otuz iki hərfi sən. 
Otuz iki!.. Bu qədər hərflərin içindən 
Üçünü sənin qızm - Leyla öyrətdi mənə. 
Heyranam bu üç hərfin hökmünə, qüdrətinə. 
Odur mənim sinəmdə atəş olub hey yanan, 
Ayn, şin və bir də qaf!.. Bu üç hərfdən yaranan 
Eşq sözü sözlərin sultanıdır, tacıdır, 
Eşq - həyat ağacıdır! 
Sən də, mən də, Leyla da bu ağacın barıyıq, 
Eşqin övladlarıyıq. 
Qara torpaq olsa da əvvəl-axır yerimiz, 
Eşqdir tinətimiz, eşqdir cövhərimiz. 
Sən öyrətdin, sən mənə şəklini bu hərflərin, 
Qızmsa üç hərf ilə dünyanın, göyün, yerin, 
İnsan duyğularının sirrini açdı mənə. 
Eşqimlə vaqif oldum bu dünyanın sirrinə. 
Zəhmətini danmıram, çox borcluyam sənə mən; 
Sən həyat kəlməsini yazmağı öyrətmisən, 
Həyatın sirrinisə qızm öyrədib mənə, 
Mən borcluyam Leylanın o sehrkar hüsnünə. 
Dilini öyrətmisən 
Kitabların mənə sən. 
Osa mənə öyrədib təbiətin dilini, 
Onun sirli dilini, onun çətin dilini. 
İndi mən anlayıram eşqimiş hər nə varsa, 
Bəli, kimin qəlbini eşq atəşi yaxarsa, 
Dünyanı dərk eyləyər, eşq bir amal imiş 
Sənin təlim etdiyin "elm qelü-qal" imiş. 
Ey müəllim, neynirəm cansız kitabları mən 
Ən böyük kitab onun hüsnüdür, şöləsindən 
İşıqlanır mənimçün gizli sirri cahanın... 
  
________________Milli Kitabxana______________ 
11 
 
Eşq bir məhvəridir bizim qoca dünyanın...  
Ey müəllim, olam söylədim sənə yalnız,  
Özün söylə, hansınız qüdrətli ustadsınız?  
Kəndli qızıdır anam, bir peşəkardır babam,  
Özüm də, ey müəllim yazılmamış kitabam.  
Sənin əlin böyüklər, şahlar ətəyindədir,  
Üzü dönük dünyanın hökmü, gücü səndədir,  
Sən şahların bağından çox meyvələr dərmisən,  
Sən öz ciyərparanı heç mənə verərmisən? – 
Deyə o köks ötürür, dərdi hopur dərinə,  
Çevrilib yavaş-yavaş, üz qoyur evlərinə 
 
 
CAN YANĞISI 
 
Eşqdir ol nəşeyi kamil kim, ondandır müdam  
Meydə təşviri hərarət, neyda təsiri-səda. 
 
Mədrəsə hücrəsinə yığılıbdır cavanlar,  
Sənətə, şeirə dair fikir yürüdür onlar.  
Biri deyir: həyatm hüsnü, süsüdür sənət.  
Biri deyir: ürəyin döyüntüsüdür sənət.  
Biri deyir ki, sənət təbiətin səsidir.  
Biri deyir ki, sənət eşqin təranəsidir.  
Biri deyir ki, sənət hər bir şeydən öncədir.  
Biri deyir ki, sənət adicə əyləncədir.  
Biri deyir ki, sənət cəlb edə bilmir məni.  
Biri deyir ki, sənət insan düşüncəsini,  
Fikrini, xəyalnı uçurur qanadında...  
Tələbələr içində Əbdül Kərim adında  
Bir sivaslı gənc vardı,  
Tay-tuşları hamısı ona hörmət qoyardı.  
O keçibdir həyatın şaxtasından, qarından;  
Ağlıyla, duyğusuyla seçilir dostlarından.  
Həm də gözəl ney çalır, o çalır yana-yana,  
Eşidən heyran qalır onun mahnılarına.  
Tələbə dostlarından o, yaşlıdır bir qədər, 
  
________________Milli Kitabxana______________ 
12 
 
Həmişə olduğu tək yenə bütün nəzərlər 
Yalnız ona dikilir, 
Dillənib, asta-asta  
Danışır Əbdül Kərim: 
- Ey mənim əzizlərim, 
Sənət dəryaya bənzər, onun min bir halı var, 
Onun sirlərlə dolu öz cah-cəlalı var. 
Kiminin bu dəryada gördüyü çör-çöp olur, 
Kimi də dibindəki incilərə vurulur. 
Məncə, can yanğısıdır şeir, sənət, əzəldən, 
Belə anlayıram mən 
Qəlbində eşq olanlar dərk eyliyər sənəti, 
İnsan məhəbbətidir yaradan hər sənəti... 
(Məhəmmədə baxırdı o, bunları deyərkən) 
Soruşun, ney çalmağı necə öyrənmişəm mən? 
Bunun öz tarixi var. 
Yenə ona dikildi sual dolu baxışlar. 
O başını yellədib bir ah çəkdi dərindən, 
"Ah" alova çevrilib saçıldı gözlərindən. - 
- Hər günün öz hökmü var. 
O Çaldıran savaşıl başlananda, a dostlar, 
Dəliqanlı cavandım; 
Sultanın fərmanını Vətən çağrışı sandım. 
Xalqım çağırır deyə 
Mən yollandım cəbhəyə. 
Qan yox idi gözümdə, 
Min aslanın gücünü hiss edirdim özümdə. 
Neçə qovğaya düşdüm. 
Gecə-gündüz döyüşdüm. 
Yorulmadım bir an da, 
Hər dəfə qılıncımı sağa-sola çalanda. 
Neçə şah əsgərini mən torpağa sərirdim, 
Qəhrəman olduğumu hamıya göstərirdim. 
Ancaq bir gün... ah... o gün... 
Ən dəhşətli günüdür mənim cavan ömrümün. 
O gün mənim indi də yadıma düşən zaman 
Tüstü qalxır başımdan; 
  
________________Milli Kitabxana______________ 
13 
 
Qılıncımı sıyırıb at belində süzürdüm, 
Bu vaxt birdən önümdə bir şah əsgəri gördüm. 
Dönüb qaçmaq istədi görən kimi o məni, 
Mənsə macal verməyib, tez haqladım düşməni. 
O dönüb mənə baxdı, aman, o necə baxdı! 
Elə bil ki, hər gözü qan dolu bir çanaqdı. 
O baxışlar bu zaman 
Rəhmsiz bir ovçudan 
Rəhm, aman diləyən ahutək yalvarırdı. 
Gözüm qızmışdı mənim, 
məndə insafmı vardı?  
Endirdim qılıncımı kürəyinə arxadan.  
O yıxıldı. Bu zaman 
Bir ney düşdü, qarğı ney onun qoltuq cibindən.  
Diyirləndi kənara... 
Dönüb neyə baxdı, mən,  
Heyrətlə baxdım ona.  
Baxdım yanaqlarından süzülən göz yaşına,  
Lənət şeytana dedim...  
Bu dəhşətli səhnədən uzaqlaşmaq istədim.  
O zarıya-zarıya mənə "yaxın gəl" - dedi 
"get, o neyi al" - dedi. 
Aman Allah, buna bax,  
Onun ürəyinə bax, onun duyğusuna bax!  
Mən tez endim atımdan, əyildim ona sarı,  
Sinəmə dağ çəkirdi asta pıçıltıları.  
O danışdı. Susdu göy, susdu yer, susdu hər yan  
Təzəcə evləndiyi, gözləri yolda qalan  
Arvadım andı o, körpəsini andı o.  
Ah çəkib dayandı o. 
Başını qucaqladım,  
Hönkür-hönkür ağladım.  
Həyatımda ilk dəfə nifrət etdim özümə.  
O, sönən gözləriylə baxıb mənim üzümə: -  
Qardaş, olan olubdur, sən yaxamı aç - dedi.  
Aman Allah, ay Allah, o mənə "qardaş" dedi!  
Yaxasını tez açdım, 
  
________________Milli Kitabxana______________ 
14 
 
Dedi: - Neyi ver bəri. 
 Verdim. Aldı, əsirdi yarpaq kimi əlləri,  
Dodağına apardı, səslər titrədi... çaldı.  
Buludlar topalandı, Günəş söndü, qaraldı.  
O, neyimi çalırdı, neymi çalırdı onu?  
Ürəyinin qəmini, eşqini, arzusunu  
Qatdı yetim segahda o, neyin fəryadına,  
Elə bil çağırırdı kimiysə imdadına...  
Od çıxırdı elə bil o yanıqlı nəfəsdən  
Qana dönmüş ürəyim parçalandı bu səsdən.  
 
Bu səsdən çıraq kimi gah yanır, gah sönürdüm.  
Dalıb neyin səsinə düşünür, düşünürdüm:  
"Neyçin düşmən edirlər insanı insanlara,  
Səbəb nədir görəsən bu günahsız qanlara?  
Nədən ötrü mən onu bu günə saldım görən?  
Töküb onun qanını nə qazandım axı mən?  
Onun nəğməsindəki yanıqlı xallara bax,  
Şirin arzulara bax, incə xəyallara bax.  
Tək onunku deyildi bu xallar, zəngulələr,  
Mənə də çox doğmadır bu guşələr, nalələr.  
Dünya əsirgəməyib əzabından onu da.  
Mən onun nəğməsini, eşqini, ruhunu da  
Anlayıram, düşmənim  
Ola bilməz o mənim!  
Eləysə, ah, eləysə bəs bu kəsə-kəs neçin?  
Qılınc verib əlinə şahla sultan bəs neçin?  
Bir doğma qardaşları qırdırır qardaşlara?  
Mənim yaram deyilmi 
Bu yazığın köksünə 
İndi vurduğum yara?  
Yaralı da bu zaman 
Yəqin mənə bunları 
Söyləmək istəyirdi. 
Sözlə demədi, ancaq sözü segaha verdi...  
Odunu, yanğısını ney də ürəkdən aldı.  
Ney ürəkdən-ürəyə bir incə körpü saldı.  
Birdən nəğmə kəsildi... 
  
________________Milli Kitabxana______________ 
15 
 
Gördüm artıq keçinmiş! 
Ağlaya-ağlaya mən,  
Onu dəfn etdim həmən.  
Yuxudaydım elə bil, mən ayıldım yuxudan,  
Gözümə başqa donda görünürdü bu cahan.  
Qılıncımı tullayıb o andaca yerə mən,  
O mərhumun neyini taxdım onun yerindən.  
Öyrənməyə başladım o gündən ney çalmağı,  
Öyrədənim kim oldu?  
Can yanğısı, gözdağı.  
Sənət can yanğısıdır mənim üçün, a dostlar,  
Bu dünyanın oduna gərək yana sənətkar.  
O bunları deyərkən Məhəmmədə baxırdı,  
Məhəmmədin gözündən sel kimi yaş axırdı...  
Bu yaş "insan insanın qardaşıdır" - deyirdi,  
"Sənət can yanğısıdır, göz yaşıdır" - deyirdi. 
 
 
İKİ HƏDİYYƏ 
 
Füzuli, dəhrdən kam almaq olmaz olmadan giryan 
Sədəf su almayınca əbri nisandan göhər verməz. 
 
Əyləşib Məhəmməd otağında tək  
Oynaşır üzündə qəm buludları.  
Bayırda cücərib min gül, min çiçək,  
Əriyir qəlbində dağların qarı. 
 
Üzündən, gözündən tökülür kədər,  
Qəmlər dövlətidir, dərdlər varıdır.  
Ağaran dan yeri, qızaran göylər,  
Onunçün Leylanın yanaqlarıdır. 
 
Boğur öz dərdini o, yana-yana,  
Axıtmaq istəmir göz yaşlarını.  
Qaralan üfüqlər andırır ona  
Leylanın kədərli baxışlarını.  
Məhəbbət dünyanı anlatmış ona, 
  
________________Milli Kitabxana______________ 
16 
 
Leyla Məhəmmədçin eşqin adıdır ; 
Qıvrımsaç, ucaboy, qaragöz Leyla 
Onun dünyasıdır, kainatıdır. 
Bahar öz gülləri, çiçəklərilə 
Leylanın adını yazmış düzlərə, 
Çöldə pıçıldaşan yarpaqlar belə 
"Leyla! Leyla!" - deyir gündə min kərə. 
Yazmaq! 
Nədən yazmaq? 
Ozanlar kimi 
Nəğməyə çevirim məhəbbətimi? 
Tökümmü qəlbimin bütün varını? 
Hicran gecəsinin əzablarını 
Yazım hansı sözün qüdrətilə mən? 
Ah... Necə söyləmək? 
Hardan başlamaq? 
Nə qədər çalışır, gözü önündən 
Leylanın xəyalı çəkilmir ancaq... 
Leyla şeir kimi, nəğmələr kimi 
Səslənir şairin qulaqlarında. 
Leyla qızıl donlu bir səhər kimi 
   Süzülüb qapıdan girir bu anda.   
Məhəmməd          - Aman, bu xəyalmı, röyamı? Əsla! 
   Yox, bu xəyal deyil, özudür... 
 - Leyla! 
Leyla                    - Məhəmməd! 
Məhəmməd          - Ah, Leyla de, bu sənmisən? 
   Ey Günəş, sən göydən yerə enmisən? 
Leyla               - Eşqdən qüdrətli dünyada nə var, 
   Məhəbbət yeri də göyə qaldırar?!  
 Məhəmməd         - Sən odmu, atəşmi, ya məşəlmisən, 
   Leyla, söylə, bura necə gəlmisən?! 
Leyla               - Dedim ki, məhəbbət gətirər... atam 
   Mənim hər işimə göz qoyur müdam: 
   Məni məktəbə də buraxmır artıq.  
Məhəmməd          - Eşqin göylərinə çökdü qaranlıq, 
   İndi biz neyləyək? 
 
  
________________Milli Kitabxana______________ 
17 
 
Leyla - Sən yaz, sən yarat, 
Sevmək bir həyatdır, yazmaq bir həyat. 
Məhəmməd         - Son çarəm budursa, qoy dərdi-sərim, 
Mənim fikirlərim, düşüncələrim, 
Eşqim kağızlara süzülsün dən-dən - 
Qara saçlarının rayihəsindən. 
Sənsiz qəhr edərdi bu cahan məni, 
Sənsən bu cahana bağlayan məni! 
O gün ki, qəlbimi mən sənə verdim, 
Hər şey gözlərimə göründü aydın. 
Varlığı heçliyə mən dəyişərdim, 
Əgər bu dünyada sən olmasaydın. 
Doğrandım, kəsildim mən dilim-dilim, 
Dünya əzab evi, ömür vəfasız. 
Gördüyüm hər şeyə inan, sevgilim, 
Sənin gözlərinlə baxıram yalnız. 
Hara baxıramsa görürəm səni, 
Quş səsi, çay səsi sənin səsindir. 
Çəkəndə köksümə gülün ətrini, 
Sanıram bu sənin öz nəfəsindir. 
Qara gözlərində batıram sənin 
Bu gözlər dəryadan, göydən dərindir. 
Buluda deyirəm saçmdır yəqin, 
Güllər mənə baxan nəzərlərindir. 
Yarpaqlar - əllərin, çeşmələr - gözün, 
Yağış damcıları - göz yaşlarındır. 
Dünya yaranmısan mənimçün özün, 
Baxışım da sənin baxışlarındır. 
Kitabam, gəl məni aç varaq-varaq, 
Gör nələr çəkmişəm bu zəmanədən. 
Vəfasız bildiyim dünyaya ancaq 
Sənin saçlarınla bağlanmışam mən. 
Dərk edə bilməzdim dəhri, varlığı; 
Heyran olmasaydım gözəlliyinə. 
Hüsnünün əsrarı, füsunkarlığı 
Ana təbiəti andırır mənə. 
Leyla - Mən ki inanıram sənin eşqinə. 
 
________________Milli Kitabxana______________ 
18 
 
Məhəmməd         - Demişəm, sevgilim, deyirəm yenə:  
Sənin ürəyindir mənim məskənim,  
Məhəbbət əqidəm, dinimdir mənim.  
Sevirəm! 
Sevənə nə qanun, nə din?  
Nəsibi zillətdir sevilənlərin  
Birdən başqa dini qəbul eyləyən  
Bir qərib yolçuya bənzəyirəm mən.  
Gəlin qınamayın əsla siz onu –  
Bu dinin hansı bir din olduğunu;  
Bilmədən, bilmədən ehkamlarını,  
Tanımadan onun imamlarını,  
Ona kor-koranə mən inanmışam,  
Bu dini ən böyük bir din sanmışam.  
Bu dini yaratdı öz məhəbbətim,  
Bir dərdi eylədi yüz məhəbbətim. 
Leyla - Sənin bu füsunkar məhəbbətindən 
İncilər yaransın!..  
İstərəm ki, mən 
Eşqinə dəm tutub göylər mələşsin,  
Eşqin tarix olub əbədiləşsin.  
Ancaq bir şərt ilə; Unutma bir an, 
Sən Türk diyarınin öz övladısan!  
Doğrudur, sən indi qürbət eldəsən,  
Ancaq ürəyində yaşasın Vətən.  
Vətənin öz dili, öz tarixi var,  
Ölsün Vətənini tanimayanlar!  
Qoy sənin şeirində dil açsın Vətən!  
Onun küləkləri, onun çayları,  
Biz ayrı düşsək də, öz elimizdən,  
Qürbətdə ölməsin dilimiz barı.  
Sənin bu ilahi ilk məhəbbətin  
Xalqının dilində yazılsın gərək.  
Sənin ki əlində deyildir çətin  
Döndərib: "düşvarı asan eyləmək".  
Axı ərəb, əcəm dillərində sən 
 
  
________________Milli Kitabxana______________ 
19 
 
Yazmısan xeyli. 
Şirin sözlərini başa düşməyən 
Öz elin olmazmı səndən gileyli? 
 
Sən ərəb, sən əcəm oğlu deyilsən,  
Sənin öz dilin var, öz Vətənin var.  
Özgə yelkənində seyrə çıxma sən,  
Sənin öz dənizin, öz yelkənin var. 
 
Ah!.. Vətən gözəli, ah Vətən qızı,  
Sənə halal olsun ananın südü.  
Sənin sözlərinlə mənim gözümdə  
Vətən bir pillə də qalxdı, böyüdü. 
 
Belə övladları olan ölkənin  
Əsməz qara yellər başından bir an.  
Ey Vətən gözəli, gəl, öpüm sənin  
"Vətən dili" deyən dodaqlarından. 
 
Haqq sözün qəlbimi titrətdi mənim,  
Bu Vətən torpağı qoy olsun qənim;  
Vətəndə yaşayıb, onun dilinə,  
Ruhuna, zövqünə, doğma elinə  
Xor baxan şərəfsiz vətənsizlərə!  
Ən böyük düşməndir onlar bizlərə.  
Külfət namusunu çəkərmi görən  
Vətən namusuyla yaşamayanlar?  
Heyhat!.. Hələ çoxdur evini Vətən,  
Qohum-qardaşını millət sayanlar... 
 
Məhəmməd         - Doğrudur, sevgilim, doğrudur bunlar,  
Mən Vətən eşqilə ötən bır quşam.  
Mən sözdən elə bir süfrə açmışam,  
Ərəb də, əcəm də ordan pay umar.  
Ancaq o süfrədə ağız ləzzətim  
Mənim öz dilimdir, öz lisanımdır.  
O dilə bağlıdır arzum, niyyətim, 
  
________________Milli Kitabxana______________ 
20 
 
O, mənim eşqimdir, həyəcanımdır.  
Bəli, türk oğluyam... neyləyim, ancaq  
Hər şeyi atadan öyrənir uşaq.  
Təzə cığır açmaq çətindir, çətin,  
Əbül-Ülaların, Nizamilərin  
Ən kiçik, ən aciz şagirdiyəm mən;  
Ayrıla bilməyib ənənəmizdən,  
Biganə olmuşam ana dilimə,  
Gərək mən qayıdam öz sahilimə... 
Leyla - Bunu gözləyirəm, mən səndən bunu, 
O sonsuz eşqini, böyük arzunu  
Öz ana dilində əbədiləşdir  
Şeirini xaqanla, şahla güləşdir.  
Söhbət davam edir bir xeyli... Leyla,  
“Daha yetər”, - deyə qalxır yerindən. 
Məhəmməd          - Bir az əyləşsənə. 
Leyla - Yox, bəsdir daha... 
(Məhəmməd ah çəkir yenə dərindən)  
-Nə belə ah çəkdin, ahın dağlara! 
Məhəmməd         - Həsrətin köksümə vurdu min yara,  
Eşit, nələr deyir bu döyüntülər.  
Bəs bizim eşqimiz nə vaxta qədər  
Sinəmiz altında dustaq qalacaq?  
Bəs nə vaxt göylərə qanad çalacaq? 
Leyla -Səbreylə! 
Məhəmməd         - Ey mənim gülüm, gülşənim 
Könül dözmür hicran gecələrinə.  
Ulduzlar gözlərim olaydı mənim,  
Hər biriylə min il baxaydım sənə. 
Leyla - Yanırsan, əzizim, alış, yan yenə, 
Sənətkar dediyin yanar çıraqdır.  
Elin kədərinə, elin qəminə  
Şair də yanmayıb, kim yanacaqdır? 
Məhəmməd         - Yanıram, desəm də, deməsəm də mən,  
Mən ki, alışmışam nur olmaq üçün.  
Keçərəm həyatın dəbdəbəsindən  
Sinəmə çəkilən bircə dağ üçün. 
 
  
________________Milli Kitabxana______________ 
21 
 
Dözüm yolçusuyam...  
Dərdin əlindən 
Bülbül deyiləm ki, nalə çəkim mən,  
İnsanam, ahım da vüsal üçündür.  
Səndən ayrıldığım gör neçə gündür,  
Gözlərim önündə yaradıram mən  
Sənin surətini düşüncələrdən.  
Gedirsən, yaxşı yol, "ey afəti can!"  
Onsuz da sən mənim öz bağrımdasan!  
Ancaq sevgilimə bir bəxşişim var,  
Bu, mənim anamdan qalıb yadigar.  
Qızıl medalyondur dediyim barat,  
Sən onu sevginlə daha da parlat!  
Bax, bu medalyonda yanan o işıq  
Şairin eşqidir, götür eşqini.  
Nəyinə gərəkdir bu yar-yaraşıq,  
Onsuz da zinətlər bəzəmir səni  
Bizim eşqimizdən bir xatirətək  
Bu kiçik töhfəni alasan gərək.  
Leyla medalyonu salır boynuna,  
Doğrusu, bəzək də yaraşır ona...  
Çıxır asta-asta qapıdan onlar. 
Leyla - Məhəmməd, mənim də bir bəxşişim var, 
Hələ hazır deyil... 
Məhəmməd        - O nədir görən? 
- Rəsmini çəkirəm axı sənin mən.  
Gözümün önünə gətirib səni,  
Çəkmək istəyirəm...  
Titrəyir qələm; 
Neçə cür çəkmişəm sənin şəklini,  
Ancaq heç birini bəyənməmişəm.  
Gözlərin elə bil yol çəkir sənin,  
Nəyisə, kimisə gözləyir müdam.  
O sonsuz həsrəti nəqş eyləməkçin  
Kölgə tapammıram, rəng tapammıram.  
Onlar asta-asta keçir çəməndən  
Məhəmməd qımışır: 
  
________________Milli Kitabxana______________ 
22 
 
- Bir bura bax sən,  
Bir bax cəlalına çölün, çəmənin,  
Bahar da hüsnünə heyrandır sənin.  
Bahar naxışını səndən götürmüş,  
O, sənə hər şeyi qurban demişdir.  
Sənin gözlərini yuxulu görmüş,  
Otlardan çöllərə fərş döşəmişdi. 
 
 
ƏMİ QATİLİ 
 
Ey Füzuli, qalmışam heyrətdə bilməm neyləyim,  
Dövr zalim, bəxt nafərcam, tələb çox, ömr az. 
 
Gecələr yaman olur,  
Gecələrin qoynunda 
Sirlər pünhan olur,  
Gecələrin zülməti 
Udur hər cinayəti.  
Zülmətin qucağından 
Çıxıb doğulan səhər,  
Tezə anadan olmuş 
Adsız körpəyə bənzər.  
Hələ günahı yoxdur, 
Təmizdir göy də, yer də,  
Hələ pakdır, təmizdir 
Körpə kimi səhər də.  
Hələ kir götürməmiş 
Onun təmiz ürəyi,  
Körpənin nəfəsidir 
Səhərin saf küləyi.  
Elə ki, gündüz olur, 
Yaxşı-yaman durulur,  
Əməllərə, işlərə 
Şahid kimi baxır gün.  
Bütün cinayətlərin  
üstünü örtmək üçün 
  
________________Milli Kitabxana______________ 
23 
 
Göylər öz çarqatını  
Sərir yerə gecələr,  
Arxa durur elə bil 
Canilərə gecələr.  
Gecələr yaman olur,  
Gecələrin qoynunda 
Sirlər pünhanı olur.  
Gecələrin zülməti 
Udur hər cinayəti. 
 
Bax, belə bir gecədə, gecənin zülmətində 
Qından çıxdı bir qılınc xanın imarətində. 
Bu qılınc düz köksünə endi İbrahim xanın. 
Duyan bir can daş oldu, gücünə bax zamanın. 
Günəş öz tellərini yayan kimi düzlərə, 
Gecə öz sirlərini danışdı gündüzlərə, 
Bağdad bu bəd xəbərdən çalxalandı bir anda, 
İnsan nələr törədir bu vəfasız cahanda. 
İnsan! Sənin kamalın göylərdən də dərindir, 
Dünyadakı gözəllik sənin əməllərindir. 
Sən qadirsən hər şeyə!  
Bu qüdrət ki, səndə var, 
Bəd əməldən nə çıxar? 
Kim öldürdü xanı, kim? 
Kim tökdü bu qanı, kim? 
Kimdir xanın qatili? 
Bilən bildi, dinmədi, 
"Mənə nə düşüb?" - dedi, 
Xanın qardaşı oğlu o gün keçdi xanlığa, 
Əl atdı yamanlığa. 
Talan etdi sarayın dövlətini, varını, 
Zülfuqar, əmisinin yaxın adamlarını 
Məhv etdirdi, taladı bütün obanı, eli. 
Bağdada hakim oldu o gün əmi qatili: 
Niyə etdi bunları? 
O, niyə məhv eylədi günahsız insanları? 
Bəli, rəyasət eşqi yaman olur, çox yaman! 
Onun əlindən aman, onun felindən aman! 
  
________________Milli Kitabxana______________ 
24 
 
Bu dərdə tutulanlar insanlığa yad olur. 
Adı insan olsa da, insana cəllad olur! 
Şərqin dərdi böyükdür qəditn tarixi qədər, 
Didir biri-birini təriqətlər, nəsillər. 
Qardaş qardaşa düşmən, oğul ataya düşmən, 
Didir biri-birini xaqanlar hikkəsindən. 
Füzuli ömru boyu 
Neçə-neçə qanların, 
Odların, üsyanların 
Burda şahidi oldu. 
Yurda dəyən zərbələr 
Məhəmməd Füzulinin 
Sinəsinə vuruldu. 
O hələ uşaq ikən 
Torpağın yarasını, 
Öz elinin, yurdunun 
Matəmini, yasını 
Duymuş öz ürəyində, 
Doğmuş bu yaralardan 
Minbir söz ürəyində. 
O, hələ uşaq ikən 
Düşünmüş için-için: 
"Bu yollar, təfriqətlər, 
Təriqətlər nə üçün?" 
O, bir şeir də yazdı  
Zülfüqarın adına, 
Şeir düşdü dillərə, tez yayıldı hər yana. 
Rəyasət davasını şeirlə qamçıladı, 
Sözlərdən könüllərə sanki nur damcıladı: 
...Rəyasət! Hökmün çatır bu dünyada hər yerə. 
Sən şərəf' gətirirsən bəzən şərəfsizlərə. 
Sən alçaq bir vücudu qiymətə mindirirsən, 
Sən adi bir insana "dahilik" də verirsən! 
Nələr çəkir adamlar sənin fərmanlarından! 
Bəzən sənin gücünlə, qüdrətinlə bir insan 
Bir top kimi oynadır əlində bu cahanı, 
Mininə ölüm yazır bir quduzun fərmanı. 
Rəyasətlər, rütbələr cinayətlə doludur, 
  
________________Milli Kitabxana______________ 
25 
 
Bəşər başda oturan quldurların quludur.  
Şeir gəzdi dilləri, gəlib çatdı saraya,  
Aldı alinəsəblər Zülfüqarı araya. 
- Xan sağ olsun, Füzuli artıq həddini aşdı, 
Biz heç, budur indi də gəlib sizə sataşdı. 
Dirək oldu göylərə Zülfüqarın nərəsi, 
Güclü bir fərman oldu bir alçağın cır səsi: 
- Azdır ona ölüm də, gərək ona dağ vuram, 
Şeir deyən dilinə od basam, qadağ vuram! 
Tez bir cəza düşünün, ağır cəza! 
Əyanlar 
Hərəsi bir söz deyir.  
Bəyənməyir Zülüqar.  
Vəzir qalxır ayağa: 
- Xan sağ olsun, bu şair 
Müəlliminin qızı Leylanın aşiqidir. 
Siz bu qızı alsanız onun əlindən əgər, 
Füzulinin qəlbinə məhşər dağı çəkilər. 
- Bax bu yaxşı xəbərdir, bu tədbirə mən varam, 
İstədiyim qisası indi ondan alaram. 
Gedin, qızı gətirin, qəmlərim unudulsun,  
Şairin sevgilisi xanmı kənizi olsun! 
 
 
İKİ HÖKMDAR 
 
Vadiyi-vəhdət dsqiqətdə məqami-eşqdir, 
Kim, müşəxxəs olmaz ol vadidə sultandan gəda, 
 
Xanın elçiləri minbir vəd ilə  
Qoca müəllimi tutdular dilə  
Qızı gətirdilər saraya zorla,  
Hər şeyi sarayda anladı Leyla.  
Yetirdi özünü xacə o saat,  
Baxdı təzə ovun üzünə mat-mat: -  
Allah, bu hurimi, mələkmi – deyə,  
Xacə heyran qaldı bu gözəlliyə.  
Hərəmlər dəydilər biri-birinə, 
 
  
________________Milli Kitabxana______________ 
26 
 
Baxdılar həsədlə rəqiblərinə. 
Gəldi məşşatələr, bir anda gəldi, 
Gəlin otağında meydan düzəldi. 
Onu salamlayıb, xoş dindirdilər, 
Saray ədasıyla geyindirdilər... 
Üzüldü hər yerdən Leylanın əli, 
Eldən ayrı düşdü ellər gözəli. 
Ancaq şirin sözlər, şirin vədələr, 
Təhqirlər, təhdidlər, min cür hədələr 
Onun inadını qıra bilmədi. 
"Mən öz mənliyimi satmaram!" - dedi. 
Xəbər çatdı xana, qəzəbləndi xan, 
Qulaqlar tutuldu bağırtısından: 
- Necə? Yola gəlmir? 
Çəngiyə bir bax! 
Mənim iradəmə təslim olmamaq?! 
Yaxşı! Bu axşam 
Mən özüm onunla hesablaşaram!.. 
Gör nələr yaradır hökmü dövranım: 
Leyla hüzurunda dayanmış xanın. 
Xan, qızı görüncə birtəhər oldu, 
Çatıldı heyrətdən onun qaşları; 
Gözü dumanlandı, nitqi tutuldu, 
Görüncə süzülən lal baxışları. 
Yandı ürəyində ehtiras odu, 
Qəzəbi soyudu, hirsi soyudu. 
Gözəllik! Kim sənə "mən koram" - dedi. 
De, sənin önündə kim baş əymədi? 
Ürəklər başında var yerin sənin 
Qılıncdan itidir kəsərin sənin! 
De, sənin gücündən böyük güc hanı? 
Alan sən olursan ixtiyarını 
İnsanın əlindən bir an içində. 
Bəzən əqidə də, məslək də, din də, 
Sənin atəşinə yanıb kül olur, 
Əməllər, arzular göyə sovrulur. 
Dinindən əl çəkib o Şeyx Sənan 
Boynuna bir anda xaç salmadımı? 
 
  
________________Milli Kitabxana______________ 
27 
 
Qayəsi yolunda ucalan insan  
Gözəllik önündə alçalmadımı?  
Gözəllik daşı da gətirər dilə,  
Hökmünə ram olar vəhşilər belə.  
Xan, qızı göruncə birtəhər oldu.  
Çatıldı heyrətdən onun qaşları;  
Gözü dumanlandı, nitqi tutuldu,  
Görüncə süzülən lal baxışları.  
Baxışlar. 
Nə qədər dərindir hələ,  
Batar o gözlərdə qəvvaslar belə.  
O ilahi gözlər, o ulu gözlər.  
O nərgiz baxışlar, yuxulu gözlər  
Yatan duyğuları yuxudan eylər,  
Bir yol süzüləndə min bir qan eylər.  
Həyat eşqi ilə o dolu gözlər,  
O xumar baxışlar, yuxulu gözlər  
-Böyük bir şairin ilham çırağı  
Alçaq bir qatilin önündə yanır.  
Şairin qəlbinə çəkilən dağı  
Xan öz aləmində intiqam sanır. Xeyr! 
Qisasında yanılmısan sən!  
Bu qisas deyildir əgər düşünsən.  
Lənət oxuyacaq nəsillər sənə,  
Qoy qanad verməsin bu illər sənə.  
Güvənmə taxtına, şərəfsiz insan,  
Sən aylar, sən illər hökmdarısan,  
O sa əsrlərə hökm edəcəkdir,  
Zülm yaşasa da, ömrü gödəkdir.  
Xan, qızı görüncə birtəhər oldu,  
Çatıldı heyrətdən onun qaşları;  
Bədəni uçundu, nitqi tutuldu,  
Görüncə süzülən o baxışları.  
Sarsıtdı sehriylə gözəllik onu,  
Gözəllik önündə əfsunlandı xan.  
İlk dəfə unudub xan olduğunu,  
Özünü bir adi insan sandı xan. 
 
  
________________Milli Kitabxana______________ 
28 
 
Gözündə kiçilir, alçalır onun  
Taxtı, rəyasəti, hökmü, fərmanı.  
İlanı yuvadan çıxaran əfsun,  
Quzuya döndərir zülmkar xanı.  
Xacəni səsləyib: 
- Aparın! - dedi. 
Qızı apardılar hərəmxanəyə,  
O gündən göz yumdu xan da hər şeyə.  
Keçdi bir neçə gün, xanın gözləri  
Röyalar içində dumanlanırdı.  
Xan o gündən bəri, o gündən bəri  
Hər nə görürdüsə yuxu sanırdı.  
Düşünür: görəsən o gözəl sənəm  
Hüsnünün sehrini hardan götürmüş?  
Xan başa düşmürdü nəydi o aləm,  
Nağılını eşitmiş, yuxumu görmüş?  
Xacəni çağırıb yanına bir gün,  
Xan öz ürəyini danışdı bütün.  
Söylədi Leylaya vurulduğunu: 
- Baş hərəm qoyuram - dedi - mən onu... 
Xacə xan əmrini çatdırdı qıza, 
Qız susdu, qəlbindən qan sıza-sıza. 
Leyla     - Bu sözlər xahişmi, yoxsa əmrmi? 
Xacə      -Xahiş! 
Leyla     - Hərəmxanə bəs eyləmirmi? 
Xacə      -Yox! Sən ulduzların ən parlağısan, 
Sənin camalına heyran olub xan. 
O, sevir səni. 
Leyla     - Mən isə sevirəm bir özgəsini. 
Xacə      - Qızım, təpik atma, gəl, öz baxtına. 
Leyla     - Mənim öz bəxtim var. 
Xacə      - Nə deyim xana? 
Leyla     - De ki, üz döndərib məhəbbətimdən, 
Ucuz şöhrətlərə əyilmərəm mən! 
Xacə      - Qızım, inad olma, inadı sındır, 
Anla ki, xan sənin hökmdarındır! 
Leyla     - Xacə, dediyini yaxşı düşün bir, 
Qəlbin hökmdarı məhəbbətidir. 
  
________________Milli Kitabxana______________ 
29 
 
Zindana saldılar Leylanı o gün,  
Dünya zindan oldu Məhəmməd üçün.  
Leyla razı idi öz əməlindən,  
O, zəhər içmişdi eşqin əlindən.  
Məhəbbət yolunda çəkdiyi əzab  
Ona kədər deyil, vüqar gətirdi,  
O, öz həyatını, cavan ömrünü  
Uğursuz taleyin hökmünə verdi.  
O dedi: - Zülmünlə, ey çərxi-dövran,  
Ciyərim qan oldu, yaralanmışam.  
Ancaq demərəm ki, sən bivəfasan,  
Verdiyin cəfanı vəfa sanmışam.  
Onun əzabını çəkdi Məhəmməd,  
Sifariş göndərdi dalbadal xana.  
Ürəyində ağrı, gözündə həsrət,  
O, lənət yağdırdı çərxi-dövrana.  
Yazdı: "Tanımıram nə xan, nə qanun".  
Yazdı: "Düşmən qəvi, taleyim zəbun".  
Yazdı: "Qıyarlarmı, gülə? Qaydadır  
Bülbülü salarlar qəfəsə, ey xan.  
Hökmün ki, ölkədə hər yerə çatır,  
Çəkinmə bülbülün ahü-fəğanından.  
Güvənmə hökmünə, təxti-tacına,  
Zamanın yolları düyün-düyündür.  
Zülmün qılıncını götür, sal qına,  
Gülə əl qaldırmaq gücsüzlüyündür.  
Qorxmuram zülmündən, siyasətindən,  
Şairəm, qaraya ağ demərəm mən!  
Səndə zərrə qədər insaf var isə,  
Gülü yox, bülbülü sal o məhbəsə!..  
Məktublar dalbadal axdı saraya,  
Əyanlar aldılar xanı araya.  
Hərə bir söz dedi,  
Çox düşündü xan,  
Yenə də dönmədi öz inadından.  
Dedi: - Tez saraya çağırın onu,  
Anladaq şairə qudurduğunu!.. 
  
________________Milli Kitabxana______________ 
30 
 
Sağında, solunda yaltaq kübarlar,  
Bir yanda Füzuli, bir yanda Leyla;  
Xanın gözlərində od var, alov var,  
Gah sağa boylanır, gah baxır sola. 
Xan - Deyirlər, Leylanın Məcnunusan sən, 
Nə deyə bilərsən məhəbbətindən? 
Füzuili - Əsil aşiq mənəm düzü, hökmdar, 
Məcnunun dünyada ancaq adı var.  
Mənəm bu əsrdə eşqin Allahı,  
Məni bənzətməyin Məcnuna zinhar,  
Ahımca olsaydı Məcnunun ahı,  
Yuva tikərdimi başında quşlar? 
Xan - Leylanın şəninə onda gərək sən, 
Burda bədahətən şeir deyəsən... Füzuli danışmır... 
- Hə, bəs nə oldu? 
Həcv deyən dilin niyə tutuldu? Füzuli danışmır... 
- Əmr edirəm mən: 
Gərək hüzurumda şeir deyəsən! 
Füzuli - Bir xan olsanız da bunu bilin siz, 
Mənim hökmdarım siz deyilsiniz. 
Xan - Sənin hökmdarın bəs kimdir görən? 
Özgə xanlığınmı tələsisən sən? 
Füzuli - Leyla namusumdur, Leyla armdır, 
O mənim yeganə hökmdarımdır. 
Ömür dastanımdır o gözəl pəri, 
Hökm onun hökmüdür, əmr onun əmri. 
Gülür gözlərində Leylanın cahan, 
Deyir: - Belə olar sevənlər, ey xan. 
Onun hər kəlməsi eşqin səsidir, 
Aşiqin sultanı məşuqəsidir. 
Hökmdar bu sirri yaxşıca bil sən, 
Sevgi dünyasında hələ tifilsən. 
Xan - Sus! 
Füzuli - Susa bilərmi dolu ürəklər? 
Zəncir götürməyir azad diləklər! 
  
________________Milli Kitabxana______________ 
31 
 
Deyə cavan şair qalxır üsyana.  
Bütün qəzəbini yağdırır xana:  
- Eşit sözlərimi, ey xan, indi sən,  
Mən də sənin kimi bir hökmdaram.  
Sən öz hökmün ilə gəldi-gedərsən,  
Mən ulu sevgimlə həmişə varam.  
Sən də şah, mən də şah... Sən ölkələri, 
Mənsə könülləri fəth edirəm, xan! 
Qılıncdır, nizədir silahın sənin, 
Mənim silahımsa sözdür hər zaman. 
Qılınc bu gün varsa, sabah pas tutar, 
Sözünsə qılıncı həmişə parlar. 
Qılıncla, mizraqla sən danışırsan, 
Mən nəşə doğuran sözlərlə, ey xan. 
İndi ki belədir, gəl, məndən əl çək, 
Axı, çəkişənlər tay olsun gərək! 
Gəl mənim Leylamı alma əlimdən, 
Onsuz nəfəsi yox, quru canam mən. 
Xan - Mənə də, ey şair bax bu gərəkdir. 
Səni ömrün boyu inlədəcəkdir  
Bu gün hüzurumda dediyin sözlər,  
Gərək həsrət qala sənə o gözlər.  
Ölüm belə azdır sizə, dayanın,  
İkiniz bir oda yandıqca yanın! 
 
 
AH, O ZALIM OVÇULAR!.. 
 
Oxun gəldikcə sinəmdm sadalardır çıxan bilməm,  
Dil eylər nalə, ya peykan dayər sinəmdə peykanə. 
 
Bu əhvalatdan sonra hələ bir neçə ay da saxladılar  
Leylanı məhbus kimi sarayda.  
Leyla soldu, saraldı, xəzan vuran bağ kimi,  
Sızladı gecə-gündüz yağsız bir çıraq kimi.  
Ürəyinin dərdini dedi o bəxti qara; 
  
________________Milli Kitabxana______________ 
32 
 
Gündüzlər buludlara, gecələr ulduzlara. 
Yuxusu da gecələr uçub ərşə çəkıldi, 
Sübhə qədər gözləri şam çırağa dikildi, 
Dedi: - Sən də yanırsan, mən də... bir fərqimiz var. 
Yanğı elə yanğıdır, bu fərq bizi ayırar: 
Sən gecələr yanırsan, mənsə, mənsə, ey çıraq, 
Həm gecələr yanıram, həm gündüzlər, dərdə bax! 
Zülmlər, işgəncələr sarsıtmr ancaq onu, 
Füzulinin verdiyi o qızıl medalyonu 
Sinəsinə basaraq hıçqırır sübhə qədər; 
Füzulinin yazdığı könül yaxan qəzəllər 
Saray divarlarını dəlib keçir bir anda, 
Bu qəzəllər gül açır qızın dodaqlarında: 
"Aşiyani-mürği dil zülfi-pərişanındadır, 
Qanda olsan, ey pəri, könlüm sənin yanındadır. 
Eşq dərdilə xoşam, əl çək əlacımdan, təbib, 
Qılma dərman, kim həlakim zəhri-dərmanındadır. 
Bəs ki, hicranındadır, xasiyyəti, qəti həyat, 
Ol həyat əhlinə heyranam ki, hicranındadır". 
Muğam üstə oxuyur Leyla bu sətirləri, 
Heyran qoyur səsinə o, göyləri, yerləri, 
Bu səs əridir qışın şaxtasımı, qarmı. 
Bu səs dilə gətirir saray divarlarını. 
(Dərdi ağır deyildir dərdini bilməyənin, 
Dərdi yaman ağırdır sevib-sevilməyənin... 
Dərdinə dərd çatarmı 
Həm sevib, həm sevilib  
Eşqi yetim qalanın?  
Həm özü, həm aşiqi  
Bir alçağın əlində  
Qul olub alçalanın!)  
Xan gözlədi,  
Gözlədi, 
Çatmadı arzusuna;  
Qızın inadkarlığı çox ağır gəldi ona.  
Çox düşündü, nəhayət, hiylələrə əl atdı,  
Bir gecə qol gücünə məqsədinə o, çatdı. 
  
________________Milli Kitabxana______________ 
33 
 
Saray əhli car çəkib xəbər yaydı hər yerə: 
Leyla sürgün edilmiş Bağdaddan yad ellərə. 
O gündən də Füzuli dərə aşdı, dağ aşdı, 
Obaları, elləri oymaq-oymaq dolaşdı. 
Şeir dedi, inlədi, o, "Leyla!", "Leyla!" - deyə, 
Yaralı ahu kimi baş vurdu hər şənliyə. 
Keçdiyi hər obadan Leylanı xəbər aldı, 
O, öz məhəbbətiylə ucaldı, hey ucaldı. 
O gördü qasırğa da, gördü şaxta da, qar da. 
Gördüm deyən olmadı Leylanı bir diyarda. 
Günəş saraldı getdi, 
Göylərə daldı getdi. 
Ayı Leylası bildi, 
O da yan aldı getdi. 
Ürək vurur, yorulmur, 
Könül yanır, qor olmur. 
Sənə baxan gözlərim 
Niyə sənsiz kor olmur? 
Füzuli obaları gəzməkdən yorulmadı, 
Ancaq onun səsinə bir səs verən olmadı. 
Məhəbbəti ürəkdə, qəzəlləri sinədə 
Kor-peşiman qayıtdı o, Bağdada yenə də. 
Ürəyində boğuldu Füzulinin haqq səsi, 
Bülbüllərin naləsi, küləklərin nəğməsi, 
Ahəng tutdu aşiqin "naleyi-dilsuzinə". 
Daldı düşüncələrə, xəyallara o, yenə. 
Onun sonsuz dərdləri yetişmədi dəvaya, 
O qayıdıb evinə çəkildi inzivaya. 
Gecə-gündüz düşünmək ona bir adət oldu, 
Təsəllisi bir xəyal, bir də ibadət oldu. 
O, çox mənalar verib dünya qeylü-qalına, 
Göylərdən cavab umdu yerlərin sualına. 
Fələklər göydə çin-çin yandı onun ahından, 
Arzusunun çırağı alışmadı bircə an. 
Ürəyinin naləsi, 
Aman səsi, ah səsi 
Yatanları oyatdı, bəxtini oyatmadı. 
________________Milli Kitabxana______________ 
34 
 
Ahı göylərə çatdı, zalım xana çatmadı. 
Alnında izlər açdı əzabları xış kimi, 
İnlədi çöldə bitən yaralı qamış kimi. 
Şair açıb qəlbini dedi: - Yanan mənəm, mən, 
Günəşə, ulduzlara, aylara düşmənəm mən. 
Onlar öz tellərini elə ki, yerə sərir, 
Mənə min cür fəlakət, faciələr göstərir, 
Siz məndən soruşmayın, mən nələri sevirəm, 
Buludları sevirəm, gecələri sevirəm. 
Ensin yerə buludlar, ensin yerə qaranlıq. 
Ələmləri, dərdləri mən görməyim bir anlıq. 
Ah, o zalım ovçular!,. Ah, o zalım ovçular!.. 
Onlarda insafmı var? 
Yuvasını dağıtdı mənim bülbüllərimin, 
Yuxusunu qaçırtdı yuxulu çöllərimin. 
Bu dünyaya gələli üzüm gülmədi bir gün, 
Dünyadan zövq istəyən, dünyadan əl götürsün?! 
Mən bir zövq görəmmədim nə qədər dünyadayam, 
Qəm dənizi içində yalqız qalan adayam. 
Nə qəlbimin ahları, nə gözümün qan-yaşı, 
Söndürə bilmir mənim sinəmdəki atəşi. 
Əridirəm oduma ürəyi də, canı da, 
Qorxuram ki, yandıram oduma dunyanı da, 
Dəli küləkləriylə, dilə gəlib ney kimi, 
İstərəm ki, təbiət çalsın məniın qəmimi, 
Yerdə odlar qalansın, 
Dəryalar dalğalansın, 
Hayqırsın üsyanımı. 
Görüb eşitdikcə mən, oda yaxdım canımı! 
Necə dözüm bu dərdə, məgər daşam, dəmirəm? 
Mən görmək istəmirəm, eşitmək istəmirəm. 
Görüb eşitdikcə mən artır sinə dağlarım, 
Ətdən gözüm olaydı, daşdan da qulaqlarım. 
Hər şey yalandır, yalan!  
Ömür qəm karvanıdır, 
Talelər ömürlərin əbədi sarvanıdır. 
Böhtanlar vadisində ömür atımı sürdüm. 
Kefdən dəm vuranları, mən ki, yalançı gördüm. 
  
________________Milli Kitabxana______________ 
35 
 
Vəfa umduqlarımdan cəfa gördüm hər zaman,  
Güzgüdən sidq istədim, əyri gördüm özümü.  
Suya dedim dərdimi, axıb keçdi yanımdan,  
O da ağzımda qoydu iki kəlmə sözümü.  
Ey dəhşətli fikirlər, məndən uzaqlaşmayın,  
Siz mənim ürəyimdən kənarda ağlaşmayın.  
Şairəm, qəm içində keçir gecəm, gündüzüm.  
Sevdalı xəyalların övladıyam mən özüm!  
Yalnız yalan gerçəkdir.  
Mən bu haqqı danmıram,  
Mən öz varlığıma da şəkk edir, inanmıram,  
İnanmıram göyə də, inanmıram yerə də,  
Min əfsanə uyduran böyük nəbilərə də.  
Varsa bir inandığım: yalnız eşqdir o da,  
Min dünya kəşf etmişəm, eşqimlə bir dünyada.  
Özüm də heç bilmirəm bu dünyaya nə deyim?  
Nə gecəm bir gecədir, nə gündüzüm bir gündüz.  
Ey mənim məhəbbətim, eşqim, hissim, diləyim,  
Siz həm mənim həyatım, həm də ölümümsünüz!  
Ölüm, sağ görüb məni, atma mənə pəncəni,  
Mən ki çoxdan ölmüşəm, naləm aldatmış səni!  
Aylar keçdi, il oldu, əvəz etdi gün-günü,  
Zaman verdi hökmünü,  
Yaman verdi hökmünü:  
Şah Təhmasib bir gecə hücum çəkdi Bağdada,  
Düşdü yenə qan-qada.  
Zülfüqarın taxtını çevirdilər başına, 
Gecənin zülmətində o, yaşına-yaşına  
Qaçırdı təkbaşına. 
Elə bu vaxt, bu zaman  
Qayıdırdı Füzuli evə yaxın obadan.  
Onlar qarşılaşdilar. 
Görən kimi tanıdı şair onu: 
- Zülfüqar!  
Hara belə qaçırsan, dayan, sənə sözüm var. 
- Aman, şair qoy gedim. 
- Dayan, hələ dayan, xan, 
  
________________Milli Kitabxana______________ 
36 
 
Elə ki, ayrı düşdün öz taxtından, tacından, 
Adi bir adam oldun, getdi şanın, şöhrətin, 
Təxti-tacında imiş bütün gücün-qüdrətin. 
Get, zülmündən qurtarıb, məmləkət azad oldu, 
"Zülm ilə abad olan ədl ilə bərbad oldu". 
" - Padişahi - mülk, dinarü dirhəm rüşvət verib, 
Fəthi-kişvər qılmağa eylər mühəyya ləşkəri. 
... Göstərən səatda dövrani-fələk bir inqilab, 
Həm özü fani olur, həm ləşkəri, həm kişvəri. 
Gör nə sultanəm məni-dərviş kim, feyzi-süxən, 
Eyləmiş iqbalimi asari-nüsrət məzhəri. 
... Qanda kim, əzm etsə, mərsumu məvacib istəməz. 
Qansı mülkü tutsa dəgməz kimsəyə şurü şəri..." 
- Söylə, Leyla hardadır? 
- Sarayda. 
- Yalan demə. 
- Mən düzünü deyirəm, saraydadır. 
- Qəlbimə 
Sənin fitnələrindən çəkildi məhşər dağı, 
Heyf! Dünya saxlayır qoynunda hər alçağı. 
Deyə ordan birbaşa saraya gəldi şair, 
Axtardı hücrələri, otaqları birbəbir. 
Girdi hərəmxanəyə, 
Tapılmadı Leylası, "o, hara getmiş?" - deyə 
Düşündü için-için, 
Yenə köhnə yarası təzələndi şairin. 
O gecə Zülfuqar xan 
Qaçan kimi saraydan, 
Qapıları açdılar. 
Qızlar hərəmxanadan çıxıb dağılışdılar. 
Hərə getdi bir yerə, Leyla da azad oldu, 
Sanmayın ki, o, bundan, fərəhləndi, şad oldu. 
Gecənin zülmətində öz-özünə deyirdi: 
"Hara gedim mən indi? 
Evəmi? Bəs atamın necə çıxım üzünə? 
Heç özü də bilməyir, fikri nədir, qəsdi nə? 
Hələ bu heç... Məhəmməd!  
O, nə deyər bəs mənə? 
  
________________Milli Kitabxana______________ 
37 
 
İtirdim ismətimi...  
Gülməzmi hər kəs mənə?  
Yox, yox, mən bu halımla göydən yerə enmişəm,  
Bir alçağın əlində mən ki ləkələnmişəm.  
Mən bədbəxti taleyim yaman saldı çətinə,  
Şairin o müqəddəs, böyük məhəbbətinə  
Layiq ola bilərmi mənim ləkəli adım?  
Heyhat! Gözümdə qaldı bütün arzum, muradım,  
Yox! Bu daha ağırdır bütün işgəncələrdən!  
Məhəmmədin gözünə görünə bilmərəm mən".  
Deyə doğma şəhəri gecə tərk etdi Leyla,  
Kərbəlalı bir qıza qoşulub getdi Leyla.  
Getdi, çıxdı şəhərdən.  
Bir xeyli getdi... Birdən: 
- Yox, mən onu görməmiş hara gedirəm - deyə 
Leyla döndü geriyə: 
- Aman, bacım, izn ver, gedim, görüm mən onu - 
Könlümün ilk dostunu. 
Bəlkə bu lilli sular axdı, heç durulmadı,  
Onu görmək bir daha mənə qismət olmadı.  
Qulağımda bir daha səslənmədi səsi də. 
- Gedək! - deyə qoşulur ona rəfiqəsi də! 
O, keçdikcə şəhərin tanış küçələrindən, 
Təəssüflə ah çəkir, köks ötürür dərindən. 
Düşünür asta-asta: "Küçələr, ay küçələr, 
Mən sizin sinənizi tapdamışam nə qədər. 
Bu yollarla nə qədər mədrəsəyə getmişəm, 
Qayğısız illərimi mən burda əritmişəm. 
Bu yollarda itibdir ömrün şirin dəmi də. 
Bu yollarda tapmışam mən öz sevgilimi də. 
Ah... bu yollar, bu yollar! 
Neçə il bundan qabaq  
Kim deyə bilərdi ki, belə bir gün olacaq?  
Kim deyə bilərdi ki, könlüm düşəcək dara?  
Göz yaşlarım axacaq gül səpdiyim yollara?  
Gülə-gülə keçdiyim bu yollardan bir zaman  
Mən ağlaya-ağlaya keçəcəyəm... ay aman!  
Bir düşdüyüm günə bax! 
  
________________Milli Kitabxana______________ 
38 
 
Taleyin hökmünə bax!" 
Leyla bayaqdan bəri 
Gəzir bütün şəhəri. 
Ancaq rəfiqəsi də 
Gözdən buraxmır onu 
İzləyir öz dostunu 
Belə ağır günündə. 
Mədrəsənin önündə 
Gəlib Leyla dayanır, 
Ötən günləri anır. 
Səslənir qulağında bir inilti, bir ənin, 
O öpür kandarını ona tanış hücrənin. 
Nəzərləri içəri sancılıb durur nədən? 
Məhəmmədi soruşur elə bil o, hücrədən. 
Evlərinin yanından ötərkən yana-yana, 
Ötəri nəzər salır o, balaca eyvana. 
Gəlib çıxır nəhayət 
Balaca bağçasına sevimli Məhəmmədin, 
Məhəbbəti inləyir qəlbində həzin-həzin. 
Pəncərənin önündə o, dayanır lal kimi, 
Gördükləri görünür gözunə xəyal kimi. 
Odur, şair oturmuş balaca miz dalında, 
Quş lələyi əlində, bir dünya xəyalında. 
Yazır, pozur... əriyir önündəki şam kimi. 
"Ah... o yazır, o yazır yəqin mənim eşqimi" - 
Deyə Leyla düşünür: 
- Xeyli keçmiş gecədən, 
Yatmayıbsan hələ sən. 
Mənim böyük şairim, ah yazır, aman yazır. 
O, "Şəbi-hicran" deyir, o, "Şəbi-hicran" yazır. 
Zilləyib gözlərimi pəncərənə baxıram, 
Gülüm sənə baxıram. 
Məhəbbət sapımıza vuruldu bir kor düyün 
Bax, bu saat eşqini kağızlara tökdüyün 
Sevgilin durub sənin, 
Önündə pəncərənin. 
Səninsə xəbərin yox! 
  
________________Milli Kitabxana______________ 
39 
 
Mənimlə bircə anlıq 
Görüşünə sən yəqin 
Həyatını verərdin! 
Başa düşmək olmayır gərdişi, ey sevgilim, 
Tərsinədir dünyanın hər işi, ey sevgilim, 
Səni çox sevdiyimdən, 
Burdan getməliyəm mən. 
Ləkəli bir ad sənə istəmirəm yük olsun! 
Qoy sənin böyük adın həmişə böyük olsun! 
Deyə doğma şəhəri gecə tərk etdi Leyla, 
Kərbəlalı dostuna qoşulub getdi Leyla! 
 
 
"LEYLİ VƏ MƏCNUN" 
 
Ey Füzuli, qılmazam tərki-təriqi eşq kimi,  
Bu fəzilət daxili əhli-kamal eylər məni. 
 
"Hasilim yox səri-kuyində boladan qeyri,  
Qərəzim yox rəhi-eşqində fənadan qeyri. ...  
Yetdi bikəsliyim ol qayətə kim, çevrəmdə  
Kimsə yox cizginə, girdabi-bəladan qeyri.  
Nə yanar kimsə mənə atəşi-dildən özgə,  
Nə açar kimsə qapını badi-səbadan qeyri.."  
O saxlayıb qələmi bir ah çəkdi bu zaman,  
Səhər küləkləriylə Kərim girdi qapıdan  
-Sevincindən yaşardı gözləri bu dəm onun,  
Qalxıb atdı özünü qucağına dostunun,  
Bir xeyli baxdı onlar üzünə bir-birinin,  
Sözünü gözlər dedi dolu ürəklərinin.  
Dostlar xeyli susdular,  
Axdı ürəklərindən qanlı sular, lal sular.  
Bu hal bir xeyli keçdi...  
Nəhayət əyləşdilər,  
Gözdən sözə keçdilər.  
Füzuli qəzasını bir-bir ona danışdı,  
Yana-yana danışdı. 
  
________________Milli Kitabxana______________ 
40 
 
O, axırda oxuyub dostuna son şeirini,  
Yerə dikdi yaş dolu o yorğun gözlərini, 
- Dostum, bu şeir deyil, şeir dinləmədim mən, 
İldırımmı çaxırdı sənin sətirlərindən? 
Yoxsa yanaqlarıma dəydi sübhün nəsimi? 
Bu, göyün hıçqırığı, bu, yerin naləsimi? 
Bu, baharın çiçəyi, zimistanın qarıdır.  
Bu, öz oduna yanan qəlbin alovlandır.  
Dostundan gizlətmə, gəl, sən gözünün yaşını,  
Çevir şeir incisinə qəlbinin atəşini.  
"Xəmsə"ni gətirmişəm, budur, sənə hədiyyə,  
Götür, oxu bir daha Füzuli: "Sağ ol" - deyə,  
Öpür, öpür "Xəmsə"ni, dərya kimi çağlayır,  
Sonra o, aram-aram kitabı varaqlıyır.  
"Leyli-Məcnun!"... dayanır, o, burada. 
- Bunu mən, 
Dostum, oxumalıyam bu halımda yenidən.  
Kərim                  - Daha yaxşı duyarsan, sən indi bu dastanı.  
Füzuli                  - Məni sənintək duyan bir dost, havadar hanı? 
Minnətdaram sənə mən, 
Sən Məcnunun Zeydisən!.. 
 
Havayı keçirmədi bir saatı, bir anı. 
Nizami Gəncəvinin "Leyli-Məcnun" dastanı 
Onu vəcdə gətirdi... Təkrar-təkrar oxudu. 
Gah oxudu, gah da ki, əlinə aldı udu. 
Çaldı, 
Çaldı, 
Çox gizli nöqtələr tapdı onda, 
Tapdı axtardığını muğamın xallarında. 
Açıb ona sirrini çox gizli pərdələrin, 
Düşündürdü şairi Nizami dərin-dərin. 
- Hər sətri bir xəzinə, hər sözü bir pəhləvan. 
Heyif. Ana dilində yazılmamış bu dastan, 
Bax, burada gör necə xal vurubdur Nizami, 
Öz böyük arzusunu dondurubdur Nizami. 
  
________________Milli Kitabxana______________ 
41 
 
Daşüzlü qanunların şaxtasında, qarında.  
"Ey qulluq halqaları!" - siz o sənətkarın da  
Qulağını sıxdınız, unutdu öz dilini.  
Danışa da bilmədi, yandırdı söz dilini.  
Yaşasara da həmişə mən ərəb ölkəsində,  
Yaşatmışam xalqımı öz şeirimin səsində.  
Azərbaycan oğluyam... Bilsin bunu, qoy, aləm!  
Mürəkkəbə döndərib kağıza tökməliyəm  
"Vətən", "Vətən" - söyləyən ürəyimin qanını.  
Bu köhnə əfsanəni - Leylinin dastanını.  
Leylamın öz dilində yazam gərək, yazam mən!  
Yeni dastan bağlayım nakam məhəbbətimdən!.. 
 
Füzuli muğam üstdə yazdı "Leyli-Məcnunu",  
Gah neyi ağlatdı o, gah ney ağlatdı onu.  
Muğamın sinəsindən doğdu Füzuli şeiri,  
Elin hicran səsindən doğdu Füzuli şeiri.  
Muğam bir xəzinədir, açarıdır duyğular,  
Muğamda sevinc də var, muğamda kədər də var,  
Muğam mənim xalqımın misilsiz kamalıdır.  
Tarixidir, eşqidir, arzusu, amalıdır.  
Tar səsinə qulaq as...  
Bu səs elin nəfəsi, 
Bu səs gözlərdən axan yaşların damcı səsi.  
Bu səs sükuta dalmış göyü də dilləndirər,  
Ulduzlar da bu səsin önündə baş endirər.  
Dinlərkən onu... yerdən ayağımız üzülür,  
Səslərin laylasında gözlərimiz süzülür.  
Gah göylərə ucalır, gah yerə alçalırıq,  
Xəyalın qanadında özümüzə dalırıq,  
Gözümüzün önündə açılır nələr-nələr,  
Əlvan-əlvan lövhələr. 
Muğam, sənsiz keçməsin ömrümün bircə günü,  
Muğam, sənin önündə ən incə söz gücünü,  
Ən zərif güllar belə itirər öz rəngini.  
Azərbaycan şeirinin yaratdın ahəngini!  
Torpağa can verirsən, 
 
  
________________Milli Kitabxana______________ 
42 
 
Dilsiz daşları belə sən dilə gətirirsən! 
Mən səni dinləyəndə, ah, bu nədəndir müdam, 
Dərdim də yada düşür, sevincim də, ay muğam, 
Ötən xatirələrim cana gəlir, bu dəm mən 
Yaşadığım günləri yaşayıram yenidən. 
Gücün kimi güc hanı? 
Sənin gücün, qüdrətin, 
Ölümə də səsləyir, həyata da insanı! 
Axtardığı Leylanı o, tapmadı həyatda, 
Həyata güldüyündən, 
Ağlatdı zülüm-zülüm 
Füzulini həyat da...  
O, qələmə əl atdı, 
Leylaınn xəyalını kağız üstdə yaratdı:  
"Xəyal ilə təsəllidir, könül meyli - vüsal etməz.  
Könüldən dişrə bir yer olduğun aşiq xəyal etməz".  
Füzuli əyləşib otağında tək,  
Oynaşır üzündə qəm buludları.  
Bayırda cücərib min gül, min çiçək,  
Əriyir qəlbində dağların qarı.  
Qəlbinin gözüylə dünyaya baxıb,  
Dedi: arzulara dar gəlir cahan.  
Leylini, Məcnunu yandırıb-yaxıb,  
Keçirdi zamanın fırtınasından  
Yandı dünya odu onun üzündə,  
Ahını Məcnunun ahına qatdı.  
Zamanı ağlatdı Leyli gözündə,  
Məcnunu zamana üsyan yaratdı. 
 İnlədi, batmadı ancaq o, yasa,  
Düşündü, aləmi düşündürdü o  
Nofəlin parlayan qılıncındasa,  
Bir gün parlayacaq haqqı gördü o.  
Tökdü kağızlara könül varını,  
İlhamı kükrədi, tüğyana gəldi.  
Bir daha oxuyub yazdıqlarını – 
Sənətin gücünə heyran kəsildi.  
Dedi: - Sənətimlə illərdən bəri, 
 
________________Milli Kitabxana______________ 
43 
 
Daşa, torpağa da can verirəm mən. 
Bəngü-badələri, cansız şeyləri, 
Danışan insana çevirirəm mən. 
Mən gah ney oluram, gah dəf, gahsa tar, 
Gah kanon oluram, gah ud, gah setar. 
Ney olsam, ney kimi inlərəm həmən, 
Tar olsam, sim kimi gərilərəm mən. 
Bir anm içində həm qara, həm ağ, 
Həm yaxın oluram, mən həm də uzaq, 
Həm gecə oluram, həm gündüz, Allah! 
Həm "əyri" oluram, həm də "düz", Allah! 
Gah Qeysin atası olub ürəkdən, 
Leylini "oğluma istəmirəmmi?" 
Leylinin atası olub gah da mən, 
Onun xahişinə "Yox" demirəmmi? 
Məni - Füzulini yaratdı Tanrı, 
Alacaq qoynuna məni də torpaq. 
Məhv olur Allahın yaratdıqları, 
Mənim yaratdığım ölməzdir ancaq. 
Füzulinin şöhrəti yayıldı ölkələrə 
Onun söz inciləri bir gündə neçə kərə, 
Neçə-neçə dodaqda inildədi ney kimi... 
Hər kəs dedi: Füzuli yazıb mənim dərdimi, 
Yandırdı ürəkləri bir qəlbin odu, közü. 
Milyon qəlbin dərdini daşıyan qəlbin sözü, 
Dindirdi mizrab olub milyon qəlbin telini. . 
Füzuli bayraq etdi doğma ana dilini, 
O, bu dildə ilk dəfə "Leyli-Məcnun" yaratdı. 
Leylaya çatmasa da, 
Böyük məhəbbətiylə 
Sonsuz şöhrətə çatdı.  
Füzuli məhəbbəti,  
Onun böyük sənəti  
Məşəl kimi alışdı.  
O, bizə dərdimizi, 
qəmimizi danışdı. 
  
________________Milli Kitabxana______________ 
44 
 
Burda böyük dərdimiz yadıma düşdü mənim:  
Hələ birlik görməmiş nıənim böyük Vətənim, 
Qəsbkarlar əlində didildi, parçalandı.  
Ancaq sərvəti deyil, ürəyi də talandı.  
Sərvət getsə qəm deyil, sərvət gələr yenə də,  
Bu qəmdir ki, bu elin qəlbinə, eşqinə də,  
Dilinə, ruhuna da qəsd edələr, ay aman!  
Ələmlərin, dərdlərin hamısından bu, yaman!  
Bax, belə bir zamanda, 
Günəş kimi parlayıb, 
Qalxdı göyə Füzuli,  
Saldı şəfəqlərini hər ölkəyə Füzuli.  
Yada düşdü ürəkdə qövr eləyən acılar;  
Hərəsi bir diyara düşən qardaş, bacılar,  
Füzuli şeiriylə də tanıdı bir-birini.  
O, çatdırdı qardaşa qardaşın əllərıni,  
Könüllərə bir üınid, nəşə verdi Füzuli;  
Parçalanmış bir eli - 
Böyük Azərbaycanı 
Birləşdirdi Füzuli! 
İllər ötdü, ölkəyə yenə düşdü qan-qada,  
Fateh Sultan Süleyman hücum çəkdi Bağdada.  
Şadlıq səltənətindən şah Təhmasib qovuldu  
Səlim oğlu Süleyman Bağdada hakim oldu.  
Gah onun, gah da bunun üzünə güldü iqbal,  
Şahlar əvəz eylədi bir-birini dalbadal.  
Füzuliysə əyləşib söz mülkünün başında,  
Gəldi-gedər şahlara güldü qoca yaşında.  
Neçə-neçə sultanı, xanı yola saldı o,  
Söz mülkünün başında əbədilik qaldı o.  
Onu yıxa bilmədi zamanın küləkləri.  
Bir əvəzsiz şah olub qəsb etdi ürəkləri.  
Sultanları məhv edib zaman aldı kamıın,  
Füzuliysə zamandan aldı intiqamını.  
Ulduzlar baxışları, buludlarsa ahıdır,  
Əbədidir şahlığı, o, könüllər şahidir! 
  
________________Milli Kitabxana______________ 
45 
 
"ŞİKAYƏTNAMƏ" 
 
Könlüm odu çıxdı yanə-yanə  
Ahəngi-şəfəqtək asimanə. 
 
Qoyub qabağına "Leyli-Məcnunu"  
Kərim min həvəslə oxuyur onu.  
Məcnun! Füzulinin başqa adıdır,  
O, böyük şairin öz fəryadıdır.  
Hər beytin üstündə Kərim dayanır,  
Yanan sətirlərdən od alıb yanır.  
Düşünür, düşünür, o, dərin-dərin – 
Bu böyük kitabla yanan şairin  
Közərib qəlbindən söz, zahir olmuş,  
Qanından rəng alıb cəvahir olmuş.  
Ağladır göyləri, ağladır yeri  
Böyük bir şairin şikayətləri:  
"Bir dövrdəyəm ki, nəzm olub xar,  
Əşar bulub kasadi-əsar..."  
"Mənim bu dərdimi axı kim anlar,  
Ah! Qədim əyyamlar, köhnə zamanlar,  
Hanı qiymət qoyan şeirə, sənətə?  
Zaman dara düşüb, insan möhnətə.  
Bir qarın çörəyə qul olan insan,  
Keçir öz eşqindən, arzularından.  
Tökürəm kağıza ələmlərimi,  
Büzülür yer-yerdən yüz dodaq mənə.  
Gündüz şölə çəkən bir çıraq kimi  
Qalır öz içimdən alışmaq mənə.  
Açılmış cığırla mən yol getmədim,  
Özgə qismətinə göz də dikmədim,  
Ürək sındırmadım, qəlb incitmədim,  
Paxıllar yüz yerdən çəkdi dağ mənə". 
 
* * * 
Oyatdı yerindən Kərimi sözlər,  
O qalxdı, gəzindi evdə bir qədər.  
Düşündü halını şair dostunun, 
  
________________Milli Kitabxana______________ 
46 
 
Bəli, güzəranı pis keçir onun.  
Neçin belə sakit oturmuşam mən?  
Bəs bir şey gəlməzmi mənim əlimdən?  
Kərim çox düşündü, qəmlər içində,  
Parladı üzündə ümid şöləsi. 
                                           Zamanın dolaşıq kəşməkeşində 
Gərək boğulmasın şairin səsi! - 
Deyə burmaladı şeşə bığını, 
Geyərək əyninə arxalığını, 
Fikirlər içində yola düzəldi, 
Alçala-alçala saraya gəldi. 
Qoy mən əyilsəm də, o, əyilməsin, 
Şairin üstünə saray gülməsin. 
Gözünün altına aldı hər şeyi - 
Sultanın önündə baş endirməyi, 
Qulların önündə bir qul olmağı, 
Alçaqlar önündə alçaldılmağı, 
"Onun güzəranı pis keçir" – deyə, 
O gəldi sultandan vəqf istəməyə. 
Füzulinin bir səhər 
Qapisını döydülər. 
O özü çıxdı çölə, 
Qayıtdı gülə-gülə. 
Əlindəki kağıza zilləyərək gözünü, 
Həyatında bəlkə də o, ilk dəfə özunü 
Xoşbəxt sanırdı bu gün - 
Kəsmət kəsmişdi sultan doqquz axca onunçün. 
O, baxmaqdan doymayır əlindəki barata, 
O, inana bilməyir, bu "böyük" mükafata. 
Bu kağızla bərabər 
O, zənn etdi bu səhər, 
Od gəldi ocağına. 
Su goldu bulağına 
Taqət gəldi qoluna, 
İşıq düşdü yoluna. 
Düşündü: "Sultanın mən 
Yadına hardan görən 
  
________________Milli Kitabxana______________ 
47 
 
Düşmüşəm birdən-birə?  
Bunu yazan əllərə  
Afərin! Bir xəttə bax,  
Hər nöqtəsi bir ulduz  
Hər sətri bir çilçıraq".  
Əfsus, bu fərəh də uzun sürmədi,  
Şair bu kəsmətdən bəhər görmədi.  
Neçə ay süründü idarələrdə,  
Dinləyən olmadı onu heç yerdə.  
Hey gedib-gəlməkdən o, yorulmadı.  
Salamım belə alan olmadı.  
Şair inadından dönmədi yenə,  
Hökm etdi, güldülər onun hökmünə.  
Dedi: - Gəlin, məni incitməyin siz.  
Dedilər: - Gücsüzdür bu vəsiqəniz.  
Dedi: - Sultan özü veribdir bunu.  
Dedilər: - Bilirik nə olduğunu.  
Dedi: - Axı vəqfi yemək vəbalıdır.  
Dedilər: - Bilirik, bizə halaldır.  
Dedi: -Neylərsiniz hesab çəksələr?  
Dedilər: - Bir dodaq, bir də diş bilər.  
Hesab çəkənləri razı salmışıq.  
Şairin bir sözü qalmadı artıq,  
Döndü birdəfəlik öz inadından,  
Qayıtdı evinə o, kor-peşiman.  
Yaman ağır gəldi bu, Füzuliyə,  
"Sultan neçin məni aldatsın" - deyə.  
Mən ki, ondan heç nə istəməmişdim,  
"Az aşım, ağrımaz başım" - demişdim.  
Bəs neçin o, məni oynatdı belə?  
İsticə aşıma su qatdı belə?  
Məni aldatmaqla o, nə qazandı,  
Məni dilənçimi, ya qulmu sandı?  
Çeynədi haqqımı o, hansı haqla,  
Mənim mənliyimi o, tapdamaqla  
Nə demək istəyir görəsən, Allah?  
Şahid ol, şahid ol buna sən, Allah! 
  
________________Milli Kitabxana______________ 
48 
 
Şahların hörməti mənə bu oldu, 
Mənliyim, vüqarım lağa qoyuldu. 
Güldü şöhrətimə, güldü adıma. 
Bu barat, şeirimə, istedadıma 
Sultanın tənəsi, istehzasıdır, 
Deyirlər: göylərə şeirim asidir. 
Ah, asi olmuyum bəs neyləyim mən? 
Bezməyib dünyanın işgəncəsinə, 
Hər cövrə, cəfaya mən dayanmışam, 
Şeirimdə özümü sultan sanmışam. 
Mən "gör nə sultanəm..." dedim hər zaman, 
Yəqin qəzəblənib şeirimə sultan, 
Yerimi göstərmək istəmiş mənə. 
Xeyr, mən şeirimlə sultanam yenə!.. 
Sözlərlə qızınır şair, sözləri 
Könül atəşində döndərib oda, 
Evi qızdırmağa payızdan bəri, 
Onun ocağında odun yoxsa da. 
Gəlmədi dilinə yalan, şairin - 
Aldı el dərdindən odunu sözlər. 
Atəşi qəlbindən alan şairin 
Odu ürək oldu, odunu sözlər... 
Əlində qələmi, ev boş, ev soyuq. 
Bircə şam almağa tavanası yox. 
O yazır şeirini Ay işığında, 
Qızınır otaq da, qızınır can da. 
O böyük sənətkar bilmədi ancaq, 
Dilsiz əsrləri işıqladacaq 
Ürək qanı ilə gecələr yarı 
Qaranlıq otaqda yaratdıqları. 
Kərim öz dostuna, məsləkdaşına 
Yaxşılıq istədi, yamanlıq oldu. 
Vurdu dizlərinə, vurdu başına, 
Şairin sevinci bir anlıq oldu. 
Sızlatdı qəlbini bu qəm, bu möhnət, 
Dostunun yanında çəkdi xəcalət. 
Şairsə əyləşib otağında tək 
  
 
________________Milli Kitabxana______________ 
49 
 
İşlədi gecələr bəzən sübhədək;  
Yazdı bu baratın hekayətini,  
Yazdı zəmanədən şikayətini.  
Yazdı, cahan oldu bundan xəbərdar,  
Sultanlar alçaldı, qalxdı sənətkar.  
Verdi ədalətlə hökmünü zaman,  
Dindirdi sözüylə zamanı şair.  
Tək özü gülmüşdü şairə sultan,  
Sultana güldürdü cahanı şair. 
 
 
BİR DƏSTƏ ÇİÇƏK 
 
Bülbüli-zarım, deyil bihudə əfqan etdiyim,  
Qalmışam nalan qəfəs qeydində, gülzar istərəm. 
 
Axşam şər qarışıb, qaş qaralanda  
Şairin qapısı döyüldü birdən.  
İlhama gəlmişdi şair bu anda  
Yanar qəlbindəki döyüntülərdən.  
Qapı vurğusunu heç eşidərmi  
Qəlbin vurğusuna dalan sənətkar?  
Çəməndə açılan lalələr kimi  
Kağızın üstündə açır misralar.  
Baş-başa verərək dərdi-qəmiylə,  
Sənət göylərində üzür Füzuli.  
Könül bağçasından öz qələmiylə  
Al-əlvan çiçəklər üzür Füzuli.  
Darvaza döyülür, döyülür bir də,  
Şair xəyallarda, düşüncələrdə.  
Həyat bir dəryadır, xəyalı yelkən,  
Qaynayır ilhamı gur bulaq kimi.  
Ayrıbr Füzuli öz aləmindən  
Ağacdan ayrılan bir budaq kimi.  
Qəzəl qurtarmayır, çatmayır sona,  
Qoyub qələmini davat qabına,  
Çıxır darvazaya. 
 
  
________________Milli Kitabxana______________ 
50 
 
- Kimdir? 
- Mənəm, mən. 
O, açır qapını 
- Füzuli, sənsən? 
- Bəli, mənəm! 
- Şükür, şükür Allaha. 
Ürəkdə qalmadı nisgilim daha. 
Sənin həsrətinlə gözlərim doldu. 
Şükür ki, mənim də qismətim oldu 
Səninlə, ey şair, üz-üzə durmaq - 
Deyə, salavat da çevirdi qonaq. 
Füzuli qonağı evə apardı. 
Qonağın qəribə görkəmi vardı; 
Əynində boz çuxa, belində kəmər, 
Çuxanın üstündə gümüş düymələr. 
Başında çal papaq, çiynində xurcun, 
İldırım çaxırdı gözündə onun. 
Yerli camaata oxşamır qonaq, 
Doğmalıq tökülür üzündən, ancaq. 
-İnan bu görüşlə, ey böyük insan, 
Sən bu gün cənnəti satın almısan. 
Vətəndən gəlmişəm, eloğlunam mən, 
Salam gətirmişəm sənə Ərəşdan. 
-Vətəndən? Gəldiyin yollara qurban, 
Öpüm Vətən deyən dodaqlarından. 
Deyə qonağını basdı bağrına, 
Dünyanı verdilər elə bil ona. 
Onu qucaqladı, elə bil, bu an  
Vətənin boynuna qol saldı şair.  
Onu qucaqlayan öz qollarıyla  
Bağdaddan Vətənə yol saldı şair.  
Başdan-ayağadək süzüb qonağı,  
Üzündən, gözündən öpür, öpürdü.  
Qonağın üzündə ana torpağı,  
Qaynar gözlərində Göygölü gördü.  
Kaman inləyirdi onun səsində,  
Vətən həsrətiylə qəlbi doluydu. 
  
________________Milli Kitabxana______________ 
51 
 
Vətən elçisinin xoş nəfəsində,  
Vətən güllərinin ətrini duydu.  
Şair eloğluna baxır, baxırdı,  
Onun duruşundan vüqar yağırdı.  
Bu vüqar yaraşır vətən oğluna,  
Bu vüqar Qoşqarı andırır ona. 
-Zəvvaram, dedim ki, qoy əvvəlcə mən, 
Gedim eloğlunun ziyarətinə. 
-Bu kasıb komaya sən xoş gəlmisən, 
Canım da, evim də qurbandır sənə. 
İzin ver, əzizim, öpüm-öpüm mən, 
O tozlu çuxanın ətəklərindən.  
Ah!.. Vətən sevgisi, Vətən sevgisi,  
Həsrət özümüzə qaytarır bizi.  
Ömrünü qürbətdə keçirməyən kəs,  
Bu hissin gücünü bəlkə də bilməz!  
Zamanın tozları sirrini gizlər,  
Bu qoca dünyanın, sirli həyatın.  
Daşların üstündə açılan izlər  
Ayaq izləridir bəlkə Qıratın.  
Demə ki, sevirəm mən vətənimi,  
Çox azdır "Vətəni sevirəm" - demək.  
Vətənin yolunda babalar kimi,  
Canını, qanını verəsən gərək.  
Yedirir, içirir, geydirir bizi,  
Bizə həyat verir bu ana torpaq.  
Dünyaya nə üçün gəldiyimizi  
Bizsə düşünmürük, bilmirik, ancaq  
Yurdu özümüzə borclu da sanır,  
Onu düşünmürük yalnız bir kərə.  
Vətənin qışından bəzən usanır,  
Yayından qaçırıq yaylaq yerlərə.  
Elə ki, vətəndən ayrılırq biz,  
Vətənçin qışqırır ürəklərimiz.  
-Danış, ay eloğlu, danış vətəndən,  
Danış sözlərinlə qanadlanıram mən.  
Uçum görmədiyim dağlara sarı, 
  
________________Milli Kitabxana______________ 
52 
 
Dolansın boynuma Vətən yolları.  
Anamın taxdıği həmayil kimi.  
Həsrət "nun" eylədi "əlif" qəddimil  
Danış, şirin-şirin, dilinə qurban,  
Danış, camaatın güzəranından.  
Budur, asta-asta danışır qonaq  
-Elə bil yel əsir Muğan düzündə.  
Çinar xışıldayır, səslənir qovaq,  
Ulduzlar sayrışır göyün üzündə.  
Təmkinlə,-ürəklə danışır qonaq,  
Canlanır xəyalda o ana torpaq,  
Şairin gözünə görünür Muğan.  
Xəzərin sinəsi qalxıb - enirdi.  
Qonaq cani-dildən danışdığı an  
Araz hayqırırdı, Kür səslənirdi.  
Vətən duyğu kimi könüldən keçir,  
O, Muğandan keçir, o, Mildən keçir.  
Gəlir qulağına bayaqdan bəri  
Ceyranın, cüyürün ayaq səsləri.  
Samux, meşəsində alaçıq qurur,  
Sərin "Qırxbulaqdan" o, cam doldurur.  
Çoban dəyəsində qonaq da qalır,  
Bu qəlbi dağlardan əzəmət alır.  
Yeyir ləzzət ilə çoban dürməyi.  
Könülə dağ çəkir köks ötürməyi.  
Necə də xoş gəlir bu anlar ona,  
Sinəsi xəzinə ozanlar ona Babəkdən danışır,  
Bamsıdan deyir, Zurna haray çəkir, tütək inləyir.  
Arzular səyriyir şair gözündə,  
Qoltuğunda "Xəmsə" Şeyx düzündə  
Nizami qəbrinə o, baş endirir,  
On ikinci əsrə o, salam verir.  
Şirin söhbətini çatdırıb sona,  
Qonaq əl uzadır dolu xurcuna.  
-Vətəndən, ey şair, sənə hədiyyə  
Bunu gətirmişəm, bax, bunu - deyə  
  
________________Milli Kitabxana______________ 
53 
 
Şairə bir dəstə gül-çiçək verir,  
Güllərin ətriylə çəkib gətirir  
İraq ölkəsinə Azərbaycanı.  
(Vətən həsrətindən böyük dərd hanı?)  
Şair çiçəkləri basır bağrına,  
Nələr pıçıldamır çiçəklər ona?!  
İyləyir gülləri o, yavaş-yavaş  
Qəlbə hücum çəkir qüssələr yenə.  
Şairin gözündən iki damla yaş  
Düşür çiçəklərin üsküklərinə.  
Çiçəklər su içib göz yaşlarından,  
Sanki cana gəldi, dirçəldi yenə  
Can gəldi şairin baxışlarından  
Vətənin qurumuş çiçəklərinə.  
Baxdı hədiyyəyə o, yana-yana,  
Gözləri önündən nələr ötüşdü.  
Şair çiçəkləri qoyub güldana,  
Dedi: - Bir əfsanə yadıma düşdü:  
Deyirlər, keçmişdə bir qoca Loğman  
İnciyib yurdunun hökmdarından,  
Bir daha vətənə dönmərəm deyə,  
Gedir yad ölkəyə, uzaq ölkəyə.  
İllər ötüb keçir... Dəyişir ruzgar,  
O, elin rəyincə fərmanlar verir,  
Loğmanın dalınca elçi göndərir,  
Deyir: Vətən onu gözləyir hər an,  
Qürbətə qapanıb qayıtmır Loğman,  
Məktub da göndərir hökmdar ona,  
Çağırır Loğmanı ana yurduna.  
Yazır: Qulluğunda hazıram sənin,  
Yolunu gözləyir ana vətənin.  
Məktubla bərabər neçə min dinar,  
Qızıl da göndərir ona hökmdar.  
Şahın xələtləri, hədiyyələri,  
Gəldiyi kimi də qayıdır geri.  
Loğmansa Vətənə qayıtmır yenə,  
Deyir: - Üz tutmaram bir də vətənə. 
  
________________Milli Kitabxana______________ 
54 
 
Hökmdar düşünür, düşünür hər gün;  
Loğmanı Vətənə qaytarmaq üçün  
Çarələr axtarır, tapa bilməyir,  
Loğman "İnadımdan dönmərəm!" - deyir.  
Ölkəyə səs düşür, bir gün bir çoban  
Gəlib hökmdara deyir:  
- Sən dayan, Loğmanı vətənə mən gətirdərəm. 
- Necə? 
- Bunu sorma, qibleyi-aləm! 
Ancaq sən bir qədər rüsxət ver mənə 
Loğmanı qaytarram öz vətəninə. 
Bircə ay keçmərniş bu əhvalatdan 
Bir gccə qayıdır vətənə Loğman. 
Şah bunu bilincə qaralır qanı, 
Çağırır saraya dərhal Loğmanı. 
Deyir: Bu nə işdir, ey böyük insan, 
Sən üstünmü tutdun çobanı şahdan? 
Saymadın, məhəl də qoymadın mənə, 
Çobanın sözüylə gəldin vətənə. 
Ey Loğman, bu sirri, gəl, mənə anlat...  
Əlini cibinə salıb, o saat  
Bir yovşan çıxarır Loğman cibindən,  
Deyir: Vədələrə gəlməmişəm mən,  
Bax, bunun ətrinə gəldim vətənə,  
Bəxşişlər, ənamlar nə gərək mənə!  
Ancaq, düz düşünmüş, o yoxsul çoban  
Mənə torba-torba pul göndərərəmiş;  
O, yaxşı bilir ki, bu qoca Loğman  
Dünyanın malına könül verməmiş,  
O mənə göndərdi, bax, bu yovşanı,  
Torpağın ətriylə dolu yovşanı.  
İyləyib mən onu birtəhər oldum,  
Bilmədim şad oldum, mükəddər oldum.  
Dumanlandı gözüm, hərləndi başım,  
Yovşanın üstüııə axdı göz yaşım.  
Sızladı ürəyim, əsdi bədənim,  
Durdu göz önümdə bu dağlar mənim. 
  
________________Milli Kitabxana______________ 
55 
 
Bir anın içində illər ötüşdü,  
Şıltaq uşaqlığım yadınıa düşdü.  
Bülbüllü meşələr, sonalı göllər,  
Kəklikli qayalar, yoncalı çöllər.  
Reyhanlı, yarpızlı şır-şır bulaqlar,  
Başı ağ çalmalı bu qəlbi dağlar,  
Çiçəkli güneylər, qavlı quzeylər  
Gördüm "gəl-gəl" deyə mənə əl eylər.  
Yalnız bax bu səsə mən qulaq asdım,  
Yovşanı öpərək bağrıma basdım.  
Demərəm, qürbətdə şad olmuşam mən,  
Axı bu torpaqda doğulmuşam mən.  
Vətən həsrətiylə külə dönmüşəm,  
Qəlbən ağlasam da, şad görünmüşəm.  
Torpağa bağlıdır, torpağa insan,  
İnsana hər şeydən torpaq əzəldir.  
O qərib ellərin od-ocağından  
Vətənin tüstüsü daha gözəldir.  
Ənama, xələtə uymamışam mən,  
Bu dağdan getmişdim, bu dağa gəldim.  
Uzağa uçmuşdum ovçu əlindən,  
Təzədən qayıdıb budağa gəldim.  
Uzaqkən dünyanın dərdi-sərindən,  
Qürbətdə hər dərdi duydum dərindən.  
Ana torpağımın çiçəklərindən  
Qoparıb döşümə taxmağa gəldirn.  
Bir yovşan ətriylə murada çatdım,  
Vətənim "gəl" dedi, qürbəti atdım.  
Gəzdim bu çölləri mən addım-addım,  
Ayaq izlərimə baxmağa gəldim...  
Füzuli qurtarıb hekayətini Deyir:  
- Ay eloğlu, ağlatdın məni.  
Sən öz hədiyyənlə - çiçəklərinlə,  
Dinlə, ürəyimdən keçəni dinlə.  
Mənim də bir töhfəm, bir bəxşişim var,  
Apar, divanımı vətənə apar.  
Bu dərd ağır gəlir, çox ağır mən - 
 
  
________________Milli Kitabxana______________ 
56 
 
Mənim də vətəndə görünür yerim;  
Nə deyim taleyə... ana vətənə  
Qoy özümdən əvvəl getsin sözlərim.  
"Can sözdür, əgər bilirsə insan,  
Sözdür ki, deyirlər özgədir can..." 
 
KƏRBƏLA SƏFƏRİ 
 
Fəqr imiş fəqr, Füzuli şərafi-əhli vücud,  
Özünə eyləmə həmdəm füqəradan qeyri. 
 
Ötdü aylar, fəsillər;  
İllər, qanadlı illər  
Şairin komasında  
Görün nələr yaratdı.  
O, sənət aləmində,  
Hələ heç görünməmiş,  
Möcüzələr yaratdı.  
Onun şeir odundan  
Yandı bağrı yerin də.  
Doğdu yeni bir günəş  
Sənət üfüqlərində.  
Bir balaca komanın,  
Dünyalara sığmayan,  
Dünya qədər sirri var.  
Bu balaca komada  
Qələmin çıxardığı  
Xoş, həzin xışıltılar  
Səs saldı dünyalara,  
Ağlatdı göyü, yeri.  
Çıxıb dağlı ürəkdən  
Dağladı ürəkləri.  
Ay kimi Füzuli də  
İşıqlatdı hər yeri.  
Ancaq qəlbində qaldı  
Öz dərdi, öz kədəri.  
Ay da bütün cahana 
  
________________Milli Kitabxana______________ 
57 
 
İşıq salır, nur yayır,  
Ləkələri yenə də  
Sinəsində saxlayır.  
Hanı dedi: görəsən,  
Bu böyük sənətkarın  
Ustadı kim olubdur?  
Bəlkə anadan bele  
O, şair doğulubdur?  
Yox, yox!  
Onun ustadı  
Sonsuz dərdi, qəmidir,  
O, kədər aləmidir,  
O, kədər aləmidir.  
O, bütün insanlığın  
Şərəfidir, şamdır,  
O, göylərin şimşəyi,  
Yerlərin üsyaınıdır.  
İldirımın çaxışı,  
Bir ahunun baxışı,  
Göyün dumanı, sisi,  
Ruzgarın iniltisi,  
Bir körpənin şənliyi,  
Göylərin ənginliyi,  
Bir yetimin naləsi,  
Könüllərin ah səsi,  
Arzusu, şikayəti,  
Babaların hikməti,  
Düşünsək dərin-dərin  
Ustadıdır şairin...  
Onun hər sətirində  
Torpağin öz səsi var,  
Dünya görmüş bir elin  
Dərdi, faciəsi var.  
Ürəyindən od alıb  
Qızdı soyuq kəlmələr.  
O hər qəzəli üstdə  
Gecələr sübhə qədər  
Əritdi öz canını, 
  
________________Milli Kitabxana______________ 
58 
 
Önündəki şam kimi,  
Açıldı səhərkimi,  
Tutuldu axşam kimi.  
Aylar, illər ötüşdü,  
Ömrünün hər gününə  
Bir şeir incisi düşdü.  
Zamanın dalğaları  
Gah qalxdı, gah da endi.  
Sənətin yollarında  
Füzulinin başına  
Ağ çiçəklər ələndi.  
Şükr eyləyib həyatda  
Çoxa-aza Füzuli,  
-Qocaldı, dərdlərini  
Yaza-yaza Füzuli.  
Oldu illər yorğunu,  
Şeir, sənət yormadı,  
Zəmanə yordu onu.  
Dedi: - Mənim qeydimə  
Bu yerdə bir qalan yox.  
"Rüşvət deyildir deyə  
Salamımı alan yox".  
Aylar, illər ötüşdü,  
Doğulduğu Kərbəla  
Bir gim yadına düşdü.  
- Uşaqlıq, ay uşaqlıq,  
Sən bir çiçəkli yazdın,  
Uzaqdır hər qayğıdan,  
Sən kədər tanımazdın.  
O illərmiş ömrümün  
Ən fərəhli illəri.  
Bu həyatı, varlığı  
Mən dərk edəndən bəri  
Üzüm bir an gülmədi.  
Bəzən güldüm, üzümə  
Ancaq zaman gülmədi.  
Zaman, mənə verdiyin- 
  
________________Milli Kitabxana______________ 
59 
 
Elin dərdi-səridir;  
Alnımın qırışığı,  
Saçlarırnın ağlığı,  
Qəlbimin kədəridir. 
 
Zaman, məndən aldığın -  
Uşaqlığım, gəncliyim,  
Rahatlığım, dincliyim,  
Mənim azadlığımdır;  
Sevincim, şadlığımdır. 
Kərbəlanın yolları karvanlarla doludur, 
Bu yol neçə yüz ildir "müqəddəslər" yoludur. 
Bircə içim suya da burda həsrətdir insan, 
Yollar cadar-cadardır, zəvvarların ahından. 
Əsən səmum yeli də onların ah-vayıdır. 
Bu yolla gəlib-gedən "şərəf' alıb qayıdır 
Nəcəfdən, Kərbəladan. 
Aldadır öz-özünü bu yollarda müsəlman. 
O, elə zənn edir ki, onun bu ziyarəti, 
Satın alır cənnəti. 
Zənn edir ki, saxlayıb imamların yasını, 
Qazanır bu dünyada o biri dünyasını. 
 
Dodağında qəzəli: "Dərd çox... Tale zəbun..."  
Məhəmməd Füzuli də yolçusudur bu yolun.  
Qafilədən kənarda o, tək gedir, tək gedir.  
Bu yolların dərdini ürəyinə həkk edir.  
Füzuli də könlünü imamlara verdimi?!  
Xeyr! Zəvvarlar kimi  
Füzuli getmir ancaq şərəfçün  
Kərbəlaya, özü şərəf aparır o, bu gün Kərbəlaya.  
Baş çatlayır istidən... Göydən yerə od yağır.  
Dəvələr də təngiyib yeriyir ağır-ağır.  
Karvan gedir, yol boyu uzanıb qatar-qatar.  
Yeridikcə dəvələr, səslənən zınqırovlar,  
Əruzun ahəngini xatırladır şairə...  
Xəyalında düzülür kəlmələr sətirlərə: 
  
________________Milli Kitabxana______________ 
60 
 
"Mənəm ki, ğafiləsalari-karivani-ğəməm.  
Müsafiri-rəhi-səhrayi möhnətü öləməm.  
Həqir baxma mənə, kimsədən sakınma, kəməm,  
Fəqiri-padişahasa, gədayi-möhtəşəməm..." 
 
Birdən yağış başladı, hərə qaçdı bir yana,  
Bir budaq da tapılmır adamlar daldalana.  
Sular qalxıb-enirdi, sular aşıb-daşırdı,  
Bu vaxt şair bir kiçik kəndə yaxınlaşırdı.  
Yaman qaraldı qanı,  
Şairin üzündəki o kədər tozlarını  
Yağan o gur yağış da silə bilmədi fəqət  
Onun kədərlərinə dəm tutmuşdu təbiət.  
Təbiət də elə bil bu dəm ona ağladı,  
Füzulinin dərdinə, qəminə yas saxladı.  
Onun ağ saqqalından damcılar süzülürdü.  
Elə bu vaxt qarşıda bir böyük qəsr gördü.  
Darvazaya sığındı, yox, yağış kəsilmədi  
-Şair gedə bilmədi.  
Birdən açıldı qəsrin pəncərəsi...  
Bu zaman  
Bir səs gəldi: 
- Ey qoca, qapıda nə durmusan? 
İçəriyə gəlsənə. 
- Sağ olun! 
O kəs yenə 
Əl çəkmədi. 
- Buyurun, sizə qurbandır varım, 
Allahın qonağına açıqdır qapılarım. 
Ev sahibi hərlənib özü gəldi: 
-Gəl bəri! 
Füzulinin qolundan çəkib saldı içəri.  
Onlar qəsrə girdilər,  
O dincəldi...  
Şairə nahar da gətirdilər,  
Bütün nahar dəstgahı qızıl qablarda gəldi,  
Qızıl piyalələrdə ləzzətli mey verildi.  
Cariyələr, nökərlər düşdülər əl-ayağa, 
________________Milli Kitabxana______________ 
61 
 
  
Hərəsi bir tərəfdən qulluq etdi qonağa.  
Qəsr zinət içində pırıl-pırıl yanırdı.  
EIə bil hər divardan bir Günəş boylanırdı.  
Tavanda çil-çıraqlar, döşəmədə xalçalar,  
Qəsrdəki zinətə şahlar belə əl çalar.  
Ev sahibi qonaqdan sordu: 
- Kimsən, nəçisən? 
- Adi müsafirəm mən. 
- Çox gözəl, ey müsafir, əntiqbazam mən düzü, 
Nadir şeylər yayınmaz mənim gözümdən düzü. 
Gedək, sənə göstərim qiymətli şeylərimi. 
Qoruyuram onları gözüm, bəbəyim kimi. 
Onlar durub keçdilər bir bəzəkli otağa, 
Ev sahibi gözaltı nəzər salıb qonağa 
Dedi: - Qonaq, yaxşı bax burdakı daş-qaşlara. 
O, bir üzük götürüb şüşə rəfdən bu ara, 
Dedi: - Bax, bu üzüyün qaşına, yaxşı bax, sən, 
Şahın da barmağında olammaz bu üzükdən. 
Qiyməti min dinardır, 
Belə nadir bir inci, 
De, harda, kimdə vardır? 
Füzuli göz ucuyla baxıb qaytarır yenə 
Üzüyü sahibinə. 
- İndi bax, bu qılınca, yaxına gəl, yaxşı bax. 
Dəstəyinin bir daşı mincə dinardır ancaq. 
Füzuli qılınca da baxaraq saymazyana, 
Qaytarır sahibinə. 
Kişi pərt olur yenə: 
- İndi də diqqət elə bu şətrəncə, müsafir, 
Özü fil sümüyündən, daşları incidəndir, 
Bir daşını inan ki, yüz dinara verərəm. 
Bunları sultana da, şaha da göstərmərəm. 
Cildi qızıl suyuna çəkilmiş bir divanı 
O, göstərir şairə.  
Əntiqfuruş - Belə bir kitab hanı? 
Cildindəki qızılın min dinar qiyməti var.  
İçindəki rəsmlər ağılı heyran qoyar. 
  
________________Milli Kitabxana______________ 
62 
 
Füzuli    - Kiminkidir bu divan? 
Əntiqfüruş - Kişi, insafın olsun, özün indi hardasan? 
Füzuli - Sənin evindəyəm mən. 
Əntiqfüruş - Demək, onda kitab da mənimdir. 
Füzuli - Səhv edirsən! 
Bunun cildi sənindir, 
İçindəki duyğular, yəqin ki, özgənindir.  
Əntiqfüruş  - Aha, indi anladım, ey müsafir, haqlısan! 
Mövlana Füzulinin divanıdır bu divan!  
Füzuli - Onu çoxmu sevirsən?  
Əntiqfüruş - Oxumaq bilmirəm mən! 
Ev sahibi cürbəcür əyləncələr, bəzəklər, 
Xara şallar, ipəklər, 
Kəlağaylar göstərir müsafirə dalbadal, 
Qucağında gəzdırir şairisə min xəyal. 
Ev sahibi görür ki, öz qəlbinə dalaraq, 
Onun dediklərinə fikir vermir heç qonaq.  
 Əntiqfuruş  - Sən ey, naməlum insan, sənə bir sualım var. 
Göstərdiyim şeylərə şah özü heyran qalar. 
Bu daş-qaşlar, bu süslər 
Sənə bir zərrə qədər 
Əsər etmədi ancaq, 
Səndəki daş qəlbə bax. 
Bəlkə, bəlkə, ey insan, 
Sən məndən də varlısan?  
Füzuli - Xeyr, mən çox yoxsulam.  
Əntiqfuruş - Elə isə, bəs neçin, 
Baxırkən bu şeylərə 
Qamaşmadı gözlərin?  
Füzuli - Üzü dönük dünyada 
Çox şeylər gördüyümdən, 
Axır kor olmuşam mən. 
Mən bu qoca dünyada dərd satıb, qəm yeyirəm, 
Odur, belə şeyləri mən görə bilməyirəm. 
Sən daş-qaş göstərirsən mənə, söylə, ürəyin 
Daş deyilmi bəs sənin? 
Qanlı göz yaşlarıyla ömrü ötüb geçənin, 
  
________________Milli Kitabxana______________ 
63 
 
                            Gözündə bir quruşa dəyərmi üzük qaşı? 
Mənə daş göstərənə sən, göstər isti göz yaşı! 
Yoxsul dolansam da mən, vüqarım əyilməmiş, 
Məni dünya süsləri heyran edə bilməmiş. 
Zinətə çox vurulma, zinət dünya malıdır, 
İnsan özü dünyanın zinəti olmalıdır. 
Bir də... Düzünü bilsən əşyanı görmürəm mən. 
Bütün bu zinətlərin arxasında gizlənən 
Böyük hadisələri, mənaları görürəm. 
Mənalar aləmində mən ki ömür sürürəm. 
Bax bu üzük, yəqin ki, vaxtilə bir gözəlin 
Barmağında parlayıb... Hanı indi o gəlin? 
Bəlkə onun ürəyi artıq çoxdan dayanmış, 
Ondan sonra bu üzük neçə barmaqda yanmış? 
Bunu satan o bədbəxt neçin satmış görəsən? 
Bu üzüyü alanda düşündünmü bunu sən? 
Bu üzüklə neçə toy, neçə büsat qurulmuş? 
Ah! Bu üzük kimlərin nişan üzüyü olmuş? 
Görəsən hardan gəlib düşmüş sənin qəsrinə? 
Bəlkə mənim sözlərim qəribə gəlir sənə? 
Bax, bu qılınc... bu yaraq kimə töhfə verilmiş?  
Bu, bansı bədbəxtlərin köksünə endirilmiş?  
Bu qılıncın ustası 
Görəsən nə gözləmiş?  
Öz çirkin əməlindən,  
Bunu düşünürəm mən.  
Özünü məhv etməyə silah yaratmış insan...  
Bəlkə də bu qılıncdır İbrahimi doğrayan?  
Çaldıranda parlamış bəlkə birinci kərə,  
Qan çiləmiş bu qılmc dərələrə, duzlərə?  
Bəli, düzünü bilsən, əşyanı görmürəm mən,  
Bütün bu zinətlərin arxasında gizlənən  
Hikmətləri görürəm, mənaları gorürəm.  
Mənalar aləmində mən ki, ömür sürürəm.  
Füzuli divanını qızıla tutdurmusan,  
Həşyəsinə, cildinə min cür bəzək vurmusan.  
Sənin fikrincə, ey dost, şeir, sənət heç nədir, 
  
________________Milli Kitabxana______________ 
64 
 
Bu kitabın qiyməti bəzək-düzəyindədir.  
İndi görək şairin özü nə deyir - deyə  
Başladı asta-asta divanı çevirməyə-,  
Tapıb axtardığını o, oxudu ucadan.  
(Ev sahibi süzürdü qonağı heyran-heyran.)  
"Çox təxafür qılma, cəmi mal ilə, ey xacə kim,  
Simuzər cəmiyyəti, əbli-qürur eylər səni.  
Barigahi qürbdən, cəmiyyəti-malu mənal,  
Hər nə miqdar olsa ol miqdar dur eylər səni".  
-Kifayətdir, ey qoca, kifayətdir! - deyərək,  
Ev sahibi qışqırır... Bir dəyirman daşıtək  
Ev başına dolanır, o, itirir özünü,  
Öyündüyü şeylərə zilləyərək gözünü,  
Düşünür... Kəsik əllər, kəsik başlar bir anda  
Fəryad edir, səslənir onun qulaqlarında.  
Bu qılıncla doğranan kamsız ölən cavanlar,  
Dilə gəlib elə bil deyir: "Sənə sözüm var,  
Bizi neçin yığmısan, bura, tez ol, cavab ver?"  
Bu daş-qaşlar, qılınclar qocaya hücum çəkir.  
Kamsız gedən ürəklər,  
Üzüklrin qaşında yanan arzu, diləklər  
Məlul-məlul boylanıb, qan ağlayır elə bil.  
Üzüklərin qaşları 
İnsan baxışlarıdır, 
Bunlar soyuq daş deyil. 
Dəhşət alır qocanı.  
Basir onu soyuq tər. 
Bütün bu cahi-cəlal, bu daşlar, bu bəzəklər 
Özü öz ayağıyla toplanmamış bu qəsrə. 
O, qabıqdan çıxıbdır hər biriyçün min kərə. 
Min fırıldaq, min hiylə, min iftira, min yalan. 
Burdakı zinətlərin asılıb qulağından 
O, bunları düşünür, o, bunları düşünür. 
Gözümdə heçə dönür, 
Min hiylə hesabına topladığı bu şeylər,  
Düşür onun gözündən bu zinətlər bir anda,  
Qulağında səslənir bu şeyləri alanda  
Eşitdiyi nalələr, şikayətlər, gileylər. 
  
________________Milli Kitabxana______________ 
65 
 
Təzə görürmüş kimi 
Heyrətlə seyr eləyir 
O solunu, sağını. 
Təəccüblə, diqqətlə süzür öz qonağını.  
O, ərinə-ərinə 
Gözlərini zilləyir qonağın gözlərinə.  
Bu gözlərdə o görür hər xilqətin sirrini  
-Göyün, yerin sirriııi, təbiətin sirrini.  
Yox, yox, görmür, o duyur.  
Bu gözlərdə oxuyur: 
Bir ürəyin dünyadan sonsuz təmənnasını,  
İnsanın ilk eşqini, həyatın mənasını;  
Səslənir qulağında hikmət dolu sətirlər,  
Bu gözlərdə oxuyur başdan-ayağa qədər  
Oxuya bilmədiyi Füzuli divanını.  
Səksənir, bir üşütmə tutur onun canını.  
Birdən o, xəbər alır: 
- Deyin, adınız nədir? 
- Məhəmməd! 
- Sənətiniz? 
- Şairəm. 
- Şair, şair! 
Aman Allah, işə bax!  
Füzulisən yoxsa sən? Sükut... 
- Sən gərdişə bax! 
Dayan, deyə o keçdi yan otağa... 
Bir azdan əlində bir medalyon o, qayıtdi. 
- Ah!.. Aman! 
Medalyonu görüncə şair dondu yerində,  
Tərpənə də bilmədi, o uçundu yerində.  
Bu, cavan Məhəmmədin 
Bu dünyada yeganə 
Dövlətiydi, varıydı.  
Leylaya bəxş etdiyi ana yadigarıydi. 
- Söylə, bu sənə hardan? 
  
________________Milli Kitabxana______________ 
66 
 
Mənim Leylam sağmıdır?  
O, bu qərib diyarda yenə də dustaqtmdır?  
- Səbr eləyin, - deyərək, o açdı medalyonu,  
Şair gəldi dəhşətə,  
sarsıtdı heyrət onu. 
Medalyonun içindən Füzuli boylanırdı.  
Onun şair gözləri məşəl kimi yanırdı.  
Əntiqfüruş - Bir bura bax, bura bax, 
Bu dalğın gözlərə bax, bu qövsi qaşlara bax,  
Adam da öz şəklinə oxşayarmış bu qədər?!  
Zillənir şəklə gözlər: ... 
Başında göy araxçın, duruşunda əzəmət,  
Üzündə qəm izləri, gözlərində məhəbbət.  
Məhəbbət, bu məhəbbət toplamış yığın-yığın  
Bir şairin qəlbinə dərdini insanlığın.  
O, bu dərdi, möhnəti özünə dərd sanmamış  
Əzablara yar olmuş, əzabdan usanmamış.  
Dodağında eşqinin həzin iniltisi var,  
Başında bu möhnətin dumanı var, sisi var.  
Baxıb məchul nöqtəyə o düşünür dərindən,  
Arzuların şöləsi süzülür gözlərindən.  
Nələr keçir şairin xəyalından bu anda,  
Onun o düyümlənən müqəvvəs qaşlarında  
Ağsaçlı qoca Şərqin dərdi yatır elə bil.  
Alnındakı qırışlar adicə qırış deyil,  
Öz xalqının keçdiyi iztirab yollarıdır!  
Gözdən axan incilər dovlətidir, varıdır.  
Quşqonmaz zirvələri andırır bu halında,  
Göz yaşı həlqələnmiş elə bil saqqalında  
Vətən qayalarının üzündə kölgəsi var,  
Onun qulaqlarında "Vətən", "Vətən" - səsi var,  
Bir gözüylə gülürsə, bir gözüylə ağlayır,  
Elə bil qollarıyla dünyanı qucaqlayır.  
Dünyanın ağır yükü toplanaraq bir yerə  
Yüklənibdir elə bil həmin bu çiyinlərə.  
Nakam məhəbbətinin zündə kölgəsi var,  
Onun qulaqlarında "Vətən", "Vətən" - səsi var. 
  
________________Milli Kitabxana______________ 
67 
 
- Bu mənim əksimdir, ah! 
Bunu kim çəkmiş görən? 
- Bunu satan uşaqdan soruşmuşdum onda mən. 
O dedi ki, bu şəkli anam çəkmiş. 
- Bəs hani? 
O sağdırmı? 
- Yox, ölmüş... 
EIə bil ki, dünyanı, 
Tərpətdilər yerindən - 
O, ah çəkdi dərindən. 
Bu ahdan göy tutuldu, yel əsdi, yer titrədi.  
Qara geydi bağçalar, gül-çiçəklər titrədi. 
- Alovlardan insanı keçirir yalnız ümid. 
Düz qırx il ürəyimdə yaşatdığım bir ümid 
Quş olub uçdu getdi bircə anın içində; 
Söndü ümid ulduzum kəhkəşanm içində. 
Bəs hardadır o uşaq? 
- Bu yaxın kənddəndir o. 
-Adı? 
- Adı Fəzlidir. 
- Taleyin qurğusunu dərk eyləmək çətindir. 
Ya rəbbim, işə bax bir! 
Leyla iraq olsa da, qırx il mənim gözümdən. 
Övladının adını almış təxəllüsümdən. 
Sən bir təsadüfə bax, 
Mən də Fəzli qoymuşam öz oğlumun adını; 
Adıa oxşadaraq... 
Ah!.. O, mənim şəklimi necə çəkmiş görən? 
Bu sirri, bu möcüzü anlaya bilmirəm mən. 
O ki məni görməmiş axı o vaxtdan bəri. 
Necə də yerindəir üzümün cizgiləri. 
Bəli, yenə məhəbbət!.. Məhəbbət dada çatmış, 
Məhəbbətin gücüylə xəyalında yaratmış 
O mənim surətimi, 
Bu gün olduğum kimi. 
Məzarıstan... 
Dəhşətlidir bu ölülər ölkəsi. 
  
________________Milli Kitabxana______________ 
68 
 
Qaş qaralır əyri-üyrü daşiarın sıx kölgəsi. 
Qəbirlərin üstü ilə sürünür ilan kimi 
Burda illər, qərinələr ötüşür bir an kimi, 
Gün döndükcə bir qəriblik çulğalayır hər yeri. 
Sivri məzar daşlarının uzanan kölgələri 
Dolandıqca hey dolanır qəbirlərin başına.  
Burda zaman əsər etmir  
Bir zaman insan olan - 
Bu daşların yaşına. 
Bu kölgələr... Bu kölgələr bir röyamı, 
yuxumu? 
Ölülərin xəyalımı, ruhumu? 
Bir əbədi suallardır bu, əbədi sükunət: 
"Hardan gəlib, hara gedir əzəl gündən bu xilqət?" 
Bir məzarın başı üstdə dayanmışdır üç nəfər, 
Bu pərişan, uçuq qəbrə zillənibdir nəzərlər. 
Yatır burda Füzulinin məhəbbəti, sevgisi, 
Yatır burda bir ürəyin əbədi hicran səsi, 
Yatır burda dodaqlarda nəğmə olan bir dilək, 
Yatır burda əsrlərə haray salan bir dilək. 
Qoca şair əllərini çarpazlayıb dayanmış, 
Altmış illik ömrü onun elə bil ki, bir anmış. 
Yaşadığı aylar, illər göz yaşına donərək 
Axdı onun gözlərindən bir andaca incitək. 
İlk gənclikdən o, dağlandı, dağ gətirdi yüz dağı. 
Qadir eşqin, məhəbbətin əli ilə yazdığı 
Həsrət, hicran kitabı - 
Bütün dərdi, əzabı 
Varaqlandı gözündə, 
Tamamlandı bu gündə. 
Gözlərindən axan yaş 
Düşdü qəbir daşına; 
Dəlik-dəlik oldu daş. 
Gözlərindən axan yaş 
Onun hicran kitabına nöqtə qoydu, qapandı. 
Sevənlərə timsal oldu bu eşqin ilk, son andı! 
Kölgə düşür üzlərə. 
 
  
________________Milli Kitabxana______________ 
69 
 
 
Leyla ilə son kərə 
Vidalaşır Füzuli, 
Öpür qəbir daşını. 
Küləklərmi qurudur 
Gözlərinin yaşını? 
Yollar, izlər qaralır, 
Qəbristanlıq boş qalır. 
Onlar gedir, arxadan 
Bir səs gəlir bu zaman, 
O, nə deyir? Bəlkə də o, rahudur Leylanın? 
Füzulini səsləyir, işinə bax dünyanın. 
Şair dönür arxaya, qəbirlərə baş əyir, 
Ayaqları getsə də, qəlbi gedə bilməyir. 
Əntiqfuruş yapışıb qonağının qolundan, 
Qonaq gedir fikirli hey pərişan-pərişan. 
Qoca bu vaxt çıxarıb medalyonu cibindən: 
- Oğul, bunu sənə mən 
Bağışlayıram, - deyə, 
Verir onu Fəzliyə. 
 
 
TAUN 
 
Ucaldın qəbrim, ey bidərdlər, səngi-məlamətdən  
Ki, məlum ola dərd əhlinə qəbrim ol əlamətdən... 
 
Müqəddəs Kərbəlaya bəla gəldi, bir bəla.  
Bir həftədə qocalib əldən düşdü Kərbəla.  
Taun geldi, nə gəldi, bu bəlanı, bu dərdi,  
İlahinin özümü bu diyara göndərdi?  
Qiyamədir bəlkə bu?  
Çatıb dünyanın sonu?  
İlahinin özümü müqəddəslər yurdunu  
Belə çapdı, taladı, onun qara nəfəsi  
Dilsiz daşa çevirdi toxunduğu hər kəsi.  
Bir dirilik qoymadı bir həftədə ölkədə,  
Bu, göylərin yerlərə qəzəbiydi bəlkə də.  
Bəlkə də Kərbəladan "şərəf' alıb ucalan, 
 
  
________________Milli Kitabxana______________ 
70 
 
Hörməti satın alan 
Vicdan tacirlərinin əməliydi bu bəla?  
Oldu ölüm yatağı bu müqəddəs Kərbəla!  
Küçələri, evləri taun gəzir birbəbir,  
Bir qara kabus kimi o, hər yerə baş çəkir.  
Obalardan-obaya, eldən-elə keçir o.  
Hər gözünə dəyəni oraq kimi biçir o.  
Bu yerdə taun oldu yerin, göyün hakimi,  
Göydə uçan quşu da vurdu ildırım kimi.  
Quruyur gur çeşmələr, quruyur axar sular,  
Yataqlarda mələşir yetim qalan quzular.  
Təpələrdə böyürür sağılmamış inəklər,  
Solur bağda ağaclar, bağçalarda çiçəklər.  
Taun sarır çölləri bir qara bulud kimi,  
Gedə-gedə adamlar səpələnir tut kim.  
Baxın can verənlərin donuq baxışlarına,  
Ulu ziyarətgahın o dilsiz daşlarına  
Üzünü sürtüb ondan nicat istəyir onlar  
-Laxta-laxta qan qusur tauna tutulanlar.  
Zəvvarlara ölümdən bu yer ərməğan verir,  
Şərəf üçün gələnlər "şərəf' alıb can verir. 
 
Bir daxmanın önündə topa-topa adamlar; 
Onlar durub baxışır gözlərində sual var: 
Şair yatır xəstədir, 
Deyirlər can üstədir. 
Əsmə, külək, ötmə, quş, qanad saxla, amandır. 
Hardan gəldi bu andır, 
Bu taun, bu zəhrimar? 
Hər baxışda sual var: 
- Görən şair necədir?.. 
Qayalarda səslənən küləklər də inləyir, 
Göy də, yer də inləyir. 
İnləyir həzin-həzin, 
Elə bil xəbər alır halını Füzulinin. 
Pıçıldaşan yarpaqlar sorur biri-birindən: 
- Şair necədir görən? 
 
________________Milli Kitabxana______________ 
71 
 
Onun halı yamandır, 
Əsmə külək, ötmə quş, qanad saxla amandır. 
İnsafınız bəs hanı? 
Şeiriylə milyonları yuxudan qaldıranı, 
Yuxudan eyləməyin; 
Bu balaca daxmanın qarşısında baş əyin! 
Sənin gücün, ey taun, neyləyəcək şairə? 
Zəhmət çəkmə boş yerə! 
O, ölümü öldürüb sənətiylə, sözüylə, 
O, bir cahan gətirib bu cahanda özüylə... 
Leylaya çatmasa da, o, çoxdan kama çatmış, 
Axan göz yaşlarıyla o, bir çeşmə yaratmış, 
Ona "eşqin çeşməsi" dedi bütün ozanlar. 
O çeşmədən su içən, bu dünyanı tez anlar. 
Şair yatır, amandır, 
Onun halı yamandır. 
Onun ömrü əbədi, 
Taununku bir andır. 
Daxmanın qabağında topa-topa adamlar... 
Hər gözdə bir sual var. 
Yaman baha oturdu taun bu bədbəxt elə, 
Onun dəhşətlərini yazmaq üçün də belə 
Füzuli sözü gərək, Füzuli şeiri gərək! 
Hanı elə bir hünər, hanı elə bir ürək?.. 
Taun yüz-yüz insanı bir gündə verdi bada. 
Taunun dəhşətləri hamını sarsıtsa da, 
Şairin daxmasından əl çəkməyir bir nəfər, 
İçəriyə zillənib sual dolu nəzərlər. 
Hamı dikib gözünü ağ çalmalı həkimə, 
Həkim xəcalətindən baxa bilmir heç kimə. 
O, nə desin, nə desin? 
Necə çarə eyləsin 
Bu çarəsiz xəstəyə? 
Güman gəlmir bir şeyə - 
Onun gücü zəifdir xəstəliyin gücündən, 
Onun yanaqlarına axır göz yaşı dən-dən. 
  
________________Milli Kitabxana______________ 
72 
 
Elə bu vaxt daxmadan yanıqlı bir səs gəlir, 
Hamı, hamı heyrətlə səsə tərəf çevrilir: 
- Mən indi o dünyaya uçacağam quş kimi, 
Həkim, sənin yerinə qoy mən deyim dərdimi: 
"Eşqdən canımda bir pünhan mərəz var, ey həkim. 
Xəlqə pünhan dərdim izhar etmə, zinhar, ey həkim. 
Var bir dərdim ki, çox dərmandan artıqdır mənə. 
Qoy məni dərdimlə, dərman eyləmə, var, ey həkim. 
...Gəl mənim tədbiri-bihudəmdə sən bir səy qıl, 
Kim olam bu dərdə artıqraq giriftar, ey həkim!.. 
... Rənc çəkmə, sihhət ümmidin Füzulidən gotür, 
Kim, qəbuli-sihhət etməz böylə bimar, ey həkim..." 
Qapadı gözlərini yana-yana Füzuli, 
Zülmündən usandığı bu cahana Füzuli. 
O, hər cövrə, cəfayə sinə gərdi, dayandı, 
Yanmadı tək həyatda, öləndə də o, yandı! 
Yandı, yandı sənətkar, 
Külə dönər yananlar. 
Külə dönmədi ancaq, günə döndü Füzuli. 
Yalnız gündüzlər deyil, gecələr də dəmadəm 
Gözlərində bir aləm, 
Vətənin göylərində gülümsündü Füzuli. 
Bütün şəhər yana-yana 
Bir sel kimi axıb gedir qəbristana,  
qəbristana. 
Füzulinin arxasınca gedir hamı bu son dəmdə,  
Elin dərdi, elin qəmi birləşibdir bu matəmdə.  
Tabut gedir... Bu ağr ıdan ürəklər də qana dönür,  
Cənazənin arxasınca aram-aram el sürünür.  
Bir ora bax, bir ora bax; Meyitləri adlayaraq  
Bir meyiti dəfn etməyə gedir onlar.  
Gedir, gedir insan seli qatar-qatar.  
Hindistandan, Türkiyədən, Azərbaycan ellərindən,  
İran, özbək mahalından, Türkəmənistan çöllərindən  
Min-min insan seli gəlmiş "o mənimdir, məniın" - deyə; 
  
________________Milli Kitabxana______________ 
73 
 
Füzulini qəbir evinə - son məskənə ötürməyə.  
Şair gedir... Bu gün dua əvəzinə həzin-həzin  
Oxuyurlar "Şəbi-hicran"qəzəlini  
Füzulinin. 
"Şəbi-hicran"... yanar canım, tökər qan çeşmi-giryanım,  
Oyadar xəlqi əfqanım, qara bəxtim oyanmazmı?"  
Bu bir qəlbin səsi deyil, milyon qəlbin bir səsidir,  
Ömrü-günü əsarətdə keçən xalqın naləsidir.  
"Şəbi-hicran", qoca Şərqin öz varlığı öz adıdır.  
Məhkum olan millətlərin "yandım" deyən fəryadıdır.  
Könül qəmli, gözlər nəmli, baş aşağı gedir hamı,  
Şairə el məhəbbəti aparır bu izdihamı  
Çoxu elə gedə-gedə yıxıldığı yerdə qalır,  
Taun gülür qəhqəhəylə, ölümlərə o, əl çalır.  
Ölüm belə gələ bilmir izdihama qorxu, hədə.  
Şairə el məhəbbəti qalib gəlir, ölümə də.  
"Şəbi-hicran" deyə-deyə çatır onlar qəbristana.  
Şərqin qoca bülbülünü dəfn edirlər yana-yana. 
Bəs o kimdir, o purvüqar?  
Qəbrin üstə son torpağı səpələyən o ixtiyar?  
Saqqalından damcı-damcı axır onun göz yaşları,  
O, əyərək qamətini qəbrə sarı;  
Öpür qəbrin torpağını, birdən-birə  
Üzü üstə dəyir yerə. 
Ah! Odamı təslim etdi öz canını bu tauna!  
Bəli, dostun qəbri üstə çatdı onun ömrü sona.  
Dostlar, gəlin, bir taniyın siz də onu,  
Əbdül Kərim məzarda da tək qoymadı öz dostunu.  
Füzulinin dərdləridir, - dedi, - mənim öz dərdlərim,  
Füzulinin dərdlərini ömrü boyu ötdü Kərim.  
Könül yaxan ney səsində, o, nəğməylə ömür sürdü,  
Öləndə də həmin o ney köksü üstə görünürdü. 
  
________________Milli Kitabxana______________ 
74 
 
EPİLOQ 
 
Füzulimiz qədim İraq totpağında rahat yatdı. 
Kərbəlada ikinci bir Kərbəlanı o yaratdı. 
Ötdü aylar, ötdü illər, dünyanın hər bucağından 
Bu məzarı ziyarətə axın-axın gəldi insan. 
Bu məzarla İraq çatdı daha böyük şan-şöhrətə. 
Müsəlmanlar gəlirdisə Kərbəlanı ziyarətə, 
İndi bütün dünya üçün ziyarətgah oldu bu yer 
Şərafətli bir diyara şərəf verdi bizim şair. 
Bütün dinlər, təriqətlər birləşirdi bu məzarda. 
Gələnlərə, gedənlərə 
Kərbəladan milyon kərə 
Daha artıq şərəf verdi bu məzar da. 
Füzulinin doğum günü bəlli deyil bir insana, 
O gələndə bu cahana, 
Kim bildi ki, Azərbaycan torpağına gün doğuldu. 
Ancaq onun ölüm günü ən böyük bir tarix oldu. 
Hamı bir cür doğulmurmu doğulanda? Taleyə bax! 
Öləndəsə hərə bir cür ölür, ancaq! 
 
Öldün, o zamandan keçdi dörd yüz il,  
Yanır qəlbimizdə sənət çıraınm.  
Dörd min il keçsə də saralan deyil,  
Sənin söz gülşənin, sənin söz bağın. 
 
Əsrlər ötsə də, o vaxtdan sənin  
Hər dərdin, hər qəmin bizə tanışdır.  
Qəlbindən od alan sətirlərinin  
İstisi hələ də soyumamışdır. 
 
Səni yaşadan da söz hünərindir,  
Nəğmələr yarandı ahü-zarından.  
Kədərin böyükdür, eşqin dərindir,  
Doğuldun vətənin yaralarından. 
  
________________Milli Kitabxana______________ 
75 
 
Eşqin bir ümmandır, arzun bir aləm,  
Nə var ki, yazmağa beş-on qəm olsa;  
Yazib dərdlərini qurtara bilməm  
Mənim hər kirpiyim bir qələm olsa. 
 
Ömrünü ahlarla vermədin bada,  
Arzu dəryasında bir yelkən oldun.  
Zaman özgəsini yandıranda da  
Alışan o oldu, yanan sən oldun. 
 
Ağladın, yayıldı səsin hər yana,  
Bülbül bağçalarda ötdü - dedilər.  
Gələndə Məhəmməd gəldin cahana,  
Gedəndə: "Füzuli getdi" - dedilər. 
 
Şəki - Bakı, May - dekabr, 1958 
  
________________Milli Kitabxana______________ 
76 
 
 
 
 
 
 
 
Azərbaycanın birliyi və istiqlal uğrunda  
çarpışan Səttar xan, Şeyx Məhəmməd Xi- 
yabani və Pişəvərinin əziz xatirəsinə 
 
İpək yaylığıyla o, asta-asta  
Silib eynəyini gözünə taxdi.  
Əyilib yavaşca masanın üstə  
Bir möhürə baxdı, bir qola baxdı.  
Kağıza həvəslə o da qol atdı,  
Dodağı altından gülümsəyərək.  
Bir qələm əsrlik hicran yaratdı,  
Bir xalqı yarıya böldü qılınc tək.  
Öz sivri ucuyla bu lələk qələm,  
Dəldi sinəsini Azərbaycanın.  
Başını qaldırdı,  
Ancaq dəmbədəm  
Kəsdilər səsini Azərbaycanın.  
O güldü kağıza qol çəkən zaman,  
Qıydı ürəklərin hicran səsinə.  
O güldü haqq üçün daim çarpışan  
Bir xalqın tarixi faciəsinə.  
Əyləşib kənarda topsaqqal ağa,  
Hərdən mütərcimə suallar verir.  
Çevrilir gah sola, baxır gah sağa,  
Başını yellədib təsbeh çevirir.  
Qoyulan şərtlərə razıyıq deyə,  
Tərəflər qol çəkdi müahidəyə...  
Tərəflər kim idi?  
Hər ikisi yad! 
Yadlarmı edəcək bu xalqa imdad?!  
Qoy qalxsın ayağa ruhu Tomrisin. 
 
 
GÜLÜSTAN
________________Milli Kitabxana______________ 
77 
 
Babəkin qılıncı parlasın yenə.  
Onlar bu şərtlərə sözünü desin,  
Zənciri kim vurdu şir biləyinə?  
Hanı bu ellərin mərd oğulları,  
Açın bərələri, açın yolları.  
Bəs hanı bu əsrin öz Koroğlusu  
- Qılınc Koroğlusu, söz Koroğlusu?  
Babaların şəni, şərəfi, əlbət,  
Bizə əmanətdir, böyük əmanət...  
Yoxmu qanımızda xalqın qeyrəti?  
Belə saxlayarlar bəs əmanəti?  
Qoy ildırım çaxsın, titrəsin cahan!  
Ürəklər qəzəbdən coşsun, partlasın.  
Daim haqq yolunda qılınc qaldıran  
İgid babaların goru çatlasın!  
Qoy əysin başını vüqarlı dağlar,  
Matəmi başlandı böyük bir elin.  
Mərsiyə söyləsin axar bulaqlar,  
Ağılar çağırsın bu gün qız, gəlin!..  
Tərəflər sakitdir, qəzəbli deyil,  
Məhv olan qoy olsun, onlara nə var.  
İmzalar atılır bir-bir, elə bil,  
Sevgi məktubuna qol çəkir onlar.  
Atıb imzasını hər kəs varağa  
Əyləşir sakitcə keçib yerinə.  
Eynəkli cənabla, təsbehli ağa,  
Qalxıb əl də verir bir-birinə.  
Onların birləşən bu əllərilə  
Ayrılır ikiyə bir el, bir Vətən.  
Axıdıb gözündən yaş gilə-gilə,  
Bu dəhşətli hala nə deyir Vətən?  
Bir deyən olmadı, durun ağalar!  
Axı bu ölkənin öz sahibi var.  
Siz nə yazırsınız, bayaqdan bəri,  
-Bəs hanı bu yurdun öz sahibləri?  
Bəs hanı həqiqət, bəs hanı qanun?  
Böyükdür bu yurdun tarixi, yaşı. 
  
________________Milli Kitabxana______________ 
78 
 
Bəs hanı köksünə sərhəd qoyduğun,  
Bir vahid ölkənin iki qardaşı?  
Görək bu hicrana, bu müsibətə,  
Onların sözü nə, qərəzi nədir?  
Bu xalq əzəl gündən düşüb zillətə,  
Öz doğma yurdunda yoxsa kölədir?  
Necə ayırdınız dırnağı ətdən  
-Ürəyi bədəndən, canı cəsəddən?  
Axı kim bu haqqı vermişdir sizə,  
Sizi kim çağırmış, Vətənimizə?  
Neçə vaxt səngərdə hey ulaşdılar,  
Gülüstan kəndində sövdalaşdılar  
Bir ölkə ikiyə  
Ayrılsın deyə!.. 
Göy də buludlamış deyirlər o gün,  
Çölləri, düzləri buludlar sarmış.  
O göy gumltusu Oğuz xaqanın  
Ruhuymuş, hönkürüb fəryad qoparmış.  
Gülüstan kəndinin gül-çiçəkləri  
Bir günün içində soldu, saraldı.  
"Gülüstan" bağlandı, o gündən bəri,  
Bu kəndin alnında bir ləkə qaldı.  
Bağrı köz-köz oldu "Yanıq Kərəm"in  
Tellər inildədi, yandı, nə yandı.  
Aşığın sazında daha bir həzin,  
Daha bir yanğılı pərdə yarandı.  
Həmin gün ölkəni apardı sel, su,  
Tutuldu çöhrəsi Günün, Ayın da.  
Qoca Nəbacinin eşqi, arzusu,  
O gün batmadımı Arpa çayında?  
Ağlayıb dağlardan əsən küləklər,  
Bu məşum xəbəri aləmə yaydı.  
Sanki dilə gəldi güllər, çiçəklər:  
"Bu işə qol qoyan qollar sınaydı".  
Arazın suları qəzəbli, daşqın,  
Şirin nəğmələri ahdır, haraydır,  
Vətən, quşabənzər qanadlarının 
 
  
________________Milli Kitabxana______________ 
79 
 
Biri bu taydırsa, biri o taydır.  
Quş iki qanadla uçar, yüksələr,  
Mən necə yüksəlim tək qanadımla?  
Ürəklər bu dərddən tüğyana gələr,  
Axar gozümüzdən yaş damla-damla.  
Cənablar, bir anlıq düşündünüzmü?  
Verdiyiniz hökmün ağırlığını?  
Bu hökmün dəhşəti əllimi, yüzmü?  
Biz necə götürək bu gözdağını?..  
Başı kəsiləndə bu məğrur elin  
Könül fəryadını hiss etdinizmi  
Qoca Füzulinin, igid Babəkin  
Etiraz səsini eşitdinizmi?  
Cənablar, bir damcı mürəkkəblə siz  
Düşünün, nələrə qol çəkmisiniz?  
Bir damcı mürəkkəb bir vətəndaşı  
Qanına bulayıb ikiyə böldü.  
Bir damcı mürəkkəb olub göz yaşı  
İllərlə gözlərdən axdı, töküldü.  
Min ləkə vurdular şərəfimizə  
Verdik, sahibimiz yenə "ver" - dedi.  
Lap yaxşı eyləyib doğrudan, bizə  
Biri "baran" - dedi, biri "xər" - dedi.  
Bizi həm yedilər, həm dəmindilər,  
Amma arxamızca gileyləndilər.  
Hökmü gör nə qədər böyükmüş anın.  
Möhür də basdılar varağa təkrar.  
Yox, varağın deyil, Azərbaycanın  
Köksünə dağ boyda dağ basdı onlar.  
İmzalı, möhürlü ey cansız varaq,  
Nə qədər böyükmüş qüvvətin, gücün.  
Əsrlər boyunca vuruşduq, ancaq  
Sarsıda bilmədik hökmünü bir gün.  
Ey kağız parçası, əvvəl heç ikən,  
Yazılıb, qollanıb yoxdan var oldun.  
Böyük bir millətin başını kəsən,  
Qolunu bağlayan hökmdar oldun. 
  
________________Milli Kitabxana______________ 
80 
 
Bir eli ikiyə paraladın sən  
Özün kağız ikən paralanmadın,  
Köksünə yazıları qəlb atəşindən,  
Niyə alışmadın, niyə yanmadın?  
Araz sərhəd oldu, əsdi küləklər,  
Sular yatağında qalxdı, köpürdü.  
Üstü dama-dama taxta dirəklər,  
Çayın kənarıda səf çəkib durdu.  
Sular, sizdən təmiz, nə var dünyada?  
Ləkədən xalidir axı qəlbiniz.  
Bağrınız alışıb niyə yanmadı  
Bu çirkin əmələ qol qoyanda siz?  
Ey Araz, səpirsən, göz yaşı sən də  
Keçdikcə üstündən çölün, çəmənin.  
Səni arzulara sədd eyləyəndə,  
Niyə qurumadı suların sənin?  
Dayanıb Arazın bu tayında mən  
"Can qardaş" deyirəm, o da "can" deyir.  
Ey zaman, sorğuma cavab ver, nədən  
Səsim, yetən yerə əlim yetməyir...  
Qarışıb gözümdə, qarışıb aləm,  
Dərd dərdi doğrayır, qəm qəmdən keçir.  
Arazın üstündən keçə bilmirəm,  
Araz dərdim olub, sinəmdən keçir.  
Taxta dirəkləri torpağa deyil,  
Qoydular Füzuli divanı üstə.  
Yarıya bölündü yüz, yüz əlli il  
Gəraylı, bayatı, muğam, şikəstə.  
Dəmir çəpərləri eşqim, diləyim  
Tarixim, ənənəm üstə qoydular.  
Yarıya bölündü canım, ürəyim,  
Yarıya bölündü Arazda sular.  
Taxta dirəkləri qoydular, ax, ax!..  
Qəlbimin, ruhumun dilimin üstə,  
Biz güldük, ağladıq, yenə də, ancaq  
Bir sazın, bir telin, bir simin üstə.  
Ürəkdən ürəyə körpü? Bir dayan! 
 
________________Milli Kitabxana______________ 
81 
 
Dərdimiz dinirsə bir sazın üstə.  
Şəhriyar yaralı misralardan,  
Körpü salmadımı Arazın üstə?!  
Bu taydan o taya axışdı sel tək  
Gözə görünməyən könül telləri.  
Bu selin önünü nə çay, nə dirək,  
Kəsə bilməmişdir yüz ildən bəri.  
Ağalar bilmədi birdir bu torpaq  
Təbriz də, Bakı da - Azərbaycandır,  
Bir elin ruhunu, dilini ancaq  
Kağızlar üstündə bölmək asandır.  
Böl, kağız üstündə, böl, gecə-gündüz,  
Torpağın üstünə dirəklər də düz,  
Gücünü, əzmətini tök də meydana,  
Qoşundan silahdan sədd çək hər yana.  
Torpağı ikiyə bölərsən, ancaq  
Çətindir bədəni candan ayırmaq!  
Ayırmaq kimsəyə gəlməsin asan,  
Bir xalqın bir olan dərdi-sərini.  
O taydan bu taya Mustafa Payan  
Oxuyur Vahidin qəzəllərini.  
Dolandı zəmanə, döndü qərinə,  
Şairlər od tökdü yenə dilindən.  
Vurğunun o həsrət nəğmələrinə  
Şəhriyar səs verdi Təbriz elindən:  
"Heydər baba, göylər qara dumandı.  
Günlərimiz bir-birindən yamandı.  
Bir-birizdən ayrılmayın, amandı,  
Yaxşılığı əlimizdən aldılar,  
Yaxşı bizi yaman günə saldılar.  
Bir uçaydım bu çırpman yelinən,  
Qovuşaydım dağdan aşan selinən,  
Ağlaşaydım uzaq düşən elinən,  
Bir görəydim ayrılığı kim saldı,  
Ölkəmizdə kim qırıldı, kim qaldı". 
 
1959 
  
 
  
________________Milli Kitabxana______________ 
82 
 
 
 
 
 
 
 
 
 
("Gülüstan" poemasının II hissəsi) 
 
Məhəmməd Cöhrəqanlıya 
1 
Zərurət görmədim təsadüf qədər  
Məqsədə yönəlir bu başsız axın.  
Məndən rica etdi bir vətənsevər*  
Yazım davamını mən "Gülüstan"ın. 
 
Yazmışdım mən onu düz qirx il qabaq.  
O vaxtdan bu yana çox sular axdı.  
Arazın suyunda enib-qalxaraq  
Ürəkdə bəslənən arzular axdı. 
 
Torpağa düşmədi apardı yellər  
Arzu toxumları sulara düşdü.  
Yandı, pərşələndi həsrət könüllər  
Yenə bu minvalla illər ötüşdü... 
 
"Gülüstan" adicə haraydı, haydı  
Qulaqlar kar olur biz qışqıranda.  
Mən onu yazanda şalı zamanıydı,  
Başqa bir zamandır indi İranda. 
 
Millət qarşılaşdı başqa yasaqla  
Çəkdi imtahana böcək, quşları.  
Üsullar dəyişdi, gedən bıçaqla,  
Gələn pambıq ilə kəsdi başları. 
 
 
                                                 
* İshaq Ozan oğlu nəzərdə tutulur. 
 
 
İSTİQLAL 
________________Milli Kitabxana______________ 
83 
 
 
Dünya çalxalandı, sular duruldu  
Tərsinə dolandı əsrin məhvəri.  
Zaman hökm elədi, vaxt hakim oldu  
Ayağa qaldırdı qul millətləri. 
 
Qullar silahlandı qəzəbdən, kindən  
Ayıra bildilər dumandan sisi.  
Qovdu ağasını məmləkətindən  
Kölə Afrikanın kölə zəncisi. 
 
Göyə dirək oldu amanım, ahım,  
Halalca haqqımız bizdən yan qaçar.  
Zəncinin baxtmı açan Allahım  
Bəs mənim bəxtimi nə zaman açar? 
 
Yaman uzun çəkdi hökmü bu qəsdin,  
Ayrılıb ikiyə döndü bir Vətən.  
"Gülüstan" adlanan bu ifritənin  
Kağızı, qələmi nədəmniş, görən? 
 
O kağız, o yazı yumdu gözləri  
Yanan ürəklərdə od külə döndü.  
Bizim aramızda o gündən bəri  
"Gülüstan" tikanlı məftilə döndü. 
 
Baş idik, ayağa indi yol olmaq  
Bizi dərdimizə bu gün yad eylər.  
Bir vaxt hakim ikən dönüb qul olmaq  
Bizim bəxtimizə yazılmış məgər? 
 
Bir vahid millətə, iki hakimin  
Dili doğmalaşdı...Bu lap ağ oldu.  
Doğma anamızın şəkərdən şirin  
Bizə öyrətdiyi dil yasaq oldu. 
 
Hakimlər özü də bilirdi aşkar  
Mənim öz dilim var, öz tarixim var.  
Siz haqqın üzünü boyalayırkən  
Həqiqət də aydın, yalan da aydın. 
  
________________Milli Kitabxana______________ 
84 
 
Yüz min erməninin məktəbi varkən,  
Yirmi milyon türkə onu qıymadın. 
 
Dinində, törəndə bizimlə birkən  
Yasandan sən mənim haqqımı sildin.  
Dininə düşməni əzizləyirkən,  
Sən öz dindaşına düşmən kəsildin. 
 
Özündən, sözündən qaçaq dilimiz  
İslanıb üşüdü qarda, çisəkdə.  
Yüksək məqamlarda yasaq dilimiz  
Qovulub yaşadı kənddə, kəsəkdə. 
 
İnsan olmaq üçün uşaq dil açar  
Yasaqlar önündə biz dilsiz olduq.  
Dil varsa, xalq da var, şan-şöhrət də var  
Dil yoxsa, millət yox, heç varlıq da yox. 
 
Soruşduq: - Dilimiz yoxsa, biz kimik?  
- Farsdan dönməsiniz, - dedilər bizə.  
Baxıb gözümüzün içinə dimdik,  
Onlar qəsd elədi mənliyimizə. 
 
Belə "tarixçilər", belə nadanlar  
Sizdə də, bizdə də dürəkdir, ancaq.  
Düşmən olsalar da, millətə onlar,  
Hakimi-mütləqə dirəkdir, ancaq. 
 
Firdovsin söz açdı türk oğlu kimi  
Əfrasiyab adlı Alp Ər-Tunqadan.  
Məgər fars idimi sizin Rüstəmi  
Döyüşə çağıran o böyük xaqan? 
 
Rüstəm Zal - İransa,  
Əfrasiyab - Turan,  
Beləysə, fars olub  
Türk nə zamandan? 
  
________________Milli Kitabxana______________ 
85 
 
Məgər türk deyildi mənim şahlarım  
Əsrlər boyunca mülki-İranda?  
Bəs səni tutmazmı naləm, ahlarım  
Məni "farsdan dönmə" adlandıranda? 
 
Türkün zatındadır kişilik, mərdlik  
O, öz düşmənini vurmaz arxadan.  
Türkə, Türk dilinə bu düşmənçilik  
Sizdə bir adətdir qalü-bəladan. 
 
Tarixə baş vuraq: bu ağ, bu qara  
Mərdlik mayasıyla yoğrulmuş babam.  
Haqqını tanıdıb çox haqsızlara  
Amma haqsıza da mərd olmuş babam. 
 
Bəzən özümüzü bəyənmədik biz  
Dedik, filankəsə gərək oxşayaq.  
Yandı öz bağlarımız... fikir çeşməmiz  
Özgə bağlarını suladı ancaq. 
 
Heç kəs inciməsin, dedik, qoy bizdən  
Yandıq yad evində bir çıraq kimi.  
"Buyur" deyə-deyə hörmətirnizdən  
Qonağı elədik evin sahibi. 
 
Bizim böyük-böyük ustadlarımız  
"Xəmsə"lər bağladı özgə dilində.  
Dönüb yadın oldu bizim varımız  
Babam talan oldu öz mənzilində.  
Ya da abidələr ucaldıb dedik:  
Fəhləlik bizimdir, ustalıq sənin.  
Çox zaman özgəyə qulluq eylədik  
Beyin bizim oldu, əsər özgənin. 
 
Nadir də, Qaçar da ölkələr aldı  
Vətən ucalmadı, taxtı ucaldı.  
Öz doğma elini ayağa saldı  
Şahlar bizim oldu, zəfər özgənin. 
 
  
________________Milli Kitabxana______________ 
86 
 
Saldıq özümüzü özümüz gözdən  
Kül ilə oynadıq, əl çəkib közdən.  
Ölkələr nur aldı şəfəqimizdən  
Günəş bizim oldu, səhər özgənin. 
 
Mənim sərvətimə cahan göz dikdi  
Sərvətim, dövlətim ona gərəkdi.  
Babam yer şumladı, babam yer əkdi  
Zəhmət bizim oldu, bəhər özgənin. 
 
Açdı sinəsini bizə bu torpaq  
Aləmi bəzəyib lüt olduq, ancaq.  
Cıdırda çapsaq da hamıdan qabaq  
Hünər bizim oldu, nəmər özgənin,  
Qızıl bizim oldu, kəmər özgənin. 
 
Meydan oxusaq da, çərxi-dövrana,  
Bəzən özümüzlə üzbəüz olduq.  
Düşməni əzsək də, mərdü-mərdana,  
Bəzən düşmənimiz özümüz olduq. 
 
Zamanın küləyi, də, əsdi hardan?  
Uduza-uduza axır udulduq.  
Vaxtın axarında gəldi bir zaman  
Biz iki hakimə dönüb qul olduq.  
Ayılın, hakimlər, dönür bu dövran  
Qorxun haqqı görən Allahmızdan.  
Tarixi gerçəyi danmaym barı  
Sizin çörəyiniz diziniz üstdə.  
Tarixi əzmiylə yaradanları  
Niyə çökdürdünüz bu gün diz üstə? 
 
Sədi dərs də verdi sizə ədəbdən  
Sizsə, başqasnımı bəyənmədiniz.  
Möhtəşəm bir dini alıb ərəbdən  
Ərəbə "çəyirtkə yeyən" dediniz. 
 
  
________________Milli Kitabxana______________ 
87 
 
2 
 
Quzeydə ayağa qalxdı məmləkət  
Bir təpə bir dağla üz-üzə gəldi*.  
Millətin qəlbində boy atan nifrət  
Köksün həmləsiylə o dağı dəldi. 
 
Yaman acıq gəldi bu nifrət ona  
Tankların altında əzdi milləti.  
Sığdıra bilmədi dağ qüruruna  
Təpə önündəki məğlubiyyəti.  
Millət millət olur, arzu, niyyəti,  
İnamı, inadı,  
öz imanıyla. 
Dərk edib bu haqqı, bu həqiqəti,  
Suvardıq torpağı şəhid qanıyla. 
 
Eşidib qəlbimin üsyan səsini,  
Yazdım "Şəhidlər"in faciəsini:  
"Dilək bir çiçək də bitirə bilməz  
Bu gündən sabaha körpü olmasa.  
Azadlıq ağacı bar verə bilməz  
Şəhidlər qanıyla suvarılmasa.  
...O şənbə gecəsi gecikdi səhər  
Zaman itirmişdi o gün sağ-solu.  
Ömürdən keçərək, keçdi şəhidlər  
Bir qanlı gecədə minillik yolu. 
 
O şənbə gecəsi ölüb-dirildik  
Şərəf papaq oldu, başlara qondu.  
O qətl gecəsi xalqın min illik  
Şücaət tarixi təkrar olundu. 
 
Qatil gülləsinə qurban gedirkən  
Gözünü sabaha dikdi şəhidlər.  
Üçrəngli bayrağı öz qanlarıyla  
Vətən göylərinə çəkdi şəhidlər. 
 
                                                 
* 1990-cı il 20 yanvar qırğınına işarədir. 
 
________________Milli Kitabxana______________ 
88 
 
O şənbə gecəsi, o qətl günü  
Mümkünə döndərdik çox namümkünü.  
Xalqın qəlbindəki qorxu mülkünü  
O gecə dağıdıb sökdü şəhidlər". 
 
3 
 
"Gülüstan" yarandı düz qırx il əvvəl  
"Şəhidlər" nəticə, "Gülüstan" təməl,  
Azadlıq verilməz bilək bir kərə  
Azadlıq alınar, budur doğru yol.  
Axı "Gülüstan"dan ta "Şəhidlər"ə  
Gedən uzun yoldu keçilən bu yol*.  
Daş körpü - vəhdətini daş Xudafərin!  
Gərəksiz daşların qalağı oldu.  
Üstündən bir kimsə keçmədi... min-min  
Könül həsrətinin gözdağı oldu.  
Gəldi başımıza nələr, ay nələr,  
Goramı aparaq bu dərdi, qardaş?  
Bütün bu bəlalar, bu faciələr  
Həmən "Gülüstan"dan göyərdi, qardaş. 
 
Quzeydə yerini göstərdik yada,  
Zorun təməlini haqq deşə bildi.  
Gördük, bizdən başqa bu gen dünyada  
Bütün ayrılanlar birləşə bildi. 
 
Biriykən ikiyik, bu halımızla  
Biri-birimizə həsrət qalmışıq.  
Biz hələ bu gün də xəyalımızla  
Həsrətin üstündən körpü salmışıq.  
Buna da şükr eib, "təvəkkül" - dedi,  
İmdadçün həmişə üz tutduq göyə.  
Elə zaman gəldi, keçmək istədik  
Xəyali körpüdə biz, daş körpüyə. 
 
 
                                                 
* Bu misralardakı fikir dostum H.Həsənovun "İstiqlal" adlı kitabına yazdığı ön sözdəndir. 
 
________________Milli Kitabxana______________ 
89 
 
Daş körpü - vəhdətim, daş Xudafərin!  
Gərəksiz daşların qalağı oldu.  
Üstündən bir kimsə keçə bilmədi  
Bölünən bir xalqın gözdağı oldu. 
 
Biri-birimizə gendən "gəl" - dedik  
Tanrı üz çevirdi elə bil bizdən.  
O qədər üstündən keçə bilmədik  
Körpünü ot basdı qəhərimizdən. 
 
İki əsrdir ki, o daş körpünün  
Bu tayında mənəm, o tayında sən.  
Sökülüb-dağılır daşlar günbəgün  
Sərhəd dirəkləri xəbərsiz oldu  
Bizim qəlbimizdən keçən körpüdən. 
 
Qəsbkar qəsdini abədi sanmış  
İki başda duran tağlara bir bax.  
Çoxu dağılsa da, dimdik dayanmış  
Birinci tağ ilə axırıncı tağ. 
 
O tağın biri mən, o biri sənsən  
Onlar əsrlərlə dözüb sellərə.  
Selin zərbəsinə tağlar dözübsə,  
Nə gəlib arzusu bir könüllərə? 
 
Bu gün qismətimiz qəm-kədərdisə,  
Dünənki birliyim heç unudulmaz.  
Çayın altındakı torpaq birdisə,  
O tayı bu taydan ayırmaq olmaz. 
 
Neçə il əvvələ qayıdaq yenə  
Diləklər dikəldi, "mən varam" - dedi.  
Bu böyük diləyin zərbələrinə  
Sərhəd dirəkləri tab gətirmədi* 
 
 
                                                 
*
1989-cu ilin dekabr ayında quzey azəri türklərinin tikanlı sərhəd məftillərini yarıb o taya 
keçmələrinə işarədir. 
  
________________Milli Kitabxana______________ 
90 
 
Bu taydan o taya haray qaldırıb,  
Özünə güvəndi bu millət yenə.  
Dəmir məftilləri dişiylə qırıb  
Oğullar doladı biləklərinə. 
 
Araz öz yoluyla yenə axırdı  
Həsrət divarını o gün aşdılar.  
Qardaşlar qırandan zənciri qırdı  
Çayın ortasında qucaqlaşdılar.  
Dərdi boğazlayıb o gün sevincdən  
Onlar hönkür-hönkür hey ağlaşdılar.  
Qardaşlar ağladı o gün doyunca  
Soldatlar, sərbazlar dəhşətə gəldi.  
O günün ertəsi Araz boyunca  
Tikanlı dirəklər yenə dikəldi. 
 
Qovuşdu birgünlük bu tay o tayla  
Bir günlük sevincdən çaş-baş oldular.  
Qardaşı qardaşdan ayırmasıyla  
Soldatla sərbaz da qardaş oldular. 
 
Ölmədi, o günü gördü Bəxtiyar Dedi: -  
Haqq önündə zor bərbad olsun. Dedi: -  
Mən o günü gördüm, Şəhriyar,  
Qabaqda işıq var, ruhun şad olsun. 
 
Bu yerdə ustadla neçə il əvvəl  
Telefon söhbəti yadıma düşdü*:  
Mən ona "gəl" - dedim, o mənə "gəl-gəl"  
Əllər görüşmədi, səslər görüşdü.  
Məndən xəbər aldı: - Neçə yaşın var?  
Yaşımı söylədim, dedi: - Min alqış!  
Dedim: - Nəyə alqış, ustad Şəhriyar?  
Dedi ki, cavansan, sən mənə baxmış.  
Arzum göyərmədi, keçibdir yaşım, 
   
 
                                                 
*
1981-ci il yanvarın 23-də Şəhriyarla olan telefon söhbətim 
  
________________Milli Kitabxana______________ 
91 
 
O vüsal gününü sən gör, qardaşım".  
Getməz ağzımızdan o günün dadı  
Mən gördüm o günü bircə gün, ancaq.  
Başımız üstündə yenə oynadı  
Bu tayda "dubinka"*, 
o tayda şallaq. 
Biz bunu bacardıq... Ancaq nə fayda?  
Verdik əlimizdən yelə fürsəti.  
Allah bir də nə vaxt, hansı dolayda  
Bizə verəcəkdir elə fürsəti? 
 
Tarixdə neçə yol uduzduq, nədən?  
Zirvəyə qalxmışdıq, biz niyə endik?  
Səbrlə, tədbirlə ölçüb-biçmədən  
Ağla güvənmədik, hissə güvəndik. 
 
Səttarxan, Bağırxan və Pişəvəri  
Bizimçün hər biri diridən diri.  
Onlar qəhrəmandı, qəhrəman, fəqət  
Təkcə igidliklə kar aşmır indi.  
Uzağı görmədən, təkcə cəsarət  
Arzuya, istəyə yol açmır indi. 
 
Onlar ölçmədilər uzunu, eni  
Tədbir tökmədilər, əzab çəkdilər.  
Tuta bilsəydilər günün nəbzini  
Arzu güllərini dərəcəkdüər. 
 
Qırx il həsrət qaldı almana alman  
Dövrana baxdılar, vaxta baxdılar.  
Onlar qanadlanan arzularından  
Zamanın çiyninə qanad taxdılar. 
 
Düşündük, dərdimiz artdı ilbəil  
Vaxtın damarını tuta bilmədik.  
Siz: "zaman başqadır, vaxt o vaxt deyil",  
Bizsə o arzuyla şeirlər dedik. 
                                                 
* Dubinka - Dəyənək (rus sözüdür) 
 
________________Milli Kitabxana______________ 
92 
 
 
 
İstiqlal qazandı quzeydə ölkə  
Bunu gözləmişdi millət yetmiş il.  
Bu gün aldığımız azadlıq bəlkə  
Bizi biz edəcək istiqlal deyil? 
 
İstiqlal qazandıq, kim "oxay" dedi?  
Təzə bəlalara biz sinə gərdik.  
İstiqlal milləti sevindirmədi  
İstiqlal qazanıb, torpaq itirdik. 
 
Çəkdi bu milləti hərə bir yerə  
Məqsəd - kürsü eşqi, amal - mənfəət.  
O qədər çəkişdik, həm firqələrə  
Həm də bölgələrə bölündü millət. 
 
Umdu, nəsə umdu Vətəndən hamı  
Amma unuduldu məmləkət dərdi.  
Kürsüyə çatmaqçün biri Ağdamı  
Biri də Şuşanı güdaza verdi. 
 
Bunlar həqiqətdir, ay bədbəxt, sənin  
Hansı amal ilə qəlbin döyündü?  
Unudub dərdini bütöv Vətənin  
Kürsü hərisliyi amala döndü. 
 
4 
 
İslam bayrağıyla başqası gəldi  
Hamı düşündü ki, dünya düzəldi.  
Solub-saralırdı sahibsiz, təki  
Bizim viran olmuş könlümüzdəki  
Arzu çiçəkləri... 
o gün suladıq. 
Biri-birimizi muştuluqladıq.  
Bizim Söhrab Tahir, Balaş, Mədinə  
Bayram libasları geydi əyninə.  
Ertəsi eşitdik möhtərəm imaın 
________________Milli Kitabxana______________ 
93 
 
Yaratdı ölkədə "cümhuri-islam".  
Çox gözəl, cümhura nə irad, nə söz?  
Məgər bu deyilmi istədiyimiz? 
 
Şahlıq diyarında, şah ölkəsində  
"Döndü həqiqətə" yüzillik xəyal.  
Türkün öz dilində, öz ləhcəsində  
Qəzetlər, dərgilər çıxdı dalbadal. 
Nə oldu sonrası? Keçdi bir qədər  
 
Boyalar silindi, bozardı üzlər.  
Gördük vədlərdən təkcə söz qalıb  
Zülm qah-qah çəkir, haqsa hönkürür.  
Şahlıq devrilsə də, başqa rəng alıb  
Yaşayır əvvəlki zülm başqa cür. 
 
Adını dəyişib, əhdini danıb  
Yenə də həmərı zülm, həmən əsarət.  
Qarmağa taxılan ətə aldanıb,  
Tələni görmədi zavallı millət. 
 
Zülm nə din bildi, nə dil, nə Vətən,  
Cəhalət uydurdu İslam adına.  
Açıq fikirlilər qaçdı ölkədən,  
Dözməyib cahilin xurafatına.  
Düşünən başları qovdu ölkədən  
Farsı da, kürdü də, türkü də qəsdən.  
Deyən tapılmadi, ötur yerində  
Mən qafil deyiləm sözə aldanam. 
 
De, hanı bəs sənin əməllərində  
Şəri boğazlayan müqəddəs islam?  
Məgər yuvasından didərgin düşən  
O bədbəxt kimsələr müsəlman deyil?  
İslamda insanlıq ləyaqətindən  
Nitqlər söylədin minbərlərdə sən,  
Yurddan qovduqların bəs insan deyil? 
  
________________Milli Kitabxana______________ 
94 
 
Minbərdən bağırdı söz gövşəyənlər:  
"İslama hər yerdə dayağıq" - deyə.  
Bizi darda qoyub "İslam" deyənlər  
Niyə dayaq oldu bəs erməniyə? 
 
Dandın həqiqəti sən bilə-bilə  
Sübutun uydurma, dəlilin əbəs.  
Erməni qəsbinə kiriməyinlə  
Xoruzun quyruğu görünmürmü bəs? 
 
Qorxuram bu yerdə belinıiz sına  
Adını qoymusan "İslam dövləti".  
Özün de, budurmu din qardaşına  
İslam dövlətinin xətri, hörməti? 
 
Bunun da kökünü bilirik nədir?  
Səninçin "arilik" dindən öndədir.  
İslama "vay" dedi, dinə "vay" dedi  
Arxaya çəkildi din qohumluğu.  
Sizi erməniyə dayaq eylədi  
Əcdadda birləşən qan qohumluğu.  
Tapıldı bizdə də cəhalətindən  
Dinin cövhərini anlamayanlar.  
Atıldı meydana, yapışıb dindən  
Onu ciblərinə qazanc sayanlar. 
 
Kəbəyə getdilər hər il dalbadal  
Ziyarət deyildi, ticarətdi bu.  
Bəs hanı haqq yolu? Bu səfər, bu yol  
Hacılıq adıyla tacirlik oldu. 
 
Dedilər: Dərdlərə son qoymaq üçün  
"İslam partiyası" gərəkmiş bu gün.  
Bir deyən olmadı amma onlara " 
A qardaş, din hara, siyasət hara?"  
Nədir bu partiya? Mən anlamıram  
Firqə, dar çərçivə, firqə bir qəfəs!  
O boyda ucalıq, o boyda İslam  
Firqə qəfəsinə sığışarmı bəs? 
  
________________Milli Kitabxana______________ 
95 
 
Din ilə ucalır ruhumuz göyə  
Göylər bir qiyasa, ölçüyə gəlməz.  
O böyük din ilə bircə firqəyə  
Bəşərin yarısı sığışa bilməz. 
 
5 
 
Sökülür dan yeri, görmürsənmi sən  
Zamamn özündən, vaxtın özündən?  
Bu nə boş xəyaldır, nə şirin röya?  
Közərir çmqa od külün içində.  
Dünyanı titrədən qoca Rusiya  
Bölünüb söküldü bİr gün içiııde.  
Köksünə dağ üstdən dağ çəkilən xalq  
Bir gün dağ çəkəcək dağın köksünə.  
Məftil çopərləri qıra bİIən xalq  
Bir il gec, bir il tez - qıracaq yenə. 
 
Torpağı yoğurur vaxt özü qanla  
Vaxt gəldi, bircə söz min dünya açar.  
Artıq anlamışıq ahla, amanla  
Nə məftil ərıyor, nə sərhəd uçar. 
 
Zülm öz-özünə kəsilir qənim  
Baxın öz yönünü dəyişən çarxa.  
Suyun gəlməsinə şiibhəm yox mənim  
Bir vaxt şınl-şınl su gələn arxa. 
 
Salaq yadiinıza bu gün, cahanın  
Rəngleri dəyişəıı beş qitəsini.  
Biz də görəcəyik Azərbaycanın  
Güneyli-quzcyli xorıtəsini. 
 
Noyabr, 1999  
  
  
________________Milli Kitabxana______________ 
96 
 
 
 
 
 
 
 
 
I  ÜSYAN 
 
"Hümmət, a vətəndaşlar!  
Qeyrət, a vətəndaşlar!" 
 
Sabir 
Bahar zər qələmilə  
Naxış vurur torpağa.  
Qışdakı məşəqqəti  
Unutdurur torpağa.  
Şamaxıda Sabirin  
Balaca bağçasında  
Əyləşib iki yoldaş,  
İki dost, iki sirdaş. 
 
Səhhət, Sabir... iki qəlb  
Səslənir, bir-birinə  
Köklənən simlər kimi.  
Bir nəğmənin eşqinə  
Bir dinən simlər kimi. 
 
S ə h h ə t 
 
Bəli, padişahımız  
Təzə bir fərman verib.  
O, ölüyə azadlıq,  
Diriyə zindan verib. 
 
S a b i r 
 
Ağız yummaqdır, ancaq!  
Bu da təzə fırıldaq!..  
Çeşmələr təşnəsinə  
Bircə udum azadlıq, 
 
AĞLAR-GÜLƏYƏN 
________________Milli Kitabxana______________ 
97 
 
    Harda, harda qalmısan,  
Mənim suyum azadlıq,  
Mənim odum azadlıq?!  
Sənsiz gülə bilərmi  
Üzümüzə  
səadət? 
 
S ə h h ə t 
 
Neyləyək, bir udum da  
Udumdur... heçə lənət!.. 
 
S a b i r 
 
Min arzu bəsləyirəm,  
Mən, axı, hər nəfəsdə,  
Qanadım var, göyüm yox,  
Necə uçum qəfəsdə?.. 
 
Azadlıq - səhərimdir;  
Gündüzüm, axşamımdır.  
Eşqimdir, ilhamımdır.  
O, dənizim, yelkənim,  
Əsil haqqımdır mənim!  
Neçə ümman yaradar,  
Ahımdan göyə qalxan  
Yalnız bircə buludum?!  
Niyə mənə haqqımı  
Versinlər udum-udum?  
Xəyalım azad olsun,  
Düşüncəm azad olsun. 
 
Ürəyimin sözünü  
Mən yazmaq istəyirəm,  
Qoy qələm azad olsun.  
Mən görmək istəyirəm  
Gözlərim azad olsun.  
Danışmaq istəyirəm  
Sözlərim azad olsun.  
Qışqırmaq istəyirəm 
 
________________Milli Kitabxana______________ 
98 
 
  
Qoy dilim azad olsun,  
Dodağım azad olsun.  
Eşitmək jstəyirəm  
Qulağım azad olsun. 
 
Əsarət zəncirini  
Mən qırmaq istəyirəm,  
Qollarım azad olsun.  
Gəzib bütün dünyanı  
Arzumu qulaqlara,  
Bağırmaq istəyirəm,  
Yollarım azad olsun! 
 
Ələmlər bəstəsiyəm!  
Min arzunun səsiyəm,  
Mənə dərman neyləsin?  
Mən arzu xəstəsiyəm? 
 
İçib-içib doyunca  
Azadlıq çeşməsindən;  
Söndürəydim odumu,  
Çeşmələr təşnəsinə,  
Özün söylə, neyləyər  
Suyun bircə udumu?.. 
 
S ə h h ə t 
 
Məgər görməmisənmi  
Damcı necə daş dəlir? 
 
S a b i r 
 
Dəlir, çox yavaş dəlir.  
 
S ə h h ə t 
 
Dəqiqələr, saatlar  
Axır dönüb il olur.  
Dama-dama göl olur.  
"Molla Nəsrəddin"ə bax, 
________________Milli Kitabxana______________ 
99 
 
  
Onu zaman yaratdı.  
Mirzə Cəlil damcıdan  
Axı, ümman yaratdı. 
 
İndi o böyük ədib  
Səni çağırır, səni – 
Deyə Səhhət cibindən  
Çıxartdı məcmuəni. 
 
Zamanın əsəbləri  
İndi çəkilib tarım.  
Oxudu ilk səhfəni:  
-"Sizi deyib gəlmişəm,  
Müsəlman qardaşlanm..."  
Sabir yata bilmədi  
O gecəni sübhədək.  
Açıldı arzuları  
Gözündə çiçək-çiçək.  
Nədir hələ bilmirəm  
Mən o gecənin adı;  
Bircə bunu bilirəm  
O gecə... ah... o gecə  
Tək səhəri doğmadı;  
Doğdu göyü, yeri də.  
Doğdu bizi təzədən  
Mirzə Ələkbəri də. 
 
Dan yeri ağaranda,  
O qalxıb yatağından  
Açdı pəncərəsini.  
Dinləməyə başladı  
Bağçada "hop-hop" deyən  
Şinəbubun səsini.  
Bu səhərə, 
bu səsə 
O niyə səcdə qıldı?  
Açdığı o pəncərə  
Bağçaya açilmadı,  
Şeirimizə açıldı. 
  
________________Milli Kitabxana______________ 
100 
 
Qələm nalə qopartdı,  
Kağıza dəyən kimi  
Bu səs kağız üstünə  
Dağ basdı, 
od çilədi. 
Bu səs əsrlər boyu  
Yatan babamı belə  
Yuxudan silkələdi: 
 
"Yox, mən çığırmalıyam,  
Yox, mən bağırmalıyam!  
Köməyimə, 
dadıma 
Göyü çağırmalıyam,  
Yeri çağırmalıyam!  
Mən bütün qaydaları  
Qanunlan,  
Sədləri  
Dağıdıb qırmalıyam!" 
"Hansı qanunda var ki,  
Öz elindən olasan,  
Hədəf də sən olasan,  
Güllə də sən olasan?.." 
 
Vətənin 
dərdlərilə  
Yandı,  
Alışdı Sabir  
Dərdin dodaqlarıyla  
Dindi, 
Danışdı Sabir:  
"Xalqların cərgəsində  
Mən də varam deyirəm.  
Mən dünyadan özümə  
Həqiqət istəyirəm, 
 
________________Milli Kitabxana______________ 
101 
 
Sədaqət istəyirəm. 
Mən "Hümmət istəyirəm, 
Mən qeyrət istəyirəm..." 
 
"Min ildir sirdaşımız  
Ələm oldu, qəm oldu,  
Niyə, niyə bəs bizim  
Qeyrətimiz kəm oldu? 
 
Yarım bu tayda qaldı,  
Yarım o tayda qaldı.  
Toyum burda çalmdı,  
Yarım o tayda qaldı.  
Daha bu əzablara  
Canimda bir tabım yox...  
Mən təpədən-dırnağa  
Sualam...  
Cavabım yox...  
Bilmirəm öz əlimdən  
Mən hara, hara qaçım?  
Bir əlim qanhm oldu,  
Bir əlimsə harayçım! 
 
Bizi xəlbirə qoyub,  
Sovurdular havaya,  
Biz toz olub ələndik.  
Min ildir, anamızdan  
Süd yerinə qəm əmdik. 
 
İnlədikcə, azalmır  
Dərdlərimiz daha da  
Ürəkdə köz-köz olur.  
Bu haqdır, ağladıqca  
Kişi qeyrətsiz olur.  
Bizdən sonra oyanan  
Ala bildi haqqmı,  
Biz hələ ağlayırıq, 
 
________________Milli Kitabxana______________ 
102 
 
Tarixin təkərinə  
Hey ümid bağlayırıq".  
Yox, mən bağırmalıyam,  
Yox, mən çığırmalıyam!..." 
 
 
2. ÜRƏK VƏ ÇÖRƏK 
 
"Artdıqca həyasızlıq olur el, mütəhəmmil,  
Hər zülmə dözən canları neylirdin, ilahi?" 
 
Sabir 
 
Zərrədə küllə bax!... Şirvan dedikcə  
İslam aləminə lağ etdi Sabir.  
Tiyanda sabunu dağ elədikcə  
Fikrində zamanı dağ etdi Sabir. 
 
Qaranlıq daxmada gecə sübhədək  
O, işıq naminə yazdı, yaratdı.  
Sabirin qəzəbli gülüşlərindən  
Vətən göylərində Günəş dan atdı. 
 
Bütün sualların cavablarını  
Tapdı ilhamında, təbidə Sabir.  
Böyük bir ölkənin dərdini yazdı  
Sabun tiyanının dibində Sabir. 
 
Dünyaya sığmayan fikirlərini  
Zaman, bir tiyana bağlamadımı?  
O dedi: - Anlamaq istəsən məni,  
Düşün ləqəbimi, unut adımı! 
 
Düzü, çox düşündüm... Təxəllüsünü 
Niyə Sabir qoydu Mirzə Ələkbər?  
Böyük gələcəyə dikib gözünü  
Demək istəmiş ki, dözən əzilər!  
Demək istəmiş ki, Vətən lalədir,  
Bağrının başında qarasıyam mən.  
Müsəlman nə demək? 
  
________________Milli Kitabxana______________ 
103 
 
Təşbehi-Sabir, 
İslam dünyasının yarasıyam mən!  
Demək istəmiş ki, səbr edən insan,  
Dünyadan əbədən üzülüşübdür.  
"Şükür" - deyə-deyə bədbəxt müsəlman  
Səbrin lay-lasından cəbrə düşübdür. 
 
Demək istəmiş ki, zavallı Şərqin,  
O sonsuz səbrinin kasasıyam mən.  
Çatıb xirtdəyimə daha qəzəb, kin,  
Səbrim tükənibdir, daşasıyam mən. 
 
Deyirəm, anası süd deyil, ona  
Atəş içiribdir öz döşlərindən.  
Axır göz yaşları hey yana-yana  
Sabirin yaralı gülüşlərindən. 
 
Onun gülüşləri səbirdənmi?  
Yox!.. O, kinin, qəzəbin qəhqəhəsidir.  
Onun gülüşləri bir atəş, bir ox!  
Səbrə qılınc çəkən üsyan səsidir!  
Dardini xalqıyla bölüb ağladı,  
O gülüb ağladı, gülüb ağladı! 
 
Cahilə nə var ki?.. Ürəklər dələn  
Dəli qəhqəhəni bir gülüş sanar.  
Sabirin şeirini oxuyub gülən,  
Nə Vətən anlayar, nə millət qanar. 
 
Bir gün fitva verdi axund minbərdən:  
- Lənətlə çəkilsin Sabirin adı.  
O günün səhəri qəssab Mir Həsən  
Şairə bir misqal quyruq satmadı.  
Axund tapşırdı ki, Şirvanda heç kəs  
Mirzə Ələkbərlə alver etməsin.  
Axundun əmrindən o çıxa bilməz  
Burada bir sirli illət var, yəqin. 
  
________________Milli Kitabxana______________ 
104 
 
Qəssab bilmədi ki, Mirzə Ələkbər,  
Neçin onun kimi yanaşmır dinə.  
Qəssab bilmədi ki, qara gecələr  
O yazıb-yaradır işıq naminə. 
 
Qəssab bilmədi ki, sel tək çağlayır,  
Alışıb yaradır o, ac qarına...  
Qəssab bilmədi ki, o gün ağlayır.  
Millətin gələcək övladlarına. 
 
Qəssab bilmədi ki, bu xalqın nədən  
Özü ağırlıqda qəm yükü vardır  
"Təvəkkül" deməkdən, "şükür" deməkdən,  
Ağzında dili də cadar-cadardır. 
 
Çağırdı elləri o, haqq yoluna,  
Məslək yolçusuna el "yolsuz" dedi.  
O, böyük insanı qəssab bir yana,  
Ömür yoldaşı da başa düşmədi. 
 
Qəlbi qəlbimizdə daim döyündü,  
Yumulu gözlərə göz verdi Sabir  
Yazdı... Qarşımızda güzgüyə döndü, - 
Bizi özümüzə göstərdi Sabir. 
 
Saldı ürəyinə Sabir hər şeyi,  
Min ilin dərdini çəkdi bir anda.  
Yolunda canını qurban verdiyi  
Bədbəxtlər də onu anlamayanda. 
 
Sözüylə, şeirilə o, zaman-zaman  
Donuq şüurlara min toxum əkdi.  
Dəmir çəkic altda fəryad qoparan  
Dəmir parçasi tək o, nalə çəkdi.  
Qızılı döydülər... Haray-həşirsiz  
Yapıxıb mum kimi eləcə qaldı. 
 
  
________________Milli Kitabxana______________ 
105 
 
Dəmiri döydülər... Qışqırığından  
Qulaqlar tutuldu, gözlər qaraldı.  
Qızıl dedi: - Dəmir, söylə nədir bu?  
Məni də döydülər, axı, sənin tək.  
Səsimdən bir adam xəbər tutdumu?  
Dəmirsən, əzaba dözəsən, gərək. 
 
Dəmir söylədi ki: - O zərbələrdən,  
Ahü-nalə çəkib ağlamadım mən.  
Bədbəxt yaranmışam mən, a bəxtəvər,  
Səni dəmir döydü - özgəsi döydü.  
Ona ağladım ki, məni döyənlər  
Özgəsi deyildi, özümünküydü. 
 
Bir gün fitva verdi axund minbərdən,  
-Lənətlə çəkilsin Sabirin adı.  
O günün səhəri qəssab Mir Həsən,  
Şairə bir misqal quyruq satmadı. 
 
Sabun bişirməkçün ona yağ gərək,  
Bəs indi neyləsin? O, çox düşündü.  
Neyləyə bilərdi? O, yalqız, o, tək.  
Dükan da bağlandı, ocaq da söndü. 
 
O, qaralan ocağa  
Baxa-baxa düşünür.  
"Yoxsa arzularım da  
Bu qaralan köz kimi,  
Ocaq kimi tez sönür?..  
Yox, yox! Bu mümkün deyil,  
Sönən ocaqdır ancaq.  
Qəlbimdəki ocaqsa,  
Daha betər yanacaq.  
Yazıram zəmanədən  
Atəş, od uda-uda.  
Könlümdəki ocağı 
  
________________Milli Kitabxana______________ 
106 
 
Heç söndürə bilərmi  
Dəryaların suyu da?  
Bəs bir bölük külfətim?.  
Onların hər arzusu  
Bu ocağa bağlıdır,  
Axı, külfətim üçün,  
Könlümdəki ocaqdan  
Bu ocaq maraqlıdır. 
 
Bu ocaqla yaşayır  
Evdəki lüt balalar,  
Sinəmdəki ocaqdan  
Onlara nə fayda var..." 
 
Milyonları düşünən  
Böyük bir qəlb sahibi.  
Közərən köz önündə  
Alışır ocaq kimi... 
 
Milyonları düşünən,  
Milyonların yolunda  
Əriyib muma dönən  
Müyon-milyon insanın  
Azadlıq yollarında  
Çıraq olan, nur olan,  
Milyonlarçın doğulan,  
Balacabir külfətin  
Çörəyidir, suyudur.  
Milyonların yolunda  
Atəş udan, od udan  
Külfətinin yolunda  
Zəhər udur, qan udur.  
Milyonlara dərs deyən  
Mis tiyana baş əyir – 
Bir balaca külfəti 
 
________________Milli Kitabxana______________ 
107 
 
Dolandıra bilməyir. 
"Yox, yox! Bu mümkün deyil, 
Sönən ocaqdır, ancaq. 
Könlümdəki ocaqsa, 
Daha betər yanacaq..." 
 
Ona yağ satmadılar  
Sabun bişirmək üçün.  
Ürəyinin yağını  
Əridərək günbəgün  
Şair yazdı... Şeirlə  
Haqqını anlamayan  
Nadanları bizlədi.  
Ürəklərin minillik  
Pasını təmizlədi.  
Sabun!  
Şeir!  
İşə bax!  
Təsadüfmü bu, ancaq? 
 
Hər ikisi təmizük!..  
Sən bu təsadüfdəki  
Ahəngə bax, məğzi gör.  
Sabun zahir üçünsə,  
Şeir batin üçündür...  
Sabundan əl çəkməli!  
"Bəs mən necə dolanım?"  
Deyə o, fikrə dalır...  
Əməllər, arzularla  
Yaşayanda ucalan,  
Çörək dərdi çəkəndə  
Görün, necə alçalır... 
  
________________Milli Kitabxana______________ 
108 
 
3. İMTAHAN 
 
"Zahida! Gəl soyunaq bir kərə paltarlarımızı!  
Çıxaraq zahirə batindəki əfkarımızı.  
Hər kəsin ağı qara isə utansın, a balam!" 
 
Sabir 
 
O, həqiqət naminə  
Qələm çaldı... həqiqət!  
Sabun bişirmək - peşə,  
Şeir yaratmaq - sənət.  
Sabun - çörək üçündür. 
 
Şeir - ürək üçündür.  
O, könlünü, eşqini  
Vətənə, xalqa verdi,  
Çörəyi də ürəklə  
Qazanmaq istəyirdi. 
- Necə?.. 
- Müəllim olmaq! 
Körpəcə ürəkləri 
Pərvazlayıb uçurmaq! 
Onların nəzərində 
Arzular dünyasından 
Minbir kaşanə qurmaq! 
Balalara hər şeyin 
Öz yerini tanıtmaq!  
Ah!.. Onlara... onlara,  
Özlərini tanıtmaq!  
Həm bu günü tanıtmaq,  
İndidən, lap indidən  
O körpə balalara  
Dost, düşməni tanıtmaq! 
 
Şairim, düz deyirsən.  
Mən səni anlayıram.  
Düzü, müəllimliyi 
  
________________Milli Kitabxana______________ 
109 
 
Mən bütün peşələrin  
Ən ucası sayıram.  
O, elə ulduzdu ki,  
Bu gün yanır... işığı  
Bizə sabah görünür.  
Özü batsa da, ancaq  
Vətənin göylərində  
Min-min ulduza dönür. 
 
* * * 
 
O bilmir ilk mənzili  
Son mənzili haradır;  
Bu günkü əməliylə  
O, sabahı yaradır.  
Omrü bir nur parçasi  
O, sabahın carçısı!.. 
 
Bəli, müəllim olmaq!  
Bunun üçün nə gərək?  
Ona bildirdilər ki,  
Rəsmi vəsiqə, gərək.  
Vəsiqə! 
- Kimdən? 
- Hardan? 
Dedilər: 
- Mollalardan. 
Yox, yox! O uda bilməz  
Bu təhqiri, bu dərdi.  
O ki ana dilindən  
Dərs demək istəyirdi.  
İstəyir ki, balalar  
Bizim ana dilinin  
O büllur çeşməsindən  
Nur içib feyz alalar...  
Bəs bunun mollalara,  
Bilmirdi nə dəxli var? 
  
________________Milli Kitabxana______________ 
110 
 
- Dərs demək istəyirəm 
Şəriətdən, cənablar, 
İmtahan edin məni. 
Dayanıb heykəl kimi, 
Cahillərin önündə 
Cahillərin düşməni. 
Taleyə bax, günə bax, 
Zamanın hökmünə bax! 
Zaman öz loğmanını 
Pəncəsində inlədir. 
Əsrin nəbzi, nəbzində 
Döyünən bir arifi 
Cahil imtahan edir. 
Zaman - onun ustadı, 
O, zamanın həkimi. 
Zamanın qarşısında 
Dayanıb xəstə kimi... 
Yağır bir-bir suallar: 
- De görək, cəhənnəmin 
Neçə yüz qapısı var? 
Əsrin hər cəfasına 
Dözüb dayanan insan, - 
Əsrin cəhənnəmində 
Alışıb-yanan insan 
Sayır qapılarını 
Xəyali cəhənnəmin... 
 
Dözür, buna da dözür,  
Ona vəsiqə gərək.  
Özü bilir dalını...  
Min cənnətə dəyişməz  
O ki öz amalını.  
Mənasiz suallara  
Cavab verir  
Birbəbir 
O, bığaltı gülərək. 
 İyirmicə uşağa 
  
________________Milli Kitabxana______________ 
111 
 
Müəllim olmaq üçün  
Ona vəsiqə gərək...  
Axund nə biləydi ki,  
Qarşısında dayanan  
Milyonların ən böyük  
Dahi müəllimidir.  
Əsrin ağız dolusu  
Həqiqət mahnısını  
Ötən sarı simidir...  
Böyük müəllim idi  
O ki, vəsiqəsiz də.  
O, əzilən xalqının  
Üsyan deyən səsiydi.  
Vətən üçün od tutub  
Alovlanan ürəyi,  
Onun vəsiqəsiydi.  
O ürəyin başında  
Qaysaqlanan yaralar,  
Daim yanan yaralar,  
Ən gözəl möhürüydü  
Onun vəsiqəsinin... 
 
Axundda ağıl hanı?  
Düşünə dərin-dərin,  
Axund nə biləydi ki,  
Dayandığı minbərin  
Kökünə balta vuran  
Elə bunun özüdür.  
Bu buxara papaqlı,  
Bəstə boylu müəllim,  
Xalqın görən gözüdür.  
Axund nə biləydi ki,  
Ona imtahan verən,  
Bu məğmun, miskin insan – 
şeirilə çoxdan çıxıb  
Əsrin imtahanından,  
Axund nə biləydi ki, 
  
________________Milli Kitabxana______________ 
112 
 
Millətin qulağına  
Haqq sözü deyən budur – 
Gündə min yol adını  
Lənətlə yad etdiyi  
"Ağlar-güləyən" - budur. 
 
4. ÜMİD MƏKTƏBİ 
 
"Yaşasın şəhriyari-hürriyyət"  
Sabir 
 
Onunçun həyat - ümid.  
Onunçun zaman - ümid,  
Onu ucaldan - amal,  
Onu yaşadan - ümid.  
Onun ümid günəşi  
Aləmə şölə saçdı.  
Dükanımı bağlayıb  
"Ümid" məktəbi açdı.  
Elə bil ki, bununla  
O çatdı bəslədiyi  
Hər arzuya, mətləbə.  
Ümidini bağladı,  
Bu ikicə sinifli  
Balaca bir məktəbə. 
 
O unutdu elə bil  
Dərdini də büsbütün.  
Dərs verdiyi hər uşaq  
Bir ümid çırağıydı,  
Bu böyük şair üçün... 
 
"Mənim bağım, baharım,  
Fikri işıqlı oğlum,  
Məktəb zamanı gəldi,  
Dur, yaraşıqlı oğlura".  
Açdı şeirlərilə  
O, yumulu gözləri, 
 
________________Milli Kitabxana______________ 
113 
 
Tanıtdı körpələrə - 
Şanlı sabaha gedən  
Cığırları, izləri...  
Körpələrin gözündə  
Nuh əyyammdan qalan  
Vərdişləri qırdı o.  
Onların ürəyində  
Min çıraq yandırdı o.  
Qanmaq öyrətdi Sabir,  
Qandırdıqca onlara  
Yanmaq öyrətdi Sabir. 
 
Hər şeyin öz admı  
Başa saldı o bir-bir.  
Kor, donuq baxışlara  
Görmək öyrətdi Sabir. 
 
Nifrət öyrətdi Sabir  
"Daş qəlbli insanlara" – 
Buz tək soyuq qanlara.  
Məhəbbət öyrətdi o,  
"Fatma, tükəzbanlara". 
 
Bir istiyə bərabər  
Qızınmaq öyrətdi o.  
Bir soyuğa bərabər  
Üşünmək öyrətdi o.  
Hər kəsə özünü yox,  
Hamıya bir mətləbi  
Düşünmək öyrətdi o.  
O öyrətdi nobellər  
Obasından baş alıb  
Bura niyə gəlibdir?  
Çaqqal dağdan arana  
Hansı iyə gəlibdir?..  
O öyrətdi niyə biz  
Yadlar üçün bu qədər  
Cazibədar olmuşuq,  
Niyə yadı bəzəyib,  
Özümüz xar olmuşuq?.. 
 
________________Milli Kitabxana______________ 
114 
 
  
Balaca körpələrə  
O öyrətdi ayıqlıq,  
O öyrətdi sayıqlıq.  
O öyrətdi vətənə,  
Doğma elə sədaqət.  
O öyrətdi dəyanət!  
O söylədi: "Yaşasın  
Şəhriyari-hürriyyət!" 
 
O, bircə il dərs dedi  
Bu "Ümid" məktəbində.  
O, şeirilə beşcə il  
Bütün Şərqə dərs deyib  
Özgə məktəb yaratdı.  
İlhamından, təbindən.  
O, gülüş arxasından  
Damcılayan göz yaşı! —  
O - bizim şeirimizin  
Ən böyük vətəndaşı!.. 
 
5. AMAL 
 
"Seyli-tən oylə taməvvüca alıb dövrü bərim – 
Bənzərəm bir qocaman dağa ki, dəryadə durar". 
Sabir 
 
Deyirlər, naşiri şeirləriçün,  
Ona pul ayırdı on manat ayda.  
Ancaq qəzəblənib nəyəsə bir gün,  
Bu az raəbləği də göndərmir daha. 
 
Axır ümidi də kəsilir tamam  
Dayanmır, o yanır,  
Yaradır yenə, 
Coşur, əzildikcə daha da ilham,  
Həqiqət naminə, düzlük naminə!  
şeirinin, sözünün müqabilində,  
Onun mükafatı hücumlar oldu.  
Yalan danışmadı, onun dilində  
Həqiqət əbədi bir şüar oldu.  
________________Milli Kitabxana______________ 
115 
 
Təhqirdən, təhdiddən hər saat, hər gün 
Onun sinəsində neçə ox yanıb.  
Sənət yollarında bir amal üçün  
Bizmi çox yanırıq, omu çox yanıb? 
 
Biz hara gedirik, gül, çiçək, alqiş,  
O, hara gedibsə, min təhdid, hədə.  
Bizimtək hörmətlə qarşılamamış,  
Qəlbini gizlədib onu sevən də. 
 
Özünü hörmətə layiq sanmadı,  
Böyük qəlb xidmətə əvəz istəməz.  
Hörmətlə, izzətlə qarşılanmadı,  
Ən böyük hörmətə layiq olan kəs. 
 
O, amal yolunda mücahid oldu.  
O, nə pul tanıdı, nə alqış bildi.  
Əzəldən ürəyin alovu, odu,  
Hansı məbləğ ilə qiyas edildi?.. 
 
Yox, yox! İlham ki, var, könül atıdır,  
Çapacaq həmişə o, harın-harın.  
Öz qəlbinin səsi mükafatıdır,  
Bir amal yolunda yaradanların. 
 
Amal! Həqiqətin səsidir ancaq,  
Onu boğ! Sinədə dayana bilməz.  
Haqqı, ədaləti ayaqlayaraq,  
Oda da atsalar o, yana bilməz! 
 
İlham da amalın, məsləkin oğlu,  
Amalın var isə, ilhamın da var.  
Hünərlə açılar sənətin yolu!  
Amalsız ürəkdə ilham yas tutar!  
Sənət fədakarlıq, sənət cəsarət,  
Sabir möhkəm durdu məslək atında.  
Nə pul, nə mükafat, nə şan, nə şöhrət!  
Ölçüsü amaldır istedadın da... 
 
Bir amal eşqinə yaratdığından,  
Dalğalar içində o, dağa döndü.  
________________Milli Kitabxana______________ 
116 
 
Elə ucaldı ki, o böyük insan,  
Şərqin hər yerindən Şərqə göründü! 
 
6. DƏRMAN 
"Arizi qəmlər əlindən ürəyim şişmiş idi..." 
Sabir 
Sabirin "arizi qəmlər əlindən"  
Ciyəri dağlandı, ürəyi şişdi.  
O ürək dünyanı dərk edən gündən  
Nə qədər cəfaya tab eyləmişdi. 
 
Ən kiçik dərdi də azı min kərə,  
Saldı ürəyinə hər saat, hər gün.  
Qəlbinə saldığı sonsuz dərdlərə  
Daş dözə bilməzdi, ət necə dözsün?.. 
 
Tiflisi dolandı, Bakıya gəldi,  
Özünü göstərdi çox həkimlərə.  
Hamısı toplandı, məclis düzəldi,  
Yozdu xəstəliyi hərə bir yerə. 
 
Həkimlər düşündü hey dərin-dərin,  
Davalar, dərmanlar vermədi fayda.  
Həkimlər bilmədi, dərdli şairin  
Dərmanı tapılmaz əczaxanada. 
 
Həkimlər bilmədi, bir xəstəliyin  
Səbəbi həmişə eyni deyildir.  
Həkimlər bilmədi, dərdli şairin  
Dərmanı - azadlıq, loğmanı - eldir.  
 
Həkimlər, həkimlər, sizdən əlhəzər!  
Dərmanınız eyni, nüsxəniz eyni.  
Yüz nədir, min nədir, neçə min yaşar,  
İnsana versələr istədlyini! 
 
Neçəniz bir yerə hey toplaşdınız,  
Əlac tapmadınız bir dərdə yalnız.  
Sabir təkbaşına arzularından  
Yazdı milyonların dərdinə dərman! 
Bakı, yanvar-fevral, 1962 
________________Milli Kitabxana______________ 
117 
 
  
 
 
 
 
 
 
Həkim dostum Cavanşir!  
Bəşərin cismani ağrıları siz həkimlərin,  
mənəvi ağrıları isə qələm sahiblərinin  
ürəyindən keçir. 
 
PROLOQ 
 
Dodağımda: 
"Beynəlmiləl" nəğməsi,  
Qulağımda: hələ də 
Əzilən millətlərin 
Zəncir səsi, 
ah səsi...  
Qarşımda: 
qoca Hemin* 
Dünyadan "Şikayəti". 
Başımda: 
Əsrimizin 
ağırlığı, 
siqləti...  
Başımın üstündəsə: 
Allahlara kar olub, 
İnsanları eşidən, 
İldırımdan od alıb  
İnsanlığa bəxş edən, 
 
Qartalın pəncəsində  
Köksü qanlı Prometey.  
(Nə üzündə əzab var,  
Nə dilində bir giley). 
 
 
                                                 
*Heminquey 
  
 
TƏZADLAR 
________________Milli Kitabxana______________ 
118 
 
 
Xəyalımda, 
Əhrimənlə Hörmüzün 
Əbədi mübarizəsi...  
Bir də... bu qayğılardan 
Ayrılmaqçün, 
Xəyyamın 
Şərab dolu kuzəsi...  
Düşünürəm... 
Nə olsun, 
Məndən dərin düşünmüş  
Məndən ağıllı başlar.  
Bir fayda verməmişdir  
Düşüncələr, 
qorxular, 
həyəcanlar, 
təlaşlar... 
Dünya nemətlərindən  
İlham düşdü payıma.  
Yenə az-çox dünyanı  
Dərindən 
görmək üçün  
İlham çatdı hayıma.  
Bu ilham, 
bu xəyalla  
Dolandım 
səhər-axşam  
Başına dünyamızın.  
Gördüm: 
Günün,  
Zamanın  
Əməlləri 
Yaraşmır 
Yaşına dünyamızın.  
Çox qocadır ərzimiz  
Ancaq, 
Başqadır bizim  
Ərzimizə ərzimiz. 
  
________________Milli Kitabxana______________ 
119 
 
Tarixdəıı də qocadır, 
Zamandan da qocadır, 
Ancaq qocaman deyil, 
Onu belə qocaldan 
Vaxt deyil, 
Zaman deyil. 
Bir kainat əks olur 
Bəzən bircə qətrədə. 
Bir damlada, 
gilədə. 
O, necə qocadır ki, 
Dərk edə bilməmişdir 
Öz-özünü 
hələ də. 
Tələ quran dünyanın  
Özü bu gün tələdə!..  
İndi... 
Sonsuzluqlara  
Dikib 
Gözünü dünya.  
Boşluqlarda axtarır  
Bəlkə 
özünü dünya?.. 
 
Radiolar bu gün verir  
Bizə dünya xəbərləri – 
Təzə dünya xəbərləri.  
Açır bizim önümüzdə 
kitab kimi  
Qitələri,  
Şəhərləri.. 
Yəqin sabah verəcəkdir  
O, kainat xəbərləri:  
Ulduzlardan danışacaq  
Ora uçaq, 
bura uçaq!  
Ulduzların arasında çəkiləcək 
  
________________Milli Kitabxana______________ 
120 
 
Körpülərdən danışacaq.  
Radiolar bu gün verir  
Bizə dünya xəbərləri- 
Təzə dünya xəbərləri: 
 
Birinci xəbər 
 
Günün günorta çağı  
Prezidenti vurdular. 
 
Rücu: 
 
Qəzetləri 
gümanla, 
şübhəylə 
doldurdular.  
Ayaq açıb şübhələr  
Adamların dalınca  
İlan kimi süründü.  
Amerika 
Başdan-başa  
Qara şübhəyə döndü.  
Bürüdü 
ştatları 
şəhərləri 
Həyəcan.  
Cinayət axtaranlar.  
Əsl canidən özgə  
Şübhələndi hamıdan.  
Yazdı hüquqşünaslar.  
Hərə öz gümanını  
Yazdı, 
bildi həqiqət.  
Şübhə qaranlığında  
İtirildi həqiqət.  
Neçə dəfə, 
 
  
________________Milli Kitabxana______________ 
121 
 
Yalançı 
Məhkəmələr quruldu.  
Cani, 
Yerlərin deyil,  
Göylərin sirri oldu.  
Aya, 
Ulduza gedən  
Sirli yollar tapıldı,  
caniyə tapılmadı.  
"Gördüm" deyən olmadı.  
Oğul istər,  
Bu sirrin 
dənizinə baş vurub 
qəvvas kimi üzəsi!  
Bu da 
əsrin, 
zamanın 
Bir özgə möcüzəsi!..  
Uydurmanın,  
Riyanın  
Gah əskilən, 
gah artan 
Hüdudsuz arşınıyla  
Həqiqət ölçülərmiş...  
Bir nadanın əlində  
Prezident də ölərmiş!.. 
 
İkinci xəbər 
 
Yenə Çində "inqilab".  
Bəli, 
böyük bir ölkə  
Düşübdür böyrü üstə.  
Əqidələr cürbəcür,  
Adamlar dəstə-dəstə.  
Çıxıblar yollar üstə... 
 
________________Milli Kitabxana______________ 
122 
 
Rücu: 
 
Qəfləti qasırğadan  
Sınmış şüşələr kimi,  
Könüllər - çilik-çilik.  
Mədəniyyət adına  
Hərc-mərclik, 
vəhşilik!.. 
Mao deyir "allaham,  
Gərək bu yer kürrəsi,  
Mənim rəyimcə dönsün.  
Mən nə düşünürəmsə,  
Hamı elə düşünsün... 
" Deyir, sənin yerinə,  
Görürlər, 
düşünürlər. 
Yeddi yüz milyon cana  
İki göz, 
bir baş 
yetər!..  
Sən düşünüb 
boş yerə, 
Ağlına güc vermə, gəl!  
Ən ağır yükdür ağıl.  
Sən onu gəzdirmə, gəl.  
Zamana bax,  
Dərdə bax!  
Ağır silahlar susub  
Ağıllar döyüşəndə.  
Yeddi yüz milyon ağlı  
Bir ağıl salmaq istər  
Bu gün, 
qıfıla, 
bəndə!..  
Mümkünmü?  
Yox! 
Yaxşı bax! 
 
  
________________Milli Kitabxana______________ 
123 
 
Yaman yetişib zaman.  
Döndərmək çox çətindir  
Onu öz axarından.  
Axar su kir götürmür.  
Düşüncələr, ürəklər  
Daha zəncir götürmür.  
Mao, 
Dünən sən özün,  
İnqilab etmədinmi?  
Azadlıq şüarıyla  
Çini tərpətmədinmi?  
Vətən sənin şəninə  
Qoşduğu nəğmələrdə  
Dedi: - Sən inqilabçın,  
Azadlıqçın doğuldun,  
Bəs bu gün azadlığa  
Sən niyə qənim oldun?  
Məni yaradıb 
özün, 
Mənim düşmənim oldun.  
Nə qəribə zamandır  
İnsan, 
Gül də verirmiş  
Dünən daş atdığına.  
Bir gün, 
düşmən olurmuş  
Özü yaratdığına!.. 
 
 
Yazıçı Lao-Şenin son sözü 
 
- Yatdıq boz səhrada, quru yerdə biz, 
İllərlə yaşadıq səngərlərdə biz 
Bilmədik rahatlıq, dinclik bircə gün. 
Vuruşduq, 
Qan tökdük bu günlər üçün. 
  
________________Milli Kitabxana______________ 
124 
 
Xalqın cəsarəti, 
kini, 
nifrəti.  
Od oldu, 
Yel oldu, 
Tüğyana gəldi. 
Özümüz yaratdıq bu cəmiyyəti,  
Bu gün özümüzə düşmən kəsildi. 
 
Haqsızlıq önündə səf çəkib durduq,  
Məgər bu günçünmü biz vuruşurduq?  
Çətməyə saldılar eşqi, ilhamı,  
Bir cürə düşünsün dedilər, hamı. 
 
Rücu: 
 
Baxa da bilmirəm, 
lap zəhləm gedir,  
Mənim inkubator cücələrindən.  
Hamısı bir rəngdə, bir biçimdədir  
Seçə də bilmirsən biri-birindən. 
 
Hamının əynində toxunma paltar,  
Şişburun çəkmələr ayağımızda.  
Ucalır yol boyu eyni binalar  
Kibrit qutusutək sol-sağımızda... 
 
Qəzet, kitabdan da gəlmişik cana,  
Eynidir cümlə də, eynidir söz də.  
Eyniyyət içiridə ürək bir yana,  
Vallahı, yoruldu gözlərimiz də. 
 
Fəlakət, bədbəxtlik, dərd ondadır ki,  
Yaşadıq beləcə can güdə-güdə.  
Fikri də, 
hissi də, 
biz paltar kimi  
Dükandan alırıq eyni ölçüdə. 
 
________________Milli Kitabxana______________ 
125 
 
Azadlıq naminə qan tökən də biz,  
Bu gün azadlığa sədd çəkən də biz.  
Belə yaşamaqdan axı nə məna?  
Deyə tapançanı sıxdı alnına... 
 
Üçüncü xəbər 
 
VYETNAMDA MÜHARİBƏ 
 
Rücu: 
 
Vyetnam, bu əzmi sən hardan aldın?  
Bu əzmə, qüdrətə heyrandır cahan,  
Dünyaya səs salan bir əjdahanın  
Önündə dağ kimi necə durmusan?  
Pentaqon düşündü, 
Vuruşdan əvvəl 
Yüz ölçdü, bir biçdi hər şeyi təkrar.  
Sənin qüdrətini, sənin əzmini  
Dəqiq maşınlarla hesabladılar. 
 
Pentaqon düşündü döyüşdən qabaq:  
On min neyləyəcək neçə yüz minə?  
Maşın ömür kəsdi altı ay ancaq  
Sənin iradənə, sənin əzminə.  
Ağalar, maşına qəzəblənməyin,  
Cansız rəqəmlərin nə günahı var;  
Əzmi, iradəni özünüz deyin,  
Necə hesablasın cansız maşınlar? 
 
Maşın vara bilməz bu incəliyə, 
Maşın zoru ölçər, 
Gücü hesablar. 
Maşın nə bilsin ki, "mən haqqam" - deyə, 
Coşan ürəklərdə nə boyda güc var... 
Deməyin günahkar maşınlar oldu, 
Artıq sizin üçün işləmir zaman. 
  
________________Milli Kitabxana______________ 
126 
 
Maşın nə bilsin ki, bir ürək odu  
Min qat qorxuludur yüz-yüz bombadan.  
Haqqını dərk edən özünü anlar,  
Bunu məndən yaxşı Pentaqon bilir.  
Haqqın gözlərilə güllə atanlar  
Nə qüvvət tanıyır, nə qanun bilir. 
 
Dananq cəngəlliyi, 
Gecə tən yan... 
Qoca bir qan 
Hərbi bazalara gedən yolları  
Dolanır birbəbir, gəzir birbəbir.  
Cızıb sinəsini xəritə çəkir...  
Köksə köçürülür cığirlar, yollar.  
(Burda yada düşür qədim nağıllar). 
 Özünü yetirir o, cəngəlliyə.  
Mən də bu cığazı bacardım! - deyə  
Bir xəritə kimi açır köksünü.  
Qoca bir qanda bu qədər belə,  
Şücaət, iradə bəs hardan oldu?  
Deyərdim, ən aciz adamlar belə  
İnamın gücünə qəhrəman oldu. 
Vyetnam təpədir, düşməniysə dağ. 
Deməyin bu qüdrət ona bəs hardan? 
İnamdır, 
inamdır,  
inamdır ancaq. 
Onu döyüşlərdən qalib çıxardan. 
 
Vyetnam, qüvvət də, haq da səndədir,  
Sənin bütün gücün əqidəndədir.  
Güclüsən min dəfə öz düşmənindən,  
Çünki o haqsızdır, haqsan amma sən.  
Korun duyğusu da ona göz olar,  
Əgər eşqi varsa, inamı varsa.  
Gücsüzün bir gücü dönüb yüz olar  
Özünə, haqqına o inanirsa. 
  
________________Milli Kitabxana______________ 
127 
 
Səhhətin qədrini yataqda bimar  
qalandan soruş. 
Azad yaşamağın qədrini ancaq,  
zindanda dustaq  
olandan soruş. 
 
Azadlıq! 
Azadlıq əldən getdimi, 
Dünya da xəyala darısqal gələr. 
İnsan azadlığı itirən kimi, 
Bütün fəlakətlər dalbadal gələr. 
 
Gedər ağızlardan dad da, ləzzət də,  
Ağıl da, ürək də gülər arzuya.  
Azadlıq olmayan bir məmləkətdə  
Həqiqət riyadır, ədalət boya! 
 
İnsan ürəyində kin də, nifrət də  
Əbədi köz bağlar, bir anlıq olmaz.  
Azadlıq olmayan bir məmləkətdə  
Adamlar yaşayar, insanlıq olmaz. 
 
Düşünən beyinlər sönər zülmətdə - 
Yalanla həqiqət üzbəüz olar.  
Azadlıq olmayan bir məmləkətdə  
Düz əyri adlanar, əyri düz olar. 
 
İdrak da boğular, söz də, sənət də,  
Ağıl kilidiənər dildə, dodaqda:  
Azadlıq olmayan bir məmləkətdə  
Nadan başda gəzər, aqil ayaqda. 
 
Bunları apaçıq sən bildiyindən,  
Azadlıq yolunda döyüşə girdin.  
Axı, azadlığın ləzzətini sən  
Qədim tarixindən yaxşı bilirdin. 
 
  
________________Milli Kitabxana______________ 
128 
 
Rücu: 
 
Filin ayağına hələ körpəykən  
Zəncirli, qıfıllı qandal vurdular. 
Niyə? 
Çünki filin gələcəyindən, 
Ağır zərbəsindən çox qorxurdular. 
Günlər aya döndü, 
aylar il oldu. 
Böyüdü, 
bala fil, yekə fil oldu. 
 
O, elə bildi ki, elə sandı ki,  
Bəzəkdir, ziynətdir qandallar filə.  
Fil elə bildi ki, elə qandı ki,  
Dədə, babası da yaşamış belə. 
 
Onu incitmədi bu dustaq halı,  
"Yəqin ki, bu mənim haqqımdır" - dedi.  
Fil öz ayağında gördü qandalı,  
Məhbus olduğunu qana bilmədi... 
 
Zərərsiz heyvandır gördülər bu fil,  
Azad elədilər onu zəncirdən.  
Ancaq... elə bil ki, o, heç fil deyil,  
Bir addım atmadı durduğu yerdən.  
"Yeri! Yeri!" - deyə vurdular onu.  
Qalxmadı, 
Qamçıya başını əydi.  
Axı, azadlığın nə olduğunu  
Fil hardan biləydi, fil nə biləydi. 
 
Vyetnam, sökülür üfüqlərdə dan,  
Sənə arxa durur solun, sağın da.  
Həmişə sən azad yaşadığından,  
Bilirsən qədrini azadlığın da. 
  
________________Milli Kitabxana______________ 
129 
 
İşığın qədrini sinəsi dağ-dağ,  
Gözləri sonradan tutulan bilər.  
Azad yaşamağın qədrini ancaq  
Həbsdə sinəsi köz olan bilər. 
 
Baş açıq, 
Əl yalın, 
Ayaqlar yalın, 
Amerika əsgəri qaçdı cəbhədən. 
Dedi: - Vətənini qoruyanların 
Qanını tökməkdə haqlıyammı mən? 
 
Dedi: - Vyetnama gəldiyim ilk gün 
Vicdanım təmizdi, 
Alnım açıqdı. 
Demə, aldadıblar bizi büsbütün, 
Həqiqət burada qarşıma çıxdı. 
 
Belə anlatmışdı zabitlərimiz:  
Ədalət, azadlıq əsgəriyik biz.  
Qədim Vyetnama gedirik bu gün  
Onların haqqını qoramaq üçün. 
 
Kimdən? 
Çox düşündüm bu sualı mən. 
Sonra başa düşdüm: 
Öz-özlərindən!.. 
Millət bir, 
Vətən bir, 
hava bir, 
su bir. 
Yol iki, 
söz iki, 
təriqət iki. 
Qardaşı qardaşa düşmən edibdir  
Bir ana torpağın iki məsləki, 
  
________________Milli Kitabxana______________ 
130 
 
Bir boyük məmləkət, qanammıram mən,  
Saxta kağızlara necə büküldü?  
Qara siyasəti Ağ evin, dünən  
Bir xalqı, bir yurdu ikiyə böldü.  
İnsan bəd ayaqda hər şeyi anlar,  
Qılınc kəsə bilir bəzən qında da.  
Mən burda ilk dəfə gördüm, 
yalanlar  
Olurmuş həqiqət paltarında da. 
Ax, rəngli cümlələr, boyalı sözlər, 
Abırlı 
ismətli,  
həyalı sözlər. 
 
Mən görə bilmədim o zaman neçin,  
Arxanızda duran o haqsızlığı?  
Bircə mənası var dedim hər sözün  
Mən seçə bilmədim qaradan ağı. 
 
Mən indi bilirəm, bilirəm artıq 
Nədir əsl həyat, 
Əsl azadlıq! 
Biz ağ yalanlara çox uymuşuq, çox, 
Deməyin dərisi qalma vay, vay! 
 
Deyin, həqiqətin paltarını yox,  
Özünü görənin halına vay, vay! 
 
Sözün bəzəyini, saxta zərini  
Mən indi görürəm, təcrubəm ki, var.  
Böyük cənabların dediklərini  
Tərsinə çevirsən həqiqət olar. 
 
Onlar "silahları ləğv edək!" - deyir  
Onlar silahlanır gizlində ancaq.  
Heç kəs bir-birinə könül verməyir.  
Söz alıb söz verir hey qucaq-qucaq. 
 
________________Milli Kitabxana______________ 
131 
 
İnamlar naminə söz yığm-yığm,  
Bağlanır birbəbir müqavilələr.  
Deyirəm, əslində inamsızlığın  
Ən böyük rəmzidir müqavilələr...  
Cənablar "silahlar məhv olsun" deyə,  
Bir-bir imza atır müqaviləyə.  
Danışıb gülürlər lap şirin-şirin,  
Gülüşlər dalında işlər gizlənib.  
Qalxıb görüşürlər... 
bu görüşlərin  
Dalında qıcanan dişlər gizlənib. 
Ax, niyə, ax, niyə bunları bildim?  
Mən diri ölüydüm. 
bilib dirildim.  
Bildim... 
Ax, bu yükü götürmür ürək.  
Bildim...  
Nədən ötrü? 
De, kimdən ötrü?  
Əgər bilməsəydim... 
başqalarıtək,  
Mən də yaşayardım bir insan ömrü... 
 
Yalana, böhtana biz çox uymuşuq,  
Deməyin dərisi qalına vay, vay!  
Deyin, həqiqətin paltarmı yox,  
Özünü görənin halına vay, vay! 
 
Hər gün bir ölkədə qopur vəlvələ,  
Zalimlər, zülümlər gəldi-gedərdir,  
Bəşərin tarixi - qədimdən hələ  
Azadlıq yolunda çəkişmələrdir.  
Azadlıq alınar, yaddan umulmaz,  
Azadlıq verilməz ərməğan təkin.  
Verilən azadlıq azadlıq olmaz,  
Başqa bir rəngidir o, əsarətin. 
  
________________Milli Kitabxana______________ 
132 
 
Şərəfdir ölmək də azadlıq üçün,  
Bu məslək dəyməzmi bütün dinlərə?  
Deyirəm, eşq olsun dünən və bu gün  
Azadlıq yolunda can verənlərə! 
 
Azadlıq - həyatın ən parlaq gözü,  
Azadlıq - ən uca, ən şanlı bayraq.  
Azadlıq arzusu, azadlıq sozü  
Dünyanın ən böyük dinidir ancaq. 
 
Azadlıq - cəsarət, azadlıq - hünər.  
Azadlıq əsgəri heç əyilərmi?!  
Bütün xalqlar üçün azadlıq qədər  
Böyük bir səadət ola bilərmi? 
 
Məzlumun yurdunda bostan əkibdir,  
Zülmü öz içində qocaldan ölkə.  
Bu gün azadlığa qılınc çəkibdir,  
Azadlıq heykəli ucaldan ölkə. 
 
Bəs o, necə danır axan qanları?  
Bu saxta rənglərdən, de, nə göturdük?  
Daim həqiqətdən dəm vuranları  
Həmişə biz belə yalançı gördük. 
 
Mən "hayıf' demərəm tutub əlini  
Azadlıq yolunda axan qanlara.  
Alqış! Azadlığın tunc heykəlini,  
Qəlbində yaşadan mərd insanlara! 
 
Dördüncü xəbər 
 
Cənab Conson narahat,  
Ledi Conson narahat – 
Amerikada oğurluq,  
Artır,  
Artır 
hər saat. 
  
________________Milli Kitabxana______________ 
133 
 
Rücu: 
 
Xırda oğurluqların  
Törətdiyi cinayət,  
Böyük oğurluqların  
Dəhşətindən ağırımış...  
Xanım Conson 
Ölkənin 
Kübar xanımlarını  
Məşvərətə çağırmış: 
- Kimdir burda günahkar? 
- Neyləmək? 
- Bir-bir deyin, 
Kimin nə təklifi var? 
-Qaranlıqdır küçələr, 
İşıqları çoxaltmaq! 
- Bəlkə... valideynlər... 
- Yox-yox! Nə danışırsan 
Günahkar əsrimizdir, 
Qızışıbdır beyinlər... 
Söz verilir Ertaya – 
Zənci müğənnisinə: 
-Gərək bütün ürəklər 
Vicdan, insaf odunun 
Atəşinə isinə. 
Varmı bizdə bu vicdan? 
- Erta, nə danışırsan? 
- Mən nə danışdığımı 
Bilirəm... 
qulaq asın.  
Kim istər, 
öz ölkəsi 
Yad ellərdə talansın?  
Ölkəmizin içində  
Oğurluğa dözməyib,  
Qanunu bərkitmişik.  
Ancaq yad ölkələrə  
Oğurluğa getmişik! 
  
________________Milli Kitabxana______________ 
134 
 
Beşinci xəbər 
 
Cənab Conson 
Görk üçün  
Əmr edir qəzetlərə:  
" - Bildirsinlər Ağ evin  
Növbəti xəbərini:  
Prezident çəkinmədən  
Vyetnama göndərir  
Öz qızının ərini" 
 
Rücu: 
 
Tez yayır bu xəbəri  
"Amerikanın səsi" də:  
"Ədalətin naminə"  
Vyetnamda döyüşür  
Consonun yeznəsi də.  
Yazdı başqa qəzetlər:  
"Bu da prezidentin  
Əzmidir,  
Hünəridir..."  
Ancaq... heç yazmadılar  
Vyetnamda döyüşən  
Consonun tək qızının  
Səkkizinci əridir... 
 
Çox da ata göndərir, 
Bu gedər gəlməz yola 
Razılaşdı nədən qız? 
Doqquzuncu, 
Onuncu 
Ərlərə getməzmi bəs 
Səkkizinə gedən qız?.. 
  
________________Milli Kitabxana______________ 
135 
 
EFİRDƏ DÖYÜŞ 
 
Düyməni burursan, 
Efirdə səslər...  
Qarışıb dolaşır biri-birinə  
Bir ölkə havadan hey axşam-səhər  
Böhtanlar yağdırır özgələrinə. 
 
Əvvəllər beləydi: 
durub döş-döşə 
Çıxardı düşmənlər açıq döyüşə...  
Qılıncda parlardı qəzəb, ədavət,  
Bu açıq döyüşdə sözə nə hacət?  
Arxadan vurmazdı düşməni düşmən,  
Həm ölən kişiydi, həm də öldürən... 
 
Dəyişdi dünyanın köhnə əhvalı,  
Artıq bu adətlər qocaldı, getdi;  
Koroğlu demişkən:  
"Tüfəng çıxalı,  
Mərdlik də dünyadan baş aldı getdi..."  
Bu gün, bu əsrdə biz nahaq yerə  
Vəhşilik demirik bu adətlərə.  
Deyirik, məhv olsun ədavət görək,  
Qardaş olmalıdır btitün adamlar.  
Böyük duyğularla yaşasın ürək,  
Axı, qan tökməkdə nə yaxşılıq var? 
 
Ancaq dərd odur ki. 
ədavətin də 
Özü məhv olmadı, sözü dəyişdi;  
Xain ürəklərdə, 
qəzəb də, 
kin də, 
Astarı saxladı üzü dəyişdi.  
Qan tökmək qanunla yasaq olandan,  
Qanları qaraltmaq dəb olub yaman!.. 
  
________________Milli Kitabxana______________ 
136 
 
İnqilab elədik, zülmü devirdik,  
Uymadıq zamanın min qəzasına.  
Biz mərdü mərdanə döyüşə girdik,  
Haqsızı çatdırdıq öz cəzasına. 
 
- Bəs onda?..  
Bilirəm, nə soracaqsan,  
Nədir bu yaltaqlıq, ikiüzlülük?  
Əfsus! Öz yoluyla gedirkən zaman,  
On safı korlayır bəzən bir çürük... 
 
Dəyişir sonunu hər şey, diqqət et  
Dəyişir adətlər, qanun-qaydalar.  
İndi ədavətin başında beret,  
Üzündə təbəssüm, əlində gül var. 
 
Baxırıq keçmişə indi uzaqdan,  
Araya illərdən dağ endirmişik.  
Kinin, ədavətin əyninə çoxdan  
Mədəniyyət donu geyindirmişik. 
 
Təhsillə, sənədlə sanırıq ki, biz  
Çatmışıq ən ali mədəniyyətə.  
Ancaq qıcqıranda əsəblərimiz,  
Məhəbbət bir anda dönür nifrətə. 
 
Qəzəbli anlarda  
İnsan büsbütün  
Dəyişir, alçalır, 
(gözlərdən iraq...)  
O, öz mənliyini böyütmək üçün  
Dediyi "mən"lərlə kiçilir ancaq. 
 
Arxada "filankəs alçaqdır" deyən,  
"Alçağın" üzünə irişir indi.  
Açıqca döyüşə girə bilməyən,  
İmzasız məktuba girişir indi. 
 
________________Milli Kitabxana______________ 
137 
 
Yazır ki: "Oğrudur filan, filankəs",  
Yazır ki: "Onların gözü tox deyil".  
Hamıdan yayınıb gizli-gizli bəs  
Ozgəyə gor qazmaq oğurluq deyil? 
 
Özgəyə xəlvəti quyu qazanda,  
Söylə, öz-özündən utanmadınmı?  
Öz dəsti-xəttində sən "K" yazanda  
Kişilik sözündən utanmadınmı? 
 
Qələm gələcəyə yol göstərəndir,  
O ki, yaranmayıb böhtanlar üçün.  
Qələm könüllərdən çiçək dərəndir,  
Ona yaraşarmı gor qazmaq bu gün?  
Düşün babaları: Müdrik sözləri 
Yurdun dövlətidir, elin varıdır.  
Qobustan dağında qılınc izləri  
Düşmənə imzalı məktublarıdır. 
 
Düyməni burursan, 
Efirdə səslər... 
Qanşıb dolaşır biri-birinə; 
Bir ölkə havadan hey axşam-səhər 
Böhtanlar yağdırır özgələrinə. 
 
Amerikanın səsi, 
Bi-bi-si, 
Pekin... 
Dinməmiş bilirsən nə deyəcəkdir. 
Dolub qulaqları bəşəriyyətin - 
Axı, bu yalanlar kimə gərəkdir? 
 
Biri digərinə "zülümkar" deyir,  
Özü də bilir ki, yalan danışır.  
Zalim öz gözündə tiri seçməyir,  
Özgə gözündəki qıldan danışır. 
 
  
________________Milli Kitabxana______________ 
138 
 
Efirdə qarışıb səslər səslərə, 
Yalanlar titrəyir, 
Əsir havada. 
Bir mətləb səslənir gündə min kərə, 
Sözlər bir-birini kəsir havada. 
 
Susun, ey bayquşlar, yazıqdır insan,  
Sizdə bir azacıq insaf varmıdır?  
Bu bəşər övladı eşq ucbatından  
Dünyaya gəlməkdə günahkarmıdır? 
 
İnsanın qayğısı, dərdi cürbəcür,  
Ona aman vermir həyəcanları.  
Onsuz da qəlbləri təlatumlüdür,  
Qoyun qulaqları dincəlsin barı. 
 
Efirdə dəhşətli bir çarpışma var,  
Səslər bir-birindən qeylü-qal edir;  
Yalan fabrikləri - teletayplar  
Hər saat min yalan istehsal edir.  
Ölkələr qışqırıb, deyir: "Mənəm, mən!"  
Eşidə bilmirik "O da var!" - deyən. 
 
Nigar Koroğludan sordu: - Heç səni  
Bir yıxan olubmu, biləydim bunu?  
Koroğlu dedi ki: "Gizir Mustafa  
Bu gün çaya basdı qoç Koroğlunu". 
 
Daladı qurd kimi bəşəriyyəti, 
"Mən!", "Mən!" - deyə-deyə Hitler də bir vaxt 
Özgə hesabına, o, bir milləti 
Böyütmək istədi, kiçildi ancaq. 
 
İndi silahları əvəz edib söz,  
Boyunlar söz ilə düşür qarmağa.  
Böhtanlar yağdırır Bonn, gecə-gundüz  
Çalışır haqsızı haqlandırmağa. 
  
________________Milli Kitabxana______________ 
139 
 
Hakim masasında zor aldı qanun  
İttiham eləyir vicdanı, arı,  
Dünya təmtəraqlı səhnədir, 
onun  
Yalandır, böhtandır rejissorları. 
 
Namərdlər ağzında haqq çilik-çilik  
Doğranıb səpildi efirə yerdən...  
Böhtanlar yurdunda mərdlik, kişilik;  
Baxır adamlara abidələrdən... 
 
 
Beyin axını 
 
Amerikanın qızılı var,  
Dolları var.  
Bu dolların gücünə də  
Uzaq, yaxın ölkələrə  
Gizli-gizli yolları var.  
Ölkələri deyil yalnız  
Gözəl-gözəl duyğuları,  
Dərin-dərin fikirləri,  
Zəncirlərə sala bilən  
Güclü-güclü qolları var.  
Alır, satır o, hər şeyi —  
Şirin-şirin diləkləri,  
Beyinləri,  
Ürəkləri...  
O, suları bulandırır  
Qızılların şəfəqilə.  
O, gözləri qamaşdırır  
Ağızları sulandırır.  
Tələsinin qırmağına  
Quyruq taxıb  
Asiyanı dolandırır,  
Afrikanı dolandırır...  
Bəzək vurub 
  
________________Milli Kitabxana______________ 
140 
 
O, "azadlıq heykəlinə". 
İngilisin barmağını 
Çoxdan kəsib, 
Calaq edib öz əlinə. 
Xırda-xırda ölkələrə 
Layla çalır. 
Siyasəti hamarlayıb, 
Xəyalları tumarlayıb 
Fikirləri tora salır... 
Afrikadan, 
Asiyadan, 
Avropadan 
Amerikaya ağıl axır, beyin axır.  
Yüz-yüz axır,  
Min-min axır... 
Beyinləri xammal kimi daşıyırlar  
Qalaq-qalaq.  
Onu sataq,  
Bunu alaq!..  
Dili bağlı,  
Qolu bağlı, 
Köksü dağlı millətlərin,  
Təkcə varı, sərvəti yox,  
hissi,  
fikri, 
Düşüncəsi talan olur.  
Həqiqətin doğru, düzgün tərcüməsı  
Yalan olur.  
Neçə-neçə ildən bəri 
beyinləri 
Bir dollara dəyməyənlər,  
Alır, satır  
Fikir dolu,  
Əməl dolu,  
İşıq dolu 
beyinləri. 
Söz qudurub haqqı danır,  
"Həqiqəti" təmsil edən, 
  
________________Milli Kitabxana______________ 
141 
 
Qanun sapla baltalarla 
Haqqın başı parçalanır. 
Bu qanunlar layla çalır 
Millətlərə bələyində, 
Yalanların başı durur bir ölkədə, 
Əlləriysə gəzir başqa bir ölkənin 
ürəyində... 
Millətlərə xeyirini, zərərini 
O göstərir, 
Qanun əkib, 
Qızıl dərir. 
Amerikaya beyin axır, 
əməl axir, 
işıq axır. 
Bu əməllə, bu işığa  
Afrikalı gendən baxır,  
Asiyalı gendən baxır. 
 
 
ÜSYAN 
 
Amerikaınn Vyetnamdakı müharibəsina etiraz etdiyinə  
görə həkim B. Spok məhkəməyə verilmişdir. 
 
- Neçin axmalıdır uzaq diyarda  
Amerika gəncinin günahsız qanı?  
Bu qəsdli, qərəzli vuruşmalarda,  
Sizdən soruşuram, 
ədaləl hanı? 
 
Bayquş əməllidir əməlləriniz,  
Buna biganədir qanun da, din də.  
Neçin xoşbəxtliyi tapmalıyıq biz  
Başqa ölkələrin bədbəxtliyində? 
 
Neçin sahibini evdən qovlayaq,  
Neçin şəhərlərə od ələyək biz?  
Neçin ürəklərə dərd, ələm qoyaq,  
Neçin yanaqlara yaş çiləyək biz? 
  
________________Milli Kitabxana______________ 
142 
 
Qorxub cəmiyyətin xəstəliyindən,  
Artıq təbabətdən əl çəkirəm mən.  
Tək-tək xəstələri sağaltmaq hələ  
Deyil əlimizdə o qədər çətin.  
Ey həkim dostlarım, verək əl-ələ  
Dərdini düşünək bu cəmiyyətin.  
Üzüldük, 
düşündük, 
bilmədik ancaq 
Nədir dərmanımız, çaramız bizim.  
Biz burda xəstəyik, 
bilmədik ancaq, 
Vyetnamda açıldı yaramız bizim.  
Bu sözlər üstündə tutdular onu,  
Çəkdi məhkəməyə dğru doğrunu.  
Dedilər: - Vətəndaş deyilmisən sən?  
Bəs sənin qeyrətin, namusun hanı?  
Bizi imdadına səslərkən Vətən,  
Güldürdün Vətənə bütün cahanı.  
Dedi: - Günahkarı məgər dünyamı?  
Kəsir kökümüzü öz əllərimiz.  
Billah, gülməlidir, 
Vyetnamdamı  
Vətən qeyrətini çəkməliyik biz? 
 
Bəs onda... hər yerdə deyirik nədən,  
Zülmün zəncirini çoxdan qırmışıq,  
Biz ki, yurdumuzu dövri-qədimdən  
Azadlıq ölkəsi adlandırmışıq. 
- Azadlıq! Hər şeyin, axı, həddi var. 
- Bizi məhv elədi hədlər, hüdudlar. 
- Demək hüdudlara nöqtə qoyulsun? 
Həkim, çox böyükmüş sənin niyyətin. 
-Yarımçıq azadlıq qoy sənin olsun. 
Bütövü gözəldir hər səadətin. 
-Həkim, zamana bax, özünü danla, 
Görmüşük döşünə çox döyənləri. 
 
  
________________Milli Kitabxana______________ 
143 
 
Zaman özü udur vaxtla, zamanla  
Fikrini kökləyə bilməyənləri.  
Həqiqət boyanın dalında yatır,  
Utanmaz-utanmaz böhtan da atır,  
Zamana boyalar, vaxta boyalar,  
Min dilli boyalar, saxta boyalar, 
 
Gün dedim Günəşə, ay dedim Aya,  
Öyündüm xəyali gündüzlərimlə.  
Baxmaq istəyirəm, axı, dünyaya  
Mən öz gözlərimlə, öz gözlərimlə.  
Bir eşqim, min arzum, min diləyim var,  
Çalma min ürəyi tək bircə simlə.  
Mənə ürək vermə, öz ürəyim var,  
Duymaq istəyirəm öz ürəyimlə. 
 
Qoy özünə qalsın bu səfsəfələr,  
Mən seçə bilirəm düzü əyridən.  
Mənə ağıl vermə, öz ağlrm yetər,  
Qanmaq istəyirəm öz ağlımla mən. 
 
Vətəni hamıdan çox sevdiyindən  
Vətənin düşməni - dedilər ona.  
Həmişə... Zindana dönübdür Vətən  
Vətənin ən böyük oğullarına. 
 
Gəlin, varaqlayaq keçmiş illəri,  
Düşünən başlara qılınc çaldılar.  
Danteni, 
Puşkini, 
Feyxtvangeri,  
Hadini Vətəndən qaçaq saldılar. 
 
Haqqı bayraq edən, 
qədimdən bəri 
Batıb iynə kimi gözünə əsrin.  
Böyük ürəklərin böyük sözləri  
Dəyib sillə kimi üzünə əsrin. 
 
  
________________Milli Kitabxana______________ 
144 
 
Böhtanlar atıldı, damğa vuruldu  
Andı Vətən olan vətəndaşlara.  
Bu nədən belədir? 
Bir hakim oldu  
Həmişə boş başlar dolu başlara. 
 
Nədən qarşı qoydu "mənəm" deyənlər,  
Cılız mənliyini yüz-yüz minlərə? 
Bu nədən belədir 
düşünməyənlər 
Bir düşmən kəsildi düşünənlərə?..  
Sual yerindədir. 
Cavabı: Qorxu!  
Boş başlar şübhəylə, qorxuyla dolu! 
 
Zoru bu dünyada haqq sayanların  
Ən böyuk silahı iftira, böhtan.  
Öz nahaq işini anlayanların  
Həmişo üşümuş canı qorxudan. 
 
Vuruşmuş, döyüşmüş onlar müttəsil,  
Zülmü hədələyən haqqın səsiylə,  
Zora güvənənlər, ağılla deyil,  
Düşünmüş həmişə əzələsiylə. 
 
Haqqa deyiniblər: - Deyəsən, sənin  
Yemin bir balaca artıq olubdur.  
Doğru danışanın, doğri deyənin  
Papağı həmişə yırtıq olubdur. 
 
Vətəni hamıdan çox sevdiyindən  
Vətənin düşməni dedilər ona.  
Vətən zindan olub dövrü-qədimdən  
Vətənin ən böyük oğullarına. 
 
  
________________Milli Kitabxana______________ 
145 
 
QARA-AĞ 
 
Cərrah Kr. Bernard ikinci ürək köçürmə əməliyyatını  
diş həkimi Blayberqin üzərində aparmışdır, Blayberq  
indi bir zəncinin ürəyi ilə yaşayır. 
 
İndi deyirsən ki, insandır hamı, 
Bəs onda?.. 
Blayberq, de, yadındamı;  
-Dişimi çək! - deyə sənə yalvaran, 
Zəncini evindən qovdun o zaman. 
Dedin: 
-Çəkilməsə dişi zəncinin 
Günəşmi sönəcək, Aymı batacaq? 
Ayrıdır millətin, ayrıdır dinin, 
Mənim pasientim ağlardır ancaq. 
O sənə yalvardı, 
Rədd elədin sən. 
Dedin: - Zəhləm gedir dilənçilərdən. 
O getdi... 
Sübhədək çəkib əl-aman, 
Gözünü qırpmadı diş ağrısından... 
Ağlını itirir insan az qala  
Zamanın dolaşıq keşməkeşində.  
Ağrıyan zəncinin dişiymi?.. 
Əsla! 
Zaman ağrıyırdı onun dişində.  
Ancaq... heç bilmədin, heç bilmədin sən  
Dünyada çox böyük bəlalar da var.  
Çoxları azlara məhkum eyləyən  
Zamanın da yaman oyunları var.  
İllər düyün-düyün ötüşdü... 
Bir gün, 
Ürək ağrısından yatağa düşdün.  
Sən onda umdun ki, yer üzündəki  
Həkimlər tək səni düşünüb ansın. 
 
  
________________Milli Kitabxana______________ 
146 
 
Yalvardın hamıya əl açıb, 
təki  
Bir az da, bir az da ömrün uzansın. 
Bir günlük ömürçün kim bilir, bəlkə  
Sən qurban verərdin ciyərparanı.  
Qarşına çıxartdı taleyin yenə  
Qapından qovduğun həmən qaranı. 
 
Qapından qovduğun həmən zəncinin 
Ürəyi döyündü köksündə sənin... 
Zəncinin əməyi, 
Duzu, çörəyi, 
Böyük duyğularla vuran ürəyi 
Sizə gərəkmiş! 
Hamının ürəyi, demə, ürəkmiş!.. 
 
İndi deyirsən ki, insandır hamı,  
Blayberq, Blayberq, bəs yadındamı,  
Qapından qovduğun o qara zənci?.. 
İndi özün de, 
Sənmi dilənçisən, omu dilənçi?  
Zəncinin ürəyi sənin sinəndə  
Vurandan bəri, 
Sevməyə başladın, de, bəlkə sən də,  
O böyük ürəkli qara üzləri?.. 
 
Dəblər 
 
Restorana gəlmişəm, 
Yeyəm, 
İçəm, 
Həzz alam. 
İtmi boğuşdururlar, 
Bu nə səsdir, ay balam?.. 
Orkestr haray salıb, 
Yöndəmsiz gurultular 
  
________________Milli Kitabxana______________ 
147 
 
Bir-birindən seçilmir.  
Vallah, ağız deyəni  
Qulaq eşidə bilmir.  
Bəlkə... 
Geri qalmışam – 
Əsr çox qabaqdadır,  
Mənə uzaqdan baxır?..  
Neyləyim ki, bu yönsüz, 
eybəcər gurultular  
Beynimə mismar çaxır.  
Biz bu kəlmə səslərə - 
Bu uydurma,  
Bu saxta, 
Bu düzəlmə səslərə  
Əsrin səsimi deyək?  
Mən bilmirəm, 
özgənin 
Qabağından qalanı,  
Axı, niyə gövşəyək?  
Məgər yenilikmidir,  
Özünü bəyənməyib,  
Özgəni doğma tutmaq?  
Geyib özgə çəkməsi,  
Yerişini unutmaq?  
Başa salın bir məni,  
Gözəl nəğmələrimiz 
var ikən  
nədən ötrü  
Yamsılayaq özgəni!..  
Yenilikmi?  
Bağışla! 
Yamsılamaq - ən böyük  
Köhnəlikdir, köhnəlik!  
Bizi hara aparır  
Bu "yenilik" ədası?  
Həndbolun,  
Futbolun  
Hakimlik iddiası? 
  
________________Milli Kitabxana______________ 
148 
 
Hara olur qoy olsun,             
Çörək çıxartdığım yer  
Vətənimdir - deyənlər – 
Vətənin qeyrətini  
Ömründə çəkməyənlər,  
Futbol oyunlarında  
Dönür vətənpərvərə.  
Öyünür əbəs yerə!..  
Onun Vətən qeyrəti  
Özü kimi saxtadır  
Qeyrətinin siqləti  
Ayaqlarda sürünən  
Futbol ağırlıqdadır. 
 
Nədir bu əyləncələr? – 
Dərk edə bilmirəm mən.  
Adamlar usanıbmı  
Dərin düşüncələrdən?..  
Deyirlər, Amerikada  
Alimlər baş sındırıb  
İnsan üçün 
cürbəcür  
Kokainlər,  
Tiryəklər,  
Əyləncələr 
düşünür.  
Neçin? 
İnsan fikirdən.  
Qayğıdan,  
Düşüncədən  
Bir az ayrılsın deyə.  
Bu dünyadan üzülüb  
Özünə dalsın deyə...  
LSD - təzə tiryək.  
Nəşələnməkçün 
insan  
Ağlın itirsin gərək.  
________________Milli Kitabxana______________ 
149 
 
Bircə günlük kef üçün, 
Bəzən insan 
əl çəkir 
Ağlından da büsbütün. 
Dərdə bax! 
Əl götürür 
Düşüncədən, ağıldan, 
Ağıl əsrində insan!.. 
Nəyə gərək düşünmək? 
Gül, 
Hırılda, nəşələn! 
Özünü dərdə salır 
Çox düşünən, 
Çox bilən! 
Əsr buramı gəlmiş?.. 
 
İnanmıram buna mən! 
Bu gün bu dəb, sabah o dəb. 
Bu dəb gedir, 
o dəb gəlir.  
Paltarımız köhnəlməmiş 
dəb köhnəlir. 
Dəb dəyişir, biz açmamış gözümüzü  
Bu dəblərə  
Uyğunlaşa-uyğunlaşa  
İtiririk özümüzü. 
 
Nəğmədə də, 
şeirdə də təzə dəblər...  
Dəyişdikcə 
bu qaydalar, 
bu ölçülər, 
bu ədəblər,  
İnam itir  
Təqlid gəlir, 
zövq alçalır.  
Özümüzdən bəs nə qalır? 
  
________________Milli Kitabxana______________ 
150 
 
Axı, neçin özümüzü  
Qurban verək dəblərə biz?  
Gəlin, tapaq özümüzü 
bir kərə biz! 
Hər yetənə baş əyməyək;  
Adamda bir sifət gərək, 
inam gərək! 
Yazıq söyüd! 
Nə meyvəsi, nə barı var, 
Onunçun da 
Nə qeyrəti, nə arı var. 
Vüqar ki, yox, "bəli" deyir, 
Gah bu yelə, 
Gah o yelə! 
Ey dəblerə uyan oğlan, 
sən də belə! 
Öz barın ki, yoxdu sənin,  
Vüqarın ki, yoxdu sənin,  
Gərək ağzın tez sulana  
Özgələrin meyvəsinə,  
Öz səsin ki, yoxdu sənin,  
Elə dəm tut yad səsinə!... 
 
 
Suallar 
 
Nəsimi söylədi: - Allahdır insan,  
Onun qüdrətilə dünya bir zaman  
Gülüstan olacaq,  
Cənnət olacaq!..  
İnsanın gücünə inandı... 
ancaq,  
Bu günsə... 
başqadır hökmü zamanın,  
Cahanı qorxudur insan fitnəsi,  
Atom bombaları - köhnə dünyanın  
Başmın üstündə barmaq hədəsi. 
 
  
________________Milli Kitabxana______________ 
151 
 
Elə bil Nəsimi qalxıb məzardan,  
Deyir: - Mən güvəndim sənə, ey insan.  
Sənin əməlinlə indi söylə bir,  
Bu qoca dünyamız bəs hara gedir? 
 
Tolstoy dedi ki: - Bəşər ucalsın,  
İnsan öz nəfsinə qələbə çalsın.  
Vicdan nəğməsilə boy atsın bəşər,  
Yaratsın,  
Yaşatsın, 
yaşatsın bəşər! 
İnsan təmizlikdə bənzəsin suya,  
Ağıl yoldaş olsuıı eşqə, duyğuya.  
Vicdanın səsinə dəm tutsun əməl,  
Dünyanın dərdini ovutsun əməl  
Bəşərdən həmişə yaxşılıq uman  
O böyük peyğəmbər, o böyük insan,  
Yaşayıb görsəydi bu dəhşətləri, - 
Yeraltı, yerüstü müsibətləri  
Deyərdi: - İnsana dünya dar olmuş,  
Əməli başına bir çidar olmuş.  
Nədir insandakı 
bu tamah,  
bu nəfs,  
Dünya bu minvalla hara gedir bəs? 
 
"Qürurla səslənir insanm adı!"*  
Deyən 
əsrimizin böyük ustadı,  
Güclülər önündə alçalanları,  
Yalana, böhtana əl çalanları  
Görsəydi, deyərdi: - Bu nə kəshakəs?  
Bu qoca dünyamız hara gedir bəs? 
 
Hadi də, 
London da, 
  
 
                                                 
*M.Qorki 
  
________________Milli Kitabxana______________ 
152 
 
Sveyk də, 
Hem də, 
Həyata necə də qəlbən vuruldu.  
Elə ki, tapdılar nəşəni qəmdə,  
Hər biri özünə bir qatil oldu.  
Onlar dedilər ki, - əsəblərimiz  
Daha dözə bilmir, gərilıb simtək.  
Könüllü gəlmədik bu dünyaya biz,  
Nə olar, dünyadan könüllü getsək?.. 
 
Onlar dedilər ki, - bəzən bir günü  
İnsan neçə-neçə ömrə dəyişməz.  
Daşıya-daşıya ağır yükünü,  
Bu qoca dünyamız hara gedir bəs? 
 
İnsana xidmətdə gördü Şveyser  
Bütün mənasını, dadını ömrün.  
Gəzdi ölkələri, gəzdi birbəbir,  
Yaşatdı, yaratdı başqalarıyçün...  
Deyir insanlara Şveyser bu gün: 
- Özünü düşünür, özünü hər kəs, 
Bu qoca dünyamız hara gedir bəs? 
 
Nələrə qadirmiş insan hünəri!..  
Səsiylə yarışan təyyarələrin 
Gurultusunda  
Elə bil düşünür Sent-Ekzuperi: 
- Ağıldan, əməldən geri qaldı səs. 
Bu qoca dünyamız hara gedir bəs? 
 
Gözəgörünməzdən ummadıq kömək,  
İnsanın özüdür - dedik - pənahı.  
Yerdə axtarmadıq biz Arşimettək,  
Fikrimizdə tapdıq istinadgahı. 
 
Ucaldıq göylərə, baş vurduq yerə,  
Güldü üzümüzə göyün qatları,  
Mindik maşınlara, təyyarələrə,  
Verdik kolbasaya biz Qıratları... 
  
________________Milli Kitabxana______________ 
153 
 
Həmişə irəli! 
Geri dönmədik. 
Duyduq qəlbimizdə günün səsini, 
Ancaq... 
düşünmədik, 
heç düşünmədik  
Qıratın, Bozatın faciəsini... 
 
Nə olar... bir baxsaq keçmişə hərdən,  
Düşünək dünyanın qəmini bir-bir.  
O qədim, möhtəşəm abidələrdən  
Düşən kərpiclərin dərdi kimindir? 
 
Nə qədər güclüsən, ey qadir insan,  
Özün bir yanasan, əzmin bir yana.  
Nə qədər acizsən, əsir olursan  
Özün öz əlinlə yaratdığına... 
 
Nə qədər güclüsən, 
öləcəyini  
Bilsən də 
işdədir yenə əllərin.  
Nə qədər acizsən, 
qorxudur səni  
Öz fikrin,  
Öz hissin,  
Öz əməllərin! 
Gözlə görünməyən bir zərrəylə sən  
Bu boyda dünyanı hədələyirsən. 
 
Güclüsən, ən uzaq ulduzun belə  
Sirrinə, sözünə vaqifəm - dedin...  
Acizsən, ən yaxın dostunun hələ  
Qəibindən keçəni duya bilmədin.  
Həm elə güclüsən, həm belə gücsüz,  
Ağılda güclüsən, ürəkdə aciz. 
 
  
________________Milli Kitabxana______________ 
154 
 
Gəl, ana təbiət 
 
Yorulduq, 
bir dayan, 
maşını saxla! 
Nə qədər yol gedək rezin "ayaqla"?  
Səhərdən bu yerə səfərdəyik biz.  
Maşın da adamtək yorulur yəqin.  
Deyirəm, nə olar ayaqlarımız  
Bir az da bu qara torpağa dəysin! 
 
Təkərlər fırlanır. 
Yol gedirik biz, 
Dikib uzaqlara gözlərimizi. 
Təkərlər fırlanır, 
addımsız, izsiz  
Bu eldən o elə aparır bizi... 
 
Ağappaq yollardan elə bil bu an  
Ağ mərcan taxıbdır dağlar boynuna.  
Çıxmışıq şəhərin dar qucağından,  
Ana təbiətin geniş qoynuna... 
 
Görürsən, ürəyə söz dəyəndə də  
Tutulur, 
kövrəlir, 
küsür hamıdan. 
Bəzən adamlardan inciyəndə də  
Dağlara, daşlara üz tutur insan. 
 
Söz də xəncər kimi işləyir cana,  
Qanı laxtaladır əzab, iztirab.  
Şəhərin sözünə, suallarına  
Ana təbiətdən umuruq cavab. 
 
Güllərin şəbnəmi, otların şehi 
"Gəl, məni duy!..." - deyə bizə göz dikir. 
Dağların küləyi, bağların mehi 
İncik ruhumuza bir sığal çəkir. 
  
________________Milli Kitabxana______________ 
155 
 
Çalışır, vuruşur nə qədər insan  
Adamlar içində yer tutmaq üçün 
 
... Nərgizə baxıram, 
Mənə kəm baxan  
 
Nadürüst gözləri unutmaq üçün... 
Haçalı dağlara baxıram, 
mənə 
Qıcanan dişləri unutmaq üçün.  
Baxıram üfüqün genişliyinə  
Soyuq baxışları unutmaq üçün. 
 
Baxıram sıldırım, daş qayalara,  
Yolum üstünə 
Atılan daşları unutmaq üçün.  
Baxıram dağların dik vüqarına,  
Əyilən başları unutmaq üçün. 
 
Gəl, ana təbiət, qovuşum sənə,  
Sənin bir parçandır, axı, ilkimiz.  
Nolar, əslimizə qayıdaq yenə,  
Axı, bu torpaqla bir vəhdətik biz. 
 
Mayam da, südüm də səndədir mənim,  
Bu yorğun ruhumu, gəl, dindir mənim...  
İlkimiz təmizdir təbiət qədər,  
Əmdiyi süd kimi safdır körpələr. 
 
Güllərin şəbnəmi, otların şehi, 
"Gəl, məni duy!..." - deyə bizə göz dikir; 
Dağların küləyi, bağların mehi 
İncik ruhumuza bir sığal çəkir. 
 
Keçidlər adlayıb, dağlar aşdıqca,  
Böyüyür anbaan ürəklərimiz.  
Ana təbiətə yaxınlaşdıqca,  
Dönüb özümüzə qayıdırıq biz. 
  
________________Milli Kitabxana______________ 
156 
 
Yəqin ki, oxuyur quşlar dərədə,  
Eşidə bilmirik motor səsindən.  
Laləli, nərgizli çəmənlərə də  
Baxırıq maşının pəncərəsindən. 
 
Olsaq da torpağa bu qədər yaxın,  
Hələ yol gedirik öz yerimizdə.  
"Qutular" içində olur, 
bir baxın,  
Ana təbiətə səfərimiz də... 
 
"Qutular" kiçiltdi ürəyimizi, 
Sıxdı bədəni də, 
Sıxdı canı da... 
Yağışdan, yağmurdan qoruyub bizi, 
Aldı əlimizdən bol havanı da... 
 
Hərdən həkimlərin məsləhətilə  
Çıxırıq bulvara bir tələb kimi.  
Uduruq havanı biz gilə-gilə  
Aptekdən verilən sarı həb kimi. 
 
De, düşək, 
Qurtaraq benzin iyindən. 
Nola bir yel əsib tufan qoparsın. 
Dərək bu döşlərin gül-çiçəyindən 
Validol iyini bizdən aparsın. 
 
Kiçik otaqlara çəkilib qış, yaz,  
Gəzdik dahilərin söz bağlarını  
Dedik kitabları qapayıb bir az,  
Çevirək çöllərin varaqlarını...  
Enişdə, yoxuşda əldən salıbdır  
Bizi, bir-birinə calanan yollar.  
Elə bil dağları əsir alıbdır  
Dağların belinə dolanan yollar.  
Yolların önündə baş əyir dağlar, 
 
  
________________Milli Kitabxana______________ 
157 
 
Dağların qoynunda obalar yeni,  
Əyləşib gedirik... 
indi ayaqlar  
Təkərlərə verib vəzifəsini. 
 
Əyləşib gedirik göydə, yerdə biz,  
Uzanıb üzürük gəmilərdə biz.  
Fikrimiz öndədir həmişə bizdən,  
Səyyahıq... 
Xəyal ki, görünmür gözə  
Alıb hərəkəti bədənimizdən  
Verdik beynimizə, ürəyimizə. 
 
Beynin haqq-hesabı candan sorulmur  
Fikirlər qoynunda yol gedirik biz.  
Odur, bədənimiz çox da yorulmur,  
Yorulur beynimiz, ürəklərimiz. 
 
Min arzu,  
Min qayğı, 
hələ üstəlik,  
Dava təhlükəsi,  
Atom hədəsi,  
İnfarkt, qan təzyiqi!.. 
İki xəstəlik – 
Əsrin gərginliyi, əsrin zədəsi! 
 
Düşürük maşından biz gülə-gülə, 
Dəyir nəm torpağa ayaqlarımız. 
Sükut layla çalır çəmənə, çölə, 
Sükut!.. 
Cingildəyir qulaqlarımız. 
 
Oxqay! 
Havaya bax, necə təmizdir.  
Burdan qaçaq düşər azar, bezar da.  
Bakı canımızdır, ciyərimizdir,  
Ancaq... bu havaya həsrətik orda... 
 
________________Milli Kitabxana______________ 
158 
 
Elə bil nur yağır havadan yerə,  
Xoşbəxtlik gölündə üzür bu çöllər.  
Deyirəm, yəqin ki, burda bir qətrə  
Radyaktiv zəhərdən tapılmaz əsər. 
 
Radyaktiv sözündən gözüm qaraldı  
Bu söz ağlımı da başımdan aldı  
Qopdu ürəyimdən bir yanıqlı səs:  
- Qrenlandiyada, deyirəm, görən,  
İtən bombaları tapdılarmı bəs? 
 
Sual hamımızı çaşdırdı bir dəm,  
Bu təmiz hava da zəhərə döndü.  
Dönüb gözümüzdə qaraldı aləm,  
Laləli yamaclar oda büründü. 
 
Elə dil dəyişdi hamının rəngi,  
Aldı çöhrələri narın bir kədər.  
Hava da gözəldir, 
neyləyəsən ki,  
Könül havamızı zəhərləyiblər... 
 
 
EPİLOQ 
 
Təzadlar! 
Təzadlar artır ilbəil.  
Zaman öz-özünü necə danır hey.  
Gedirik... 
Getdikcə qısalmır bu yol,  
Çəkirik... Çəkdikcə dərd uzanır hey... 
 
Bu qədər yazmışam, hələ azdır, az.  
Ən böyük, ən dərin söz içimdədir.  
Haqq-nahaq, 
düz-əyri, 
qəm-sevinc, 
qış-yaz 
Mənim öz içimdə, öz içimdədir.  
Mənim ürəyimdə baş-başa durur, 
 
________________Milli Kitabxana______________ 
159 
 
  
Qorxuyla cəsarət,  
Şübhəylə inam.  
Biri o birinə min cür tor qurur,  
Onlar vuruşurlar... 
Mən harayçıyam! 
 
Cəsarət - vüqarım, əzmim, hünərim,  
Qorxu - mütiliyim, itaətimdir  
Özümə düşməndir öz fikirlərim,  
Bunlar barışmasa... fəlakətimdir.  
Cəsarət qorxunu üstələyəndə,  
"Beş adam içində, deyirəm, mən də  
Adamam... 
Öz yolum, öz əməlim var,  
Axı, niyə qorxum? 
düz əməlim var..." 
 
Bunu öz-özümə söyləsəm də mən,  
Qorxu baş qaldırıb sinədə hərdən  
Bir ilan kimi  
İzləyir hər yerdə cəsarətimi... 
 
Bilmirəm, içimdə baş-başa duran, 
Məni gah dindirən, gah da donduran 
Bu müdhiş xəyallar, 
Bu hallar nədir? 
Cəsarət gələndə rahatlıq gedir... 
Qorxu hökm edəndə... 
kiçilirəm mən...  
Vicdanım gizlənir xəcalətindən. 
 
Bir də görürsən ki, oyanır vicdan,  
Deyir: - Həyatmıdır səni qorxudan?  
Axı, neyləyirsən bu çürük ömrü?  
Kişi kimi yaşa beş günlük ömrü.  
Qorxuyla cəsarət durub döş-döşə  
Tazə bir inamla girir döyüşə! 
 
Neçə "mən" yaşayır tək bircə "məndə",  
Öldürən də mənəm, axı, ölən də. 
________________Milli Kitabxana______________ 
160 
 
 
  
Su da özümdədir, od da özümdə.  
Dost da özümdədir, yad da özümdə.  
Rəhm də məndədir, zülm də məndə,  
Həyat da məndədir, ölüm də məndə... 
 
İnsanlar döyüşür biri-birilə,  
İnsanlar döyüşiir öz-özlərilə.  
Yaman döyüş gedir göydə, yerdə də,  
Döyüşlər hər zaman girir bir dona.  
Utanmaz-utanmaz hər dövrdə də  
Yıxırıq günahı əsrin boynuna. 
 
De, kimdir yaradan bu fəsadları?  
Döyüşdə yaranır ən böyük söz də.  
Əsrin nə günahı? 
Bu təzadları 
Gəlin, biz axtaraq öz içimizdə.  
Sonsuz döyüşlərdə həyat yüksəlir,  
Bütün yüksəlişlər qovğadan gəlir. 
 
Bəzən bir saatda, bir neçə gündə,  
Daşıyır illərin yükünü insan.  
Bəzən özümüzü tapmaq üçün də,  
Biz keçə bilirik varlığımızdan. 
 
Sükunət... 
Dayanır dilsiz məzarda,  
Qəbrin başdaşına ilişib zaman.  
Vuruşa-vuruşa 
bu vuruşlarda  
Özünü axtarır həmişə insan... 
 
- Məzarda tapırmı? 
-Nə deyim sənə!  
Başqa cür yaşamaq son təsəllimiz.  
Axı, əslimizə dönürük yenə,  
İlkimiz torpağa qarışanda biz... 
1966-1967 
  
________________Milli Kitabxana______________ 
161 
 
 
 
 
 
 
 
 
Tələbələrimə 
l 
 
Bir gün müəlliməm, 
Bir gün şairəm. 
Daim bir məcazda ola bilmirəm! 
Mənim də qismətim beləymiş, deme, 
Naşükür deyiləm öz qismətimə. 
 
Yarıya bölünür günüm, saatım,  
Vaxt mənim sərvətim, sonsuz varımdır.  
Müəllimlik - mənim günüm, həyatım,  
Şairlik - ən uca duyğularımdır. 
 
2 
 
İmtahan... 
İmtahan götürürəm mən.  
Gəlir tələbələr, gəlir birbəbir.  
Hər gələn cavanın tərpənişindən  
Ağlı, düşüncəsi mənə bəllidir.  
Kimi cəsarətlə çəkir bileti,  
Kimi qorxa-qorxa yanaşır mizə.  
Kimi bildiyindən umur qiyməti,  
Kimi də güvənir mürvətimizə.  
Kimi nişan alır əvvəldən sonu,  
Dediyi mətləbi hiss edir, duyur.  
Kimi əzbərləyib oxuduğunu,  
Danışmır,  
Elə bil kitab oxuyur. 
  
 
 
QİYMƏT
________________Milli Kitabxana______________ 
162 
 
Sözündən özünün xəbəri yoxdur 
Cümlələr ütülü, 
Sözlər soyuqdur. 
Bir il bu sinifdə 
bildiklərimi, 
Alışa-alışa danışmışam mən. 
Onların önündə 
bir çıraq kimi 
Sözümdən od alıb alışmışam mən. 
Məqsədim bir olub: 
Bu təzə nəsil 
Dünənə güvənsin, bu günü sevsin. 
"Özgəni" danmasın, 
ancaq, müttəsil  
Özünə tapınsın, 
Özünü sevsin. 
Mənim də kəsirim az deyil, şəksiz, 
Dünyanı asmışam əsəblərimdən. 
Bircə sözümü də ancaq ürəksiz, 
Boğazdan yuxarı deməmişəm mən. 
 
Hər cümləm - dünyada ayaq izlərim,  
Köklənib könlümün öz ahənginə.  
Könül qaynağında bişən sözlərim  
Bürünüb hissimin qızıl rənginə.  
Ən böyük fikrimi, sözümü bəzən,  
Danışa-danışa yaratmışam mən. 
 
Yanlışı zamanın özü düzəldir,  
Fikri də istərəm mən, əlvan-əlvan.  
Özünün yanlışı min pay gözəldir,  
Özgənin düzünü təkrarlamaqdan.  
Könlüm qanadlandı,  
Fikrim ucaldı, 
Gəncliyin önündə alışanda mən.  
Dedim: "Nə" sualı arxada qaldı,  
“Neçin” Mən yapışm, 
  
________________Milli Kitabxana______________ 
163 
 
İndi "Neçin" dən! 
Mən ki, deməmişəm, Loğman Sabirin 
Harda, 
Hansı ildə 
doğulduğunu. 
Demişəm, dilidir o, dərdimizin,  
Vətən nədən ötrü doğubdur onu...  
İstərəm, 
hər cavan 
yandığım kimi,  
Alışsın! 
Məni də yandırsın yenə!  
Mənim yana-yana dediklərimi,  
Həmən yanğıyla da qaytarsın mənə. 
 
Gəlir, bir çəlimsiz, ucaboy oğlan. 
Danışır, 
İnam var, inam səsində, 
Məsləki görünür baxışlarından, 
Ürəyi səslənir hər kəməsində. 
Üzü də tüklüdür... 
Baxıram ona. 
Gecəni yatmayıb, şişib gözləri. 
Mənim gəncliyimi andırır mənə 
Əsəbi görkəmi, yanıq sözləri... 
"-Siz belə dediniz, filankəs belə, 
Filan alimlərsə... deyir filan cür. 
Mənim fikrimcəsə..." 
Bu fikrin hələ 
Bişməyib. 
Mənəsə gözəl görünür. 
Niyə? 
Soruşsana... 
Gün təzələndi. 
O səni gözləyir, sən sabaha bax...  
Biz öz sözümüzü demişik, indi,  
Bu meydan sizindir, sizindir ancaq! 
  
________________Milli Kitabxana______________ 
164 
 
Mənim yana-yana dediklərimi,  
Sən mənə qaytardın bu gün ayrı cür.  
Sən səcdə qılsaydın mənə büt kimi,  
Mən sonsuz olardım,  
Şükür, 
Çox şükür! 
Bir təzə rəng verdi o, hər mətləbə.  
Bu böyük zəfərdir,  
Bu ki dərd deyil.  
Şagird, 
Ustadından neçə mərtəbə,  
İrəli getməsə...o, şagird deyil.  
Mən bu tələbəyə nə yazım indi?  
Qələm kağız üstə gəzdi, sevindi...  
Yazdı qiymətini o özü! 
Mən yox! 
O, rəngdən rəngi yox, ətri götürmüş.  
Meyvədən danışdım mən ona ancaq,  
O, könül gözüylə toxumu görmüş!.. 
 
Saçları çiynində, mini yubkalı,  
Gözləri sürməli birisi gəldi.  
Bileti çəkincə dəyişdi halı:  
-Bilmirəm... - deyərək yola düzəldi.  
"İkini yazımmı? 
Məgər bununla 
vəzifən bitirmi? 
Yox! 
Dayan, yavaş! 
Başımn çölünü bəzəyincə o,  
Başnın içini bəzəyəydi kaş!  
Təzədən çağırdım,  
Dedim: -Bilet çək!  
Çəkdi. 
İki kəlmə danışdı,  
Qalxdı.  
O ki var danladım. 
 
________________Milli Kitabxana______________ 
165 
 
İndi neyləmək? 
Durub matdım-matdım üzümə baxdı 
Yazdım "iki"sini... 
çətin,  
çox çətin !  
Tələbə bilmir ki,  
Müəllimlərin,  
Yazdığı hər "iki", 
Min sual kimi  
Onun yuxusuna girir, 
Söz sorur. 
"İki"lər hər biri, qara xal kimi  
Onun məsləkində qaralıb durur. 
 
Çox inamla gəlir tapşırılanlar  
Özündən razıdır,  
Adından əmin.  
O elə baxır ki, 
guya borcu var 
Onun dədəsinə mənim dədəmin...  
Beləcə, birisi durub önümdə 
döyür gözünü.  
İşarır...  
Bu gizli işarəsiylə 
Deyir sözünü...  
Bileti əlində, işarır yenə,  
Demək istəyir ki, "tanıyın məni".  
Suallar dalında cavab yerinə  
Görür tanışının "əzəmətini".  
O başa düşür ki, hirslənmişəm mən,  
Deyən, bu xınadan deyil o xına.  
Əl çəkir o arsız təbəssümündən,  
Əlini astaca qoyur alnına.  
Düşünür. 
Köməyi umur başından.  
Başında nə var ki, köməyə gəlsin,  
Qoparıb bir-iki söz yaddaşından, 
  
________________Milli Kitabxana______________ 
166 
 
Danışır; "Baxanda görürük..." 
Çətin! 
Danışır mənasız,  
Danışır hədər. 
Bayaqkı vüqarı çöküb diz üstə.  
Yarımçıq cümlədir, qırıq kəlmələr,  
Əriyib toz kimi düşür miz üstə. 
 
Qırıq kərpiclərə bənzəyir sənin 
Sönük cümlələrin, qırıq sözlərin. 
Qırıq kərpiclərlə ev tikmək sənə 
Asanmı görünür? 
Dayan, düşün bir. 
Kərpiclər hərəsi baxır bir yana, 
Niyə bir-birinə yapışa bilmir? 
...Dili topuq çalır, 
Rəngi ağappaq... 
Oğlan xırdalanıb yumağa dönür. 
Əlində tutduğu kiçik bir varaq, 
Onunçun əlçatmaz bir dağa dönür. 
Tərəzi qurmuşam sual-cavabdan 
Bir gözdə suallar, 
Bir gözdə oğlan. 
O baxdı üzümə dilsiz, ağızsız. 
Danladım, 
dinmədi, 
o, qulaq asdı. 
Bu boyda vücudu, bir varaq kağız  
Gör necə kiçiltdi, 
gör necə basdı... 
Qiymət verməliyəm mən ona indi,  
O öz qiymətini özü bilmədi.  
Günün doğuşunu dan yerində yox,  
Axtardı xırdaca çöp işığında.  
O öz qiymətini, dəyərində yox,  
Gördü özgələrin tanışlığında.  
Ona deyən yoxdur hanı mənliyin? 
  
________________Milli Kitabxana______________ 
167 
 
Sən özün özünü niyə danırsan?  
Öz gücünə deyil, 
a bədbəxt, neçin  
Özgənin gücünə arxalanırsan?  
Gəldin tapşırıqla! 
Heçsən, demək, sən.  
Mənliyin kiminsə kölgəsindədir.  
Əgər sən varsansa... 
Keçib özündən, 
Özünü bu qədər alçaltmaq nədir?  
Sən bir büllur idin...  
Önümdə sındın. 
Oldun para-para, sən çilik-çilik.  
Özgə kölgəsinə niyə sığındın – 
Səni alçaltmırmı bu dilənçilik?  
Dərsini bilmədin...  
Bəs neyləyim mən?  
Öğul, heç olmasa buna 
cavab ver. 
Sən özün-özünə inanmayırkən,  
Mən necə inanım sənə? 
Cavab ver!..  
Çətinmi? 
Yanıram bəs, axı, mən də!..  
Dil-dil ötən dilin niyə lal olmuş?  
Suallar hər yandan hücum çəkəndə,  
O boyda vücudun bir sual olmuş...  
Sonu görünməyən yollarda çaşqın  
Səyyaha bənzədək biz ömrümüzü.  
Dünyaya sualı olmayanların,  
Sualdır varlığı, sualdır özü!..  
Cavabı ömürdən uzun suallar  
Yerin hikmətidir, göyün sirridir.  
Suallar, 
suallar, 
dərin suallar,  
Daim yüksəlişin pillələridir. 
  
________________Milli Kitabxana______________ 
168 
 
Hər kiçik sualda neçə sual var.  
Sual yüksəlişdir, 
Sual bilikdir.  
Həmişə sual ver, 
Həmişə axtar, 
Ən böyük dahilik tələbəlikdir.  
Sonsuz həyəcanlar, sonsuz təlaşlar,  
Sualdan başlanıb, yoxdan var olmuş,  
Ən böyük dahilər, ən böyük başlar,  
Suallar dalınca qaçanlar olmuş.  
Sual - fikirlərin çığıran səsi – 
Bütün uçuşların dayaq nöqtəsi!..  
O bunu bilmədi, 
bilməz heç zaman!  
Zənn etmə, qəsdindən o, dönəcəkdir,  
Tutub alimlərin boş damarınıdan,  
Elmin yollarında sürünəcəkdir.  
Keçəcək beləcə havayı beş il,  
Onunçun elm-yük,  
Zəhmət - ziyandır.  
O, elmin yolunda mücahid deyil,  
Vurğun yolçuları yamsılayandır.  
Uzümə şiniyib o veyil-veyil, 
işarır yenə, 
Yəqin ki, o indi özünün deyil,  
Gülür tanışının gücsüzlüyünə. 
 
Tanış... 
Mənim ona çox hörmətim var.  
Kağızın üstündə dayanır qələm.  
İtsinmi ortada salam-kalamlar?  
Yox! Onun üzündən keçə bilmərəm.  
Müəllim - tələbə... İki sərt baxış  
Dayanıb ortada müştərək tanış.  
Salama, xahişə ilişib qələm,  
Vurur bir yandan da ədalət məni.  
Düzlük tələb edir məndən vəzifəm, 
 
  
________________Milli Kitabxana______________ 
169 
 
Çəkir əyriliyə vəziyyət məni. 
 
Keçən il bağımda ev tikdirirdim,  
Arayış düzəltdim, 
ərizə verdim. 
Olmadı işimə bir can yandıran  
Nə daş tapa bildim, nə taxta-şalban.  
Axır, tanış oldum bir müdirlə mən,  
İşlərim düzəldi səxavətindən.  
Düşdüyüm o çətin, o bərk ayaqda  
O, satın alırmış məni, heç demə.  
Minnətli yaxşılıq - bir-iki taxta,  
Bu gün qiymətini göstərir mənə.  
Mən nə biləydim ki, həmin bü müdir,  
Qəsdinə duracaq haqqın bir zaman.  
Məni minnətiylə haqdan döndərir  
Bir-iki taxtayla məni aldadan. 
 
"İki"ni yazımmı? 
Bəs sonra? 
Yox, yox... 
Kağızın üstündə dayanır qələm. 
Kəsilən tələbəm deyil, 
Yaxşı bax. 
Vəzifə başında kəsilən mənəm... 
Taxta istəmişdim mən ondan... osa, 
Məndən dəyərsizə dəyər istədi. 
Mən ki düşmən idim söz anlamaza, 
Məndən düşmənimə səngər istədi. 
O mənə daş verdi, əvəzindəsə 
Aldı ürəyimi bir baqqal kimi. 
Ürəyi daş olan bir filankəsə, 
İndi necə qıyım öz ürəyimi? 
 
Ürəyim - öz fikrim, andım, əqidəm  
Əsil oğul bu yolda gərək baş qoya.  
Görün, nəyi nəyə dəyişməliyəm? 
  
________________Milli Kitabxana______________ 
170 
 
Ürəyi, məsləki daşa, taxtaya... 
Mən onu kəsmədim, üç yazdım ona 
Bu "üç"lə dağ basdım haqqın bağrına. 
"Üç"lərlə vicdanı veririk bada, 
"Üç" - başdan eyləmək, "üç" - natamamlıq. 
Biz bu "üçlər"dəki saxtalıqla da 
Haqqın, ədalətin belini qırdıq. 
 
Hər "üç" - bir yarımçıq, kəmsavad həkim,  
Hər "üç" - bir cinayət, vaxtsız bir ölüm.  
Hər "üç" - balasını itirən ana,  
Hər "üç" - tikildikcə sökülən bina. 
 
Müəllimlər, gəlin, düşünək dərin,  
Kəsir özümüzü öz qılıncımız.  
Bizim verdiyimiz saxta "üçlərin"  
Barı - cinayətdir, səbəbkarı biz. 
 
Mən onu kəsmədim, kəsə bilmədim 
Kəsib vicdanımı "üç" yazdım, bu an 
Vicdanım qışqırdı, 
Ona-"Sus!"-dedim! 
Oğlan gülə-gülə çıxdı qapıdan. 
Güldü, sinəsini dağladıb haqqın, 
Güldü, anasını ağladıb haqqın. 
Bu gülüş düzlüyün sapını qırdı, 
Onun gülüşündə haqq ağlayırdı. 
O çatdı qəsdinə... Dikəldi... 
Bəs mən? 
İndi mən əyilib dondüm yumağa. 
Demək, şirnikdirdim onu indidən, 
Özgənin haqqını oğurlamağa... 
 
Hələ bu nədir ki?.. Dalı "əcəbdir",  
Daldadır ev yıxıb, qan qaraltması.  
Ən böyük haqsızlıq törədəcəkdir,  
Haqqı olmayanın haqqa çatması. 
  
________________Milli Kitabxana______________ 
171 
 
Əlim yazdısa da, " yox" dedi könlüm,  
Qələmin altında inlədi könlüm.  
Özgə qiymətinə o, sahib oldu,  
Nə verər sonrakı hay-haray bizə?  
Deyirəm, həyatda bu mahir oğru  
Özgənin yerini tutsa - vay bizə!  
Mən onu kəsmədim, kəsə bilmədim,  
Vicdanım qışqırdı... 
Ona"sus!" - dedim!  
Vicdan, 
Yazıq vicdan!.. 
Bəzən həyatda 
Yaşamaq naminə səni əzmişik.  
Bizdən güclülərin ayağı altda  
Səni istəmədən qurban kəsmişik.  
Ölüm hədələyib dərd gülən zaman,  
Deyirik, bəxtimiz yenə yatıbdır.  
Əlimiz hər yerdən üzülən zaman,  
Gücümüz həmişə sənə çatıbdır.  
Vicdan da bir yana...  
Bir cani kimi, 
Qaydanı, qanunu ayaqladım mən.  
Dandım məsləkimi, düz əqidəmi,  
Ürəyin yerinə daş bağladım mən. 
 
Qanundan, düzlükdən danışırıq biz,  
Uca kürsülərdən ağız dolusu.  
Sözlərdən utanmır əməllərimiz,  
Özümüz oluraq haqqın oğrusu.  
İndi soruşuram: 
- Kimdir müqəssir?  
Tələbə?  
Yoxsa, mən?  
Yoxsa, o müdir?  
Mən də müqəssirəm, 
oxucu, sən də.  
Heç kəs dayanmasın burda yad kimi. 
  
________________Milli Kitabxana______________ 
172 
 
Mənə o müdir də kömək edəndə,  
Qanunu beləcə əyməmişdimi?  
Yarpaq töküləndə, ot saralanda,  
Bilirik, ömrünü tapşırır bahar.  
Mən ondan qanunsuz taxta alanda,  
Biləydim, bu gündən mənimçin də var!  
Bəlkə, düz demirəm? 
Haqsızam, bəlkə?  
Heç kəs yaxasını çəkməsin yana.  
Qanunu əyəndə hərə bir tikə,  
Böyük cinayətlər çıxır meydana...  
Nədir o cinayət? 
Həmin tələbə 
Sabah bitirəcək darülfünunu.  
Müəllim gedəcək o bir məktəbə,  
Savadsız müəllim! 
Yaxşı, bəs sonu?  
Sonu cinayətdir, 
cinayət!.. Min min!  
(Cani öz-özündən intiqam alır)  
Elə cinayət ki, 
bu cinayətin 
Canisi bilinmir, cəza mat qalır.  
Mənim qaşığıma çıxacaq gec-tez  
Mənim doğradığım... 
həyat dövr edir.  
Bir vaxt görərəm ki, 
həmin savadsız 
Mənim övladıma "savad" öyrədir.  
Durduğum budağa çaldım baltanı – 
Çaldım öz balamın gələcəyinə.  
Qanunu əyəndə, 
onun ziyanı 
Qayıdıb özünə dəyəcək yenə...  
Bilmədi... 
Mən ona "üç" yazdım... Bəli!  
Bəs o işvəli qız, gözü sürməli? 
  
________________Milli Kitabxana______________ 
173 
 
Niyə bir müdirin tanışlığına  
Verdiyim o "üç"ü qıymadım ona?  
Sözümüz bir olmur əməlimizlə  
Düzlük nalə çəkir, ədalət yanır.  
"Düzlük" - deyə-deyə öz əlimizlə  
Həqiqət boğulur, düzlük tapdanır.  
"Yox!" - deyə dilləndi başqa səs yenə.  
Dayan! 
Vicdanınla dayan təkbətək.  
İndi ki qol çəkdin əyriliyinə,  
Qıza da o "üç"dən yazasan gərək.  
Dedim: - Sən haqlısan, 
qab əyildimi 
Su gərək tökülə axna kimi.  
Qıza da "üç" yazdım... 
Hər şey pozuldu.  
Qiymətlər hamısı baş-ayaq oldu.  
Hökm etdim ürəyə, qıydım vicdana.  
İşimi korladı bircə yelbeyin.  
Mənim götürdüyüm bu imtahana  
İmtahan deməyin, həqsızlıq deyin. 
 
Mənə tapşırdılar şərəfli, çətin – 
Qiymət vermək kimi bir vəzifəni.  
Özümdən soruram: - Bəs sən neylədin?  
Gör necə aldılar özündən səni!  
Niyə tapılmadı o qüdrət məndə,  
Verim qiymətini, verim hər kəsin?  
Saxsını almazla bir eləyəndə,  
Günahkar sərrafdır, 
almaz neyləsin? 
Qorqud adamlara ad qoyanda da  
Əməli düşündü,  
Dəyəri gördü...  
Güvənib Dədədən aldığı ada  
Hər kəs o ad ilə ömrünü sürdü. 
  
  
________________Milli Kitabxana______________ 
174 
 
Mən verə bilmədim, ay Qorqud Dədə.  
Doğru qiymətini burda heç kəsin.  
Qorxum ondandır ki, cəmiyyətdə də,  
Bunlar qiymətini ala bilməsin. 
 
Pozular qaydalar, dağılar nizam,  
Verməsən hər kəsin öz qiymətini.  
Gövhər də çatlayıb üzülər tamam  
Sərrafdan almasa düz qiymətini... 
 
Mahnıda bəmi var, zili var səsin.  
Həyatda yeri var, axı, hər kəsin.  
Gözlər ağlamasın, gözlər neyləsin – 
Sən qaşa verəndə göz qiymətini. 
 
Yalanın əlilə gerçək boğuldu,  
Yaxın uzaq oldu, qara ağ oldu.  
Dünyanın növrağı tamam pozuldu,  
O gün ki, itirdi söz qiymətini. 
 
 
Son söz 
 
Sonrakı qazancdır müəllimliyim,  
Amma şairliyim, öz fitrətimdir.  
Burda birləşdilər... 
Bu dastan mənim,  
Özümdən özümə şikayətimdir.  
Sənət, həqiqəti deyən sən oldun,  
Dünyanı dünyaya göstərən oldun.  
Təmizlik - məsləkin, ucalıq - Tanrın.  
Xəyanət bilməmiş sən etin dili,  
Ucalıq eşqilə yaşayanların  
Məsləki düzlükdən od götürməli! 
 
1970 
  
________________Milli Kitabxana______________ 
175 
 
 
 
 
 
 
 
Üzeyir bəy Hacıbəyovun xatirəsinə 
 
Bəlkə 
 
Bir quş ötür budağında  
Bu nəğmənin laylasına  
Çəmən, çayır mürgüləyir.  
Naləsilə yazıq bizə 
Nəsə deyir, 
Nəsə deyir...  
"Cik-cik", "cik-cik"...  
Bilirikmi dediyini?  
-Yox, bilmirik, biz bilmirik.  
Quş dilini bilmiriksə,  
Günahkarını o quşcuğaz?  
Səbrini bas,  
Ləhcəsinə, naləsinə,  
Dilindəki qəm səsinə  
Qulağınla qulaq asma,  
Ürəyinlə sən qulaq as.  
O nalənin atəşində  
Öz qəlbini oda yaxsan,  
Mətləbini bilməsən də,  
Ürəyini duyacaqsan.  
Tar da elə...  
O sızlayır için-için.  
İçindədir hər mətləbi,  
Naləsidir eşitdiyin.  
O quş kimi 
 
 
MUĞAM
________________Milli Kitabxana______________ 
176 
 
 
Tarın da öz ləhcəsi var, öz dili var. 
Mətləbinin axırı var, əvvəli var. 
Əvvəl öyrən sən bu dilin 
Nöqtəsini, 
Vergülünü. 
Ayıra bil 
Dağ gülündən  
Bağ gülünü.  
Ayıra bil 
Ocaqdakı od külündən  
Sinədəki dağ külünü.  
Bu dünyanın ağrıları, acıları  
Necə sığır Çahargahın  
Bəstənigar pərdəsinə?  
Dağlara çıx, diqqət elə  
Qayalarda yumalanan 
Daş səsinə,  
Öz səsinə 
  Səs axtaran quş səsinə...  
O səsdəki 
Qırıq-qırıq hıçqınqlar nə nalədir?  
Qırqovulun döşündəki rənglər nədir?  
O rənglərdə muğamdakı  
Əlvan-əlvan pərdələri,  
Pırıl-pırıl səsləri gör.  
O düşünür, 
Həm də bizi düşündürür.  
Ney üstündə yeddi səsin,  
Oyuq-oyuq yuvaları,  
Nədir belə?  
Bəlkə elə 
Balaları perik düşən  
Qaratoyuq yuvaları?  
Səslər, qırıq bir arzunun can səsimi?  
Yuvaları dağıdılmış  
Çolpaların naləsimi?  
Qayalardan sızan suyun, 
 
________________Milli Kitabxana______________ 
177 
 
Dərələrdə azan suyun 
Səslərini 
Bir-birindən ayıra bil. 
O, bir deyil, yox bir deyil. 
Addım-addım, nəfəs-nəfəs 
Dağı dolan, dərəni gəz, 
Bax hər yerin çiçəyinə 
Bil dağların çiçəyi nə, 
Dərələrin çiçəyi nə? 
Çiçəklərin öz rəngində, öz ətrində 
Nəğmədəki səsləri gör, xalları gör — 
Enib qalxan keçidləri, 
Cığırları, yolları gör. 
Dağa gedən cığırlarda 
Qarşına bax, dünyanı gör. 
Sığırçının belindəki 
Arşına bax, dünyanı gör*. 
Bəlkə o da bizim kimi 
Ölçmək istər bu dünyanı? 
Bircə qarış yer üstündə 
Bizə göstər bu dünyanı... 
Söz var, qəlbə yol açmayan 
adi bir səs, quru nəfəs.  
Səs də var ki, 
Sözün deyə bilmədiyi sözü deyir.  
Elə səsin özü şeir, sözü şeir.  
Söz - qəlbdəki bir mətləbin  
Öz səsidir... 
Nəğmə - səsin şeyriyyəti,  
Şeir sözün nəğməsidir.  
Bəlkə... Muğam bir nağıldır, əfsanədir.  
Bilək, onun bu dünyaya sözü nədir, qəsdi 
nədir? 
Nağıllarda bir göyərçin  
Bir qəribi şah elədi. 
 
 
 
                                                 
*Əfsanəyə görə, sığırçının belindəki ağ xətt bir arşındır. 
  
________________Milli Kitabxana______________ 
178 
 
Bu dünyanın kələ-kötür işlərini 
rəndələdi... 
Ötənlərin dərdlərinə dola-dola  
İnanaqmı bu nağıla?  
Bu arzudur, bu diləkdir.  
El deyir ki, arzularım  
Gələcəkdir, 
Güləcəkdir... 
Bəlkə, düzgün böləmmədik  
Biz o zaman 
Göydən düşən üç almanı?  
Bilək, niyə şüşədədir 
Divin canı?..  
Niyə, niyə gözləyib el  
"O sahibi-əzzamanı?"  
Bəlkə, muğam bir gözləyiş, 
Bir həsrətdir?  
Əl var ikən, qol var ikən,  
Baş var ikən, diş var ikən,  
Bu gözləmə müsibətdir.  
Canavarın aldatdığı Şəngülümün,  
Şüngülümün  
Qanı, bəlkə, düşüb tarın kök siminə?  
Muğamdakı hıçqırıqlar  
Üsyan edir, bəlkə, divin tilsiminə?  
Ürəyinin tellərindən 
Tellər çəkib tara xalqın.  
O tellərin nəğməsində 
Öz ruhunu, öz qəlbini ara xalqın. 
 
Tanımaqmı istəyirsən 
Görmədiyin bir xalqı sən? 
Əvvəl onun nəğməsinə sən qulaq as, 
Onu öyrən.  
Öz sözünü, sorğusunu  
Xəyalını, duyğusunu  
Xalq yaşadır nəğməsində. 
  
________________Milli Kitabxana______________ 
179 
 
Tarixin bir dövrü yatır  
Bir bəmdəki "ah" səsində. 
 
Çahargahın Müxalifi  
“Çaldıranda”* at saldıran,  
Qılınclardan od aldıran 
Döyüş səsi...  
Çahargahın Cövhərisi  
Kol dibində  
Qar altından 
Çıxan tənha bənövşənin üşüməsi – 
Qılınc səsi, qalxan səsi,  
Bənövşənin üşüməsi.  
Biri hünər,  
O birisi göz yaşıdır.  
O sərtliklə bu incəlik  
Bir muğamda yanaşıdır..,  
Dinlə tarı, dinlə neyi.  
O -keçmişdən  
Asta-asta söhbət açan 
Səs muzeyi...  
O - şöhrətli, şanlı muzey.  
O - damşan, həm də bizi danışdıran 
Canlı muzey.  
Gah səsində göy gurlayır,  
Gah inləyir həzin-həzin.  
Həm babamın yaşıdıdır, 
Həm nəvəmin. 
 
ŞUR 
 
Varaqlama o tarixi,  
İki qəlbin həsrətini  
Varaqlarda döyündürən  
Bir maraqlı roman kimi. 
  
 
                                                 
*Çaldıran vuruşması. 
  
________________Milli Kitabxana______________ 
180 
 
Dinlə Şuru  
Öz qəlbini sənə açan,  
Hər kəlməsi alov saçan  
Tarix yaşlı baban kimi,  
Gözüyaşlı anan kimi.  
Tüstüsünə aman elə, 
Oduna yan.  
Dayan, düşün,  
Düşün, dayan.  
Dinlə onu. 
Hər guşəsi 
Quş qonmayan qayalardan daş tərpədər,  
Kirpiklərdə yaş tərpədər.  
Mahnılar var, ayaqları,  
Muğamlarsa baş tərpədər.  
Bu dünyanın 
Ağrısını, 
Acısını 
Duydunmu sən?  
Duymadınsa,  
Bir çiçək də dərəmməzsən 
Sən bu hikmət çəmənindən.  
Dayan, basma ayağını 
Bu çəmənə.  
O, sirrini açmaz sənə.  
Əvvəl öyrən, bu vətənə  
Hardan, 
Hansı külək əsib?  
Qara yellər dilləndirən 
Bir qarğıdan  
Kim, nə zaman, 
Nədən ötrü tütək kəsib?  
Şur nə deyir, nə danışır narın-narın?  
Öyrən, nə vaxt qaynağına daş atılıb 
Dağlardakı bulaqların?  
Öyrən, nə vaxt aparıbdır 
Sel Saranı? 
 
  
________________Milli Kitabxana______________ 
181 
 
Kim salıbdır dildən-dilə  
Bu dəhşətli macəranı?  
Niyə kəsdi sel aranı,  
Həsrət qoydu o tərəfə 
Xançobanı? 
Öyrən, niyə Xəstə Qasım  
Birdən belə sayru düşüb?  
Kərəm niyə 
Əslisindən ayrı düşüb?  
Ədalətin şərbətinə  
İlk dəfə kim zəhər qatdı?  
Keşişləri, Həmzələri 
Kim yaratdı, 
Nə yaratdı?  
Koroğlunun nərəsinə, 
haqq səsinə  
Yer gurladı,  
Göy gurladı. 
Dünən onun qapısında boyun bükən  
Bu gün necə oğurladı  
Mərd kişinin Qıratını?  
Nənəm Nigar, bəlkə, onda 
Çağırıb ilk bayatını?  
Qobustanda rəqs eləyən  
Qayalara, daşlara bax.  
Təbiətin öz əliylə 
Çarpalanan çapıq-çapıq qaşlara bax.  
Cəngi səsi 
Birləşdirir göyu, yeri.  
Bəlkə, elə burdan gəlir  
Muğamların ilk rəngləri,  
Təsnifləri, ritmləri..  
Cəngi səsi...  
Gumbuldayır nağaralar,  
Ağız açır mağaralar,  
Qan sıçrayır beyinlərə,  
Qollar keçir çiyinlərə: 
 
  
________________Milli Kitabxana______________ 
182 
 
"Hoydu, hoydu, dəlilərim, 
Yeriyin meydan üstünə. 
Havadakı şahin kimi 
Tökülün al qan üstünə..." 
"...Uca-uca dağ başında 
Yaz bir yana, qış bir yana. 
Titrəşir ağzım içində 
Dil bir yana, diş bir yana... 
Çəkəndə Misri qılıncı 
Leş bir yana, baş bir yana". 
Cəngi deyir: 
- Düşmən gəlir, keç irəli! 
Yallı gedir. 
Bayandurun, Koroğlunun dəliləri... 
Burda oxu, 
Sinələri nəğmələşən 
Hər qayanı, 
Hər sal daşı. 
Təbiətin ruhundadır 
Bu uyarlıq, bu nəğməlik. 
Təbiətin özü çalır "qaval daş"ı. 
Qayadakı sərtliyə bax, 
Cəngidəki mərdliyə bax. 
Əllər süzür incə-incə, 
Ayaqlarsa, yeyin-yeyin. 
Yallı da bir vəhdətidir 
O sərtliklə bu mərdliyin... 
Cəngi səsi 
Birləşdirir göyü, yeri... 
Bəlkə, elə burdan gəlir 
Muğamların ilk rəngləri, 
Təsnifləri, ritmləri? 
Bu rənglərdə, nəğmələrdə 
Saxlayıbdır muğamlar da 
Saflığını, özlüyünü - 
Qanadında qürur, vüqar, 
Cövhərində qəm düyünü... 
 
  
________________Milli Kitabxana______________ 
183 
 
O düşünür, düşündürür.  
Gah yandırır, gah söndürür.  
Xallardakı xəyallarla, fikirlərlə  
Yox, boşalmır, 
Ürək dolur. 
Böyük qəmin, böyük dərdin  
Vüqarı da böyük olur. 
 
Aydan arı, sudan belə durum mənim,  
Ay yanıqlı Şurum mənim.  
İstərəm ki, əlvan-əlvan çiçək olub  
Dolaşdığın pərdələrə 
Mən səpiləm.  
"Uca dağlar" başındakı  
"Azərbaycan maralı"nın  
Gözündəki "Qara giləm"...  
Nənələrin toxuduğu  
Xalıların xanasında xanalandın 
xınalandın. 
Göygölümün ləpəsində sonalandın.  
Sevgililər dodağında  
Yanıb söndün, 
Sönüb yandın:  
"Dəryada gəmim qaldı,  
Biçmədim zəmim qaldı,  
Çox çəkdim yar cəfasın,  
Mənə də qəmim qaldı..." 
 
Novruz ötüb, yazbaşıdır,  
Bu nə səsdir?  
Göydə topa buludları 
Bir-biriylə güləşməsi,  
Dağlardakı qar üstünə 
Xal düşməsi,  
Dərələrdə suya dönüb 
Gülüşməsi,  
Marxallarda qar uçqunu 
  
________________Milli Kitabxana______________ 
184 
 
Yazla qişın savaşıdır,  
Novruz ötüb... Yazbaşıdır...  
Sellər, sular aşıb-daşır,  
Bir-birilə qucaqlaşır.  
Qayaların qabağında  
O əyilir, o burulur.  
Təpələrdən səpələnir 
toz-toz olur.  
Yaylaqları gəzə-gəzə,  
Dəyir daşa, enir düzə  
Ağacların budağına  
Düymələri düzə-düzə...  
Daşır, coşur, 
Yollar boyu nəğmə qoşur:  
"Qəhrəman"ı qayalarda şaqqıldayıb 
qəhərlənir, 
Saz üstündə pöhrələnir.  
Çəmənlərə nəğməsini yaza-yaza,  
Gəlib çatır 
Araz Kürə, Kür Araza.  
Hər ikisi dağın qarı, 
Dağın barı.  
Qovuşanda 
Ağ ləpələr rəqs eləyir:  
Arazbarı, Arazbarı!  
Bu duyğular fışqırtısı,  
Təlatümlər, qaynamalar,  
Sığışmadı bir yatağa,  
Budaqlandı sola, sağa.  
Bir fəsildə neçə kərə  
Dəyişdirdi öz yönünü, 
öz yolunu.  
Zaman keçdi,  
Bir məcraya sığışdırıb  
Tanıtdırdı bu dünyaya  
Bizim sənət bahadırı - Fikrət onu... 
 
________________Milli Kitabxana______________ 
185 
 
Çoxdan unudulmuş, yeri qalmış yaradır Şur,  
Birdən yada düşmüş bir ötən macaradır Şur. 
 
Bir arifin hikmət dolu söz-söhbəti, eşqi,  
Heyrətdən ağıl mülkünə bir pəncərədir Şur. 
 
Fikrin nə qədər yolları, mənzilləri varmış,  
Üstündə cığırlar açılan bir dərədir Şur. 
 
Dağlar başı ağ, çölləri al, döşləri əlvan,  
Hər pərdəsi bir rəngə çalan mənzərədir Şur. 
 
Qürbətdə Vətən həsrəti, yurdunda bir anlıq,  
Yaddaşda yanıb, tez də sönən xatirədir Şur. 
 
Çox qürrələnir Bəxtiyar öz şeirinə hərdən,  
Guya deyəcəkmiş bizə şeirilə, nədir Şur?! 
 
 
Tellər ağlasın 
 
Şikəstənin Zil guşəsi – 
Əsgəranda vıyıldayan güllə səsi.  
Qara xəbər el-obanı dolandı:  
Əsgəranda Qoç Nəbini vurdular.  
Baxışlarda göz yaşları sulandı,  
Ağı dedi buz bağlayan lal sular.  
Bayatılar qara geydi əyninə.  
Gəraylılar qəm götürdü çiyninə.  
Qarabağın çöllərini qar aldı.  
Şikəstənin zil pərdəsi qaraldı:  
"Əsgəranda dağıtdılar araba.  
Görüm bu diyarı qalsın xaraba.  
Nəbinin meyidi qaldı arada  
Yerisin üstünə ellər ağlasın.  
Darasın saçını, tellər ağlasın". 
 
________________Milli Kitabxana______________ 
186 
 
ÇAHARGAH 
 
Şahə qalxan ağ dalğalar 
Köpük-köpük...  
Uca-uca, böyük-böyük  
Qayalara gah çırpılır,  
Gah çəkilir axın-axın...  
Təlatümlər, həyəcanlar  
Bərdaştıdır, ön sözüdür 
Çahargahın. 
Deyir: - Həyat bir döyüşdür,  
Bir vuruşdur başdan-başa,..  
Rahatlığı həyəcanlar qucağında 
ara, yaşa 
En enişə, qalx yoxuşa  
Sellər kimi coşa-coşa,  
Sular kimi daşa-daşa... 
Yaşa, yaşa.  
Mayəsində səslər uçur 
Qanad-qanad,  
Nəql olunur ötən gündən 
Bir əhvalat: ... 
Yad ölkədən elçi gəlib 
Ölkəmizə.  
- Gərək təslim olasıniz, - 
Deyir bizə,  
-Olmasanız...  
Təpəriniz varsa əgər, 
Savaşınız.  
Savaşsanız...  
Daş üstündə qalmayacaq 
Bir daşınız.  
Ağsaqqallar düşündülər: 
- Nədir çarə?  
Dada çatmaz bu məqamda  
Nə moizə, 
Nə müəzzin, 
  
________________Milli Kitabxana______________ 
187 
 
Nə minarə.  
Qara yellər qabağında  
Fikirlər də haçalandı.  
Bu onu, 
O, bunu dandı. 
- Keçmişimiz şanlı idi. 
Bəs gələcək? 
- Fikirləşək. 
Bu bəladan qurtarmağa  
Bir ağıllı tədbir görək, 
Səbir gərək.  
Məqamı var hər istəyin,  
Tələsməyin, tələsməyin.  
Tarixlərə o, baş vurur  
"Vuruş" - deyə 
Alovlanan ürəkləri  
O tədbirlə ovundurur.  
Bəstənigar aman çəkir,  
Amanından amnan, aman!..  
Şikayətdir 
Taleyin bu qəzasından.  
Düşmən yaman amansızdır, 
O qansızdır. 
- Neyləməli? 
- Dişimizlə daş qırmalı. 
- Hanı bizim o gücümüz?.. 
- Onda ata-babaların şərəfini 
Düşmənəmi tapşırmalı?., 
Təəssüfmü? 
Fikir qalxdı,  
Fikir endi. 
- Təəssüfün kölgəsində 
Hansı dilək çiçəkləndi? 
Bəstənigar - 
Bəstəbəylu nigarların 
Dili ilə inlər, inlər. 
Ağı deyər qız gəlinlər: 
  
________________Milli Kitabxana______________ 
188 
 
"Don tiksən ağı bizdən,  
Belinin bağı bizdən,  
Qoymayın yadellini  
Almağa baği bizdən..."  
Yığıldılar, 
Dağıldılar dönə-dönə.  
"Ötən günə gün çatarmı  
Calasan da günü-günə".  
Biri qalxdı:  
- Günü günə calamağın 
Nə faydası?  
Ürəkdə od qalamalı,  
Günü oda calamalı.  
Min-min fikir  
Bircə borcu ödəməmiş.  
Qalxan əydi belimizi  
Çox qısaltdı dilimizi.  
Qalxan altda qaldığımız 
Yetər bizim.  
Dərdlırimiz qılınc ilə 
Bitər bizim.  
"Dəyirmanın pərindən,  
Suyu çıxar dərindən.  
Elin sözü bir olsa,  
Dağ oynadar yerindən..."  
"Çən-duman düzə neylər?  
Zülfün tök üzə, neylər?  
Ov bizim, ovlaq bizim  
Yad ovçu bizə neylər?"  
İndi bizə qılınc gərək, 
Nizə gərək. 
Od bişirək, dəmir döyək.  
İndi bizə sellər kimi daşmaq gərək.  
Qəlbimizə kölgə salan  
"Qorxu" adlı hasarları 
Aşmaq gərək.  
Çahargahın Hasarında, 
  
________________Milli Kitabxana______________ 
189 
 
Yadellinin qabağına hasar çəkən 
Qalalarda 
Kürələrdə od qalandı,  
Ocaq yandı,  
Dəmir bişdi, 
Çəkic altda, zindan üstdə  
Xəmir kimi kündələndi, 
Cilalandı.  
Taraq-taraq, Taq-tararaq,  
Əldə yaraq  
Vuraq, qıraq,  
Cəbhə yaraq.  
Dəmir, əri,  
Qılınca dön, 
Düşmən üstə durma, yeri.  
Çəkic altda qığılcıma dönüb axdı  
Çahargahın pərdələri...  
Müxalifdə,  
Hücum, hücum!  
Ərənlərin nərəsinə  
Yer titrədi, göy gurladı.  
Uca dağlar dua verib  
Ərənləri uğurladı.  
Düşmən qaçır, bizimkilər təqib edir  
Mənsuriyyə qələbədir, təntənədir:  
"Əzizim sözə qaldi  
Bir şirin sözə qaldı.  
Yad qovuldu dağlardan,  
Yurd yenə bizə qaldı..." 
 
Qəlbi vulkan tək coşan üsyandır, üsyan Çarigah,  
Açmış hər zənguləsindən fikrə meydan Çarigah... 
 
Şahə qalxan dalğalardır bir Müxalif guşəsi,  
Dəryalar ləngərlədən tufandı, tufan Çarigah. 
  
________________Milli Kitabxana______________ 
190 
 
Guşələr göy gurladır, yer titrədir, sel oynadir,  
Göndərir yadelliyə imzalı fərman Çarigah. 
 
Simlərin mizrab ilə toqquşmasından od çıxar,  
Yoğrulubdur bəlkə də çaxmaq daşından Çarigah. 
 
Cövhərində bir həzinlik, bir xəfiflik saxlanır,  
Ayrılıbdır öylə bir can sirdaşıpndan Çarigah. 
 
Bəxtiyaram, heyranam bərdaştda çılğın səslərə,  
İstərəm od alsın əsrin atəşindən Çarigah! 
 
 
Qalalar 
 
Abşeironun qalaları  
Daşlardakı o oymalar,  
Dalğasımı qatardakı 
Həzin, şirin  
          Pərdələrin?  
Bürclərdəki o əzəmət, 
Təmkin, vüqar, 
Bəlkə... Hasar pərdəsidir Çahargahın?  
Səs düzümü qaladakı dişlər kimi 
sıra-sıra, axın-axın.  
Yadelünin hücumuna hasar çəkir.  
Daşda fikir, səsdə fikir.  
Boyaları əvəz edən kölgələr də 
Fikir, fikir...  
Ruhumuzla uyqardadır, 
O batıqlar,  
          Qabarmalar.  
Qabarmalar 
Batıqlara kölgə salar.  
Nə doğmadır, nə istidir,  
Çıxışların batıqlara  
Düşən xəfif kölgələri - 
  
________________Milli Kitabxana______________ 
191 
 
Tağlardakı 
Oyma "naxış ləpələri".  
Yadellinin başı üstdə  
Yumruq kimi düyünlənən bu qalalar,  
Düşmən bizə güc gələndə  
El-obaya sığnaq olar.  
Bu qalalar azadlığı hələ yanan,  
Tüstülənən ocaqlarmış.  
Bu qalalar tarix boyu  
Neçə-neçə cəbhə yarmış.  
Qız qalası! Adına bax,  
"Bakirədir, qızdır qalam.  
Yaxın gəlmə, mən quzğunam, mən qartalam.  
Bu qartallar məskəninə  
Qaraquşlar kölgəsini sala bilməz.  
Qız qalamın qızlını al bilməz..."  
"Sə gəərsən, sən görərsən" – 
Qalasının adındakı 
Mənaya bax, məqsədi gör.  
Babaların məramından 
İbrət götür.  
Düşməninə o deyir ki,  
Əgər gəlsən, 
Yumruğumun ləzzətini sən görərsən.  
Gəldiyinə peşman olub  
Dabanına tüpürərsən.  
Nələr deyir daşlardakı 
O batıqlar, qabarmalar – 
Daş üstündə çiçəklənən 
O yarmalar?  
Kim deyir ki, bu qalalar,  
Yalnız elə qallar üçün 
Qaldırılan  
           Bir qaladır?  
Xeyr, burda sərtlik ilə  
İncəliklər qol-qoladır.  
Qorucumuz, keşikçimiz 
 
  
________________Milli Kitabxana______________ 
192 
 
Qalaların sinəsində  
Nələr yatır, nələr, nələr?!  
Bu qalalar - Daş nəğmələr.  
Daşlardakı çalalara axar, dolar,  
Daş üstündə naxış tutan,  
O fikirlər, o duyğular,  
Guşələrdə qaqqıldaşan  
Pərdələrdən aşıb-daşan,  
Hiddətlənən səs axını...  
Batıqların, çıxıqların  
Sinəsində qalxıb enən 
Səs axını. 
 
 
Hərə bir cürə... 
 
Mərifət, qanacaq ölçümdür muğam,  
Mən onu özümə məhək sanmışam.  
O məhək daşında mən insanları  
Saf-çürük edərəm, yoxlaram müdam,  
Sən də yanırsansa əgər bu oda,  
Dostumsan... 
Görürəm özümü səndə,  
Mən öz həmdəmimi, dostlarımı da  
Tanıram muğamın pərdələrində.  
Görən, nə danışır, nə deyir bizə 
Səslərə bükülmüş bu göz yaşları? 
Od saçır, 
Dağ basır ürəyimizə 
Elə bil köç edir durna qatarı... 
O hara tələsir? O niyə gedir? 
O bizim çölləri niyə tərk edir? 
Tökülür yarpaqlar, susur bulaqlar, 
Soyuqdan üşüyür, əsir budaqlar. 
Payızın sazağı kəsir otları, 
Göydə topalanır qəm buludları... 
Dağın dumanımı, sisimi görən, 
Dumanlı səslərdə belə hönkürən? 
  
________________Milli Kitabxana______________ 
193 
 
Ağlayır aşikar, 
Yanır gizlicə. 
Barmağı altmda tarzən gör necə, 
Düyünlü səsləri qovunır, sıxır. 
Səslərdən yaş sızır, 
Sudan od çıxır... 
 
Ey tarım, ey nəğməm, ey pirim mənim,  
Sənə nəzir düşür... çox yoxsulam mən.  
Nəğməm ola bilər nəzirim mənim,  
O da ki sönükdür nəğmələrindən...  
O məchul dilinlə, sirli səsinlə  
Gizli bir aləmdən xəbər verirsən.  
Nolar, mənim kimi səsini dinlə,  
Görək buna necə tab gətirərsən?  
Ey atam hünərli, babam fikirli,  
Ey reyhan nəfəsli, yarpız ətirli,  
Nağıl nənələrin ey laylay səsi.  
Ulu babaların kamal xəznəsi,  
Şirin arzularım, xoş xəyallarım,  
Ey müqəddəs pirim, ey müdrik tarım,  
Danış,  
Nəğmə oxu, 
Sən həzin-həzin  
Abırlı, həyalı qızlarımızın  
Utancaq, dözümlü sevgilərindən.  
Danış, 
Söhbətinə müntəzirəm mən.  
Danış, 
Nədən ötrü ayrı saldılar  
Kərəmi Əslidən,  
Qeysi Leylidən?  
Niyə taleləri daşa çaldılar?  
Sinənə çəkilən bu dağlar nədən?  
Sənin xəyalların, düşüncələrin  
Dəryadan ləngərli, səmadan dərin.  
Hər xalın tarixi 
Yüz il, beş yüz il. 
 
  
________________Milli Kitabxana______________ 
194 
 
Guşələr rəngbərəng: 
Yaşıl, al, sarı...  
Orda varaqlanır, 
Bir qəlbin deyil,  
Bir xalqın minillik iztirabları.  
Bir xalqın tarixi -tarixin yolu. 
Enişi, yoxuşu, iztirab dolu.  
Səslənir muğamın pərdələrində.  
Söhbəti aşkarda,  
Sirri dərində. 
Zilində elə bil od qalanıbdır,  
Yanğına dözməyib havalanıbdir.  
Bəmində yanğını keçirmək üçün  
Fikirlər, xəyallar yuvalanıbdır. 
Biz ki bu yolları bir başa vurduq,  
Biz ki bir vahidik bir arzu-kamda.  
Elə bununçun da... Tək mənmi?.. 
Yox, yox. 
Hər kəs öz qəlbini tapır muğamda.  
Muğam - hər guşəsi sirli, soraqlı 
Yola bənzəyir.  
Yatağa sığmayan qollu-budaqlı 
Selə bənzəyir. 
Əvvəlcə yamyaşıl düzü dolaşır,  
Birdən dəyişdirir köhnə yerini.  
O axır, kükrəyir, 
O coşur, daşır  
Dağıda-dağıda sahillərini. 
 
Cilova gəlsəydi belə bir axın,  
Nota salardılar onu nəğmə tək.  
Şəklini çəkməkçin xırdalıqların  
Özgə bir dünyadan boyalar gərək.  
Tez-tez dəyişdirir öz məcrasını,  
O yola çıxmadan yolunu bilmir. 
  
________________Milli Kitabxana______________ 
195 
 
Səfərə çıxanda macərasının  
İlkini bilsə də, sonunu bilmir.  
Bu yolu hər yolçu bir cür qət edir,  
Bəmi düzənlikdir, zili zirvədir.  
Bəli, o, zirvədir. 
O zirvəlikdə 
Ayağın altından sanki yer qaçır.  
O ayaq dəyməyən yaşıl gədikdə  
Hər yolçu özünə özü yol açır. 
 
Hər muğam çalanın, muğam deyənin 
Keçdiyi, açdığı iz başqa-başqa. 
Eyni müğənnini hər dinləyənin 
Könlünü yandıran köz başqa-başqa. 
Məğrur Qız qalası... 
O köhnə Bakı, 
Mənsur Zabul üstə inlədir tarı. 
O nədir? 
Suların qayalardakı 
Həzin, asta-asta pıçıltıları. 
- Necə dumanlısan, 
Görünmür gözə 
Pərdədə, örtükdə çırpınan ürək. 
Gizli mətləbini görməkçün 
Bizə 
Dərinə işləyən təxəyyül gərək.  
Hərə bu ocaqdan bir od götürər,  
Tutar səsindəkı dərinliklərə.  
Xəyalın gözüylə eşidər, görər 
Gizli mətləbini hərə bir cürə.  
Bilmirəm, yaşıldır, aldır səslərin.  
Səsinə nə sözüm?  
Laldır səslərin. 
Mətləbi gizlədir, inləyir ancaq.  
Danışır, 
Bilmirik nə deyir ancaq...  
Lal səsin nə böyük qüdrəti varmış. 
 
  
________________Milli Kitabxana______________ 
196 
 
Səsdə sözdən boyük hikmət olarmış... 
Mübhəmdir, 
Gizlidir sözü nəğmənin. 
Min sözdən güclüdür, bir xalın sənin. 
Ey tarım, 
Ey nəğməm, 
Ey pirim mənim  
Sənə nəzir düşür... 
Çox yoxsulam mən,  
Nəğməm ola bilər nəzirim mənim  
O da ki sönükdür nəğmələrindən. 
 
Sözümdə olsaydı səsinin gücü, 
Onu başım üstə bayraq edərdim, 
Səsinlə dünyanı mən tərpədərdim. 
Yanıb şırıl-şırıl, 
Axıb şır-şır o 
Kim deyə bilər ki, nə danışır o? 
Onda qucaq-qucaq söz çələngi var. 
Hər səsin, hər xalın neçə rəngi var. 
Hər kəs, hər guşəni yozur bir yerə, 
Gəlin, bir anlığa baxaq göylərə. 
Buludlar burulur, 
Buludlar dönür, 
Hərənin gözünə bir cür görünür. 
Yox. 
Həmən həməndir, 
Göy də, 
Bulud da. 
Hərə öz qəlbini görür buludda.  
Yoxsa inanmadın? 
İnanma, ancaq, 
Anbaan dəyişən o buluda bax,  
Sən də öz qəlbinin pəncərəsindən  
İnan gördüyünə, 
Elədir, əlbət, 
Mənim gördüyümü görməsən də sən,  
Mən də həqiqətəm, sən də həqiqət. 
  
________________Milli Kitabxana______________ 
197 
 
SEGAH 
 
Ey Zabul segahım, Orta segahım,  
Mənim öz amanım, mənim öz ahım.  
Sən mənə kimsədən pay verilmədin,  
Sən özgə çeşmədən gətirilmədin.  
Mənim dağlarımdır sənin qaynağın,  
Qoşqarın 
Kəpəzin, 
Ulu Şah dağın 
Bağrından sızılıb sən durulmusan,  
Məndə yuvalanıb mənim olmusan.  
Başqa rəngə salıb bu zaman səni,  
Yenidən yaratdı Sadıxcan*səni.  
Mənim öz dərdimsən, öz məlalımsan.  
Anamın südü tək sən halalımsan,  
Çoban bayatısı... 
Dağlar başından  
Qarlara qanşıb qar-qar axıbdı.  
Çöllərə boylanan gül baxışından  
Keçdiyi yollara iz buraxıbdı... 
 
Həzin bayatılar, çiçəklər kimi  
Dağlarda kök atdı, arana çatdı.  
Şirin bayatılar diləklər kimi  
Bir qəlbdə boy atıb min qəlbə çatdı. 
 
Nənəmin dilində min il dillənən  
Segahım, özün al, özün, canımı.  
Dilqəmin dilində dil-dil dillənən  
Ay telli sazlarm telli xanımı.  
Ey Sarı aşığm sevgi dastanı,  
Ey Molla Cumanın "İsmi pünhanı".  
Vaqifin könlünü qana döndərən,  
Xumar baxışdanmı süzülmüsən sən?  
Segah - bir arzunun, bir çırpıntnın 
 
 
                                                 
*
XIX əsrin musiqişunaslarındandır, tarda böyük yeniliklər etmişdir. 
  
________________Milli Kitabxana______________ 
198 
 
 
Min ürəkdən gələn hıçqırıqları. 
Sonu iniltili, 
Əvvəli çılğın - 
Sınmış bir ürəyin səs qırıqları... 
 
Qəmdir dolayları o ağlar səsin. 
Ağrılar mayası, 
Şikayət süsü. 
Bir himə bənd olan bir qərib kəsin, 
Könül hıçqırtısı, iç hönkürtüsü. 
Danışır, başından ötüb keçəni. 
Bəzən üsyan edir, 
Bəzən inləyir. 
Gizli dərdlərinə yandırır səni, 
Mətləbi gah açır, 
Gah düyünləyir. 
 
Əlilə saldığı kor düyününə  
Dililə yalvarır: "Tez açıl" - deyir.  
Ötən keçmişini qoyub önünə  
Bayatı çağırır, ona dil deyir:  
Araz gəldi, yan axdı,  
Dibində min can axdı.  
Vətən sarı baxanda  
Ürəyimdən qan axdı. 
 
Dağların sinəsi nə?  
Gün qalxıb sinəsinə.  
Aləmə sığmaz başım  
Sığıbdır sinəsinə. 
 
Əziziyəm gül oldum,  
Yandım, axır, kül oldum.  
Bir dilbilməz quş idim,  
Oxudum, bülbül oldum... 
 
Segah - naləsinə alışan könül,  
Alovu təəssüf, köçü xatirə. 
  
________________Milli Kitabxana______________ 
199 
 
Keçmişi yanğıyla danışan könül,  
Qazancı ağrılar, özü xatirə. 
 
O deyir dililə amanın, ahın:  
-Tale bir ürəyə gör necə qıymış...  
Mənim çəkdiklərim hansı günahın,  
Hansı bəd əməlin öz bahasıymış?  
Bu dərdə bağladı məni kim? - deyir.  
Bəmində, zilində o, "neylim"? - deyir. 
 
Dərdimin yükünə tab gətirmədi  
Əyilib qırılan budağa neylim?  
Dərələr keçmişəm, dağlar aşmışam,  
Könlümdə dikələn bu dağa neylim? 
 
Günahım nə oldu mənim dəmadəm,  
Düzəndə kəsdilər, dağda bitmişəm,  
İsti nəfəsimlə qar əritmişəm,  
Şaxtaya dözmüşəm, sazağa neylim?  
Mən danışan zaman bir kimsə dinməz.  
Səsim su yandırar, sözüm bilinməz.  
Böyük arzulara dünya bir qəfəs,  
Dilimə vurulan qadağa neylim? 
 
Mən od hərisiyəm, od mənə həmdəm,  
Günah məndə deyil, daşı əritsəm.  
Buz tutar, yay günü bulağa getsəm.  
Neylim, buza neylim, bulağa neylim? 
Danışdı. 
Gördü ki, dinləyənlərin  
Başından od çıxdı, gözləri doldu.  
Dərdilə, qəmilə başqalarına  
Əzab verdiyinə peşiman oldu. 
 
Dedi: - Bu da keçər, axı neyləmək?  
Həmişə olmaz ki, yer üzü gündüz.  
Belə yaranıbdır bu çərxi-fələk,  
Bir üzü gecədir, bir üzü gündüz. 
  
________________Milli Kitabxana______________ 
200 
 
Ey mənim ürəyim, sən öz gözünlə  
Gecəni gecə gör, gündüzü gündüz.  
Öz əllərinlə, 
Könüllər şad edən əməllərinlə  
Yoluna gül düz. 
 
Nə deyir könlümü oymaqla, oyulmaqla Segah?  
Gözə göz yaşları tək bir belə dolmaqla Segah? 
 
Könül hıçqırtısı, qəlb atəşi, can yanğısıdır. 
Sən mənim göz yaşım ol, çağla, Segah, çağla, Segah. 
 
Anamın öz südü tək sən halalımsan, halalım,  
Nə deyirsən, məni məndən belə almaqla Segah? 
 
Bizi dünyanın o dar çərçivəsindən çıxarır,  
Dəli xallardakı hönkürtüyə dalmaqla Segah. 
 
Onun hər pərdəsi ah, hər bəmi qəm, hər zili od,  
Qəlbə atəş çiləyir, hökm eləyir ağla Segah. 
 
Bəxtiyarın da könül telləri titrər beləcə, 
Deyər ahəstəcə hey: "Ağla, Segah, ağla, Segah". 
 
 
RAST 
 
Buxarı başında el ağsaqqalı,  
Əyləşib 
Qəlbini açır süfrə tək.  
Danişır, anbaan dəyişir halı  
Zoğal çubuğunu tüstülədərək.  
Sözləri bəm simdən zil simə düşmüş,  
Danışır bir əsrin öz yarasını.  
Danışır aramla, 
Tilsimə düşmüş 
  
________________Milli Kitabxana______________ 
201 
 
Bir pəri qızının macərasını.  
Dağlarda göynəyən Məcnundur Segah,  
Rast - onun atası... Nəsihət eylər.  
Məcnun səhralara gətirər pənah,  
Ata bu sevdanı məzəmmət eylər.  
 
Rast - müdrik bir ağıl, dərin düşüncə,  
Danışır təmkinlə, aramla tək-tək.  
Segah - bir istəyin, eşqin dalınca  
Mələyə - mələyə qaçan bir ürək. 
Rast - çılğın qəlblərə bir ağsaqqalın 
Nəsihət nidası, öyüd səsidir. 
Bir zaman büdrəyən qəlbin, kamalın 
Ayılıb özünü dərk etməsidir. 
Segah - nalə çəkən, Rast - tədbirlidir, 
Vüqarlı, dözümlü, o səbirlidir. 
Yüz ölçür, bir biçir, 
Düşünür dərin, 
Mühit dənizi tək o ləngərlidir.  
Onun ləngər vuran hər guşəsində  
Dərin düşüncələr daldalanıbdır.  
Gizli fikirlərin sıx meşəsində  
Arzudan, istəkdən od qalanıbdır. 
 
Fikirlər, fikirlər... 
Bir sirdaş olmuş  
İnsana... 
Dərdinə dolandan bəri,  
Rast cavan deyildir, 
O, yaşa dolmuş,  
Müdrik bir ürəyin düşüncələri:  
Həyat nə? 
Ölüm nə? 
Ömür nə? 
Yol nə?  
Qəflət yuxusunu dağıdan nədir? 
  
________________Milli Kitabxana______________ 
202 
 
Qışda yağan qarı, bahar gəlincə  
Sellərə döndərib axıdan nədir?  
Düzdə ayaq açır dağlann qarı,  
Hər vaxtın öz quşu, öz budaqları.  
Yuxudan qaldırıb ulu dağları,  
Bahar havasına oxudan nədir? 
 
Çalır ürəkləri göz baxışıyla,  
Boşalır könüllər göz yaşlarıyla.  
Yerləri, göyləri öz axışıyla  
Haldan-hala salan bu zaman, nədir? 
 
Hökmüylə, qəsdiylə nə deyir zaman?  
Uçurur bir yandan, qurur bir yandan.  
Günəşin başına dolanır cahan,  
Fırlanır, fırlanır, fırladan nədir? 
Ay nə, Gün nədir? 
İlk nə, son nədir?  
Enişi göstərir bizə dağ kimi,  
Qaranı göstərir bəzən ağ kimi  
Dünyanı oynadır oyuncaq kimi,  
Qəsdi bilinməyən bu oyun nədir? 
Ay nə, Gün nədir? 
İlk nə, son nədir? 
 
Bir aqilin hikmətli nəsihətləridir Rast.  
Tarix danışan kölınə rəvayətləridir Rast. 
 
Aqil danışır, canlı misallar çəkir hərdən,  
Bir taleyin ibrətli hekayələridir Rast. 
 
Üşşaqda verir sirli suallar bizə rəng-rəng  
Eşqin də cavabsız qalan hikmətləridir Rast. 
 
Dilkəşdə pıçıldar bizə dünya kədərindən,  
İnsanın ədalətli şikayətləridir Rast. 
  
________________Milli Kitabxana______________ 
203 
 
Öz dərdini qışqırmaz, o, ahəstəcə söylər,  
Lakin əzabın son dəmi, sərhədləridir Rast. 
 
Dünyanı gözəl görmək üçün qurbana hazır,  
İnsanların ilk arzusu, niyyətləridir Rast. 
 
Ey Bəxtiyar, ah atəşi söz rənginə girməz,  
Həm dərdli qürub çağı və həm dan yeridir Rast. 
 
 
HÜMAYUN 
 
Milləndi qığılcım kimi zülmətdə Hümayun,  
Dağ üstünə dağ basdı müsibətdə Hümayun.  
Ülviyyətə, qüdsiyyətə, şeyriyyətə çatmış,  
Fəryadda Segah, gizli şikayətdə hümayun. 
 
ŞÜŞTƏR 
 
Şövkətli, qədim keçmişimin öz dili Şüştər.  
Nakam ananın laylası, yüz pərdəli Şüştər.  
Felində ağıl nuru saçıb dalğalanırkən  
Min ağlı neçin başdan alır bir dəli Şüştər. 
 
BAYATI-ŞİRAZ 
 
Muğamat qəsrinin gözəl gəlini  
Şövkəti-şanıdır Bayatı-Şiraz.  
Mizrabda hönkürən sarı simlərin  
Çılğın cövlanıdır Bayatı-Şiraz  
Sevincdən kədərə, qəmdən nəşəyə  
Keçid meydanıdır Bayatı-Şiraz. 
  
________________Milli Kitabxana______________ 
204 
 
  
AMAN OVÇU 
 
Maral endi sərçeşməyə,  
Sərçeşmədən su içməyə.  
Bilmədi ki, pusqudadır  
Bərəsində "aman ovçu" 
Yaman ovçu, 
Zalım ovçu.  
Qabırğası qalın ovçu.  
Qaçdı, bir az aralandı.  
Şaraq-şaraq!  
Kürəyindən yaralandı,  
Qaçammadı... O dayandı.  
Göy çəmənlik qızıl qandan 
Oda yandı.  
Döndü, baxdı yazıq-yazıq, 
Məlul-məlul,  
Ovçu, sənin qolun sına.  
Necə qıydın bu dağların 
Maralına?  
Gözlərdəki o çarəsiz yalvarışa 
Necə dözdün?  
Aman ovçu,  
Tüfəngini çiyninə sal, 
Bir geri dön,  
Bir ora bax.  
Bu dəhşətə kol titrədi, 
Gül üşüdü.  
Baxışdakı o yalvarış 
Nəğmə oldu, 
Dilə düşdü: 
"Aman ovçu, vurma məni,  
Mən bu dağın maraliyam.  
Yaralıyam, yaralıyam".  
Nəğmələrin istisinə  
Qızındıqca donuruq biz,  
Heykəlləşir heyrətimiz. 
 
  
________________Milli Kitabxana______________ 
205 
 
YAĞ, YAĞIŞ 
 
Ağ yel əsir,  
Ağ buludlar  
Topa-topa,  
Tel-tel əsir. 
Ağ yel əsir.  
Pambıqlanan buludları  
Kola-kosa 
asa-asa 
Ağ yel, ağ-ağ gül bitirir,  
Yağışı da ağ gətirir.  
Göydə bulud damar-damar...  
Bu ağ yağış  
Düz torpağın 
İliyinə 
Damar, damar...  
Oğul-uşaq gülə-gülə 
Çıxar çölə. 
Üz islanar, göz islanar.  
Oğlan qaçar, 
Qız islanar. 
"Yağ, yağışım, yağ yağara.  
Daş ağara, dağ ağara.  
Ağ buludun toy günüdür,  
Gir mağara, 
Yağ, ey yağış, 
Vur nağara..."  
Yağış yağır,  
Ürəymin yanğısına 
Dağın, daşın.  
Tut ucundan sən göyə çıx, 
Bu yağışın.  
Şırıldayır navalçalar,  
Qopub düşür budağından 
Kal alçalar.  
Arxlar daşar, sel oynayar, 
  
________________Milli Kitabxana______________ 
206 
 
Göy əl çalar...  
Sellər yıxar bərələri,  
Dilləndirər 
dibsiz "uzun dərə"ləri... 
Uzundərə 
Şüştərimdən qopub düşdü, 
Sellər, sular çağıldayan 
Uzun-uzım dərələrə.  
Əlvan-əlvan havalardan aldığımız 
Havalar da  
Öz sözüdür könlümüzün, 
Arzumuzun, dərələrə... 
 
Göy tutular. 
Bir tərəfi açıq olar, 
Açıq yerdən gün çırtlayar. 
Deyərlər ki, indi Günəş 
Buludlara oldu günü. 
Açıb qızıl saçlarını 
Günəş yuyur əl-üzünü... 
Bəs bu nədir? Bəs bu nədir? 
Bu da özgə bir nəğmədir. 
Yağış kəsir... 
Qovğası da bitir, demək, 
Göyün, yerin.  
Göyün təmiz aynasına 
Əksi düşür 
Çiçəklərin...  
Çiçək açır sağdan sola 
Göyün tağı.  
Göy üzünə çətir çəkir 
Göy qurşağı. 
"Fatma nənə hana qurur"  
Hanadakı rənglərə bax.  
Kitab kimi o, oxunur 
 
  
________________Milli Kitabxana______________ 
207 
 
Varaq-varaq.  
O, ürəyin gah qüssəli,  
Gah fərəhli hallarımı?  
O, muğamın əlvan-əlvan xallarımı?  
Hər guşədə neçə-neçə 
Rəng çağlayır,  
Səslər elə əngindir ki,  
Açıb geniş qollarını  
Bu dünyanı qucaqlayır.  
Əfsanəvi nənəmizin  
Ürəyinin tellərindən  
Hanasına bənd etdiyi səslərə bax.  
Səslərdəki rənglərə bax,  
Rənglərdəki səslərə bax.  
Gah da olur yağış kəsmir,  
Elə yağır, yağır yenə...  
Nə əkinə gedən olur, nə biçinə.  
Çiyinlərdə həyat yükü dağdan ağır.  
Bir yandan da yağış yağır,  
Səpələnir sola, sağa,  
Aman vermir göz açmağa.  
Neyləməli?  
- Pas atıbdır oraqlar.  
Zəmilırdə diş qıcadır 
Alaqlar. 
Hər qapıdan pay umub  
Qodu gəzir uşaqlar:  
"Qodu, Qodu, dursana,  
Çömçəni doldursana..."  
Əkin-biçin eşqinə,  
Ürək yanır, dil yanır.  
Bizim mahnılarımız  
Bəzən belə yaranır. 
  
________________Milli Kitabxana______________ 
208 
 
Sayaçılar 
 
Düzdə qızıl burküyə  
Dağda borana düşduk.  
Yayda dağa üz tutub,  
Qışda arana köçdük.  
Qışda dəyə evimiz  
Yayda alaçıq oldu.  
Qəlbimiztək evimiz  
Hamıya açıq oldu. 
 
Düşdük qara, sazağa,  
Həm qul olduq, həm ağa.  
Qonduq azad quş kimi  
Biz budaqdan-budağa. 
 
Sərhəd tanımadıq biz,  
Arxalandıq dağlara.  
Ləpirimiz yol açdı  
Yaxma, uzaqlara...  
Qoyun-quzu bəslədim,  
Dağ bizə sirdaş oldu.  
Yaylaqların çiçəyi  
Bizə əyin-baş oldu. 
 
"Nənəm qoyunun ağı  
Dolandı, gəldi dağı.  
Çobana çanq bağı,  
Qızlara cehiz ağı... 
 
Nənəm, a dəli qoyun,  
Dolanıb gəli qoyun.  
Gəlinlər güzəmindən  
Toxuyar xəli, qoyun. 
Nənəm, a nazlı qoyun,  
Qırqovul gözlü qoyun. 
  
________________Milli Kitabxana______________ 
209 
 
Pendiri kəsmə-kəsmə,  
Qatığı üzlü qoyun..." 
 
Dağlardakı suların  
Sesi nəğməmiz oldu.  
 
Dağların sel suyu tək  
Qəlbimiz təmiz oldu. 
Dağlardan aldığımız  
Nəğməni 
Qəlbimizin  
Fəryadına çevirdik.  
Aradan kəsdiyimiz  
Qarğı tütəyə verdik. 
 
Biz nəğməylə oyanıb  
Nəğməylə də yatardıq.  
Biz qoyunu, quzunu  
Nəğmələrlə otardıq... 
 
"Nənəm, a narış qoyun,  
Yunu bir qanş qoyun.  
Çoban səndən küsübdü  
Südü ver, barış qoyun". 
 
Uca dağlar, şiş qayalar boyunca 
Zilə çəkər bayatını çobanlar. 
Bu səsdəki məlahəti duyunca 
Qoyun-quzu ota gələr, dil anlar. 
Kiçik-kiçik arxlarım - 
Bayatılar, sayaçılar, laylalar 
Qayalardan sızılar, 
Dərələrə hay salar, 
Kürə çatar, 
Arazıma can atar, 
Bizim muğam dəryamızı yaradar. 
 
________________Milli Kitabxana______________ 
210 
 
Sevinc bizi güldürürsə, 
Qəm ağladır.  
Sözün özü nə ağlayır, 
Nə də gülür,  
Amma bizi həm güldürür, 
həm ağladır. 
Yox, söz deyil, səsdir, axı,  
Qəhqəhə də,  
Hönkürtü də,  
Min cümlədən daha böyük 
Mətləb yatır  
Bircə qırıq hönkürtüdə.  
Könül səsi könül dələr.  
Nəğmələrin əvvəlidir  
Hönkürtulər, qəhqəhələr.  
Bəlkə insan  
Sevincini, kədərini 
Nəğmələrlə söyləməzdi,  
Bizim kimi hönkür-hönkür ağlasaydı, 
Qah-qah çəkib gülsəydi söz.  
Yox, nəğmələr yaranmazdı,  
Qəlbimizdən keçənləri  
Tamam deyə bilsəydi söz.  
Sözdən əvvəl səs yaranır,  
Nəğmələrdir ilk dilimiz.  
Nəğmələrdir 
Sözümüzün, fikrimizin 
ibtidası,  
Nəğmələrdir 
dilimizin əlifbası. 
 
Daş ürəklərdə yanıb daşları sındırdı muğam.  
Haqqa düşmən olanı haqqa tapındırdı muğam. 
 
Nə güman eyləmisən ondakı tilsimləri sən,  
"Kürü ahıyla qurutdu", "Salı yandırdi" muğam. 
 
  
________________Milli Kitabxana______________ 
211 
 
Onun hər guşəsi bir xatirə, bir canlı kitab,  
Keçilən yolları hərdən bizə andırdı muğam. 
 
Su çilər kinli ürəklərdə qəzəb tonqalına,  
Neçə qəsdin önünü kəsdi, dayandırdı muğam. 
 
O, ürək yanğısı, göz yaşları, bir çəngə bulud,  
Oyadıb yaddaşı, vicdanı utandırdı muğam. 
 
Dəfn edin siz məni Zabul segahın mayəsinə,  
Deyirəm, bəlkə, məni bir gün oyandırdı muğam. 
 
Çox kitablar oxudum, zənn elədim bəxtiyaram,  
Mənə çox mətləbi ahəstəcə qandırdı muğam. 
 
1975 
  
  
________________Milli Kitabxana______________ 
212 
 
 
 
 
 
 
Anamın xatirəsinə 
I Fəsil 
 
KÖRPƏ 
 
1 
 
Nə isə düşündü 
Duruxdu birdən. 
Seçdi bir fikrini min bir fikirdən. 
Körpəni aramla bükdü qundağa, 
Basdı sinəsinə qalxdı ayağa... 
 
Ümidə yas tutub, ağlayır güman,  
Xeyiri şərləyir, şərə "dost" deyir.  
Sevilib, sonra da atıldığından  
O da balasını atmaq istəyir. 
 
Ancaq... durdu yenə, duruxdu yenə,  
Körpəni astaca qoydu yatağa.  
Sıxdı döşlərini süd şüşəsinə,  
Əmziklə bir yerdə bükdü qundağa. 
 
O, qalxmaq istədi, yenə döyükdü.  
O, bir də düşündü son niyyətini.  
Bildi ki, şüşəylə birgə o, bükdü  
Sonuncu analıq məhəbbətini.  
Dizləri titrədi... 
 
  
 
ATILMIŞLAR
________________Milli Kitabxana______________ 
213 
 
- Bu nədir belə?  
Bir alov qarsıtdı içindən onu.  
Bir neçə damcılıq ana südüylə  
Verdi övladına o, son borcunu. 
 
"Analıq, balalıq bumudur məgər?  
Çəkdim qayğısını bircə həftə mən,  
Yolumun üstündə bala bir çəpər,  
O tərəfdə arzum, bu tərəfdə mən. 
 
Şəhərə gəlmişəm uzaq rayondan,  
Burda dərs oxuyum, sənət öyrənim.  
Məhəbbət dərsindən kəsildim yaman,  
Oldu bu körpə də "qiymətim" mənim. 
 
Atamın adına övladım ləkə,  
Hər dərdə bənzəməz mənim bu dərdim.  
Mən onun başını ucaltmalıykən,  
Mən onun adına ləkə gətirdim. 
 
Tapdandı ismətim, bədbəxt yetimlə  
Necə keçəcəkdir günüm, ruzgarım?  
Neyləyim? 
Atamdan, anamdan özgə  
Mən kimə əl açım, kimə yalvarım? 
 
Axsın ürəyimə qoy göz yaşlarım,  
Kimsənin önündə əyilməməli.  
Nə anam, nə atam, nə qardaşlarım  
Bunu bilməməli, yox, bilməməli!.. 
 
Basıb sinəsinə o, körpəsini,  
Getdi... İki addım atmamış, 
ona  
Qəlbi nəsə dedi... 
Addım səsini  
Bənzətdi o, qapı taqqıltısına... 
 
  
________________Milli Kitabxana______________ 
214 
 
"Bəlkə o gələcək? 
Axı, sevirdi. 
O, mənə nə qədər ümidlər verdi. 
Bəs sonu? 
Bu imiş sevginin sonu? 
Dandı sevgisini, dandı borcunu. 
Kim qaça bilibdir qədərdən yeyin? 
Heç demə, zillətmiş sevgimin adı. 
Qadasnıı alıb sevinc verdiyim. 
Özü verən dərdə ortaq olmadı. 
Necə də ağırmış, necə də ağır, 
Mənim qollarımı qıran bu körpə. 
Məgər təkcə mənim öz günahımdır 
Yolumun üstündə duran bu körpə? 
 
Özgələr bilməsin dedim, dərdimi, 
Özüm öz içimdə yedim dərdimi. 
Ağlaram, 
Səsim yox, 
Hay-harayım yox! 
Ahıma səs verən öz ahım oldu. 
Bu, mənim dünyaya bala payım yox, 
Bu, mənim dünyaca günahım oldu. 
 
İstini yaz bildim, 
Yaz açılmadı. 
Vaxtsız açan çiçək xar olmalıymış. 
Qanunsuz ananın analıq adı 
Elə qanunsuz da pozulmalıymış... 
Mən baxa bilmirəm bir günah kimi, 
Bu təmiz hissimə, məhəbbətimə. 
İndi neyləməli? 
Xəcalətimi  
Girov verməliyəm səadətimə? 
 
Bu sirri gizlətmək mümkünmü?  
Mümkün! 
  
________________Milli Kitabxana______________ 
215 
 
Qəlbin dövrəsinə daş hörülməli.  
Talesiz balamın yaşamasıyçün  
Mənim ana adım öldürülməli! 
 
Mənim ana hissim qəm otağında  
Tutsun mənzilini, tapsın yerini.  
Tapacaq bəlkə də yad qucağında  
Balam öz bəxtini, öz qədərini.  
Nə imiş ölçüsü namusun, arın?  
O hardan başlanar, o harda bitər?  
Dünyada qanunsuz doğulanların  
Yaşamaq hüququ yox imiş məgər? 
 
Əgər qaynağından su bulanırsa,  
Bulaqlar başına nə kül tökməli?  
Atanın, ananın günahı varsa,  
Onun cəzasını övlad çəkməli?  
Bu nədir? 
Bu müdhiş uyğunsuzluğun  
Nə ad verməliyik törətdiyinə?  
Deyirəm, qanunla qanunsuzluğun  
Sərhədi nə imiş, göstərin mənə..." 
 
2 
 
"Şəhərə gəldiyim bir il deyildi,  
Sevildim... 
İnandım, 
sevdim. 
atıldım. 
Ömrürnün düz yolu necə əyildi,  
Yanıb kül olmadım, yanıb ayıldım. 
 
Səhvlər... 
Düşünür hamı xeyrini, 
Mən seçə bilmədim xeyiri şərdən. 
Düz düzü gətirir, əyri əyrini, 
Qorxuram yenidən səhv eləyim mən?! 
  
________________Milli Kitabxana______________ 
216 
 
Bəzən bircə anın yanıltısından  
Bütöv bir ömürü uduzur insan!  
Kimdir yıxılmayan?  
Məgər təkəm mən?  
Bu dərdə düşənlər dünyada min-min..."  
...Səhvinə haqq verib əzab çəkməyən  
Düşür tələsinə ikinci səhvin.  
"İndi neyləməli? 
Ömrüm boyunca 
Bir səhvin oduna külmü olum mən?  
Bəsdir alışdığım, yandığım bunca,  
Başlamaq gərəkdir ömrü təzədən.  
Hələ nə görmüşəm?  
İyirmi bahar,  
Bu yaşda özümü kəfənləyim mən?  
Yox! Belə yaramaz! 
Axar sel-sular 
Kol-kosa ilişən çör-çöpün üstdən.  
Niyə şişirdirəm mən öz dərdimi?  
Yaşamaq!" 
Yaşamaq bir insan kimi  
Kiminə asandır, kiminə çətin. 
 
Dünya süfrəsidir nazi-nemətin.  
Orda qəm çəkənə qəm əksik deyil,  
Orda dəm çəkənə dəm əksik deyil. 
 
"Elə ömrüm boyu gərək ağlayam?  
Mənimçin dünyanın tək qəmi qalmış?  
Elə bil naz-nemət qurtarıb tamam,  
Dərd çəkib, qəm yemək mənəmi qalmış? 
 
Yox! Daha bəsimdir, bəsimdir!" - deyə 
Baxdı, 
O həsrətlə baxdı körpəyə. 
Bələyin üstünə axırdı dən-dən 
Göz yaşı - əzabı, ələmi, dərdi. 
Hara getdiyini heç kəsdirmədən 
Elə addımlayır, elə gedirdi... 
  
________________Milli Kitabxana______________ 
217 
 
Külək vıyıldayır,  
Qar sovururdu.  
O, yenə dayandı,  
O, yenə durdu.  
Bəlkə, yolu azıb? 
Sonuncu mənzil  
Bəllidir... 
Getdiyi bu yolu deyil,  
O, ömür yolunu azıb, çaşdırıb.  
Başını qundağa yaxınlaşdırıb,  
İsidir körpəni od nəfəsilə.  
Bəlkə, son borcunu ödəyir belə.  
Çatdı bir həyətə...  
Döyükdü,  
Durdu 
O, uçunurdu. 
Bir sağa çevrildi, bir sola baxdı,  
Boylanıb həyətdən o, yola baxdı.  
Girdi bir dəhlizə...  
Mərmər pillələr  
Daş üzə bənzər.  
Gözünün ucuyla qundağa sarı  
Baxmadan 
astaca qalxdı yuxarı.  
Meydança üstündə qoyub körpəni,  
Endi pilləni,  
Endi! 
Endimi?  
Körpə anasından ayrıldığını 
hiss etmiş kimi  
çığırdı birdən. 
Elə bil püskürüb od çıxdı yerdən,  
Bürüdü ananı...  
Durdu yerində.  
İldırım şaqqıdı bəbəklərində. 
İstədi qayıda... 
Ancaq qaçdı o, 
Bala naləsindən uzaqlaşdı o. 
 
  
________________Milli Kitabxana______________ 
218 
 
Dondu dodağında bir "can" kəlməsi,  
Qaldı qulağında körpənin səsi.  
Ayaq tappıltısı... 
O, dönmür dala,  
Qaçır, xəyalında qovur an anı...  
O elə bilir ki, bu qaçışıyla  
Açır xoşbəxtliyin qapılarını.  
Üz tutub sabaha bu gündən qaçır,  
O, bu qaçışıyla özündən qaçır.  
O qaçır analıq məhəbbətindən,  
O qaçır özünə öz töhmətindən.  
Qaçır, könlündəki bərədən aşıb...  
Amma yaxşı bilir o, nədən qaçır.  
Özgələr gözündə günahsızlaşıb,  
Təmiz görünməkçün ləkədən qaçır. 
 
Hələ eşidilmir ürəyin səsi...  
İnanır o səsin boğulduğuna.  
Özgələr önündə pak görünməsi  
O, hələ bilmir ki, ləkədir ona. 
 
Qaçır, 
amma bilmir o, nəyə qaçır.  
Ləkədən qaçırkən ləkəyə qaçır.  
İnsan bir ömürdə ikidir, iki  
Atıb körpəsini elə bildi ki,  
Admın üstündən ləkəni atdı,  
Özünə başqa bir tale yaratdı.  
Təmizə çıxartdı o öz adını  
Sabaha uzanan qol-qanadını  
Körpə bağlamışdı... 
Qolunun üstdən  
Onu daş pillənin üstünə qoydu.  
Qolları boşaldı. 
Yolunun üstdən 
Körpə götürüldü...  
Bu nə yoluydu?  
Hara aparacaq bəs bu yol onu? 
  
________________Milli Kitabxana______________ 
219 
 
Nə imiş görəsən, bu yolun sonu?  
Qollar körpəsizdi... 
Ancaq bu gündən  
Qollar ağırlaşdı yüngüllüyündən.  
Körpənin yerinə indi də vicdan  
Asıldı ananın qol-qanadından. 
 
3 
 
Çatdı mənzilinə taqətsiz, bihal,  
Qırıq çarpayıya uzandı dərhal.  
Yumdu gözlərini... 
Gördü yüz yerdən  
Gözünü zilləyir ona körpəsi.  
Açdı gözlərini... 
Pəncərələrdən  
Doldu otağına körpənin səsi.  
Gördü ki, otaqda hər şey qışqırır.  
Açdı pəncərəni, yer-göy qişqırır.  
Qışqırır masanın üstə kitablar.  
Qışqırır qapı da, pəncərələr də.  
Qışqırır çarpayı, qışqırır divar,  
Qışqırır görpənin yatdığı yer də. 
 
Tutdu qulağını sıxdıqca sıxdı,  
O elə bildi ki, səs çöldən gəlir.  
Gördü bu səs deyil, bu qışqırıqdı,  
Bildi ki, qəlbindən, könlündən gəlir.  
Su içdi, boğazda tıxanıb qalan  
Qəhəri ötürə, bir uda, bəlkə.  
Açdı radionu, 
ona yük olan 
Dərdini bir anlıq unuda, bəlkə...  
"Cavan analara söhbət, məsləhət".  
Bu da başqa töhmət, başqa məzəmmət!  
Radionu susdurdu.  
Ayağa durdu... 
  
________________Milli Kitabxana______________ 
220 
 
Söhbət qulağında səsləndi yenə.  
Hər şey elə bil ki, durub qəsdinə,  
Kəsir yolunu.  
Hansı bir qüvvəsə 
özü bilmədən  
Qəfil itələdi içindən onu.  
Görən, birdən-birə ona nə oldu?  
Bayaqkı qəsdini, yoxsa danırdı?  
Baladan qaçdığı bu yollarla o,  
İndi balasıyçün qanadlanırdı. 
 
İndi o yüyürür dala baxmadan,  
Bayaq yüyürmürdü, o sürünürdü.  
Bayaq analığı tapdayıb danan  
İndi ana olub geri dönürdü. 
 
O, boğa bilmədi qəlbin səsini. 
O uçur, 
O qaçır dar döngələrdə. 
Kim bilir, kim bilir, o, körpəsini 
Tapa biləcəkmi qoyduğu yerdə? 
 
Bir oxun başına necə dolanır  
Niyyətin qarası, arzunun ağı.  
Bir insan ürəyi xoşbəxtlik sanır  
Bayaq itirməyi, indi tapmağı. 
 
Yüz rəngli, yüz səsli istəyimizlə  
Bir saat içində yüz adamıq biz.  
İlkini başladın, sonunu gözlə,  
İnkarla təsdiqdə bütöv, tamıq biz. 
 
Gecənin yarısı... Küçələr lal-kar.  
Yağdıqca sulu qar tərləyir yollar.  
Suluqar əriyir... 
Xəcalətindən  
Elə bil tər tökür puçur-puçur yol. 
 
________________Milli Kitabxana______________ 
221 
 
O qaçır, yel kimi burulur tindən,  
O önə qaçdıqca dala qaçır yol. 
 
O çatdı həyətə... yumdu gözünü,  
Mərmər pillələrə atdı özünü.  
Körpəni görmədi qoyduğu yerdə,  
O, bir daşa döndü daş pillələrdə.  
Döşəndi yanına 
körpəyə sarı  
Uzanan o titrək, gücsüz qolları. 
Bu qollar bezmişdi bu gün körpədən,  
Bu qollar körpəyə uzanır indi.  
Bu qollar buz kimi soyuqdu nədən?  
Bu qollar üstündə can yanır indi... 
- İndi mən neyləyim, neyləyim? - dedi. 
Bir-bir qapıları döymək istədi. 
Dayandı... 
Ahının şölələrində  
Elə bil qəfləti bir ulduz doğdu.  
Hardasa qəlbinin gizli yerində  
Sevindi... 
Bir qədər yüngülləşdi o. 
- Mən ki peşman olub döndüm geriyə. 
Qədər öz hökmünü belə döndərir. 
"Bəlkə xeyirlisi beləymiş" deyə, 
İndi öz-özünə təskinlik verir. 
Vicdandan asılıb ürəyi dartan  
Yükün ağırlığı azaldı bir az.  
Özünü aldadıb yaşayır insan,  
Bəlkə, bu alversiz yaşamaq olmaz. 
 
Ancaq bu məqamda bir mətləb də var;  
Bir dəfə aldanan yüz yol aldanar.  
İkinci günaha yol verər insan,  
Birinci günaha haqq verən zaman. 
  
________________Milli Kitabxana______________ 
222 
 
4 
 
Keçdi bir neçə gün qaralı, ağlı,  
Gah açıqqabaqlı, gah qaşqabaqlı.  
O, qəsdən qəşş edib gülürdü bir an,  
Qəlbində mələyib onu sarsıdan  
Körpənin səsini batırmaq üçün,  
Ancaq güclənirdi o səs günbəgün:  
Dəniz nəriltisi, su şırıltısı,  
Yarpaq pıçıltısı, yel vıyıltısı  
Onun qulağında ana axtaran  
Körpə balasının hıçqırığıydı...  
-Mənim daş ürəyim, yoxdur bir soran  
Analıq hissinə bəs necə qıydı?  
O, bir yer istəyir, o, bir yer ancaq  
Uzaq, uzaq olsun bu səsdən uzaq!  
Yox! Qaça bilmədi o bu səslərdən.  
Nahar eyləyəndə sızlardı hərdən  
Döşünün giləsi, döşünün ucu.  
Bu, onun on böyük günahı, suçu.  
Bu nə müsibətdir, gülüşlərində  
Hönkürür qəlbinin hayı, harayı.  
Özü çörək yeyir... 
Amma döşündə  
Sızlayıb ağlayır korpənin payı... 
 
Bu nə müsibətdir, bu ne müsibət,  
Buna tablamağa bir ürək hanı?  
Bu necə dəhşətdir, bu necə vəhşət,  
Necə susdurasan burda vicdanı? 
 
Həyat nə oyundur, nə də oyuncaq,  
Dandığm gerçəyi gerçək bil yenə.  
İnsan bir əlilə yandırır, 
ancaq 
O biri əlilə vurur dizinə.  
O da dizlərinə vurab ağladı,  
Oturub ağladı, durub ağladı: 
 
  
________________Milli Kitabxana______________ 
223 
 
-Qalmadı bir şeyə - dedi - gümanım,  
Saçımı dərd yoldu, qəm daraqladı.  
O qədər ah çəkdim, 
ahım, amanım 
Viranə könlümdə tüstü bağladı.  
Düşüb qasırğaya borana könlüm,  
Azmışam yolumu qəm meşəsində.  
Elə dağ-dağ olub viranə könlüm,  
Arılar şan bağlar hər guşəsində. 
 
Ümidlə, inamla yaşayır ana,  
Günləri, ayları ötüşür belə.  
Küçədə, bayırda uşaq gördümü,  
Baxır diqqət ilə baxır zənn ilə. 
 
Axtarır özünün cizgilərini  
O gah bu uşaqda, gah o uşaqda.  
Kimsəyə açmayır ancaq sirrini,  
Gözləri axtarıb hey aramaqda. 
 
Belədir əzəldən, belədir qayda:  
Tapmaq çətin olur, itirmək asan.  
İndi ağlayırsan... 
Ancaq nə fayda  
Özü yıxılanın ağlamağından! 
 
Bəs körpə? 
Nə yazdı bəxtinə ruzgar?  
Körpələr evinə verdilər onu.  
Atalı, analı yetim balalar,  
Yaxşı ki, bilməyir atıldığını. 
 
Bilmədi... 
Bəs sonu? 
Sonu müsibət! 
Bn dərdi söyləmə qəlbidaşlara.  
Yaxşı ki, hökumət, yaxşı ki, dövlət  
Yenə sahib durur atılmışlara! 
  
________________Milli Kitabxana______________ 
224 
 
II Fəsil 
 
QOCA 
 
1 
 
Ana tanıyıram iyirmi yaşından  
Dul qaldı. 
Bəlalar ötdü başından.  
Dərdi qabaqladı. 
Kədəri ötdü. 
İki nər cüssəli bala böyütdü.  
Biri çatan kimi on yeddisinə.  
Səs verdi vətənin çağrış səsinə  
Getdi od içinə.  
Getdi,  
Gəlmədi.  
Gənc ömrü yarımçıq bitdi, 
gəlmədi. 
Ana kiçiyinə ümid bağladı,  
Dərdini gizlətdi, gecə ağladı.  
O, bircə arzuya, bircə niyyətə  
Verdi ürəyini, verdi büsbütün.  
Dözdü hər ağrıya, hər əziyyətə,  
"Bir övlad böyütdü bir afət üçün".  
Ona toy elədi. 
Ömür yükündən 
Sandı ki, azaddır bu gündən bəri.  
Ancaq o bilmədi, 
elə o gündən  
Başlanır ən böyük müsibətləri. 
 
Ana öz işini tamam bitirdi. 
Bitirdi! 
Hər şeyi, demək, itirdi. 
Vəzifən bitdimi, borc ödəndimi, 
Üz astara dönür, astar üzləşir. 
  
________________Milli Kitabxana______________ 
225 
 
Geyilib atılmış bir paltar kimi  
İnsan da bu zaman gərəksizləşir. 
 
Ayıra bilmədi yoxuşdan diki,  
O, bunu bilmədi, 
Nə biləydi ki, 
Hər hökmün bitəcək iş-güc bitəndə,  
Hörmətin itəcək hökmün itəndə. 
 
Bir vaxt ayıldı ki, dəyişib yerlər,  
Çömçə isti olub indi qazandan.  
El ağzı - 
fal ağzı 
yaxşı deyirlər, 
Köynək yaxın imiş ürəyə candan.  
Bir vaxt ayıldı ki, 
keçib iş işdən, 
Baxışlar soyuyub, üz yaman dönüb.  
Ana başa düşdü, bu tərpənişdən  
Oğul da, deyəsən, anadan dönüb.  
Gördü ki, hökmünü 
O, bircə-bircə  
İtirir... 
Hörməti əlindən gedir.  
Bir vaxt ayıldı ki, bu ilki sərçə  
Bildirki sərçəyə civ-civ öyrədir. 
 
Köhnəlik - qaynana. 
Yenilik-gəlin! 
Hərə öz fikrində haqlı, 
həm doğru! 
Gələn yeni ilə gedən köhnənin  
Sonu görünməyən döyüşüdür bu. 
 
Ana bu ocağa gəlin gələndən,  
Bu qədim yuvada bir qayda vardı:  
Gəlinlər oyanıb hamıdan erkən 
  
________________Milli Kitabxana______________ 
226 
 
Ərləri yedirib yola salardı.  
Ana bu qaydanı müqəddəs bilir,  
Ana bu qaydanı yaman güdürdü.  
Ana bu qaydanı indi hər səhər  
Təzə gəlinindən tələb edirdi. 
 
Gəlinsə yatırdı doqquza qədər,  
Oğul acqarına işə gedirdi.  
Bir gün,  
beş gün, 
on gün! 
Ötdü beləcə.  
Ana nə danışdı, 
Ana nə dindi.  
Gördü ki, oğul da dinmir...  
Bir gecə  
Dözmədi... 
Gəlinə yaman təpindi.  
İki əqidənin, iki cəbhənin  
Döyüşü başlandı sükutdan sonra.  
Ana dözəmmədi...  
Bu təzə gəlin  
Təzə nırx qoyanda köhnə bazara. 
 
Partladı ürəklər, 
Açıldı üzlər. 
Yaman qanad açdı latayır sözlər. 
Gəlin qaynananı bükdü bucağa: 
- Gözünü dünyaya yaxşı aç, - dedi. 
İndi mən sahibəm, mən, bu ocağa. 
İşə bax! 
Yerliyə yersiz qaç - dedi. 
Köməyə çağırdı ana oğlunu. 
Oğul danışmadı... 
Durdu kirimiş. 
Ana bilmədi ki, bu imiş sonu, 
  
________________Milli Kitabxana______________ 
227 
 
Gəlin gələn kimi oğul itirmiş.  
Ara verilmədi evdə davaya,  
Ürəklər partladı qəzəbdən, kindən.  
Oğul barış üçün girdi araya,  
Heç biri dönmədi öz cəbhəsindəıı. 
- Bizim zəmanədə belə deyildi. 
- Saxla! Çoxdan bitib sənin zamanın. 
Ana bilmədi ki, 
Günəş əyildi, 
Öz təzə hökmü var təzə dövranın.  
Elə ki qocaldın,  
Bil öz yerini! 
Oynaya bilmirsən, göz yum hər şeyə.  
Əlacın odur ki, 
Gördüklərini  
Vurasan həmişə görməməzliyə, 
 
Bu da nöqsanıdır Qorqud Dədənin,  
Dördcə naxışında yanıldı nəqqaş.  
Oğulu anadan ayıran gəlin,  
"Gəlin" yox, 
"Ayıran" çağrılaydı kaş! 
 
Oğul arvadına haqq verdi yüz yol,  
Ananın könlündə düyünləndi daş.  
Bir deyən olmadı, ay dönük oğul,  
Axı, üz var idi, saqqal çıxmamış. 
 
Ümidlər, arzular gördü talanmış,  
Ayıran dırnağı ətdən ayırdı.  
Bir deyən olmadı, a canıyanmış,  
Axı, diş yox ikən dodaq ki vardı. 
 
Gördü ki, bu oğul, o oğul deyil,  
Gördü ki, umubmuş zərərdən xeyir.  
Belin ağrısmı, gördü, bel deyil,  
Kəmər inildəyib çəkmək istəyir. 
  
________________Milli Kitabxana______________ 
228 
 
Ürək ağrılarla dolub daşanda  
İnsan başdan-başa gileyləşərmiş.  
Yad qızı ocağa doğmalaşanda,  
Doğmalar get-gedə ögeyləşərmiş. 
 
Ana öz işini tamam bitirdi. 
Bitirdi... 
Hər şeyi, demək, itirdi. 
Bu dünya belədir, 
Baxmır fəryada.  
Vaxt çatdı. 
Köçünü çək yavaş-yavaş.  
Vəzifən bitdimi sənin dünyada – 
Özünü bitmiş bil, özünü, qardaş! 
 
Bu dünya belədir, 
Götürə bilmir 
Saxta bir bəzəyi, saxta bir süsü.  
Nəfs artıq tikəni ötürə bilmir  
Gərəklik - insanın dəyər ölçüsü!  
Gərək bilirlərsə dünyada səni,  
Böyründə-başında dost görəcəksən.  
Elə ki, itirdin gərəkliyini,  
Dünyada hər şeyi itirəcəksən. 
 
Yerləri astaca dəyişir zaman,  
Baxmır nə fəryada, nə göz yaşına.  
Dünənki məqamı əlindən çıxan  
Dünəni bu günün qaxır baına: 
 
- Səni bu dünyaya mən gətirmişəm,  
Sənə döşlərimdən mən süd vermişəm.  
Gecələr yatmadım yatasan deyə,  
Böyüdüb çatdırdım səni ərsəyə. 
 
Mən sənin həm atan, həm anan oldum,  
Axırda beləcə aldanan oldum.  
Anam özünə yad tutdun, oğul,  
Borcunu nə yaman unutdun, oğul? 
 
  
________________Milli Kitabxana______________ 
229 
 
- Adicə bir işdir bala yetirmək  
Ananm analıq təbiətinə.  
Məlum gerçəkləri dilə gətirmək  
Yaraşmır, ay ana, ləyaqətinə. 
 
Əmanət kassası deyil uşaqlar,  
Xərcindən kəsərək qazanc görəsən.  
Artıq gəlirini orda saxlayıb,  
Sonra faiziylə ömür sürəsən. 
 
Uşaq tək baxırıq oğula, qıza,  
Bilmirik böyüyür ilbəil övlad.  
Rahat yaşamaqçün 
sabahımıza  
Dünən verdiyimiz borc deyil övlad. 
 
Yanında böyüyür... 
Ancaq yaxşı bil, 
Oğul da yar üçün, qız da yar üçün.  
Övladlar, övladlar! Bizimçün deyil,  
Biz onlar üçünük, biz onlar üçün! 
 
Övlad - sevgimizdən göyərən nübar,  
Təzədən yaradır övladlar bizi.  
Odur ki borcunu deyil, 
qoy onlar  
Bizə qaytarsınlar öz sevgimizi. 
 
Ay ana, asandır borcu qaytarmaq,  
Sevgini qaytarmaq çətindir, çətin!  
Övladlıq borcunu ödəmək ancaq,  
Əvəzi deyildir hələ sevginin.  
Övlada borcunu yada salanda,  
Ana sevgisini umur oğuldan.  
Məhəbbət! 
Məhəbbət unudulanda,  
Borcunu istəyir borcludan insan. 
 
  
________________Milli Kitabxana______________ 
230 
 
2 
 
Yığılıb məclisə dostlar, tanışlar,  
Oğul ad gününü keçirir bu gün.  
Sağlıqlar baş alır: 
-Bir arzumuz var:  
Daim çiçək açsın qoy sənin ömrün.  
Qapının dalında dayanıb ana,  
Məclisi dinləyir: 
- Sənin zəkana, 
Sənin hünərinə biz ki məftunuq.  
Ana fərəhlənir... 
Ancaq neyləsin,  
İçəri girməyə ixtiyarı yox. 
 
- Bu gözəl dünyaya səni bəxş edən  
Anaya afərin, anaya əhsən!  
Necə fərəhlənir, sevinir ana,  
Qapının dalından baxır oğluna.  
Belə də dərd olar? 
Oğul doğasan, 
Onun şad gününə gendən baxasan?  
Dözmədi...  
İstədi keçib içəri,  
Qışqıra, deyə ki, bayaqdan bəri  
Əhsən dediyiniz ana mənəm, mən,  
Mənəm onu doğub özgəyə verən.  
Saxladı özünü, azca qımışdı. 
Səhərki söhbət 
Yadına düşdü,  
Gəlin demişdi: 
- Cavanlar gələcək, cavanlar ancaq.  
Bugünkü məclisin sənə dəxli yox.  
- Hə, başa düşürəm. 
Nə desin ana, 
Anladı, balanın doğum gününün  
Bir dəxli yox imiş oğul doğana... 
  
________________Milli Kitabxana______________ 
231 
 
Olmadı, olmadı bir deyən ona: 
- Bəs doğum günündə şadlıq etdiyin 
Oğulu kim doğub, ay nankor gəlin? 
- Bu gözəl ölkəyə səni bəxş edən 
Anaya afərin, anaya əhsən! 
Dilxor oldusa da sağlıqdan yana, 
Gəlin susdu... 
Bu yerdə o, dinə bilməz.  
Şəninə təriflər söylənən ana  
Qapı dalındadır, 
bilmədi bir kəs. 
  
- Bu sağlıq üstündə indi gərək sən, 
"Ana" mahnısını çalasan bizə. 
Övladın analıq məhəbbətindən 
Qoy atəş çilənsin ürəyimizə. 
 
Oğul bir inamla qalxdı ayağa,  
Divardan tarını aldı ürəklə.  
Ana ürəyini duya bilməyən  
"Ana" mahnısını çaldı ürəklə. 
 
Bəs niyə kövrəldin, gəlin, ay gəlin,  
Öz mərhum ananmı durdu gözündə?  
Bəs ana qəlbinə niyə dağ çəkdin?  
Axı, bir anasan sabah özün də. 
 
Boylusan... Zaman da yaman dövr edir,  
Sən nə ilk anasan, nə də son ana.  
Bəs ana deyilmi, özün söylə bir,  
O qapı dalında qoyduğun ana? 
 
Sən də bir anasan, gəlin, ay gəlin,  
İndini sabaha girov vermisən.  
Əgər qaynanana elədiklərin  
Gəlsə öz başına, götürərmisən? 
 
  
________________Milli Kitabxana______________ 
232 
 
Nə tez doğmalaşdın sən yad oğluna?  
Ana öz oğlunun çiyninə yükmüş.  
Sən demə, ananın haqqı yox ona,  
Amma yad qızının haqqı böyükmüş,  
O da haqq, bu da haqq! 
Haqsızlığa bax! 
 
Dəyişir yerini necə də haqlar.  
Dövran dolandıqca, dünənki qonaq  
Bu gün sahib olub, səni ayaqlar. 
 
Balanın ad günü yazıq ananın  
Şad günü olmadı, dad günü oldu.  
Başında turp əkdi o, qaynananın,  
O, gəlin olmadı, o, günü oldu. 
 
Gəlin nə dedisə ər qulaq asdı,  
Gəlin qaynananı bucağa basdı. 
 
Göydən ulduz tökdü amansız gəlin, 
Zərbini göstərdi, 
Qələbə çaldı. 
Üçcə ay keçməmiş bu qansız gəlin 
Evdə hakimliyi əlinə aldı. 
 
Ana danışmadı, 
kiridi. susdu. 
Axı, çoxlarını qınamışdı o.  
İndi öz başına gəldi... 
İşə bax! 
Bircə şey düşünür, bircə şey ancaq:  
"Hər şeyə dözərəm, təki tək balam,  
Qəlbi qırıq balam, o kövrək balam  
Fikir eyləməsin, heç darıxmasın.  
Bir də... evin sirri çölə çıxmasın..."  
Ana başa düşdü: Bu haya, küyə  
Dözməz. 
  
________________Milli Kitabxana______________ 
233 
 
Oğluna da o qıya bilməz. 
Yox, yox! Bundan sonra dözüb hər şeyə, 
Gəlinlə bir evdə yaşaya bilməz! 
 
Atdı anasını ikinci oğul  
Anası bir kəlmə dedi: - Çox sağ ol,  
Boğdu içindəki üsyan səsini.  
Dedi: Neyləməli, beləymiş qədər.  
Yığdı boğçasını, düyünçəsini,  
Qocalar evinə köçdü bir səhər. 
 
III Fəsil 
 
Qocalar evi 
 
1 
 
Əyləşir qocalar ikibir, üçbir.  
Qocalar evinin dəhlizlərində.  
Ömür kitabları sətirbəsətir  
Oxunur onların bənizlərində. 
 
Nədənsə danışır solğun baxışlar,  
Orda təəssüf də, təəccüb də var.  
Hansı əzabların şırımlarıdır  
Üzlərdə açılan dərin qırışlar? 
 
Bir ömrün zirvəsi... 
Tərəzi, 
çəki. 
Azmıdır, çoxmudur xeyri şərindən.  
Həyatın qayğısı, həyatın yükü  
Artıq götürülüb çiyinlərindən. 
 
Yoxdur bu dünyadan qəsdi, qərəzi,  
Xoşbəxtmi, bədbəxtmi bu halında o?  
Qurulur içində mizan-tərəzi,  
Görən, nəyi çəkir xəyalında o? 
 
________________Milli Kitabxana______________ 
234 
 
Tərəzi gözləri... tutuşdu, endi,  
O, ürək açmağa sirdaş axtarır.  
Verib cəmiyyətə borcunu... 
İndi  
Haqqını çəkməyə bir daş axtarır. 
 
Borcunu namusla verən kəslərin  
Haqqını mümkünmü daş ilə çəkmək?  
Yox! O ağırlıqda daş hanı? Yəqin,  
O haqqı borcunla çəkəsən gərək. 
 
Gənclik - arzuların uçuş nöqtəsi,  
Qocalıq - qonduğun sonuncu məskən.  
Sənə pıçıldayır ömrün zirvəsi,  
Düşün, nəyi nəyə qurban vermisən? 
 
İndi qazancın nə, uduzduğun nə?  
Görursən axırda hamısı birdir.  
İstər ağlayana, istər gülənə  
Onsuz da bu dünya həmişə sirdir. 
 
Kim aça bilibdir bu sirri, de, kim?  
Çoxu qora ikən mövüc olubdur...  
"Dünya mənimkidir" söyləyən hakim  
Dünyanın əlində mürmüc olubdur. 
 
Bizə təbiətin verdiklərini  
Zaman alır...  
Bizə qocalıq qalır.  
Hər gələn gedənin tutur yerini,  
Zaman təbiətdən intiqam alır.  
Sönüb ocaqları, sönüb odları,  
Dərin düşüncələr baş alıb gedir.  
Həyat yox, 
arzu yox, 
İndi onları 
Düşüncə tərpədir, fikir tərpədir.  
Yata da bilmirlər...  
Sübhədək oyaq. 
  
________________Milli Kitabxana______________ 
235 
 
Oyulur döşəkcə, oyulur balış.  
Adamlar bir yana, 
Sən bir işə bax,  
Qocadan yuxu da bezar olarmış. 
 
Çiynindən düşdümü həyatın yükü,  
Həyatın ləzzəti bitdi büsbütün.  
Arzular eşqinə yox, bunu bil ki,  
İndi yaşayırsan yaşamaq üçün.  
Ölüncə bu yükdən həzər eyləmə! 
Gileylənmə, gəl.  
Çək onu ürəklə! 
Həyat, sən demə,  
Həyatın yükünü çəkərkən gözəl! 
 
2 
 
Qocalar evində səliqə, sahman...  
Otaqda hər kəsin öz guşəsi var.  
Masanın üstündə gözlük, qələmdan,  
Qəzetlər, jurnallar, cild-cild kitablar.  
Dolabın üstündə kibrit və siqar,  
Cürbəcür nüsxəli həblər, dərmanlar.  
Balaca otağın baş divarından  
Cavanlıq şəklini asıb hər biri.  
Güzgüdə özünü gördümü? Bir an,  
Şəkilə zillənir tez nəzərləri. 
 
Bu gün, dünən ilə durur yan-yana,  
Dayanıb arada uçurum - illər.  
Xəyalın xatirə qanadlarına  
Sığınıb, 
Dünənə uçur könüllər. 
Gah ona, 
gah buna dönür baxışlar,  
Təəssüf bu günə, alqış dünənə! 
  
________________Milli Kitabxana______________ 
236 
 
Güzgüyə baxanda əyilən başlar,  
Şəkilə baxanda diklənir yenə.  
Bu günü - qocalıq, sabahı - torpaq,  
Dünənlə yaşayır, dünənlə ancaq! 
 
Üç oğul atası çilingər əmi  
Qocalar evinə yenicə köçmüş.  
Dünyanın kədəri, dünyanın qəmi,  
Elə bil çiynindən qəlbinə çökmüş. 
 
Qocalar evinin qaydalarına  
Nə qədər çalışır uyuşa bilmir.  
Yaman ağır gəlir atılmaq ona,  
Pəncərə önündən bir an çəkilmir. 
 
O, hər gün gözləyir, "yox, ola bilməz,  
Atalar, analar atıla bilməz".  
Çırpınır ürəyi bu dar qəfəsdə,  
Gözləri bayırda, qulağı səsdə. 
 
Beləcə günləri o yola saldı, 
Kişinin gözləri yollarda qaldı. 
"Demək haqq da məndə, günah da məndə... 
Onların bir sözü yalan olmadı. 
Ya haqlı, ya haqsız, mən inciyəndə, 
Bir dəfə könlümü alan olmadı, 
Qolunu boynuma salan olmadı. 
Təkliyin qəmini tək özüm yedim, 
Əhvalım, ovqatmı heç sorulmadı. 
Neçə yol hirslənib "gedirəm" - dedim, 
Bir yol qabağımı kəsən olmadı. 
 
Qalmayıb amanım, qalmayıb heyim,  
Könül xanımanım nə tez uçuldu.  
Öz isti yuvamdan köçüb gəlməyim,  
Sən demə, onların könlündən oldu..." 
  
________________Milli Kitabxana______________ 
237 
 
Bir gün zəng də çaldı evə çilingər,  
Nəvəsi götürdü dəstəyi... 
- Bəli!  
Bilmədi nə desin? 
Yaşardı gözlər.  
Titrədi dodağı,  
Titrədi dili... 
Nəvəsi qışqırdı: - Cavab versənə!  
Avaranın biri. Susdu o yenə.  
Amma tel-tel oldu qəlbi bu səsdən,  
Dedi: - O düz deyir, avarayam mən.  
Dəstəyi asınca ürəyindəki  
Yaralar qövr etdi... 
Doğulan təki 
Qoca, nəvəsinə adını verdi.  
Nəvə babasına çox bənzəyidi. 
 
Düşündü: "Eybi yox, dolanıb dövran,  
Yerbəyer eyləyər tez-gec hamını.  
Alar mənim nəvəm öz atasından  
Bir gün babasının intiqamını". 
 
Qızıl çərçivədə köhnə bir şəkil:  
Rəqs edir ucaboy, gözəl bir oğlan. 
- O kimdir? 
- Yaxşı bax. 
- Gözüm kor deyil. 
Tanıya bilmirəm. 
Hirsləndi rəqqas: 
- Məni tanımırsan? 
Gözlüyünü tax,  
Bir də yaxşı bax. 
- Səni tanıyıram, onu yox ancaq. 
- Hə... bunu düz dedin, nə qaldı bizdən? 
Çoxdan ayrılmışıq öz-özümüzdən. 
Buro-buro deyən günlərim vardı. 
  
________________Milli Kitabxana______________ 
238 
 
Mən idim bəzəyi toy-düyünlərin.  
Qızlar da həsrətlə mənə baxardı,  
Eh, keçən günlərim, keçən günlərim,  
Deyib qoca rəqqas ah çəkdi... 
Yenə, 
Oğrun baxışlarla baxdı şəklinə.  
Qaydadır həsrətlə baxar həmişə  
Cavan gələcəyə, qoca keçmişə. 
 
Cavanın sərvəti - hələ öndədir,  
Qocanın nəyi var - keçmişindədir.  
O: - Keçən günlərə gün çatmaz - deyə  
Siqar tüstüsünü çəkdi sinəyə. 
- Ə... fikir verirəm bayaqdan sənə, 
Çəkirsən dalbadal, çəkirsən yenə. 
Tərgidə bilmirsən, azalt bir qədər, 
Canına yazığın gəlməyir məgər? 
- Nə can? Gün axşamdır, ölümdən danış, 
Artıq nə can qalınış, nə ömür qalmış. 
 
- Deyirsən, tirlənib uzanaq indi? 
Ömrün qalan payı daha şirindi. 
Sən o zəhrimarı bir qədər az çək, 
Gör nə günə salıb səni öskürək? 
Çöldən tapmamısan, axı, bu canı, 
Onun əvəzinə iç o dərmanı. 
- Hansnı; deyirsən? O sarı tozu? 
Özünü aldadıb yaşamaq yetər. 
Dibindən quruyan ağacıq... Bizi, 
Nə gübrə göyərdər, nə su göyərdər. 
- Sus, elə danışma, qorxuram. 
-Nədən? 
- Yox, hələ yaşamaq istəyirəm mən. 
- Bəs mən istəmirəm? 
- Ömür çox gödək! 
- Gec, ya tez, yaranan bir gün gedəcək. 
- İnsan iki dəfə yaşayaydı kaş! 
  
________________Milli Kitabxana______________ 
239 
 
Yaman üşüyürəm... 
-Mən də a, qardaş! 
Neçə dərəcədir istilik görən? 
Hava çox güman ki, soyuyub yenə, 
Bir o dərəcəyə göz yetirsənə. 
Gözlüyü tax. 
- Kişi, görür gözümüz. 
Gözlüyü gözümə sən dürtmə tez-tez. 
O qalxdı, 
boylandı termometrə, 
Çırpdı dizlərinə o, birdən-birə: 
- Sən öl, bir işə bax, iyirmi səkkiz! 
- A kişi, bəs niyə üşüyürük biz? 
- Hava nə istiymiş, xəbərimiz yox. 
- Çölümüz istidir, içimiz soyuq. 
İndi sən gordünmü haqlıyam, lələ, 
Davadan, dərmandan kar aşmaz bizə. 
Boş-boş ümidlərlə, təsəllilərlə 
Özünü aldatmaq yaraşmaz bizə. 
 
- Bircə yay gələydi... 
- Nəyinə gərək? 
Dinmədi, kiridi. 
- Susma, de görək. 
- Qəlbim nəyi isə gözləyir müdam 
Ancaq gözləyəndə yaşayır adam. 
- Bizimçin yaz ilə qışın nə fərqi 
Yüz ilə, on ilə beşin nə fərqi. 
Ölüm kandarında dayanmışıq biz 
İndi bu dünyada gözlədiyimiz 
Yalnız bircə şey var: Ölüm! 
- De, kiri! 
Məlum həqiqəti möcüzə kimi  
Dürtmə gözümüzə, bilirik bunu,  
Bilirik dünyanın puç olduğunu.  
-Kişi, indi zaman o zaman deyil  
Dünyanın başına havamı gəldi? 
 
________________Milli Kitabxana______________ 
240 
 
Kökündən dəyişib hər şey elə bil  
Bizim vaxtımızda belə deyildi.  
İndi havanın da dəyişib qəsdi  
Əvvəllər hər fəslin öz dəmi vardı.  
Nə baş gicəllədən yay elə isti,  
Nə də qış bu qədər soyuq olardı... 
-Vallah, düz deyirsən, dəyişib hər şey 
Nə yer həmən yerdir, nə göy həmən göy. 
Görmürsən, uzanıb indi gecələr 
Vallah, uzaq düşüb gecədən səhər. 
 
Günəş doğanadək o yan-bu yana  
Dönməkdən canım da gəlib cəzana.  
Sevinci, ləzzəti bitdi dünyanın  
Ən gözəl vaxtları getdi dünyanın. 
- Bir sözlə, hər şeyin qalıb tək adı 
Dəyişib ləzzəti, dəyişib dadı 
Hanı o bulaqlar, hanı o sular? 
Mən uşaq olanda qoyun-quzular 
Necə mələşərdi... hanı, bəs hanı? 
Qoyun da, quzu da indi ağzını 
Elə açıb-yumur, mələmir niyə? 
...Qulağı da ağır eşidir deyə 
Elə zənn edir ki, mələmir daha  
Nə qoyun, nə quzu... 
- Pənah Allaha. 
 
- Hələ adamlar da dəyişib tamam 
Düzü, bu işlərə lap mat qalmışam. 
Boylar da kiçilib ürəklər kimi 
Əvvəlki o nəhəng adamlar hanı? 
Tanıya bilmirəm köhnə dünyanı 
Mənim yaşıdlarım bilmirəm nədən 
Çox yaşlı görunür məndən... hə... dünən 
Məktəb yoldaşımı gördüm bağçada 
Yaman vayxırlayıb, qocalıb o da 
Tanıdım kişini mən görən təki 
O isə o qədər dəyişibdi ki, 
  
________________Milli Kitabxana______________ 
241 
 
Məni tanımadı... 
Deyərək qoca 
Şirin nağılına güldü doyunca.  
Sonra birdən-birə o köks ötürdü  
Yoxsa divardakı asma güzgüdə  
Özünü gördü... 
Baxdı, xeyli baxdı, bir az diksindi  
Dedi: - Güzgülər də dəyişib indi.  
O qədim, o gözəl güzgülər hanı?  
Yoxsa gözəlliyin bitdi zamanı? 
 
3 
 
Bir şəkil çıxartdı cibindən qoca.  
Baxdı, xeyli baxdı, baxdı doyunca. 
- Bu oğlum, bu qızım... 
- Bəs bu balaca? 
- Nəvəmdir, bu yeznəm, bu da... 
- Hə, kimdir? 
O, gəlinimdir. 
- A kişi, sənin ki, uşaqların var, 
Sən allah, bəs burda nə azarın var? 
Dedi: - Özümdədir, vallah, hər günah. 
Olmaq istəmədim heç kəsə möhtac. 
Biz dünya görmüşük, deyirəm, Allah 
Sağ gözü etməsin sol gözə nıöhtac. 
 
Elə ki, rəhmətlik arvadım öldü,  
Mənim bu dünyadan əlim üzüldü.  
Yük ola bimədim cavan gəlinə,  
Allah da çox gördü mənə qarımı.  
Bura gəlməyimdə, inan, mən yenə  
Günahkar bilmirəm uşaqlarımı. 
 
Sındırmır özünü, axı, nə gərək?  
Sirrini içində saxlayır qoca.  
Elə ki yatağa girir, 
sübhədək  
Yorğanın altında ağlayır qoca. 
  
________________Milli Kitabxana______________ 
242 
 
Keçirib işığı o qoca rəqqas,  
Girir yatağına... yataq buz, o buz.  
Dikilir otaqdan çölə baxışı,  
Otaq zil qaranlıq, göy ulduz-ulduz.  
Dinləyir, döyükür... 
Bu nədir belə?  
O, inilti səsi eşidir birdən.  
Boylanır yatağa o, diqqət ilə:  
"Yoxsa, o ağlayır?..  
Gör neylədim mən?  
Deyəsən, kişinin qəlbinə dəydim..."  
Ağlayır... Əvəllər mən də beləydim..." 
 
Gecənin yarısı... Çilingər oyaq.  
Rəqqas asta-asta dillənir: - Deyən,  
Sənin ürəyinə toxundum bayaq,  
Əgər belədirsə, keç təqsirimdən 
 
Düzünü söylədim mən sənə ancaq  
Qardaş, aldatmayaq bir-birimizi,  
Düzünü deyək ki, atıblar bizi.  
Gerçəyi gizlədib, düzü danmayaq,  
Övladlar utansın, biz utanmayaq. 
 
Dövranın gərdişi belədir, belə  
Bu dünya əzəldən yaman dünyadı.  
Güclünü qaldırar çiyinlərinə,  
Gücsüzü çiynindən atan dünyadı. 
 
Kimini qaldırar yerdən göylərə  
Kimiııi endirər göylərdən yerə.  
Yaxşını yamana, xeyiri şərə,  
Doğrunu əyriyə satan dünyadı. 
 
Tutma bu dünyanı, tutma təkəlli,  
Nagahan gülüşü yenə təsəlli.  
Nə sevincı bəlli, nə qəmi bəlli,  
Zəhəri şəkərə qatan dünyadı. 
  
________________Milli Kitabxana______________ 
243 
 
Bu necə anadır, düz ilqarı yox,  
Kiminə sığaldır, kiminə yumruq.  
Yeyə bilənlərə bir tikə quyruq,  
Yeyə bilməyənə yavan dünyadı. 
 
Uşaqla oynayar, gənclə bəhs edər,  
Kim ona ağ olsa ona qəsd edər.  
Bizi əldən salar, bizi sinsidər,  
Özü haman dünya, haman dünyadı,  
Doğrusu, bu dünya yaman dünyadı. 
 
4 
 
- Mənim aman-zaman bir oğlum vardı,  
Onu da əlimdən ölüm apardı.  
Ömrün bu çağında qaldım köməksiz,  
Qocalar evini quran var olsun,  
Əlacsız qalmadıq bu məqamda biz.  
Sən də mənim kimi övlad sarıdan  
Deyəsən, məğmunsan?.. 
Duruxdu bir an,  
Ana bilmədi ki, nə desin?.. 
Birdən 
Dönüb dedi: - Mənmi?  
-Hə! 
-Sonsuzam mən. 
"Sonsuzam!" Sözdəki dəhşətə bir bax!  
Yəni, məndən sonra heç kim dünyada  
Mənim çırağımı yandırmayacaq.  
Sonsuzam! Meyvəsiz bir kökəm, soyam,  
Əslimin, nəslimin sonuncusuyam.  
Ana yalan dedi, qəlbindəkilər  
Dilinə gəlmədi.  
Yox, gələ bilməz.  
Nə özü, nə oğlu, nə də gəlini  
Özgələr önündə alçala bilməz.  
Susdu... 
  
________________Milli Kitabxana______________ 
244 
 
Boğazında düyüldü qəhər,  
Saxladı özünü ana birtəhər. 
- Bəs hara gedirsən herdən axşamlar? 
- Körpələr evinə. 
- Orda kimin var? 
- Ora dayaq yerim, ümiid yerimdir. 
Ordakı atılmış bütün körpələr 
Elə bilirəm ki, nəvələrimdir. 
 
Qoca söz demədi, bir siqar eşdi,  
Mətləbi anladı, sozü dəyişdi.  
Yenə danışdılar dağdan, arandan,  
Hər kəs otağına keçdiyi zaman,  
Qoca dedi: - Səndən bir xahişim var  
Ora nə vaxt getsən məni də apar. 
 
Küçənin bu tayı - Körpələr evi,  
O tayj - qocalar sığınacağı.  
İnsan möhtac olur başqalarına  
Bir ömrün ilk çağı, bir də son çağı. 
 
Möhtac olan vaxtda möhtacı atmaq?  
Bu, hansı kitabda yazılıb, deyin?  
Vicdanı unutmaq, insafı satmaq  
Bəlkə, ölçüsüdür müasirliyin?  
Bəzən babaları bəyənməyirık,  
Bəzən biz onlara "cahil" deyirik.  
İnsafı danana aman verməmək,  
Yediyi çörəyə dal çevirməmək,  
Sədaqət, dəyanət, düzlük, ədalər,  
Etibar, kişilik, böyüyə hörmət,  
Ulu babalardan mirasdır bizə,  
Gəlin, bir də baxaq keçmişimizə... 
 
Yaşlılar ölkəsi deyilir nədən  
Ana vətənimiz Azərbaycana?  
Bəs bunun səbəbi nə imiş, görən?  
Həkimlər hərəsi yozdu bir yana.  
Min bir təcrübədə, min bir oyunda, 
  
________________Milli Kitabxana______________ 
245 
 
Alimlər məhəyə vurdu bu sirri.  
Biri havasında, biri suyunda,  
Biri iqlimində gördü bu sirri. 
 
Bir deyən olmadı: - Nə olub sizə?  
Nədir bıı təcrübə, nədir bu sınaq?  
Mən heyrət edirəm heyrətinizə,  
İnsanın haqqıdır uzun yaşamaq! 
 
Mənim də sözüm var: - Ey, dayanın siz,  
Nədir bu təəccüb, nədir bu heyrət?  
Düz deyil, düz deyil yozumlarınız,  
İnsanı yaşadar insana hörmət!  
Uzun yaşamağın sirri - 
yurdumun 
Nə torpağındadır, 
Nə də suyunda. 
Kiçiyə mərhəmət, böyüyə hörmət! 
Səbəbi bundadır, səbəbi bunda! 
Öz yaşına görə hamıya sayğı: 
"Yol böyüyün, amma su kiçiyindi..." 
Böyüyə ehtiram, kiçiyə qayğı 
Yoxsa, bir cəhalət sayılır indi?  
İnsan qocaldımı? 
Başqalarından 
Dönüb kömək umur dilsiz körpə tək.  
Bilmirəm, alətıni, əşyamı insan,  
Gərəksiz olanda atılsın gərək? 
 
Atılmaq! 
Kimsəyə gərək olmamaq! 
Sən heç bilirsənmi bu nə deməkdir? 
İnsanlıq admdan danışıb, ancaq 
İnsanlıq adını ləkələməkdir. 
 
Atalar, analar övladlarına  
Ömürdən pay verir, candan pay verir.  
Yandırır özünü baladan yana,  
Tutub əlimizdən yol da göstərir. 
  
________________Milli Kitabxana______________ 
246 
 
Elə ki qocaldı, əl açır bizə,  
Güvənir, sığmır köməyimizə.  
Danır insan oğlu ötən illəri  
Baxınca bu günün öz zirvəsindən.  
Bir vaxt əlimizdən tutan əlləri  
Bizə açılanda kəsirik bəzən...  
Azdır belələri yaxşı ki, bizdə  
Ancaq qorxuludur olsa da tək-tək.  
Heç vaxt görünməyib ənənəmizdə  
Böyüyün, kiçiyin haqqını kəsmək!  
Həmişə öyrədib, öyrədir zaman:  
Kökdən gəlməyəni yox etmək asan. 
 
IV Fəsil 
 
KÖRPƏLƏR EVİ 
 
1 
Atdı anasını ikinci oğul,  
Anası bir kəlmə dedi: "Çox sağ ol!"  
Nə desin taleyin sərəncamına.  
Qocalar evinə sığındı ana. 
 
O gedir bazara hər bazar günü,  
Gah gül-çiçək alır, gah da oyuncaq.  
Körpələr evinə atır özünü,  
Gözləyir yolunu orda bir uşaq. 
 
Körpələr evində hamı bir yana,  
Çilli bir uşağa meylmi salmış.  
Onu görən kimi basmış bağrınıa,  
 
Demiş: - Sən atılmış, mən də atılmış.  
O gündən bəri,  
Bazar günləri, 
Körpələr evində bir canlanma var,  
Nənəni gözləyir bütün uşaqlar. 
 
  
________________Milli Kitabxana______________ 
247 
 
O çilli körpə,  
Ürəyi sevgidən nisgilli körpə 
O gündən bəri,  
Gözləyir nənəni bazar günləri. 
 
Körpələr evində bir toy-büsat var,  
Uşaqlar sevinir, əylənir yenə.  
Ürəyi nisgilli körpə balalar  
Toplaşıb ananın yan-yörəsinə. 
 
Dünyaya gələli onlar dünyadan  
Yamanlıq görüblər, bəli, yamanlıq.  
Yetimlər hər kəsdən yalnız hər zaman  
Bir xoş baxış umar, bir mehribanlıq.  
Hamıdan çəkinər, hamıdan hürkər,  
Sınıq ürəkləri şüşədən kövrək.  
Nə dəcəllik bilər, nə şıltaq bilər,  
Onların baxışı inamsız, ürkək.  
Onlar nə xoş sifət, 
nə sığal görər.  
Baxımsız bağlardan, 
de, bağ olarmı? 
 
Körpə şıltaq edər, ana götürər,  
Anasız körpələr şıltaq olarmı?  
Onlar dayələrdən məhəbbət umar,  
Buna nə hövsələ, nə də macal var.  
Atanın, ananın xətrinə ancaq  
Tanış da, biliş də körpəni oxşar. 
 
Onun etdiyini yad edə bilməz,  
Dayənin xoş sözü, nəvazişi də  
Körpə ürəkləri isidə bilməz.  
Ana sevgisinə varmı bir əvəz?  
Ana sevgisinə körpə həsrəti  
Kim deyir ən böyük bir həsrət deyil!  
Dayənin sığalı, adi hörməti  
Vəzifə borcudur, məhəbbət deyil. 
  
________________Milli Kitabxana______________ 
248 
 
Uşaq ürəyini aldatmaq olmaz.  
Yanılır o qəlbə qıyıb hökm edən.  
Seçir, 
körpə qəlbi həssasdır, həssas,  
Əsl məhəbbəti saxta sevgidən.  
Uşaq böyüdükcə 
dərdi-səri də 
Böyüyür özüylə birgə ilbəil.  
Dayənin uşaqdan tələbləri də  
Ancaq tərbiyədir, məhəbbət deyil. 
 
Dəcəl körpələrin nazı, şıltağı  
Dayənin gözündə qüsurdur, əlbət.  
Ana məzəmməti, ata danlağı  
Ancaq məhəbbətdir, ancaq məhəbbət! 
 
Yaman kövrək olur, yamanca həssas  
Yetim ürəklərin eşqi, fitrəti.  
Bir ana qucağı, bir isti nəfəs  
Onların ən böyük könül həsrəti! 
 
Ürəyi həsrətlə şişib dolsa da,  
Nə cürəti olar, nə cəsarəti.  
Belədir... 
Adları uşaq olsa da,  
Uşaqlıq onların deyil qisməti. 
 
Durarlar uzaqda, baxarlar gendən,  
Gözlər intizarlı, baxışlar dərin.  
Onların üzünə qərn kölgəsindən  
Basılıb möhürü kimsəsizliyin.  
Uşaq ürəyini aldatmaq olmaz,  
Yanılır o, qəlbə qıyıb hökm edən.  
Seçir, 
uşaq qəlbi o qədər həssas,  
Əsl məhəbbəti saxta sevgidən. 
  
________________Milli Kitabxana______________ 
249 
 
Məhəbbət! Həmişə möhtacıq ona,  
Onsuz nə dərk edər, nə duyar insan.  
Məhəbbət bəslərmi başqalarına  
Məhəbbət görməyən başqalarından? 
 
Əgər qəlbimizdə məhəbbət yoxsa,  
Onu balalardan almaq çox çətin!  
Onlardan məhəbbət umacağıqsa,  
Amandır, onlara məhəbbət verin! 
 
Körpələr evinə gəlir arabir  
Uşaq götürməyə sonsuz qadınlar.  
Elə ki körpələr bunu hiss edir,  
Gəl, gör, otaqlarda nə çaxnaşma var. 
 
Çiçi paltrını geyinir o gün,  
Hələ güzgüyə də baxır uşaqlar.  
Bəzənir, düzənir,.. 
Bəyənilməkçün  
Görün nə oyundan çıxır uşaqlar. 
 
Yanaşır qadına... 
Baxır üzünə. 
Baxışda yalvarış, baxışda üsyan. 
Baxır matdım-matdım, 
O, dönə-dönə,  
Baxışlar qışqırır: "Mən sənin balan!" 
 
Ağır... Bu mənzərə nə qədər ağır! 
Ürəklər çırpınır... 
Gözlər intizar. 
Burda özlərinə ana axtarır 
Ana qucağına həsrət balalar. 
 
Qırılır ümidi, tutulur yenə,  
Bir küncə qısılır bəyənilməyən.  
Baş vur o ürəyin dərinliyinə,  
İtərsən, batarsan o ürəkdə sən. 
 
  
________________Milli Kitabxana______________ 
250 
 
2 
 
Körpələr evində bir toy-büsat var,  
Uşaqlar sevinir, əylənir yenə.  
Ürəyi nisgilli körpə balalar  
Toplaşıb qarının yan-yörəsinə,  
Uşaqlar oynayır, atılıb-düşür,  
Qarının qəlbində güllər öpüşür.  
O, çilli körpəni basır bağrına,  
"Cırtdan" nağılım danışır ona: 
- Kim yatıb, kim oyaq? 
Dillənir uşaq: 
- Hamı çoxdan yatıb, tək Cırtdan oyaq. 
Cırtdanın anası yoxmu, ay nənə? 
Onun da anası... 
- Nə deyim sənə? 
Bilirsən, ay bala, Cırtdan... 
-Hə, Cırtdan... 
- İgiddir yaman. 
O divi... 
- Öldürər... Qorxmur heç nədən. 
Böyüyüb Cırtdanla dost olacam mən. 
- Yaxşı, mənim balam... 
Keçdi bir qədər 
Onlar çox danışıb, çox gülüşdülər.  
Əvvəlki mətləbə qayıtdı yenə: 
- Hə, bəs... sənin anan, yoxmu, ay nənə? 
- Mən özüm anayam. 
O, döndü birdən  
Bələkli kuklanı götürdü yerdən.  
Qışqırdı: - Bunun da anasi mənəm.  
Heç kəsə, heç kəsə bunu vermərəm! 
- Di, yaxşı, qoy olsun o, sənin balan. 
Axı, kimdir onu əlindən alan? 
- Bəs sənin evin var? 
Nə desin ana?  
-Var! 
- Məni evinə sən aparsana. 
  
________________Milli Kitabxana______________ 
251 
 
Niyə aparmırsan?.. 
Hə, dillənsənə. 
Ana danışmadı. Susdu. 
- Ay nənə. 
Yaşardıq bir yerdə biz nənə-bala.  
Anaya oxşayan gözəl bir xala  
Apardı özüylə dünən Adili.  
Titrədi ananın dodağı, dili.  
-Adil anasını tapdı... ay nənə...  
Bəs mənim... 
Ardını demədi. 
Yenə  
Susdular... 
Baxışlar danışdı lal-kar,  
Onlar birdən-birə qucaqlaşdılar.  
Söhbətə bu yerdə xitam vuruldu.  
Artıq nə danışım, artıq nə deyim,  
Gizli duyğularla boşaldı, doldu  
Anadan yetimlə, baladan yetim.  
Ana heç bilmir ki, nə duyğudur bu?  
Niyə bu duyğunun əsiri oldu?  
Yenə də qəlbində sonsuz diləklər,  
Niyə bu duyğuya o səcdə qılmış?  
Tapar bir-birini sınıq ürəklər,  
Tapar bir-birini iki atılmış.  
Atılmış! 
Atılmış, həqiqətdi bu – 
Birinin əvvəli, birinin sonu.  
Adını təmizə çıxarmaq üçün  
Körpəsini atan o bədbəxt gəlin,  
İçində göynəyib daim hönkürən  
Analıq hissini axır kiritdi...  
Keçdi bir qədər,  
Gözəl bir insana o ərə getdi...  
Sandı ki, körpədə itirdiyini  
Ərində tapacaq...  
Olmadı ancaq!..  
Olmadı... Asıldı öz diləyindən. 
  
________________Milli Kitabxana______________ 
252 
 
İkinci körpəni gözlədi müdam...  
Demə, öz ilkini atdığı gündən  
Onun analığı olubmuş tamam.  
Davalar, dərmanlar kara gəlmədi,  
Analıq istədi, ala bilmədi. 
 
Küçədə, bayırda o, neçə-neçə 
Qucağı körpəli ana görüncə 
Qısqandı... Həsrətlə süzdü qadını 
Tək özü dinlədi öz fəryadını... 
İtkin körpəsinin doğum günündə 
O, qara geyindi, o yas saxladı. 
Amma bir gümana ümid bağladı. 
Atdığı körpəni o, tapmaq üçün 
Uşaq evlərinə baş vurdu hər gün 
- Bəlkə, o burdadır... xəbərsizəm mən... 
Əgər burdadırsa, hansıdır görən? 
Bəlkə, bu?.. Oxşamır... Amma, bax, bunun 
Yamanca oxşayır mənə göz-qaşı... 
Yox, bu, balacadır... Onunsa bu gün 
Axı, tamam olur düz yeddi yaşı... 
Baxır o, sağına, soluna baxır, 
Doğma balasını tanımır ancaq. 
O, hardan biləydi öz övladıdır, 
Böyründə dayanmış bu çil-çil uşaq. 
 
SON SÖZ 
 
Məhkəmə qurulsun! 
Atılmışların 
Uzaq, gözdənuzaq sığınacağında.  
Vicdanlar əyləşsin o gün hakimin  
Biri sol yanında, biri sağında. 
 
Məhkəmə qurulsun, hökm verilsin,  
Hər kəs haqqını yox, borcunu bilsin!  
Balasını atan analar ilə  
Anasını atan balalar gəlsin. 
 
  
________________Milli Kitabxana______________ 
253 
 
Atsın gülləsini öz cəbhəsindən  
Özünü haqq bilən dillər birbəbir.  
Amma bu atəşin qorxma səsindən,  
Hədəfi yenə də öz cəbhəsidir. 
 
Həyat sınağından çıxan "zirəklər"  
Haqqını istəsin, borcunu dansın.  
Balaya, anaya qıyan ürəklər,  
Məhkəmə önündə niyə utansın? 
 
Xəcalət! Utanmaq! Namusun, arın  
İlkin meyvəsidir... 
Umma sən ondan!  
Vicdan hakimini aldadanların  
Qorxusu olarmı haqq divanından? 
 
Məcəllə hökmüylə xatırlanan borc  
Yaxşıdır min dəfə ödənilməsə.  
Verilən cəzanın kimə nə xeyri,  
Günahkar özündə günah bilməsə? 
 
Zorla borc ödətmək? 
De, kimə gərək? 
Deyirəm hökm də həzin nəğmə tək 
Könüldən-könülə axsın, duyulsun! 
Məhkumun üzünə oxunan hökmün 
Məqsədi - qanmazı qandırmaq olsun! 
 
Qanmaqda cəza da, ədalət də var. 
Qansın! 
Borcundan da bir boy ucalsın! 
Sevgiyə, qayğıya möhtac olanlar 
Ancaq sevgiylə də haqqını alsın! 
 
1976-1978   
  
________________Milli Kitabxana______________ 
254 
 
 
 
 
 
 
 
 
Mərhum  bəstəkarımız  Qəmbər  
Hüseynlinin xatirəsinə 
 
Mənim dostum idi, mahnılarından  
Torpaq ətri gələn bəstəkar Qəmbər.  
Dillərdə gəzərdi bizim bir zaman  
Qoşa yazdığımız şirin nəğmələr. 
 
Xoşuna gələndə yazdığım şeir,  
Sözün alovuna bürünərdi o.  
Bir anın içində tamam dəyişər,  
Başqa bir sifətdə görünərdi o. 
 
Şeiri dönə-dönə o, oxuyardı,  
Sözün nəğməsinə dalar, uyardı.  
Sonra dindirərdi astadan tarı,  
Muğam naxışları, muğam xalları  
 
Süzülüb axardı barmaqlarından;  
Külçə gotürərdi söz dağlarından.  
Alardı ilhamı sözdən, şeirdən,  
Sənət meydanında çapan bəstəkar;  
 
Muğamdan nəğməyə keçərdi birdən  
Şeirin nəğməsini tapan bəstəkar.  
Amma həmişə 
Ala gözlərində bir kədər vardı.  
Bilirdim, zamanla gəlmiş döş-döşə,  
Odur ki, hər yerdə az danışardı.  
Özü deməmişdi, bilirdim, 
onu, 
Neçə il qabaq  
Həbs eyləmişlər. 
 
 
ATILMIŞLAR 
________________Milli Kitabxana______________ 
255 
 
  
Günahı nə imiş, bilmirdim, ancaq 
Nə mən soruşardım, 
Nə o deyərdi. 
Söhbət bu mətləbə yaxınlaşanda 
Sözü dəyişdirib təzələyərdi. 
 
Açıqca görürdürn, gizli dərdi var, 
Adamlar içində çox zaman susar, 
Xatalı söhbətdən yan keçərdi o, 
Yüz ölçüb, min ölçüb, 
Bir biçərdi o. 
Neçə il zindanda əzab çəkəli 
Dolandı həmişə o, səksəkəli. 
Məgər yalnız omu? 
Xeyr, hamımız. 
Qaldı gözümüzdə bütün kamımız. 
 
Qorxu qayda oldu, adicə qayda,  
Qorxudan don biçdi əyninə illər.  
Bu məmləkət boyda həbsxanada  
Dustaq olmadıqmı hamımız məgər? 
 
Gülmədi bir dəfə üzünə illər,  
Kiçik bir daxmada yaşadı Qəmbər.  
İçində dəfn etdi dərdi-sərini,  
O bildi, yox imiş yazıya pozu.  
Tar üstə yaratdı nəğmələrini,  
Nə royalı vardı, nə pianosu.  
Əlçatmaz zirvəyə daim can atdı,  
Ucalıq eşqinə yazdı, yaratdı.  
Amma neyləyəsən, bəyənmədilər,  
"Qəmbər tar üstündə yazır" - dedilər.  
Guya saz avazı, guya tar səsi,  
Ulu dədələrin ulu nəğməsi  
Uyuşmur zamanın öz ahənginə,  
Əsrimiz sığışmaz saz ahənginə.  
Ruhumuz qovuldu musiqimizdən,  
Uyduq uzun illər caz ahənginə. 
  
________________Milli Kitabxana______________ 
256 
 
Bir soran olmadı, ay qardaş, nədən  
Axı, baş yerinə ayaq tərpədən,  
Bizi səmalardan yerə endirən,  
Özgə qapısında veyilləndirən  
Dayaz rok-en-rollar göyə ucalsın,  
Üzeyir məktəbi yetimmi qalsın?  
Hara çəkirsiniz musiqimizi,  
Nadanmı sandınız bu qədər bizi? 
Amma o satqınlar çatdı şərəfə. 
Qəmbər bir dəfə 
Mənə gileyləndi güzaranından, 
Ürəyim sıxıldı... 
Soruşdum ondan: 
- Bəs səni nə üstə həbs etmişdilər? 
Birdən barıt kimi açıldı Qəmbər: 
-Bilmirsən? Dünyanı lənətləmişdim. 
"Ellər atasına" düşmən demişdim*. 
 
Bu boyda ölkəni saldı nə günə.  
O qəddar, o zalım, müdhiş zülmünə,  
Bir dəfə demədi, həvəsdi, bəsdi,  
Düşünən kəslərin başını kəsdi. 
 
O, nəsə andı, 
Birdən dayandı... 
Anladım onu, - 
Mən başa düşdüm 
Niyə birdən-birə tutulduğunu. 
O dözə bilmədi, birdən danışdı, 
Sonra dediyinə peşmanlamışdı. 
 
O susub dinməmiş, susarkən hələ  
Onun əsiriydi qəlbiniıı sözü. 
Dözmədi, partladı, 
öz əsirinə 
 
 
                                                 
* O zaman Stalinə "ellər atası" deyərdilər. 
 
________________Milli Kitabxana______________ 
257 
 
Dönüb əsir oldu indi o, özü.  
Qorxuya düşmüşdü dediklərindən,  
O, birdən dayandı, o birdən susdu.  
Yəqin ki, çəkindi, o qorxdu məndən,  
Düşündü: "Bu şair bəlkə casusdu". 
 
Sənə tanış deyil bu hal, ey cavan,  
Qorxardıq doğmaca qardaşımızdan.  
Dədəsini satan az olmamışdı  
Yalnız yaşlılara bu hal tanışdı.  
Rütbə sata-sata, yer sata-sata,  
Çoxları hörmət də qazandı bol-bol.  
O vaxt şübhəliydi oğuldan ata,  
Gəlindən qaynana, atadan oğul.  
O vaxl susardılar xeyirdə, şərdə,  
İdrakı, vicdanı əzərdi şübhə.  
O zaman evlərdə, idarələrdə  
Qara kabus kimi gəzərdi şübhə.  
Yaman yeyin idi şübhənin atı,  
Hamımiz qul idik, o, bəydi ancaq.  
Birinin birinə münasibəti  
Şübhəydi, 
şübhəydi, 
şübhəydi ancaq! 
Odur ki, qorxardıq bir-birimizdən,  
Qorxu saçılardı gözlərimizdən. 
 
Düzlüyü, mərdliyi döşlədi qorxu,  
Bir əsər qalmadı vüqarımızdan.  
Elə canımıza işlədi qorxu,  
Axdı qan yerinə damarımızdan. 
 
Səhrada göyərən bir qanqal təki  
Bizim içimizdə kök atdı qorxu.  
Yalanla həqiqət arasındakı  
Halal sərhədləri dağıtdı qorxu.  
Boğub həqiqəti yalan öyündü, 
  
________________Milli Kitabxana______________ 
258 
 
Əsl mənasını itirdi söz də.  
Yalan üzümüzdə gülüşə döndü,  
Həqiqət ağladı ürəyimizdə. 
 
Yalanın hökmünə düz əyilincə  
Əyri pərvazlandı, əyri dağ aşdı.  
Həqiqət ürəkdən dilə gəlincə  
Yolda yetıniş dəfə mayallaq aşdı. 
 
Yəqin ki, düşündün bu dəm, ey cavan,  
Bəs qanun, bəs qayda yoxmuş o zaman?  
Cəllad nə istəsə edə bilərmiş,  
Ona hansı qanun, bu hökmü vermiş? 
 
Necə cavab verim sənə mən indi?  
İnsan hər zülmə, vallalı, dözəndi.  
Qanundan qorxmazdıq o illərdə biz,  
Adamdan qorxardıq, adamdan, yalnız. 
 
Mütləq hakiın idi o vaxt bircə baş,  
Onun iradəsi hər şeydi, ancaq.  
Adamlar qanuna deyil, a qardaş,  
Qanun bir adama tabeydi ancaq. 
 
- Bağışla, qızışdım, - söylədi 
birdən, - 
Özümü, sözümü bilmirəm hərdən.  
Bir yazıqlıq duydum onun səsində,  
Qəmbər də haqlıydı öz şübhəsində. 
 
Onun şübhəsini dağıdım - deyə  
Dediyi sözləri dəstəklədim mən: 
- O qənim kəsilib, - dedim, - ölkəyə, 
Cavidlər sürülüb öz Vətənindən.* 
 
 
  
                                                 
*Hüseyn Cavid nəzərdə tutulur. 1937-ci ildə onu və onun kimi çoxlarını Sibirə sürgün etmişlər. 
  
________________Milli Kitabxana______________ 
259 
 
Daha danışmadı, dinmədi Qəmbər.  
Anladım, dediyi o doğru sözlər,  
Daş kimi asılıb çiyinlərindən,  
O yazıq qorxurdu, qorxurdu məndən. 
 
II 
 
Qəmbərgildən donüncə, fikir məni 
apardı, 
Qorxu, təlaş içimdə bir fırtına 
qopardı. 
Yada düşdü o söhbət - 
O giley, o şikayət 
Birdən-birə tutuldum, 
Elə bil iflic oldum. 
İttihamçı gözüylə mənə baxan 
divarlar 
Gördüm, gəlir üstümə, 
Durub mənim qəsdimə 
Əli qanlı o cəllad. 
Söydüm özüm-özümü, 
Dedim, ay evi bərbad, 
Niyə dəsmal bağladmın  
ağrımayan başına? 
Niyə soyuq su qatdın sən isticə aşına? 
Axı, o nə söz idi çıxdı sənin dilindən? 
Cəlladın ünvanına Qəmbərin o sözləri 
Qəsdən demədiyini nə bilirsən, axı, sən? 
Min-min günahsızları dünən suçlu gördülər. 
Neçə min günahsızı Vətənindən sürdülər. 
Ölkənin başçısını düşmən adlandıranı 
Azad edərlərmi heç? 
Bəs, burda məntiq hanı? 
İnanmıram mən buna - 
Onun lənətlərinin səmimi olduğuna. 
Güzərandan, zamandan qəsdən söhbət salırmış,  
O, məndən söz alırmış. 
  
________________Milli Kitabxana______________ 
260 
 
Mən maymaq da söylədim, ürəyimdən keçəni.  
Qıvrıldım yatağımda, yatmadım o gecəni.  
Yumşaq yorğan-döşəkdən min-min tikan 
batırdı 
Bədənimə elə bil.  
Bu, adi tikan deyil, 
Qorxu tikanlarıdır bədənimi dağlayan.  
Mənim gələcəyimdir ürəyimdə bu gecə  
Matəm qurub ağlayan.  
Dedim, hardan bilirəm,  
Bəlkə elə bu gecə tutacaqlar məni də?  
Üç ay əvvəl gecəykən məgər tutmadılarmı  
İsmixanı, Azəri, bizim Gülhüseyni də?*  
Mən onlardan artığam? Yox, mən də onlar kimi  
Saxlamadım dilimi. 
Dağ başında süzürdüm, birdən çamura düşdüm.  
Dilimdən tora düşdüm.  
Yox-yox! Bu ola bilməz.  
Qəmbər məni alçaldıb özü ucala bilməz.  
O, özünü bu qədər yerə endirərmi heç?  
Sənətkar sənətkarı güdaza verərmi heç?  
Tfu! Bu nə söz idi mən danışdım? 
Dünyadan 
xəbərsiz, naşı kimi?  
Məgər, otuz yeddidə güdaza vermədimi  
Qələm yoldaşlarını 
öz qələm yoldaşları?  
Hələ lənət oxları, 
hələ tənə daşları  
Atılmayıb onlara – 
Özgəsinin yerinə 
Sənət zirvələrinə 
qalxıb ucalanlara?  
İndi də bax, bu Qəmbər... 
O, məgər 
 
 
                                                 
*
1947-ci ildə həbs edilən universitet tələbələri. 
  
________________Milli Kitabxana______________ 
261 
 
Qələm yoldaşlarının gələcək şöhrətinə 
Qurban verib ucalan, 
Satqınlıqdan öc alan 
kəslərdən artıqdımı? 
Namərdlərlə döyüşən 
Yoxsa, qalib çıxdımı? 
İnsan çiy süd əmibdir, 
Xeyri də var, şəri də; 
Mən ki, bundan halıyam; 
Bu ikili insana niyə inanmalıyam? 
 
* * * 
 
Mən bu düşüncələrdə beləcə qovrularkən - 
Boşalırkən, dolurkən 
Qapımızın önündə bir maşın durdu, Allah, 
Kimsə düşüb maşından ünvanı sordu, Allah 
Ev başıma dolandı, 
Dünya bir an içində 
Kameraya çevrilib, necə balacalandı. 
Soyuq tər basdı məni. 
Dedim, dar ağacından öz diliın asdı məni. 
 
Motor səsi eşitdim, 
Maşının qapıları örtüldü taraq-taraq. 
Maşın guruldayaraq 
Getdi... 
şükür Allaha! 
Bu xatadan sovuşsam, çarmıxa çəksələr də 
Ağzımı kilidlərəm, danışmaram bir daha. 
 
III 
 
Keçdi ürəyimdən bu dəm ah, nələr:  
...Məni aparmağa nə vaxt gəlsələr,  
Yəqin arxivimə baş vuracaqlar,  
Yazımı, pozumu axtaracaqlar.  
Düşündüm, nəyim var, qaradan, ağdan! 
  
________________Milli Kitabxana______________ 
262 
 
Baxdım öz içimə bir an yad kimi – 
Gecənin yarısı qalxıb yataqdan,  
Tökdüm qabağıma şeirlərimi.  
Gördm ki, ilahi, çapa getməyən  
Nə qədər şeirim var, yazı-pozum var.  
Başqa bir göz ilə oxuyanda mən  
Gördum, hər sətirdə neçə sözüm var. 
 
Düşündüm bunları yazırkən, görən,  
Hansı duyğularla yaşamışam mən?  
Ürək sıxılarkən, göydə və yerdə  
Necə qanadlanıb xəyalım mənim!  
Aşıb hüdudları bu şeirlərdə  
Həqiqət axtaran amalım mənim, 
 
Axı, kim yaraldı bu sərhədləri?  
Kim saldı qəlibə fkri, xəyalı?  
İdrak cığırına düşəndən bəri  
Çərçivə tanımır insan kamalı. 
 
Yazmaya bilməzdim yəqin bunları,  
Könlümü sarsıdan burulğanları  
Yazıya köçürüb dincəlmişəm mən.  
Neyləyim, bu gəlib mənim əlimdən. 
 
Çapa vermədiyim şeirlərimə  
Müfəttiş gözüylə baxıb titrədim.  
-Bunlar ələ keçsə, mənim dərimə  
Vallah, saman təpər o cəllad, - dedim.  
Alışıb yandığım illərdən bəri  
Duyub düşündüyüm bu şeirləri  
İndi öz əlimlə yandırımmı mən?  
Onda dönmərəmmi həqiqətimdən? 
 
Söylə, həqiqətin nə imiş sənin?  
Kimdir həqiqətə baxan, ay yazıq?  
Sən indi çalış ki, o qaniçənin  
Əlinə keçməsin yaxan, ay yazıq. 
  
________________Milli Kitabxana______________ 
263 
 
Onda yandırımmı? - Əlacım nədir,  
Axı, həyatına kim biganədir?  
-Kim istər dünyada bir gün görməmiş  
Arzular naminə ömür sürməmiş  
Zindanlar küncündə yanıb - qovrula,  
Uzaq sürgünlərdə ömrü qəhr ola? 
 
Verdim qərarımı! 
Aman, əlaman! 
Dünyadan həqiqət, ədalət uman  
Şeirlərimdən 
Tonqal çatmalıyam, tonqal çatmalı!  
Fikrimi, hissimi, duyğularımı  
Ömrümə, günümə müftə satmalı!  
...Yanır haqsızlığa qarşı yüksələn,  
Əqidəm, məsləkim, xeyirim-şərim;  
Yanır rəzalətlə döş-döşə gələn  
Qorxmaz sətirlərim, kişi sözlərim. 
 
Yanır gileylərim, şikayətlərim,  
Yanır, zəmanəyə üsyanım yanır.  
Yanır arzularım, xoş niyyətlərim,  
Düşüncəm, xəyalım, vicdanım yanır. 
 
Yanır bu dünyada ayaq izlərim,  
Yanır arzuların qışqırıqları.  
Yanır o həqiqi, doğru sözlərim,  
Yanır ürəyimin hıçqırıqları.  
Yanır hədəfini düzgün bəlləyən  
Açıq məhəbbətim, açıq nifrətim.  
Yanır oxucuya həqiqət deyən  
Riyasız, boyasız sözüm, söhbətim.  
Dünyadan dünyaya gileyim yanir,  
Yanan şeirlərə ürəyim yanır. 
 
Yanır, yanğısıyla məni yandırır,  
Qəlbimdən süzülüb axan hər şeirim.  
Bir anlıq zülməti işıqlandırır  
Yanan duyğularım, düşüncələrim. 
  
________________Milli Kitabxana______________ 
264 
 
Gördüm öz-özümü bu işıqda mən,  
Gördüm ayrılmışam öz nifrətimdən.  
Gördüm, sığınmışam dözümə, yarəb,  
Qənim kəsilmişəm özümə, yarəb. 
 
Qorxmadım, yandırdım bir qatil kimi 
Mən öz gerçəyimi, həqiqətimi. 
Çünki əmindim, 
Həqiqət yansa da məhv ola bilməz, 
Sap kimi uzanar, qırıla bilməz. 
İnanıram mən, 
Həmin o həqiqət vaxt gələcəkdir, 
Başqa birisinin dililə hökmən 
Deyiləcəkdir. 
Yanan şeirlərin od-alovundan 
Bədənim üşüdü, ürəyim əsdi. 
Bir neçə şeirimə qıymadım, ancaq 
Dedim, kifayətdi, 
Dedim, ta... bəsdi. 
 
Bir neçə şeirimə qıymadım o gün,  
Saralmış vərəqlər durur bu gün də.  
Həmin şeirləri gələcək üçün  
Gizlətdim anamın protezində*.  
Ağır qəm yüküdür bunlar bir ömrün,  
Açılsın, tökülsün deyirəm bu gün  
Duyan ürəklərin gizli sirləri.  
Ey cavan oxucum, 
bu şeirləri 
Gizlədib mən bu gün çatdırdım sənə.  
İstərəm biləsən, ürəklərimiz  
Susmadı... 
Kölgədə yatan olmadıq.  
O vaxtlar qəhrəman olmasaq da biz,  
Hay-küyə aldanan nadan olmadıq! 
 
 
                                                 
*
Anamın bir ayağı protez idi. 
  
________________Milli Kitabxana______________ 
265 
 
  
DAMCI - DAMCI 
 
Bulaq oldum, çağladım,  
Susuz qalan çöllərin.  
Halına qan ağladım. 
 
Çəmənlərə çiləndim,  
Axdıqca nəğmələndim.  
Tez yolumu kəsdilər,  
Ağzıma daş basdılar.  
Elə güman etdilər,  
Gah mıxa, gah da nala  
Döyən amalsızmışam.  
Amma əsli budur ki,  
Gur axa bilməsəm də,  
Damcı-damcı sızmışam. 
 
Dəniz deyil, göl oldum,  
Axıb çuxura doldum.  
Öz dərdimlə doluydum,  
Dibimi oydum, oydum,  
Yer altında daşları,  
Qayaları döşlədim,  
Eninə bacarmadım,  
Dərininə işlədim. 
 
Dalğa pıçıltısında  
Dibə yatan daşların,  
Mətləbinə varan yox.  
En görünür hər gözə,  
Dərinliyi görən yox.  
Dedilər dayazmışam.  
Bir çuxurdan baş alıb,  
Öz yolumu azmışam. 
 
Mən yolumu azmadım,  
Mənə "Az!" deyənlərin  
Fikrini azdırmışam. 
  
________________Milli Kitabxana______________ 
266 
 
Onun öz məramını  
Qəsdinə yozdurmuşam.  
Qanımn Qorqud qanıdır,  
Mən əvvəlki damaram.  
Damcı-damcı damaram,  
Damcını saxlamaram.  
Damcı damar, göl olar,  
Cığır dönüb yol olar.  
Bir yanıqlı sazam mən,  
Hələ çağlamazam mən.  
Asta-asta dinmişəm,  
Arzuma köklənmişəm:  
Səsləri bu kök üstdə  
Səslədən avazmışam. 
 
Dərd qaynaqlı ələməm,  
Kağız üstə qələməm,  
Nifrətimi deməyə  
İmıkanım olmayanda  
Mən sevgimi yazmışam. 
 
SOĞAN 
 
Soğan qabığına baxdı, düşündü. 
Başını buladı, 
O, mənə döndü. 
Dedi: - Sərt olacaq qış, bu il yaman 
Dedim: - Nədən bildin? 
Dedi: - Qabıqdan. 
Qalındır, 
Deməli, 
Sərt keçəcək qış. 
Təbiət əzəldən müdrik yaranmış. 
O ki nəğməsidir qaydanı yönün, 
Dağı yaratmamış ona yol seçir. 
Soğanı soyuqdan qorumaq üçün 
 
  
________________Milli Kitabxana______________ 
267 
 
Onun paltarını o, qalın biçir.  
Əhsən bu paltara, dona, təbiət,  
Sən bu səxavətdə nəsən, nəsənmiş!  
Ey ana təbiət, 
ana təbiət,  
Bilmirdim, 
necə də rəhimlisənmiş!  
Acı soğan kimi, bəs, axı, mən də  
Övladınam sənin,  
Balanam sənin. 
Mən də üşüyürəm, mənə gələndə  
Rəhmin harda qaldı, ay anam, sənin?  
Ələm çovğununda, qəm tufanında  
Soyuqdan əsirəm, axı, mən yetim.  
Soğana qıymadın, sənin yanında  
Bir soğan qədər də yoxmuş qiymətim?  
Nədir bu fikirlər, bu üzüntülər?  
Ürəyi bir verdin, əzabı min-min.  
Nolardı, mənə də dözümüm qədər  
İztirab verəydin, əzab verəydin. 
 
YOX 
 
Ömrüm başdan-başa ahu-nalədir,  
Çox da ki, dilimin ahu-zarı yox.  
Hər il bahar gəlir çölə, çəmənə  
Nə olsun, könlümün öz baharı yox. 
 
Düşündüm dünyanı, düşündüm dərin,  
Önündə acizəm mən bu sirlərin.  
Könlümdə bəslənən cəvahirlərin  
Kolxoz bazarında xiridarı yox. 
 
Dar gəlir könlümə hər şey büsbütün,  
Dünya da kiçilir, yoxsa, günbəgün?  
Yaralı könlümün, yazıq könlümün 
  
________________Milli Kitabxana______________ 
268 
 
Nə göydə, nə yerdə bir qərarı yox.  
Alçaldım yerə də, qalxdım göyə də,  
Başımın üstündə gördüm min hədə.  
Dinməyə qoymurlar, 
düşünməyə də  
Axı, mən yazığın ixtiyarı yox. 
 
IV 
 
Sən vaxtın, zamanın hökmünə bir bax,  
Zamandır hər fikrə yön verən, ancaq.  
İnsan zaman ilə gəlir döş-döşə,  
İnsanı yetirən vaxtdır həmişə.  
Zaman var, xəyalı çəkir zirvəyə,  
Zaman var, məhv edir eşqi, niyyəti.  
Zaman var, insanı qaldırır göyə,  
Zaman var, öldürür insaniyyəti. 
 
Zaman var, köksünə gül taxır yerin,  
Zaman var, düşünən, duyan kəslərin  
Ağzına daş basır, qəlbi susdurur;  
Zaman var, uçurur, zaman var, qurur.  
Zaman var, yalana həqiqət deyir,  
Zaman var, Tanrı tək haqqa baş əyir. 
 
Bir də görürsən ki, dünənki dağlar  
Təpəyə əl açıb dilənir bu gün.  
Yalanlar, gerçəklər, haqlar, nahaqlar  
Vaxiın ələyində ələnir bu gün. 
 
Dünən düzlüyündən üzə çıxmayan,  
Özünü zamanda günahkar sayan  
Mənim üzüqara bu şeirlərim,  
Bu gün üzağlığım, haqq sözüm oldu,  
Üzə çıxmağı da bir lüzum oldu. 
  
________________Milli Kitabxana______________ 
269 
 
V 
 
Bütün dövrlərdə müstəbid, qəddar  
Ağıldan, kamaldan, fikirdən qorxar.  
Çünki o bilir ki, fikir, düşüncə  
Nə hüdud tanıyar, nə sərhəd bilər.  
Odur ki, müstəbid hər şeydən öncə  
Fikrə, düşüncəyə qənim kəsilər. 
 
Fikir adamları onun qənimi! 
O yaxşı bilir ki, fikir gün kimi 
Yanıb qaranlığa birdən nur çilər, 
Boyalı sözlərlə üstü örtülən, 
Ağlarkən gülən, 
Həqiqətləri 
Görməyən gözə də göstərə bilər. 
 
Müstəbid bilir ki, kamalın, fikrin,  
Gözə görünməyən qanadları var.  
İdrakın yolunu kəsmək çox çətin,  
İqlimdən-iqlimə o uçar, uçar.  
Fikir sığa bilməz hüduda, həddə,  
O, zora baş əyməz, gücə əyilməz.  
Fikir azad olan bir məmləkətdə  
Zülm öz atını səyirdə bilməz. 
 
Sönmədi qəlbinin qəzəbi, odu,  
Müstəbid qılıncı qoymadı qına.  
Azadlıq adına meydan oxudu,  
Fikrin, düşüncənin azadlığına.  
Susduq... bəxtimizə asi deyildik,  
Bəli, dərd budur ki, biz elə bildik  
Belədir qayda.  
Bizdən bəxtəvəri yoxdur dünyada. 
 
Mahnı da oxuduq: "Bəxtəvərik biz,  
Gül kimi açılıb diləklərimiz".  
"El azaddır, 
  
________________Milli Kitabxana______________ 
270 
 
Tel azaddır.  
Azad vətəndə  
Dil azaddır". 
Hansı dərdimizi demişdik ki, biz,  
Üstəlik azaddır - dedik dilimiz?  
Qaldı kitablarda gerçəyin adı,  
Nə özü göründü, nə ayaq izi  
Yalan danışmaqdan üz qızarmadı,  
Alqışdan qızartdıq əllərimizi. 
 
Bədbəxtlik gölündə biz üzə-üzə,  
İnandıq bəxtəvər olduğumuza.  
O qansız cəllada bunlar gərəkdi,  
Onun yalanları axdı hər yerə.  
Yalnız sərhədləri deyil, o çəkdi  
Dəmir pərdələri düşüncələrə.  
Pərdədən o yanı görə bilmədik,  
Dondu düşüncəmiz, dondu fikrimiz.  
Dəmir pərdsləri yara bilmədik,  
Çevrildik fikirsiz müqəvvaya biz.  
Cəlladın əlində alətə döndük,  
O necə düşündü, elə düşündük. 
 
Müstəbid zülmünü doğrultmaq üçün,  
Ehkamlar yaratdı, bütlər yaratdı.  
"Ellərin atası" olub o, bir gün  
Özünü millətə çox baha satdı. 
 
Apardı dalınca şüarlar bizi,  
Kütləşdi beynimiz, hissimiz tamam.  
Aldı əlimizdən düşüncəmizi  
Zülmün, istıbdadın maskası - ehkam!  
Müstəbid dəyişdi tariximizi,  
Biz gah midiyalı, gah filan olduq.  
Silindi tarixdən gerçəyin izi,  
Bilmədik biz hansı atadan olduq. 
  
________________Milli Kitabxana______________ 
271 
 
Yadlar sahb çıxdı sərvətimizə,  
Sahib çıxmadılar bizə bəs nədən?  
Yetim evi oldu bu dünya bizə,  
Ata axtarırıq indi özgədən. 
 
De, hara sığışar, hara, ey zaman,  
Bu boyda təhqirə xalqın dözməsi – 
Dədə Qorqud kimi dədəsi olan  
Millətin özünə dədə gəzməsi. 
 
Gör nə günə saldı müstəbid bizi,  
Ay anam, hardasan, ağla bu dərdə.  
Elə dolaşdırıb tariximizi,  
Başını itirib tarixçilər də. 
 
Başımız üstündə həmişə yumruq, 
Halal adımızı deməyə qorxduq. 
Damğa da vuruldu hələ bu ada, 
Dandıq qorxumuzdan öz babamızı. 
Kifayət deyilmiş bu da cəllada, 
Dəyişdi minillik əlifbamızı. 
Yenə soyumadı cəlladın kini, 
O elə düşündü, elə bildi ki, 
Latına keçməklə biz yeniləşdik. 
O, buna dözmədi... on il keçməmiş 
Cəlladın əmrilə Kirilə Kiril - rus əlifbası. 
keçdik. 
Beləcə, qaraldı mənliyin şamı, 
Bulandı dilimin büllur çeşməsi. 
Bir deyən olmadı, əlifbadamı 
Qocaman millətin yeniləşməsi?! 
Əgər belədirsə, ədalət hanı? 
Niyə dəyişmədin öz əlifbanı? 
 
Sənin sadiq qulun, - mənim soydaşım,  
O, yerli rəhbərim, cahil kütbaşım,  
Susdu, danışmadı, yumdu ağzını. 
 
  
________________Milli Kitabxana______________ 
272 
 
Çünki o görmədi, görə bilməzdi  
Sənin məqsədinin əsl məğzini. 
 
Sən qanıb, düşünüb keçdin bu qəsdə,  
O gün dünənimdən intiqam aldın.  
Mənim min-minillik tarixim üstdə  
"Şalako"oynadın, məndən kam aldın*. 
 
Bir qənim kəsildin mənə o ki var,  
Minillik ruhumun tutdun yasını.  
On ildə neçə yol dəyişmək olar,  
Bir xalqın minillik əlifbasını? 
 
Etiraf olmadı? 
Oldu: Bir nəfər; 
Ona hər tərəfdən göz bərəltdilər. 
- Rəhbər deyən sözə nə müzakirə? 
Ona canımızı qurban verərik. 
Əlifba nədir ki, lazım gələrsə, 
Ana dilimizi dəyişdirərik. 
 
Niyə dəyişməsin, axı, bu satqın – 
Ata dili varkən, ana dilini!  
Beləsi turp əkdi başında xalqın,  
Satdı Vətənini, satdı elini.  
Bunu deyən oğul, həmin o anda  
Rəhbər atasından rütbə diləndi;  
Bir həftə keçməmiş, o rütbələndi.  
Bəs etiraz edən? Onun taleyi?  
Atdı hər şeyi. 
Bir müddət Bakıdan köçünü çəkdi,  
Yoxsa, Cavid kimi sürüləcəkdi.  
Əlifba dəyişdi,  
Buna öyündük. 
Bilmədik, rişəsiz budağa döndük.  
Qabağı görmədik öz yaşımızdan,  
Nəsillər arası qırıldı bağlar; 
                                                 
*
Şalako - gürcü oyun havası; Stalinin bizə elədiyi zülmə işarədir. 
  
________________Milli Kitabxana______________ 
273 
 
    Qovulub silindi yaddaşımızdan  
Qurulan çadırlar, yanan ocaqlar.  
Vətəndən qovuldu ana dilimiz,  
"Ana dili" - dedik gəlmə, yad dilə.  
Ərəbcə danışdıq ölülərlə biz,  
Rusca qırıldatdıq dirilər ilə.  
Öz ana dilimiz "lallığımızdan",  
Ölüyə küfr oldu, diriyə nöqsan.  
Hanı Bunu Çiçək? Hanı Qazan xan?  
Biz ki ruhu əsil, qanı əsildik.  
Qorqud qanı axdı damarımızdan,  
Özümüz Qorquda düşmən kəsildik.  
Doğudan Batıya, at çapan babam,  
Mənim oğuz babam, mənim xan babam  
Təzə kitablarda mənə yad oldu,  
Soy soya qarışdı, kök unuduldu.  
Ələnə bilmədik, qaldıq ələkdə  
Gör, necə kökündən laxladı millət.  
Yapıx daxmalarda, kənddə-kəsəkdə,  
Yenə də milləti saxladı millət. 
 
VI 
 
Varaq-varaq çevirdim düşüncəmi, fikrimi: 
"Səhər açılan kimi 
Gedəcəyəm yanına. 
And verib vicdanına 
Deyəcəyəm, amandır, 
Dünən dediklərimiz başdan-başa yalandır. 
Bir diş bilsin, bir dodaq. 
Səni dəstəkləməkçün elə dedim mən ancaq. 
Əslində, çox sevirəm mən o dahi rəhbəri, 
Odur bizə bəxş edən bu bəxtəvər günləri. 
O bizim bu dünyada tək güman yerimizdir, 
Düşünən beynimizdir, görən gözlərimizdir". 
"Mən qələt elədim" - deyə səhərə kimi 
Öz-özümə deyindim, 
Səhər açılan kimi qalxıb dərhal geyindim. 
  
 
  
________________Milli Kitabxana______________ 
274 
 
Birdən qapı döyüldü... 
Bizə kim gələ bilər səhərin bu çağında? 
Aynanın qabağında 
Gördüm, əsir bədənim. 
Qapını açmağa da heç taqətim yox mənim. 
"Yəqin, o satmış məni, 
elə dünən gecədən. 
Aparmağa gəlirlər hara qaçım indi mən?" 
Qapı bir də döyüldü. 
Bir də, bir də döyüldü. 
Gələn kimsə, görünür, məqsədinə çatmamış 
Burdan gedən deyildi... 
- Kimsən? 
- Mənəm, a qardaş. 
Bu Qəmbərin səsiydi. 
Bu da mənə bəs idi. 
Yəqin şahidtək gəlib üzümə durmaq üçün. 
Məni susdurmaq üçün. 
Əsə-əsə əllərim, mən qapını açınca 
O, üstümə atıldı boynumu qucaqladı, 
Hönkür-hönkür ağladı. 
Boylandı məlul-məlul 
O bir sola, bır sağa. 
Dünənki söhbətini başladı tez-tələsik 
Ayrı səmtə yozmağa: 
-Zarafatla demişdim dünən mən o sözləri; 
Əslində, çox sevirəm, mən o dahi rəhbəri. 
O, bizim bu dünyada tək güman yerimizdir, 
Düşünən beynimizdir, görən gözlərimizdir. 
Başa düşdüm mən onu. 
Susdum... Bu yozumların ağ yalan olduğunu 
Anlayırkən, qanırkən. 
Bir gün sonra o və mən sözümüzü danırkən 
Riyakara döndərdi vaxt həm onu, həm məni, - 
O da yata bilməyib, demə, bütün gecəni. 
 
Avqust, 1988 
  
________________Milli Kitabxana______________ 
275 
 
 
 
 
 
 
 
PROLOQ 
 
Şəhidlər bu torpağa, xalqa səcdə qıldılar,  
Haqsızlığın üstündən haqqa körpü saldılar.  
Vətəni sevmək üstdə günahkar sayıldılar,  
Vətəni sevmək niyə günah olmuş, ay Allah? 
 
Özüm qaldım çıraqsız, min çırağa yağ ikən,  
Təpələrə əl açdım, özüm uca dağ ikən.  
Əlacım öz-özümdən köməyi ummaq ikən,  
Neçin bizə özgəsi "pənah" olmuş, ay Allah? 
 
Ona ümid, mənə zor, amma demir kimə haqq?  
Əl-ayaq zəncirdədir, baş qapazlı, sinə dağ.  
Yüz yetmiş il bu saziş, bu birlik, bu ittifaq  
Bir tərəfli, talaqsız nikah olmuş, ay Allah. 
 
Çəliyə möhtac ikən, mən özgəyə çəliyəm,  
Min gülləyə tuş olan bir ceyranam, əliyəm.  
Özgə nə əmr eyləsə mən boyun əyməliyəm,  
Neçin mənə özgəsi "allah" olmuş, ay Allah? 
 
Bu gün qula dönmüşəm, dünən mən bir şah ikən,  
Yoxmuş məni bir doğan, yoxmuş məni bir əkən.  
Bu torpağa düşmüşəm haradansa mən dimən,  
Min-minillik tarixim unudulmuş, ay Allah! 
 
Özgənin əlindədir xeyirimiz, şərimiz,  
Sərvətimiz daşındı, hey soyuldu dərimiz.  
Gözümüz üfüqdədir, açılmır səhərimiz,  
Bizə düşən səmada gün tutulmuş, ay Allah! 
  
 
ŞƏHİDLƏR 
________________Milli Kitabxana______________ 
276 
 
İllərlə məhkumluğun keşiyində dayandıq,  
Özümüzə biz bunu, yoxsa, şərəfmi sandıq?  
Xoşbəxt olduğumuza inandıq, çox inandıq,  
Düz yalana, haqq zora, demə, qulmuş, ay Allah! 
 
Gözümüzdə qalsa da muradımız, kamımız,  
Görünənə deyil, yox, bir nəfər tək hamımız  
Deyilənə inandıq... Bizim bu inamımız,  
Demə, qul olmamıza kəsə yolmuş, ay Allah! 
 
Bir qırıq işıq görüb zülməti yamanladıq,  
Sübhün açıldığını zənn edib gümanladıq.  
Biz də dönüb Sabirə bircə ağız banladıq,  
Bizim banlamağımız günah olmuş, ay Allah!  
Neçin mənə özgəsi "allah" olmuş, ay Allah? 
 
NƏ İSTƏYİR BU MİLLƏT? 
 
İstəkləri gözündə, tələbləri dilində,  
Millət dənizə döndü dənizin sahilində.  
Dalğalandı bu millət  
Alışıb öz oduna, yandı, yandı bu millət  
Dilsiz, sağır göylərə dirək oldu haqq səsi,  
Başlandı bu ölkənin meydan mübarizəsi.  
Nə istəyir camaat?  
Bəlkə bezib canından?  
Şikayətə çıxıbdır bəlkə güzəranından?  
Bəlkə boş dükanları dolu görmək istəyir?  
Bəlkə qazandığından çox götürmək istəyir?  
Bəlkə maaş davası?  
Bəlkə mənzil davası?  
Nədir bu xalq davası, nədir bu el davası – 
Bir soruşan oldumu? 
Amma yeri istilər 
Bu xalq burulğanının qabağını kəsdilər.  
Ekranlara çıxdılar. 
  
________________Milli Kitabxana______________ 
277 
 
"Ekstremist" - deyə ona qara yaxdılar. 
Xalqa öyüd verdilər. 
Yenə də məhkumluğu 
Yeganə bir yol kimi bu xalqa göstərdilər. 
Bir soruşan olmadı nədir sənin bu davan? 
Bəlkə çatışmır suyun, bəlkə çatışmır havan? 
Yaşasa da bu millət lap dilənçi kökündə, 
Yoxsul güzəranından danışmadı bu gün də. 
Daxmalarda yaşadı, özünü sındırmadı, 
Meydanda "mənzil" - deyə bir dəfə qışqırmadı. 
Qara qızıl çıxartdı yerin yeddi qatından. 
"Nədir bunun qiyməti?" sormadılar heç ondan. 
Onun qızıl neftini qızıla da satdılar, 
Qızılm sahibini söz ilə aldatdılar. 
Bu millətin sərvəti özünə düşmən oldu, 
Becərdiyi pambığı əyninə kəfən oldu. 
O, yenə də dinmədi, 
Dözdü, heç deyinmədi. 
Nə istəyir bəs bu xalq? 
O istəyir sərvəti manat olub özgənin 
Xəznəsinə dolsa da, 
Dərisi soyulsa da 
Onun ləyaqətinə, 
Namus və qeyrətinə 
Bir daha qıymasınlar, 
Minillik torpağını hərraca qoymasınlar. 
Qəzet sütünlarından millətə öyüd vergin, 
Söz ilə yol göstərən, 
İndi özün de görək, 
Qəbahətmi bu istək? 
 
* * * 
O zaman ki özümüz olduq öz dustağımız,  
Qəlbimizə sığındı üç rəngli bayrağımız.  
O vaxt ki, azadlığın işartısı göründü,  
Qəlbimizi bir anda dəlib keçdi o bayraq, 
 
  
 
 
________________Milli Kitabxana______________ 
278 
 
Qəlbimizdən boylanıb ələ keçdi o bayraq. 
Bir məqsədə calandı, 
Əllərdə dalğalandı. 
Qatil bunu görüncə pozdu cəlalımızı, 
Qanımıza boyadı bizim hilalımızı. 
 
TƏZADLAR İÇİNDƏ 
 
Yalana, riyaya nə qədər uyduq,  
Biz Qızıl Orduya abidə qoyduq,  
Ona ad da verdik: "Xilaskar ordu".  
Adını "doğrultdu": El "xilas oldu"  
Yenicə tapdığı azadlığından,  
"Ölüyə azadlıq, diriyə zindan". 
 
Yaxşı tanıyırıq çoxdan biz onu  
Adı bir olsa da, min bir üzü var.  
Kasıb gizlətməkçün yoxsulluğunu,  
İtinin adını "Gümüş" çağırar. 
 
Həmin abidənin həndəvərində,  
Həmin Qızıl Ordu günün birində  
Bizim qanımızı tökdü... 
ya xuda!  
Ölənlər kim idi? 
həmin orduda 
Dünən əsgər olan bizim cavanlar,  
Ağıl dərk etməyən bu bədxahlığın,  
Əsl mənasını xalq indi anlar... 
 
Yetmiş il "irəli!" - deyib yüyürdük,  
Hamıdan geridə qalan bizmişik.  
Döydük döşümüzə... 
ayılıb gördük 
Dünya aslan imiş, amma biz pişik!  
Xalqa neçə dəfə tələ qurdular 
  
________________Milli Kitabxana______________ 
279 
 
Başımız tilova keçəndən bəri.  
Qəsdən, bilə-bilə adlandırdılar  
Xalqın dostlarını, "xalq düşmənləri".  
"Bizdədir dünyanın dövləti, varı", - 
Dedik... 
Səs-küyümüz göyə dirəndi.  
"Dünyanın ən xoşbəxt, şən adamları",  
Talonla qaxsımış ət alır indi. 
 
Qəribə təzadlar içindəyik biz, 
İndi anlamışıq; kimik, nəyik biz. 
Bəlkə kor taleyin hökmüdür bu da? 
...Dünən bizimkilər həmən orduda 
Ruslara bir arxa, bir qardaş kimi, 
Onun düşməniylə döyüşmədimi? 
Aradan nə keçdi? 
Nə oldu ona? 
Dünənki yaxşılıq unuduldumu? 
Dünən arxasında dağ olduğuna, 
Bu gün birdən-birə düşmən oldumu? 
 
Gerçəyin önünə keçdi o dəmdə, 
Yalanlar, böhtanlar... 
nə deyək buna? 
Qatil bizimlə bir o gecə həm də, 
Haqqı, həqiqəti tutdu qurşuna. 
 
Hansı göstərişlə gəlibmiş, görən,  
Silahsız kütləni bu qıran ordu?  
Vallah, bu vəhşəti törədə bilməz  
Ən qəddar, qudurğan, çıldıran ordu.  
Bəs hanı savaşın qədimdən bəri,  
Hər kəsin bildiyi mərdlik şərtləri? 
 
Şər üçün nə qayda, 
nə şərt, nə qanun?  
Bu imiş "haqq işi" Qızıl Ordunun... 
  
________________Milli Kitabxana______________ 
280 
 
Kimdi bəs ölənlər? 
İnanmaq çətin! 
Dünən Rusiya üçün can verənlərin, 
Şəhid düşənlərin şəhid övladı! 
Əfsus! Eyni olur şəhidin adı! 
O, şəhid, bu, şəhid! 
Sən bir işə bax! 
O, nəyin uğrunda, bu, nəyin, ancaq!  
O şənbə gecəsi, o məlun gecə  
Birdən üzə çıxdı bu fərq gör necə?!  
Bir soldat bağırdı: - Belədir qayda  
Əvəz ödəməkdə ər oğlu ərəm.  
Atan şəhid oldu mənim yolumda,  
Mən sənin özünü şəhid eylərəm! 
 
Ədalət də, gerçək də,  
Vallah, yoxdu o gecə.  
Zülm, zalım əlilə  
Haqqı boğdu o gecə.  
Tunc zirehli ilanlar,  
Haqqımızı nə anlar!  
Həqiqəti yalanlar  
Küncə sıxdı o gecə! 
 
Kimə deyim dərdimi?  
Qəsbkar namərdəmi?  
Yetmiş ilin dərd-qəmi  
Gözdən axdı o gecə. 
 
Analar amanından  
Sinələr oldu şan-şan.  
Şəhidlərin qanından,  
Şimşək çaxdı o gecə.  
Qara geydi bu Vətən,  
Yox hayına bir yetən.  
Həyata hamiləykən,  
Ölüm doğdu o gecə. 
  
________________Milli Kitabxana______________ 
281 
 
Nə deyək bu vəhşətə,  
Bu zülmə, bu dəhşətə.  
Allah bu müsibətə  
Necə baxdı o gecə? 
 
Ertəsi... Bakının küçələrindən  
Yudular millətin qizıl qanını.  
Yuya biləcəkmi o cəllad, görən,  
Qanla ləkələnmiş öz vicdanım? 
 
Gecənin yarısı... hər yan qan-qada,  
Qırmızı güllələr uçur havada.  
Özünü itirmir adamlar yenə,  
Yetirir özünü haya-haraya.  
Maşınlar bir yana, 
çiyinlərdə də  
Yaralı daşınır xəstəxanaya. 
 
Güllə vıyıltısı... Bu acı səsdən  
Titrəyir, 
lərzəyə gəlir bina da.  
Amansız soldatlar keçirir qəsdən,  
Bütün çıraqları xəstəxanada. 
 
Gör necə böyükmüş bizə qəzəb, kin,  
Burda da göründü, qalmadı qında.  
Çarəsiz həkimlər indi neyləsin? – 
Əməliyyat gedir şam işığında.  
Səhər açılınca adamlar bir-bir  
Yığılıb gəlir. 
Qan vermək istəyir yaralılara.  
Amma insaf hara, qantökən hara? 
 
Soldatlar töküldü hey axın-axın,  
Döyükə-döyükə baxdı dörd yana.  
Tutuldu bir anda xəstəxananın  
Həyəti, bağçası gülləbarana. 
  
________________Milli Kitabxana______________ 
282 
 
Heç kəs bu sifətdə görməyib şəri,  
Hələ bəs deyilmiş tökülən qanlar?  
Xəstəyə qan vermək istəyənləri  
Bir anın içində dağıtdı onlar. 
 
Yazovun əmriymiş... Qızğın başlara,  
Zalimlik adicə bir adət imiş.  
Bizim bu günahsız yaralılara,  
Heç demə, yardım da cinayət imiş.  
Ertəsi... Bakının küçələrindən,  
Yudular millətin qızıl qanını.  
Yuya biləcəkmi o cəllad, görən  
Qanla ləkələnmiş öz vicdanını? 
 
* * * 
Üzümü tuturam sizə mən bu gün,  
Əsilli, nəsilli rus ziyalısı,  
Ulu Tolstoyun, böyük Puşkinin,  
Fikir davamçısı, məslək varisi.  
Onların irsini yaşatmaq bu gün,  
Hünərdir, şərəfdir yeni nəsilçün. 
 
Bu gün uluların o haqq səsini,  
Təkrar edirsiniz qəzetdə, sözdə.  
Onların eşqini, əqidəsini,  
Amma heç görmürük əməlinizdə.  
Yüksək kürsülərdə qol-qanad açmış,  
Sizin dilinizdə "həqiqət" sözü.  
Deyin, qəlblnizdən bəs hara qaçmış  
Ədalət, fəzilət, həqiqət özü? 
 
Təpədən-dırnağa silahlı ordu 
Sizdən haqq istəyən bir xalqı qırdı. 
Bunu görmədiniz? 
Yaxşı gördünüz! 
Amma həqiqətə siz tüpürdünüz. 
 
  
________________Milli Kitabxana______________ 
283 
 
Bir xalqın bağrına çəkilən bu dağ,  
Ləkə gətirmədi şərəfinizə?  
Dünyanın önündə bunu ağartmaq,  
Sərfəli deyildi, deyəsən, sizə. 
 
Zorun qarşisında susdunuz... Deyin,  
Varislik borcunuz unuduldumu?  
Ulu Tolstoyun, böyük Puşkinin  
Sizə irs qoyduğu həqiqət bumu?  
Nədir bizə qarşı bu qəzəb, bu kin?  
...Qəlbim həqiqəti gör kimdən umdu?  
Dağ-daşın dərdinə qalan Rasputin  
Bir xalqın dərdinə niyə göz yumdu? 
 
Heç zaman ziyalı sayıla bilməz  
Özgənin dərdini yaşamayan kəs.  
Sizdən soruşuram: bu rəzalətə  
Siz necə baxdınız bir insan kimi?  
Tolstoy bu zülmə, bu müsibətə  
Etiraz səsini yüksəltməzdimi? 
 
EŞQ OLSUN SİZƏ 
 
Bəzən öz-özümə düşünürəm mən: 
Nahaq şəhid oldu bizim cavanlar. 
Ömrü ucuz verdi... 
bir iş görmədən 
Boş yerə ölməyin nə mənası var?! 
 
Ağıla söykənsin dedim qüvvəmiz,  
Anlayan olmadı bu sözdən məni.  
Ağıla güvənək bu məqamda biz,  
Qüvvə daşı əzər, ağıl qüvvəni.  
Sonra düşünürəm: Onlar qorxmadan,  
Cumdular ölümün üstünə belə.  
Bir iş görmədilər yaşayan zaman,  
Qəhrəman oldular ölümləriylə. 
  
________________Milli Kitabxana______________ 
284 
 
Bizim əlimizdən çoxdan alınmış  
Haqqı bu dünyaya bildirdi onlar.  
Millətin qəlbinə qəsdən salınmış  
Qorxu iblisini öldürdü onlar. 
 
O gecə dağlardan enən sel təki,  
Qəzəbdən köpürüb daşdı millətim.  
O şənbə gecəsi ürəyindəki  
Qorxu hasarını aşdı millətim. 
 
Bizim qazancımız bu oldu ancaq,  
Qorxu xəndəyindən biz körpü atdıq.  
Bu da bir imtahan, bu da bir sınaq,  
Şübhədən qurtarıb, imana çatdıq. 
 
Bu ölüm, bu qırğın dərs olsun bizə,  
Deməyək boş yerə candan keçdilər.  
Onlar şəhid olub millətimizə,  
Cəsarət dərsini təlim keçdilər. 
 
Gəlin, ölçə bilək xeyri, ziyanı,  
Bəzən əvəzidir on qış, bir yazın.  
Bizim şəhidlərin müqəddəs qanı,  
Bəlkə də behidir sabahımızın. 
 
Yaman dözümlüdür, oda kül atır,  
Hər zülmə, cəfaya dayanır millət.  
Soyula-soyula o susur, yatır,  
Qurban verə-verə oyanır millət.  
Xəyal bir çiçək də bitirə bilməz,  
Bu gündən sabaha körpü salmasa.  
Azadlıq ağacı bar verə bilməz,  
Şəhidlər qanıyla suvarılmasa. 
 
Onlar sübut etdi hər qara zülmün  
Əli uzunsa da, ömrü gödəkdir.  
Xalqın azadlığı sabah, birigün,  
Şəhid yarasından göyərəcəkdir. 
  
________________Milli Kitabxana______________ 
285 
 
Şənbə gecəsində gecikdi səhər,  
Zaman itirmişdi o gün sağ-solu.  
Ömürdən keçərək, keçdi şəhidlər  
Bir qanlı gecədə minillik yolu. 
 
Şan-şərəf tac oldu, başlara qondu,  
O qətl gecəsi xalqın minillik  
Şücaət tarixi təkrar olundu:  
...İki əsrə yaxın Babək, Cavad xan,  
Hərdən təəssüflə qalxdı məzardan.  
Bəsirət gözüylə seyr etdi bizi,  
Tanıya bilmədi millətimizi.  
Gördülər dağ düzə, göy yerə enmiş,  
Onlardan kölələr, qullar törənmiş.  
Onlar inanmadı, biz də bir ərik,  
O qoç igidlərdən törənənlərik.  
" - Bizim zəmanədə xan idi millət,  
Niyə qula dönüb, - dedilər - indi?  
Nədir bu itaət, nədir bu zillət?" – 
Deyə qəzəb ilə onlar deyindi. 
 
O şənbə gecəsi yel qalxdı birdən,  
Közün üstündəki külü üfürdü.  
Babək fərəh ilə qalxdı qəbirdən,  
Hər igid gözündə özünü gördü. 
 
O şənbə gecəsi bir şimşək təki,  
Gözlər parıldadı... 
sinələrdəki 
Gözlə görünməyən dağlar göründü.  
Hünər məqamında bir qoça döndü  
Ələ öyrədilən hər körpə quzu.  
Babəkin varisi olduğumuzu  
Göstərdi dünyaya... 
Eşq olsun sizə!  
Siz layiq oldunuz öz irsinizə. 
  
________________Milli Kitabxana______________ 
286 
 
Gəldi ürəkdəki arzular dilə,  
Silahı məhəbbət, son sözü Vətən.  
Şəhidlər göstərdi ölümləriylə  
Ölüm aşağıdır Vətən eşqindən. 
 
Dünya o dünyadır, bir həqiqəti  
Çarmıxa çəksə də min böhtan, riya!  
O gecə basanda zülm ədaləti,  
Haqqın naləsindən diksindi dünya. 
 
Adımız dolaşdı bütün dünyanı,  
Çox da ki, ağımız qara yozuldu.  
Bizim şəhidlərin tökülən qanı,  
Haqqın kitabında imzamız oldu. 
 
Baxıb sinələrdən axan al qana,  
Buludlar kişnədi, göy qan ağladı.  
O şənbə gecəsi Vətən başına  
Elə Vətən boyda qara bağladı.  
Dözdü böhtana da, dözdü şərə də,  
Yedi şəkər kiıni hər dərdi xalqım.  
Azadlıq yolunda ölümlərə də,  
Hazır olduğunu göstərdi xalqım. 
 
Azadlıq verilmir, alınır, 
dayan! 
Onun elçisidir, ölüm, qan-qada. 
Ölümə, cəfaya hazır olmayan, 
Millət hazır deyil azadlığa da. 
 
Yalın əllər ilə tanklar üstünə,  
Atılan cavanlar, eşq olsun sizə!  
Siz təsdiq etdiniz azadlığın da  
Halal olduğunu millətimizə! 
 
Şəhid rütbəsinə qalxan cavanlar,  
Sinəsi hər zülmə qalxan cavanlar, 
 
  
________________Milli Kitabxana______________ 
287 
 
Böyük Nəsiminin, ulu Babəkin,  
Xeyir-duasını aldı o gecə.  
Zamandan irəli sıçrayıb yəqin,  
Tarixdə tarix tək qaldı o gecə. 
 
* * * 
Qəlbimi boşaltmır çəkdiyim ah da,  
Nəğmədə hər xalın kökü var yəqin  
Şəhid fəryadından ulu segahda  
Təzə bir guşə də açılar yəqin. 
 
Həmin o güşədə ana naləsi,  
Analar hönkürər, gəlinlər ağlar.  
Həmin o güşədə qəm şəlaləsi,  
Axıb qəlbimizdən haqqı soraqlar. 
 
Həmin o güşədə güllə səsləri,  
Tarın pərdəsində qəm nəfəsləri,  
Həmin o guşədə zülmün tüğyanı,  
Haqqın, həqiqətin zülmə üsyanı. 
 
Ramiz, bas bağrına sən qoca tarı,  
Bu təzə guşədə çal, sənə qurban.  
Şəhidlər qanına boyanan səsi,  
Zabul segahına sal, sənə qurban! 
 
Pərdələr qoy təzə güllər bitirsin,  
Şəhid anasına təsəlli versin.  
Haqqın fəryadını dilə gətirsin,  
Təzə yaratdığm xal, sənə qurban! 
 
Xəzər pəncələşdi öz sahiliylə,  
Danış dərdimizi səsin ziliylə.  
O təzə guşənin atəş diliylə,  
Zülümdən qisası al, sənə qurban! 
  
________________Milli Kitabxana______________ 
288 
 
Təzə guşədəki ah-amanların,  
Qorxuram, hər xalı yoğrula qandan.  
Qorxuram çanağı partlaya tarın,  
Bu təzə guşənin hay-harayından. 
 
Asta çal, qardaşım, asta çal tarı,  
Pərdələr bu aha, amana dözməz.  
Təzə guşədəki səs burumları,  
Günahsız tökülən bu qana dözməz,  
Həm də uydurulan böhtana dözməz.  
Partladar tarı! 
 
MATƏM MƏRASİMİ 
 
Qəzəb şimşəyindən hər baxış nida!  
Hər üzdə, hər gözdə bir sual ağlar.  
İnsan dənizinin dalğalarında,  
Üzür asta-asta tabut-qayıqlar. 
 
Xalq dözə bilsə də zülmün şərinə,  
Yanır gözlərində kini, nifrəti.  
Alıb tabutları çiyinlərinə,  
Allaha göstərir bu cinayəti. 
 
Deyir, nələr gördük, ey adil Allah,  
Budurmu göylərin haqq-ədaləti?  
Deyir, biz götürdük, ey adil Allah,  
Sən necə götürdün bu xəyanəti?  
Millətin ahıdır ərşə dayanan,  
 
Dilsiz baxışlarda üsyandır - yanan! 
Gəmilər fit verir... qara buluddan  
Göylər bu matəmə bayraq endirir.  
Bu səs qəlbimizdə alışan oddan,  
Qəzəb vulkanını ləpələndirir. 
 
  
________________Milli Kitabxana______________ 
289 
 
Fit səsi... bu fəryad külə bükülmüş  
İçin-için yanan köz səsidirmi?  
Bu fəryad, bu nalə balası ölmüş,  
Yetim anaların naləsidirmi?  
Fit səsi... həyəcan, təlaş nəğməsi,  
Bilirik, nə deyir bu gizli üsyan. 
 
Anlaya bilmirəm, bu möcüz səsi,  
Necə yoğurdular göz yaşlarından?  
Gəmilər fit verir... bu sirli səsdən  
Küçələr, binalar zür-zükə gəlir. 
 
Qərib iniltidən elə bil, qəsdən  
Təhlükə dalınca təhlükə gəlir. 
Qarşıda şeyximiz, arxada millət,  
Axır insan seli başlar aşağı.  
Bərqərər olsa da sabah ədalət,  
Getməz qəlbimizdən bu şəhid dağ:. 
 
Axır yanaqlara göz yaşı dən-dən,  
Bəs necə? Millətin bağrı sökülmüş.  
Bu el matəmindən, el kədərindən,  
Cavan şeyximizin beli bükülmüş. 
 
Yaşaya bilmədik bir insan təki,  
Qarışdı haqqımız, borcumuz bizim.  
Bu gün tabut deyil, çiyinlərdəki  
Dərd adlı yüküdür millətimizin. 
 
Boğaq içimizdə kədərimizi,  
Amandır, əyməsin qoy bu yük bizi. 
 
Yeriyir izdiham hey ağır-ağır,  
Yeriyir meydandan Dağüstü parka.  
Qəlbimiz sabaha indidən baxır,  
Enişdən yoxuşa biz qalxa-qalxa. 
 
  
________________Milli Kitabxana______________ 
290 
 
Bura park idimibir zaman? Xeyr!  
İndi də yaşayır xatirələrdə;  
On səkkizinci il!  
Şəhid düşənlər 
Haqqa tapşırıldı bir vaxt bu yerdə.  
O zaman qonşular bizdən kam alıb,  
Bizi arxamızdan yaman vurdular.  
Erməni əliylə burda park salıb,  
Bizə şəhidləri unutdurdular. 
 
Qızıl qərənfillər əllərdə min-min,  
Şəhidlər önündə bir an dondular.  
Fədakar oğullar Rəsulzadənin,  
Bayrağı altında dəfn olundular. 
 
Durun, ağlamayın! Vallah, qəm-kədər,  
Heç vaxt sığışmamış qeyrətimizə.  
Bu bayraq altında yaşamaq qədər,  
Torpağa getmək də şərəfdir bizə. 
 
Daldı bir anlığa sükuta göy, yer,  
Millət ürəyini sükutdan asdı.  
On səkkizdə ölən köhnə şəhidlər,  
Təzə şəhidləri bağrına basdı. 
 
Şəhər aşağıda... Bir baxın, onlar,  
Bizdən yuxarıda dəfn olundular. 
 
AXI, BİZ NEYLƏMİŞDİK? 
 
Şəhidlər Xiyabanı...  
Dilə gəlir məzarlar: 
- Axı, biz neyləmişdik?  
Dilə gəlir 
Məzarları seyr edən solğun üzlər, nəzərlər:  
- Axı, biz neyləmişdik? 
 
  
________________Milli Kitabxana______________ 
291 
 
Bu ittiham, bu sual 
Şəhidlərin birləşən hər yasında səslənir.  
Fərizənin, İlhamın 
Çırağı söndürülmüş komasında səslənir:  
-Axı, biz neyləmişdik?  
Ağsaqqal babaların, ağbirçək nənələrin  
Duasında səslənir: 
- Axı, biz neyləmişdik? 
Bu ittiham, bu sual 
Məktəbli Larisanın qara lentə tutulmuş  
Partasında səslənir: 
- Axı, biz neyləmişdik? 
Günahsız qurbanların başdaşında səslənir. 
Onların yetim qalan körpə balalarının 
Dünyadan haqq istəyən göz yaşında səslənir: 
- Axı, biz neyləmişdik? 
Bu ittiham, bu sual 
Bağrına dağ çəkilən qocaman bir millətin 
Dodağında səslənir. 
Sərvəti talan olmuş, 
Düz sözü yalan olmuş 
Böyük bir məmləkətin  
Göygölündə səslənir, 
Şahdağında səslənir: 
- Axı, biz neyləmişdik? 
Bu ittiham, bu sual gəzdi bütün dünyanı, 
Qəzetlərə yazdılar, 
Min bir yerə yozdular. 
Qaynaqdan bulandıran elə bulandırdı ki, 
Suyumuz durulmadı. 
Cavab verən olmadı: 
- Axı, biz neyləmişdik? 
Bu ittiham, bu sual 
"Qırın!" əmri verənin qulağında dinmədi.  
Bizə "vaxtı bildirən" o qocaman Kremlin  
Zəngində səslənmədi.  
Boğdular bir millətin "Axı, biz neyləmişdik?" 
 
  
________________Milli Kitabxana______________ 
292 
 
Deyən o haqq səsini. 
Şəhidlərin qanyıla yazdıl bir qatilə 
Marşal vəsiəsini. 
 
Biri əmr elədi, o biri qırdı,  
Qansızlar bu nahaq qanı batırdı.  
Silahsız adamlar günahsız yerə  
Yerdə ulduz kimi yanıb-söndülər.  
Cəza istəyirdik biz qatillərə,  
Amma ikisi də rütbələndilər. 
 
Batdı, həqiqətin batdı haqq səsi,  
Haqqı tapılmadı onlardan soran.  
Qırana verdilər marşal rütbəsi,  
Prezident taxtına çıxdı qırdıran. 
 
MƏNİM GÜNAHLARIM 
 
- Mən sənə həmişə "Buyur" - demişdim,  
Mən səndən haqqımı istəməmişdim.  
Bir işıq görünca üfüqdə birdən,  
Səndən iynə gözü haqq istədim mən.  
Sən dedin: - De görək haqq nə deməkdir?  
Mənə bol pambığın, neftin gərəkdir. 
 
Dedin; - Tələbinlə buz kimi donmuş  
Köhnə yaraları gizildədirsən.  
"Gülüstan" paktında məhkum olunmuş  
Haqqını sən indi tələb edirsən?  
Sormuşam, qanını çəkmişəm sənin,  
Minnətdar olmusan sorulduğuna.  
İndi də qanını tökmüşəm sənin,  
Haray qoparırsan de neçin buna? 
 
Dedim: - Günahımı başa sal mənə,  
Dedin: - Anlamadm məni sən yenə.  
Bilmədin, günahın bir deyil, mindir,  
Amma ən böyüyü gözəlliyindlr. 
  
________________Milli Kitabxana______________ 
293 
 
İstədin daşınan bol sərvətindən,  
Bir ovuc, bir qırıq sənə pay düşə.  
Sən bezib, usanıb əsarətindən,  
İstədin bu dünya bir az dəyişə.  
Budur günahın! 
Məndən icazəsiz, axı, çox şeyi,  
Sən qanmaq istədin, duymaq istədin.  
Sən öz ayağını mənim çəkdiyim  
Cızıqdan kənara qoymaq istədin.  
Budur günahın! 
Son öz torpağında qul olduğunu,  
Bağırmaq istədin, budur günahın.  
Zülm girdabında boğulduğunu,  
Cığırmaq istədin, budur günahın. 
 
O, torpaq istədi səndən bir qarış.  
Niyə tələbkarın xətrinə dəydin?  
Onun istəyilə dedim, sən barış,  
Sənsə tərəzinin gözünü əydin. 
Budur günahın! 
 
Bu qanlı çəkişmə düşəndən bəri,  
Bir dəm ayağını qoymadın geri.  
Erməni qıranda sizinkiləri  
Sən də neçəsinin qanını tökdün.  
Budur günahın! 
Mən sənin qanını tökdüyüm zaman,  
Baxdın nifrət ilə... Budur günahın!  
Sən mənim tankıma çırtma vurmusan,  
Hansı cürət ilə? - Budur günahın! 
 
...Belə tale düşüb qismətimizə,  
İlahi, sən yenə dözüm ver bizə.  
Haqqın dərgahında unudulmuşuq,  
Biz necə götürək bu töhmətləri?  
Min dəfə haqlıykən haqsız olmuşuq,  
Biz bu müsibətə düşəndən bəri. 
 
  
________________Milli Kitabxana______________ 
294 
 
Qulaqlar batırır böhtan harayı,  
Buğdadan qiymətli olub darı da.  
Necə bulandırıb keçi bu çayı?  
Keçi aşağıda, qurd yuxarıda!  
Mərkəz dəyişdirir gündə rəngini,  
Mərkəz məni görür, heç onu görmür.  
Bizdən yığışdırıb quş tüfəngini,  
Amma erməninin topunu görmür. 
 
Dilimizdə olub düşündüyümüz,  
Əməldən öndədir bizim küyümüz.  
Qəlbimiz o qədər təmiz olub ki,  
Göz görə düşməni dost sanmışıq biz.  
Gözümüz o qədər qorxudulub ki,  
"Hələ çay gəlməmiş çırmanmışıq biz"  
Biz nə hiylə bildik, nə qərəz, nə kin,  
Quyuya düşənin əlindən tutduq.  
Bizə tələ quran, kələk gələnin,  
Dünənki qəsdini bu gün unutduq. 
 
Özgə torpağından qovulanlara,  
Biz torpaq da verdik torpağımızdan.  
Bunun əvəzində indi onlara,  
Borclu da çıxmışıq öz bağımızdan. 
 
Qonaq dünənini salmayıb yada,  
Yerliyə "qaç" - dedi, şər yolu tutdu.  
Dünən dədəsinin mənim qapımda,  
Boyun bükdüyünü bu gün unutdu. 
 
Evimdə başımı kəsir erməni,  
Qışqırıram... 
Mərkəz danlayır məni.  
Deyir: - Nə çabala, nə danış, nə din,  
Qoy sənin başını rahatca kəssin,  
Kişinin gül kimi işinə qəsdən  
Niyə pəl qatırsan? 
İnciyərəm mən! 
  
________________Milli Kitabxana______________ 
295 
 
Demək, o haqlıdır məni qıranda,  
Haqsızam, dözməyib, mən qışqıranda.  
Məəttəl qalmayım necə mən buna – 
Yenidən qurmanın haqq olduğuna? 
 
Mərkəz dəyişdirir gündə rəngini,  
Mərkəz məni görür, heç onu görmür.  
Bizdən yığışdırıb quş tüfəngini,  
Amma erməninin topunu görmür. 
 
Anladıq xalqların bərabərliyi,  
Kağız üzərində bir quru sözmüş.  
Bu qətldən sonra bildik çox şeyi,  
Bizim günahımız türklüyümüzmüş! 
 
Millətlər dostluğu! Astar üz imiş,  
Bunun nəyi varmış sözündən özgə?*  
Atatürk düz demiş, vallah, düz demiş:  
"Yoxdur türkün dostu özündən özgə". 
 
Türkdilli xalqların doğma yerindən  
Didərgin düşməsi kimə gərəkmiş?  
İyirminci yüzilin əvvəllərindən,  
"Türkəm" - deyənlərin başı nə çəkmiş?! 
 
Türk öz mənliyini biləndən bəri,  
İblis də gələcək qəsdini bildi.  
Qaraçay, Axalsiq, Krım türkləri,  
Malkarlar, mesxetlər sürgün edildi. 
 
İki yanağı var, amma bir üzü,  
Türk öz anasından belə doğulmuş.  
Anlaya bilmirəm, niyə "türk" sözü  
Kiminsə başına düşən daş olmuş. 
 
 
                                                 
* 1941-45-ci illərdə türkdilli Şimali Qafqaz xalqlarının Sibirə sürgün olunmasına işarədir. 
 
________________Milli Kitabxana______________ 
296 
 
Türkəsaya olduq... hər şey apaydın,  
İçimiz göründü gözlərimizdən.  
Qərəzkar oxudu axşamımızın  
Uzaq məqsədini dan yerimizdən. 
 
Belədir... biz hələ addım atmamış,  
Bildilər düşəcək mənzilimizi.  
Hələ bir məqsədə gedib çatmamış,  
Yolun əvvəlində tutdular bizi. 
 
* * * 
Çadırlar quruldu kənddə, şəhərdə,  
Bəlkə məlhəm idi matəm, bu dərdə?  
Döndü yas evinə bütün məmləkət,  
Kasıb ocaqda da qazan asıldı.  
Yası, matəmilə çarəsiz millət  
Elə bil qatildən intiqam aldı. 
 
Gücsüzün aldığı intiqama bax!  
Zorun qarşısında susduq hamımız.  
Qırx gün yas saxlamaq, işə çıxmamaq,  
Oldu üsyanımız, intiqamımız! 
 
Bizim ən fərəhli, şad günümüzdə - 
Hər bir toyumuzda, düyünümüzdə  
Qərənfil əllərdə çıraq olardı,  
Sevincə, şadlığa ortaq olardı.  
Biz hardan biləydik doxsanıncı il,  
Şadlıq yaraşığı qızıl qərənfil,  
Şəhidlər qəbrini qucaqlayacaq,  
Bizim dərdimizə yas saxlayacaq.  
Canlı da, cansız da ağlayır bu gün,  
Matəm içindədir ölkə büsbütün.  
Qızıl qərənfillə qara bayraqlar  
Xalqın kədərinə birgə qan ağlar. 
 
  
________________Milli Kitabxana______________ 
297 
 
* * * 
Qorxar ilan vuran ala çatıdan, 
Bizim gözümüzü püləyib fələk. 
Qorxuruq... 
Qorxudub bizi bu dövran. 
Stalin ölməyib, yaşayır, demək! 
Bizdən üz döndərib sanki fələk də, 
Yalan çövlan edir, bəs hanı gerçək? 
Susuruq... 
Sözümüz qalır ürəkdə, 
Stalin ölməyib, yaşayır, demək. 
 
Xeyrimiz, şərimiz bilmirik nədir?  
Onları kimdənsə soruşmaq gərək.  
Hələ də haqqımız yad əllərdədir,  
Stalin ölməyib, yaşayır, demək. 
 
Bizə qürbət olub öz diyarımız,  
Bu boyda dünyada tək qalmışıq, tək!  
Zindana salındı Etibarımız,*  
Stalin ölməyib, yaşayır, demək. 
 
Diləyimiz harda, özümüz harda?  
Doğranıb töküldük biz çilik-çlk.  
Stalin ölsə də, 
yuxarılarda  
Hələ də yaşayır stalinçilik. 
 
İndi də zindanda yaradır Xəlil,†  
Sözünü deməkdən usanan deyil.  
"Moabit dəftəri" yaranır belə  
Faşizm ölməyib, yaşayır hələ. 
 
 
                                                 
* Etibar Məmmədov 
†Xəlil Rza 
  
________________Milli Kitabxana______________ 
298 
 
XƏCALƏT 
 
Şəhidlərin məzarı islandı göz yaşından, 
Qurudu leysan tökən qərənfil yağışından. 
Yaman nalə təpərdik gülçülərin əlindən, 
Deyərdik, bu gülçülər bazarlarda pul qırır, 
"Qərənfil gözəlindən". 
Rusiya bazarında, 
Yaman rusvay edirlər, - deyərdik onlar bizi. 
"Alverçi" damğasıyla, vallah, ləkələyirlər 
Bizim şərəfimizi. 
Həmin o alverçilər, bu gün isə əvəzsiz, 
Təmənnasız qərəzsiz 
Şəhid məzarlarını gül topuna tutdular, 
Uzaq bazarlardakı qazancı unutdular. 
Güllə yaralarını gül ilə soyutdular. 
Vətənsevər kim imiş bu məqamda de görək? 
Mənim tək, ya sənin tək 
Bol qonorar eşqinə 
Xalqa dərs vermək üçün ekranlara cumanlar, 
Yoxsa, şəhid eşqinə xeyrinə göz yumanlar? 
 
Şəhidlərin hamısı bənzəyir bir-birinə.  
Bir bax, qəbirlərinə!  
Hamısı qıpqırmızı qərənfilə bələnmiş,  
Hamısı bir biçimdə, bir boyda cərgələnmiş.  
Səbəb birdir, əməl bir, 
hədəf birdir, 
hədə bir, 
Onları bu dünyadan aparan güllə də bir.  
Tüstüsü təpəsindən çıxa-çıxa hönkürən,  
Bu məhzun qəbirlərə baxa-baxa hönkürən  
Adamlar da bir olmuş...  
Ağlar budaqlarından qara bayraq sallanan  
Göy şamlar da bir olmuş. Hamınındır bu matəm,  
Millətindir bu dərd, qəm. 
  
________________Milli Kitabxana______________ 
299 
 
Hamı qoyub özünü o birinin yerinə,  
Hamı birinə deyil, hamı biri-birinə  
"Başın sağ olsun" - deyir,  
"Bulanıq axan sular bir gün durulsun" deyir.  
Bir amala bağladı bu gün dərdi milləti,  
Dərdin, qəmin birliyi birləşdirdi milləti. 
 
Bu el faciəsinə dözmək çətin, çox çətin!  
Beli yaman büküldü qocaman bir millətin.  
Fitrətindən, soyundan ər doğulan bu xalqı  
Tarix boyu mərd olan, məğrur olan bu xalqı  
Necə təhqir etdilər, gör necə alçaltdılar.  
Mənliyini, əzmini bir "sağ ol" a satdılar.  
Sənin adını haqq ikən  
Ey Allahım, niyə sən  
Bizə qıydın bu dərdi?  
Onsuz da bu millətə min-min dərdi yetərdi. 
 
Bu təhqirə, bu qəsdə dözmək çətin, çox çətin!  
Ürəyinə dərd hopub balası ölənlərin.  
İçdikləri zəhərdir, yedikləri dərd, aman!  
Bütün millət keyləşib dərdin ağırlığından.  
Hamı ayaq üstündə yuxuludur elə bil.  
Bu dərd dərdli dünyada çəkiləsi dərd deyil! 
 
Ömründə qonşusunun damına daş atmayan,  
Kimsənin bostanına əlini uzatmayan,  
Qərəzinin, kininin dalınca sürünməyən,  
Dünən verdiyi sözdən bu gün geri dönməyən,  
Heç vaxt döyüb döşünə "mənəm-mənəm" – 
deməyən. 
Heç kəsin bəd gününü, şərini istəməyən,  
Mənim ali millətim, haqlıykən birdən-birə,  
Layiqmiydi. ey Allah, bu qəsdə, bu təhqirə?  
Hansı günahımızın əvəziydi bu təhqir?  
Haqsız oldu günahsız, haqlı oldu müqəssir!  
Bu dərd bütün millətin ürəyində göyərdi, 
  
________________Milli Kitabxana______________ 
300 
 
Heç kəs bilmir nə təhər, necə udsun bu dərdi. 
Bu gün xəcalət çəkir, hamı gücsüzlüyündən, 
Heç kəs boylana bilmir gələcəyə bu gündən. 
Çəkilməzdir, çəkilməz bu ağrının siqləti - 
Əlacsız gücsüzlüyün töhmətsiz xəcaləti! 
Həm dünən, həm bu gün də 
Biz günahkar olmuşuq günahkarın önündə. 
Hanı o qüdrətimiz - 
Günahsız qurbanların töhmətinə dözək biz? 
Qahmarınıız olmadı nə arxada, nə öndə, 
Hamı xəcalət çəkir 
Qanları batırılmış şəhidlərin önündə. 
Ah, necə də ağırdır 
Zaman axa su kimi, amma qabın dolmaya, 
Günahkarın, qatilin cəzasını verməyə, 
Sənin gücün olmaya... 
Çünki bu məhkəmədə biz haqlı olsaq belə, 
Qısaldılıb dilimiz 
Çünki hakimimizlə eynidir qatilimiz! 
 
İLHAM - FƏRİZƏ 
 
Dözməyib qatilin kəshakəsinə,  
İlham çölə çıxdı güllə səsinə.  
Gördü qırhaqırdı, gördü vurhavur,  
Tanklar adamların üstünə cumur.  
Bağırdı: - Soldatlar, neyləyirsiniz,  
Axı, bunlar ilə siz də birsiniz.  
Axı, bu adamlar silahsizdılar.  
Soldatlar daha da coşub qızdılar.  
... Bu sözlər İlhamın son sözü oldu,  
Ona da bir güllə... o da vuruldu.  
O gecə yatmadı bir an Fərizə,  
İlhamı gözlədi,  
İlham gəlmədi. 
 
  
________________Milli Kitabxana______________ 
301 
 
Dönük taleyilə durdu üz-üzə.  
Qalıb küçə ilə ev arasında,  
Gecəni sübhədək o dincəlmədi...  
Ertəsi... qapqara xəbəri gəldi,  
Ölümün həyata zəfəri gəldi. 
 
Çatmadı əvvəlcə bu xəbər ona, 
İnana bilmədi qulaqlarına. 
Elə ki, inandı... o, lal kəsildi. 
Heykələ döndü. 
Anladı, bildi: 
Qapısı bağlandı, ocağı söndü. 
 
İKİ GÜN SONRA... 
 
Qalınca evində dərdlə təkbətək,  
Özünə qəsd etdi bu təzə gəlin.  
Hansı tərəzilə, daş ilə ölçək  
Eşqini, qəsdini biz bu gözəlin?  
Nə deyim, Fərizə, nə deyim sənə,  
Axı, nə ad verim bu faciənə? 
 
Hələ səadətdən soraq gəlməmiş,  
Yoxsul komanı da sevdin, bəyəndin.  
Gəlinlik paltarın heç köhnəlməmiş,  
Sən nə tez əyninə kəfən geyindin? 
 
Sənin ləyaqətin lal etmiş bizi,  
Zaman aşağıdır dəyanətindən.  
Ey vəfa timsalı, sədaqət rəmzi,  
Sənin bu qəsdinə nə ad verim mən?  
Səsin ərimədi əsrin səsində,  
Nəcabət kökündə həmişə varsan!  
Türk qızı, xəyanət zəmanəsində  
Bu eşqi, vəfanı sən bacararsan. 
 
  
________________Milli Kitabxana______________ 
302 
 
Belə yaşamışdır dünən və bu gün  
Bizim keçmişimiz - oğuzlar, hunlar.  
Ərin namusunu qorumaq üçün  
Keçər balasından Burla xatunlar. 
 
Belə ömür sürmüş nənələr, belə  
Sən də bu çeşmədən su içdin, qızım,  
Ərinin yolunda 
sədaqət ilə  
Cavanca canından sən keçdin, qızım. 
 
Qurban getdi o, Vətənə, sən ona,  
Bu necə görüşdü, necə yarışdı?  
Anlaya bilmirəm, bu dar komana,  
O boyda ürəyin necə sığışdı? 
 
Sizin evinizin həndəvərində,  
Bir "Leyla" ünvanlı mağar quruldu.  
Həmən "Leyla" adlı Şadlıq evində,  
Birinci toy - sizin toyunuz oldu. 
 
"Leyla"da Leylinin qəm macərası,  
Sən onn öncədən duymadın yəqin.  
Sən hardan biləydin, Leyli vəfası,  
Ünvanın olacaq bir zaman sənin. 
 
Sevgi kitabında iri bir nida  
Sənin məhəbbətin, sənin qiymətin!  
Məcnunun Leylisi haqq dünyasında,  
Sənin pişvazına çıxacaq yəqin! 
 
Nə tez qışa döndü sənin baharın,  
Bakı bu matəmə qara bağlamış.  
Sənin damarında nənən Nigarın,  
Həcərin, Leylinin qanı çağlamış. 
  
________________Milli Kitabxana______________ 
303 
 
* * * 
Od tutub alışdı sözlər dilimdə  
Bu qəsd, nə qəsd idi, ey məğrur qadın?  
Sən təkcə özünə qıymadın, həm də  
Bətnində göyərən körpənə qıydın. 
 
O anda sarmaşıb məhəbbətinlə  
Allahdan sən nəyi dilədin, qızım?  
Sən, axı, ərinə sədaqətinlə  
Körpənə xəyanət elədin, qızım. 
 
Sınayar bəndəni Allah, çətində  
Batdın bir günahda iki günaha.  
Xəyanət işlədin sədaqətində  
Körpəyə qıymaqla qıydın sabaha.  
Bəlko... açılmamış solan o gözlər  
Ulu zirvələrə yol açacaqdı.  
Bəlkə o gözlərdən doğacaq səhər,  
Zülmət dünyamıza yol açacaqdı. 
 
Ey mənim yurdumun vəfadar qızı,  
Vəfan cəfa oldu... gör sən neylədin?  
Son öz bətnindəki o günahsızı  
Hələ doğulmamış şəhid eylədin.  
Oğul istəyirəm bu dərdə dözə.  
Təzə şəhidliklə zaman üz-üzə  
Əridə bilmədi bu faciəni...  
Həm də çox çətindir danlamaq səni.  
Sən həm fədakarsan, həm də günahkar  
Bu cür şəhidliyin başqa rəngi var.  
Zaman hər hökmündə "hakiməm" - deyib  
Belə şəhidliyi amma görməyib. 
 
Bilmirəm, nə deyək bunun adına?  
Bütün hüdudları aşan şəhidlik  
İkiqat, ya üçqat? 
Ərdən qadına,  
Anadan balaya düşən şəhidlik. 
 
  
________________Milli Kitabxana______________ 
304 
 
LARİSA 
 
On üç yaşlı körpə bala 
Yazıq anan necə dözsün 
Bu kədərə, bu məlala? 
Məzarının baş ucunda kukla da var. 
Bu gün layla çalmalıykən sən kuklana 
Kuklan sənə layla çalar. 
Sən özün də kukla idin. 
Bu dünyanın əvvəlini, axırını 
Heç bilmədin. 
Kim kuklaya güllə atar? 
Atan oldu. 
İnsanlığı, mərhəməti, 
Ədaləti, həqiqəti 
Bir qərəzə satan oldu. 
 
Anan asmış dərs çantanı,  
Məzarının başdaşına.  
Axı, niyə hay vermirsən,  
Səni dərsə haraylayan yoldaşına?  
Sənin adın dostlarının dil əzbəri.  
Qızım, axı, səni gözlər çoxdan bəri  
Açmadığın kitabların dəflərlərin,  
Səni gözlər partadakı o boş yerin. 
 
Nə bərk oldu yuxun sənin? 
Ataların ah-naləsi, 
Anaların şivən səsi 
Sığmır göyə, sığmır yerə. 
Söylə, niyə oyanmadın 
Bu haraya, bu həşirə? 
Övladıydın iki xalqın, 
Bu dostluğa mən də uydum, sən də uydun. 
Sən dostluğun simvoluydun. 
Bunudamı bu gün bizə çox gördülər? 
Elə bil ki, səninlə bir 
Bu dostluğu öldürdülər. 
  
________________Milli Kitabxana______________ 
305 
 
SÜRƏYYA LƏTİF QIZI 
 
Tanklar keçir küçədən, tanklar, zirehli tanklar. 
Tankların üstündəki soldatların gözündə 
Bizə nifrət odu var. 
Onlar vicdanı atıb, insafı da danıblar. 
Təkcə silahla deyil, onlar bizə qəzəblə, 
Kinlə silahlanıblar. 
Bu şəbərdə hər şeyə onlar sahibdir bu gün 
İstədiyi eyvana, pəncərəyə, qapıya 
atır, ölən qoy ölsün! 
Mətbəxdə çay süzürdü,  
Təranənin nənəsi,  
Birdən bir güllə səsi!  
Yetmiş yeddi yaşında  
Sürəyya nənəmizi  
Pəncərədən atdılar.  
Bir günahsız qarını 
Qanına boyatdılar. 
 
 
BABA MÜƏLLİM 
 
Pəncərənin önündə kimsə inildəyirdi,  
-Kömək edin, ölürəm, kömək edin, - deyirdi.  
Açdı Baba müəllim pəncərəni bir anda,  
Gördü biri yıxılıb qapının kandarında.  
Dərhal atdı özünü telefonun üstünə,  
O, təcili yardıma zəng çalıb dönə-dönə  
Ünvanı başa saldı. 
Evdən sarıq götürdü.  
Yaralının yanına yetişincə nə gördü?  
Qan aparıb yazığı... yara dərin yaradı,  
O, yaranı sarıdı. 
Gördü ki, qonşular da yığılıb ətrafına.  
O, gah ona, gah buna,  
Baxıb dedi: - Neyləyək?  
Axı, bu əldən gedir, 
  
________________Milli Kitabxana______________ 
306 
 
Biz təcili yardımı yenədəmi gözləyək?  
Tez yığışdı cavanlar... köməkləşib birtəhər,  
Yaxın xəstəxanaya xəstəni yetirdilər. 
 
Dönür Baba müəllim yorğun-arğın evinə,  
Şütüsə də güllələr onun dörd dövrəsindən.  
Fikir vermir o, yenə. 
Diksinmir taraq-taraq güllələrin səsindən.  
Birdən ona nə oldu evin həndəvərində?  
O, dayandı, döyükdü, 
Səndələdi yerində.  
Yıxıldı... döşündə qan.  
Elə bu vaxt, bu zaman  
Bir aypara maşını tin başında göründü.  
Maşının işığında ətraf nura büründü.  
Bu təcili yardımın axtardığı kim idi?  
Bu maşın, ah bu maşın,  
Bayaq onun özünün zəng vurub çağırdığı  
Təcili yardım idi. 
Başqasına çağırdı, qismət oldu özünə,  
Belə bir təsadüfün qərəzi nə, özü nə?  
Təcili yardım üçün zəng çalanda o bayaq,  
Nə biləydi, 
ay Allah, 
Bu təcili yardıma özü qismət olacaq!  
Həkirnlərin yardımı amma faydasız oldu.  
Səhər yası tutuldu. 
 
 
ALEKSANDR MARXEVKA 
 
Yaralılar bələnib üzü üstə torpağa,  
Necə dözsün analar bu sitəmə, bu dağa?  
Leş-leş üstə qalanıb,  
Təkərlərin altında gör necə xırpalanıb.  
Həkim Aleksandrın gendən səsi yüksəlir: 
  
________________Milli Kitabxana______________ 
307 
 
-Yol verin, hey yol verin, 
təcili yardım gəlir.  
Soldat bunu görüncə avtomatı tuşladı  
Ayparalı maşına.  
O, istəmir, istəmir 
Can verən yaralılar xilas üçün daşına.  
Həkim öz işindədir.  
Yaralının nəbzini yoxlayırkən... 
döşündən 
 
Həkimi də vurdular.  
Yardıma gəldiyini ona unutdurdular.  
Allah, sən bizi saxla Əhrimənin şərindən,  
Allah, dünya çıxıbdır bəlkə öz məhvərindən?  
Ay Allah, insan oğlu iblisəmi qul oldu?  
Yoxsa, insan binədən elə iblis doğuldu?  
Adamlar niyə satdı namusunu, arını?  
Allah, hansı ölkədə gülləbaran ediblər  
Yardım maşınlarını?  
Axı, vuruşların da,  
Qanlı savaşların da 
Müqəddəs qanunu var:  
Düşmənsə də, dostsa da, yaralıya hər zaman, 
şəfqət əli uzanar. 
Ey insan haqlarını kürsüdən alqışlayan,  
Başqa məmləkətləri ədalət yoxluğundan  
Gecə-gündüz daşlayan,  
Budurmu haqq dediyin? 
Bəs verdiyin vəd hanı?  
Vallah, ələ salmısan sən bu boyda dünyanı.  
"Təcili yardım"ların üstünə dörd tərəfdən  
Od ələmək haqmıdır?  
Yara sarıyanları güllələmək haqmıdır? 
  
________________Milli Kitabxana______________ 
308 
 
HİDAYƏT 
 
Gücsüzlükdən özünü hamı günahkar bilir, 
Bu təhqirə dözməyi xalq özünə ar bilir: 
Uzaq Qardabanidə 
Bakı müsibətini eşidincə Hidayət, 
Hönkür-hönkür ağladı. 
Eşikdəki ağaca qara bayraq bağladı. 
Gürcüstanda yaşayan bizim ellər, obalar, 
Neçə gün yas saxladı. 
"Yardım" - deyə dalbadal uzaq, yaxın kəndlərə 
Zəng elədi Hidayət. 
Qardabani, Borçalı 
Bütün eli, mahalı 
silkələdi Hidayət.  
O, özünü yetirdi şəhidlərin qırxına.  
Xiyabanda əl açib "lənət" - dedi min kərə  
Kor fələyin çarxına.  
Şəhidlərin adını o, oxudu birbəbir.  
Elə bildi hər qəbir,  
Onu ittiham edir: 
"Həramilər Bakıya bulud kimi dolanda,  
Biz köməksiz qalanda 
Sən hardaydm, de harda, ey Vətənin Övladı?  
Öz doğma göyümüzdə qanad açan quşuyduq,  
Ovçu bizi ovladı" Ürəyindən ucalan,  
Öz-özündən öc alan  
Töhmət dolu bu səsdən o diksindi,  
başına 
elə bil od ələndi, 
içindən pərşələndi. 
Şəkillərdən düz onun gözlərinə zillənən,  
Ürəyində millənən  
Baxışlara dözmədi,  
"Onlar haqlıdır" - dedi.  
Əgər mən də bu yurdun, bu xalqın oğluyamsa, 
  
________________Milli Kitabxana______________ 
309 
 
Onlar kimi əhdimə, andıma doğruyamsa, 
Mən niyə əvvəlcədən 
Xəbər tuta bilmədim o dəhşətli gecədən? 
Ağac olub, o anda onların cərgəsində 
Niyə göyərmədim mən? 
O qızıl güllələrə köksümü gərmədim mən? 
Xəcalətı alışdı ürəyinin səsində. 
Gücsüzlük əzabının boğuldu pəncəsində. 
 
Qulağında ittiham, qəlbində danlaq səsi, 
Birbaş Qardabaniyə o, qayıtdı ertəsi. 
Hidayətin önünə çıxdı oğlu - Vüqarı, 
Amma Vüqar bilmədi, 
Bilmədi, atasının sındırılıb vüqarı. 
Vüqarın fərəhiylə Hidayətin kədəri 
Durdu qarşı-qarşıya... 
Oğul gəldi qabağa, ata çəkildi geri, 
Ata baxa bilmədi övladının üzünə. 
O utandı, bilmədi anlaşılmaz bu halın 
Məramı nə, sözü nə? 
O yenə də eşitdi qəlbinin fəryadını: 
"Kişi bilib özümü mən də Vüqar qoymuşam 
Övladımın adını". 
Hanı bizdə kişilik, hanı bizdə o vüqar, 
Bizim mənliyimizi gör necə tapdadılar. 
Tapdandı qeyrətimiz, 
Milli heysiyyətimiz. 
Ah! Bu boyda təhqirə indi necə dözək biz? 
Yatammadı Hidayət sübhə qədər gecəni, 
Ağlı qoydu çəkiyə zamanın hökmü ilə 
ürəyindən keçəni. 
Zaman ilə ürəyi heç uzlaşa bilmədi.  
Tərəzinin gözləri tarazlaşa bilmədi.  
Zaman ilə diləyin,  
Ağıl ilə ürəyin 
Qədim ədavətinə ürək tab gətirmədi.  
Ona aman vermədi 
  
________________Milli Kitabxana______________ 
310 
 
Seyr edə dan yerini. 
Hələ sübh açılmamış bu nankor dünyamıza 
Qapadı gözlərini. 
Qoymadı Hidayəti 
Yaşamağa qeyrəti. 
Onu şəhid eylədi 
Millətinin önündə gücsüzlük xəcaləti. 
Ölümlərin içində 
Ən şərəfli, ən uca mərtəbədir şəhidlik. 
Başqa-başqa şəkildə davam edir şəhidlik. 
 
AĞABƏY 
 
Bağışlayın, əzizlərim, Azərbaycanın azadlığı  
uğrunda mübarizə aparmağa gücüm və iradəm  
çatmadı. Yaşasın azad Azərbaycan! 
 
Ağabəy 
 
Şənbə gecəsinin qətliamına,  
Ağabəy dözmədi, hey qan ağladı.  
Şəhid cavanların batan qanına,  
Qəlbində yas tutub matəm saxladı. 
 
O yandı, göstərmək istədi hər gün,  
Yaralı Vətənə sədaqətini.  
Amma bacarmadı, 
gücsüzlüyünün  
Çəkdi ağrısını, xəcalətini. 
 
Düşündü, sonu var, axı, şərin də  
Boğdu ürəyinin üsyan səsini.  
O, beş ay gözlədi 
zülm üzərində  
Haqqın, ədalətin qələbəsini. 
  
________________Milli Kitabxana______________ 
311 
 
Onun gözlədiyi o gün gəlmədi,  
Qəlbini çarmıxa çəkdi xəcalət.  
Bircə an usanıb o, dincəlmədi,  
Özünə qəsd etdi bir gün, nəhayət. 
 
Çatdı onun gücü ancaq özünə,  
O bildi dərdinə son əlac bunu.  
Verdi ölümüylə sanki Vətənə,  
Vətən qarşısında o, öz borcunu.  
Ağabəy bu yurda bir qurban kimi,  
Qəlbində neçə yol "mücahid" oldu,  
Nəhayət, bu qətlə bir üsyan kimi,  
Şəhidlər naminə o, şəhid oldu. 
 
Görünür, şəhidlik bitməyib hələ,  
Gözürnüz önündə o, davam edir.  
Ağabəy beləcə öz ölümüylə  
Ölü diriləri ittiham edir. 
 
...Dözməyib Vətənin ağır gününə,  
Sən Vətən naminə özünə qıydın.  
Oğul, arxaya yox, sən baxıb önə  
Elə Vətən üçün yaşamalıydın! 
 
Vətən qeyrətini sənin tək çəkən,  
Oğullar gərəkdir indi Vətənə.  
Sənsə həyatına qəsd edib nədən,  
Ömrü müftə verdin!..  
Nə deyim sənə? 
 
Çoxları gözünü zülmə yumurkən,  
Sənin ürəyində dindi qeyrətin.  
Xalqın qatilinə cəza umurkən,  
Sənin qatilinə döndü qeyrətin.  
Bu fitrət, bu tiynət, de, sənə hardan?  
Qəlbində qaynayan hansı diləkdir? 
  
________________Milli Kitabxana______________ 
312 
 
Xəcil yaşamağa səni qoymayan,  
Qeyrətin önündə səcdə gərəkdir!  
Sənin qeyrətinin bircə zərrəsi,  
Min bir qeyrətsizə bəs eləyərdi.  
Sənin ürəyinin bir üsyan səsi,  
Ərzi təməlindən silkələyərdi.  
Qeyrətin əlilə bu Vətən üçün  
Özünü qurbanmı kəsdin sən özün?  
Ay oğul, budurmu dərdin əlacı?  
Hər dərdin başqa cür min əlacı var.  
Vətənin qurbana nə ehtiyacı?  
Vətənin əsgərə ehtiyacı var.  
...Görünür, şəhidlik bitməyib hələ,  
Gözümüz önündə o, davam edir.  
Ağabəy, beləcə, öz ölümüylə,  
Ölü diriləri ittiham edir. 
 
 
GEORGİ RANTİKOVİÇ1* 
 
...Erməni Georgi - "Həqiqət" - dedi.  
Ayırdı həmişə yaxşıdan pisi.  
Zorun tüğyanına dözə bilmədi,  
O gerçək carçısı, haqq fədaisi! 
 
- Həqiqət önündə təsliməm, - dedi.  
Qoydu öz yerinə xeyiri, şəri.  
Xalqnın xətrinə haqdan keçmədi,  
Aşdı, vurub keçdi milli hədləri. 
 
Araya ədavət düşdüyü gündən  
Güldü Yerevanın boş niyyətinə.  
Sıyrılıb öz milli təəssübündən  
Ucaldı insanlıq səltənətinə... 
 
 
                                                 
*Təqaüddə olan köhnə təyarrəçi, milliyyətcə erməni... O, erməni millətçilərinin haqsız tələblərinə 
dözməyib özünü öldürmüşdür. 
  
________________Milli Kitabxana______________ 
313 
 
O, solun haqqını vermədi sağa,  
Düzlüyə çağırdı bütün dünyanı.  
Georgi dözmədi bu haqsızlığa,  
Özünə qəsd oldu onun üsyanı. 
 
Bir yerdə otlayar quzu qurd ilə  
İnsan həqiqəti haqq bilən zaman – 
Ən böyük məqsədlər, istəklər belə  
Ədalət önündə əyilən zaman. 
 
Sıyrılıb nifrətdən, qərəzdən, kindən  
Alqış həqiqəti haqq bilənlərə - 
Ədalət naminə milliliyindən  
İnsanlıq qatına yüksələnlərə! 
 
* * * 
Yenə sayımmı Yox-yox! 
Çəkmək olmaz bu dərdi?  
Bunların faciəsi bir-birindən betərdi.  
Bu saydığım kəslərin nə günahı var idi?  
Bunlar şəhidlər deyil,  
Günahmı bilməyən bədbəxt qurbanlar idi.  
Bəs şəhidlər kim idi?  
Silahlıyla silahsız!  
Kim kimə təslim idi?  
Bu silahsız bəndələr bircə güllə atdımı  
Bir günaha batdımı?  
Qırıb tökdü kim kimi?  
Silahlıyla silahsız döyüşə bilərdimi?  
Tankların qabağına onlar belə çıxdılar.  
Polad sinələrini lülələrin ağzına,  
Sərhəd kimi sıxdılar.  
Onlar güman etmədi zalim belə çıldıra,  
Silahsızın üstünə silahlı əl qaldıra.  
Bizim bu şəhidlərin sadəlövh gümanlığı  
Oldu qəhrəmanlığı! 
  
________________Milli Kitabxana______________ 
314 
 
* * * 
Qantökən öz tökdüyü qana cavab vermədi, 
Cavab vermək bir yana, "Yox, mən haqlıyam", - dedi. 
Adamların başına od ələmək haqq imiş? 
Səksən yaşlı qarını, on üç yaşlı uşağı 
güllələmək haqq imiş?  
Olmayan bir günahı qan ilə yumaq üçün,  
Bizim hüququmuzu bizdən qorumaq üçün  
Qanımızın günahsız tökülməsi haqq imiş?  
Zorlunun əllərilə haqlının qollarının  
Bükülməsi haqq imiş?  
Məntiqə bax, ay Allah!  
Qanımızı tökənə bundan sonra yenə də 
Biz inanaq, ay Allah?  
Budurmu yaratdığı təzə hüquqi dövlət?  
Budurmu vəd etdiyi müstəqillik, səadət?  
Bəs bu qanunsuzluğun harası qanun oldu?  
Qatıq dönüb süd oldu, əvvəl dönüb son oldu?  
Bu, hüquqi dövlətin bizə bəxş elədiyi,  
hüququymuş, bilmədik.  
Hüquqi dövlətdəki hüquq buymuş, bilmədik.  
Əcnəbi ölkələrdə birini öldürürlər, 
ya ölkədən sürürlər – 
küy-kələk qaldırırsan.  
Öz ölkəndə sən özün günahsız insanları 
məhkəməsiz qırırsan.  
Hamısına bir adla "ekstremist" - deyə, 
hələ damğa vurursan.  
Bu boyda məmləkətdə  
Bütün xalqlar, heç demə, "ekstremist" imiş.  
Hamı xoşbəxtliyindən, nəşəsindən məst imiş. 
  
________________Milli Kitabxana______________ 
315 
 
Şəhidlər 
 
Qatil gülləsinə qurban gedirkən,  
Gözünü sabaha dikdi şəhidlər.  
Üçrəngli bayrağı öz qanlarıyla  
Vətən torpağına çəkdi şəhidlər. 
 
Zalim öyünməsın zülümləriylə,  
Min bir böhtanıyla, min bir şəriylə.  
Həqiqət uğrunda ölümləriylə  
Ölümü kamına çəkdi şəhidlər. 
 
O şənbə gecəsi, o qətl günü, - 
Mümkünə döndərdik çox namümkünü.  
Xalqın qəlbindəki qorxu mülkünü,  
O gecə dağıdıb sökdü şəhidlər. 
 
Tarixi yaşadıb diləyimizdə,  
Bir yumruğa döndük o gecə biz də.  
Yıxıb köləliyi ürəyimizdə  
Cəsarət mülkünü tikdi şəhidlər. 
 
Onlar susdurulan haqqı dindirər,  
Qaraca torpağı qiymətləndirər.  
Donan vicdanları qeyrətləndirər,  
Axı, el qeyrəti çəkdi şəhidlər. 
 
Dözdü hər zillətə, dözdü hər şeyə,  
"Dünyada mənim də haqqım var", - deyə.  
Kütləni xalq edən müqaviləyə  
Qanıyla qolunu çəkdi şəhidlər.  
İnsan insan olur öz hünəriylə,  
Millət millət olur xeyri, şəriylə.  
Torpağın bağrına cəsədləriylə,  
Azadlıq tumunu əkdi şəhidlər. 
 
  
________________Milli Kitabxana______________ 
316 
 
SON 
 
İyirmi yanvarda doğum evləri  
Ölümdən, qırğından xəbərsiz idi.  
O gün Bakımızda gecədən bəri,  
Ölüm ilə həyat üzbəüz idi. 
 
Güllə səslərini çağa səsləri,  
Batırdı o gecə, şükür allaha!  
Doldu şəhidlərin boşalan yeri,  
Naşükür olmayaq, vallah, bir daha! 
 
Gedən oğulların, axan qanların,  
Əvəzi su səpdi yanan qəlbimə,  
O şənbə gecəsi doğulanların,  
Onundan doqquzu oğlanmış, demə.  
Zalimin zəfəri başdan qələtdir,  
Zamanın səsini biz də dinlərik.  
Dünya gücümüzə yaxşı bələddir,  
Biçilə-biçilə əkilənlərik! 
 
Mart, iyun 1990, Bakı-Şəki 
  
________________Milli Kitabxana______________ 
317 
 
MÜNDƏRİCAT 
 
Şəbi-hicran……………………………………………………………………….7 
 
Gülüstan………………………………………………………………………...76 
 
İstiqlal…………………………………………………………………………...82 
 
Ağlar-güləyən…………………………………………………………………...96 
 
Təzadlar………………………………………………………………………..117 
 
Qiymət…………………………………………………………………………161 
 
Muğam………………………………………………………………………...175 
 
Atılmışlar………………………………………………………………………212 
 
İki qorxu……………………………………………………………………….254 
 
Şəhidlər………………………………………………………………………...275 
  
________________Milli Kitabxana______________ 
318 
 
 
 
 
 
 
 
BƏXTİYAR VAHABZADƏ 
 
SEÇİLMİŞ ƏSƏRLƏRİ 
 
II cild 
 
"ÖNDƏR NƏŞRİYYAT" 
 
BAKI-2004 
  
________________Milli Kitabxana______________ 
319 
 
 
 
 
 
 
Buraxılışa məsul:             Əziz Güləliyev 
 
Texniki redaktor:                         Rövşən Ağayev 
 
Tərtibatçı-rəssam:            Nərgiz Əliyeva 
 
Kompyuter səhifələyicisi:            Rəşad Həmidov 
 
Korrektor:                         Elmira Teymurova 
  
________________Milli Kitabxana______________ 
320 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Yığılmağa verilmişdir 29.04.2004. Çapa imzalanmışdır 21.11.2004. 
Formatı 60x90 1/16. Fiziki çap vərəqi 20. Ofset çap üsulu. 
Tirajı 25000. Sifariş 179. 
 
 
Kitab "Şərq-Qərb" mətbəəsində çap olunmuşdur. 
Bakı, Aşıq Ələsgər küç., 17. 
