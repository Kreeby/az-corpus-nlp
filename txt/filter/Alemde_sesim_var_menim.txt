__________________Milli Kitabxana_________________ 
1 
 
ƏZİZƏ CƏFƏRZADƏ 
 
 
 
 
 
 
ALƏMDƏ SƏSİM  
VAR MƏNİM 
 
 
 
 
"ŞƏRQ-QƏRB"  
BAKI-2006 
 
  
__________________Milli Kitabxana_________________ 
2 
 
 
  
Bu kitab "Əzizə Cəfərzadə. Aləmdə səsim var mənim" 
(Bakı, Gənclik, 1978) nəşri əsasında təkrar nəşrə hazırlanmışdır 
 
 
 
 
 
894.3613-de 21  
AZE 
Əzizə Cəfərzadə. Aləmdə səsim var mənim. Bakı, "Şərq-Qərb", 2006,  
432 səh. 
 
Müasir Azərbaycan ədəbiyyatında daha çox tarixi romanlar müəllifi kimi 
tanınmış yazıçı Əzizə Cəfərzadənin ümumi "Şirvan" başlığı ilə məlum olan silsilə 
əsərlərinə daxil olan "Aləmdə səsim var mənim" romanı XIX əsrin böyük şairi və 
maarifçisi Seyid Əzim Şirvaninin həyatından bəhs edir. Şairin maarifə, məktəb 
açmağa meyil göstərməsi Şirvanda baş verən əhvalatlarla bağlı şirvanda qələmə 
alınmışdır. Romanda Seyid Əzimin bir maarifçi olaraq formalaşması təsviri olunan 
dövrün səciyyəvi hadisələri fonunda göstərilir. 
 
ISBN10        9952-34-014-1  
ISBN13 978-9952-34-014-3 
 
__________________Milli Kitabxana_________________ 
3 
 
 
  
__________________Milli Kitabxana_________________ 
4 
 
ÖN SÖZ 
 
İyirminci yüzilin Azərbaycan ədəbiyyatının istedadlı nümayəndələrindən biri 
olan xalq yazıçısı Əzizə Cəfərzadə özünəməxsus bir yaradıcılıq yolu keçmişdir. 
Daha çox tarixi roman ustası, etnoqrafik yaddaşımızın mahir salnaməçilərindən biri 
kimi tanınan yazıçının ədəbi-bədii irsi özünün zənginliyi, əhatəliliyi və 
çoxcəhətliliyi ilə diqqəti çəkməkdədir. 
Əzizə Cəfərzadənin yaradıcılıq yolunu şərti olaraq üç mərhələyə bölmək olar. 
1937-1970-ci illəri əhatə edən birinci mərhələ ilk yaradıcılıq axtarışları kimi 
dəyərləndirilə bilər. Yazıçı bu dövrdə tarixi və müasir mövzularda hekayə 
yaradıclığı ilə məşğul olmuş, eyni zamanda gələcək tarixi romanlarının ilkin 
zəminini təşkil edən elmi-publisistik fəaliyyətini davam etdirmişdir. 1970-1990-cı 
illərlə hüdudlanan ikinci mərhələdə isə yazıçı ədəbi və siyasi şəxsiyyətlərin 
həyatından bəhs edən bir sıra mühüm tarixi romanlarını yaratmış, bir nasir kimi 
özünü tam təsdiq etmişdir. Nəhayət, 1991-2003-cü illəri əhatə edən sonuncu 
mərhələdə yaradıcılığı mahiyyətcə yeni məzmun kəsb etmiş yazıçı diqqəti 
Azərbaycan siyasi tarixinin ən aktual problemlərinə yönəldə bilmiş, həmçinin milli 
mənəviyyatımızın ağrılı məsələlərini işıqlandırmışdır. 
Əzizə Cəfərzadə bədii yaradıcılığa "Əzrayıl" adlı hekayə ilə başlamışdır. 1937-
ci ildə "Ədəbiyyat qəzeti"ndə dərc olunmus bu hekayədə yazıçı dövrün sosial 
həyatının canlı bədii mənzərəsini yarada bilmişdir. Məhz bu dövrdən etibarən 
hekayələri, povestləri, elmi və publisistik yazıları ilə o, vaxtaşırı olaraq mətbuatda 
çıxış etmiş, bir sıra maraq və məzmunlu sənət örnəkləri ortaya çıxarmışdır. 
Qeyd edək ki, 1948-ci ildə Azərnəşr ədibin "Hekayələr" adlı ilk kitabını çapdan 
buraxmış, lakin kitab satışa çıxarılmadan yandırılmışdı. Ədibin mülahizələrinə 
görə, ilk kitabının satışa buraxılmadan yandırılmasına səbəb Mixail Zoşşenko və 
Anna Axmatova şəxsiyyəti fonunda yaranan mübahisə, ÜİK(b)P MK-nın "Zvezda" 
və "Leninqrad" jurnalları haqqında" (14 avqust 1946) və "Dram teatrının repertuarı 
və onu yaxşılaşdırmaq tədbirləri haqqında" (26 avqust 1946) qərarı və həmin 
qərarın Azərbaycan ədəbi mühitinə təsiri olmusdur. Onu da deyək ki, ilk kitabının 
yandırılmasından sonra Əzizə Cəfərzadənin 1963-cü ilə kimi heç bir kitabı işıq üzü 
görməmişdir, ancaq yazıçı bu illər ərzində bir an belə olsun yaradıcılıq 
dünyasından ayrılmamışdır. Müəllif uzun illərdən sonra ədəbiyyata qədəm 
qoyduğu ilk dövrü belə xatırlayır: "...İlk kitabım 1948-ci ildə oxuculara çatmalıydı. 
Kitabın ilkin nüsxəsini alan mərhum tənqidçimiz Cəlal Məmmədov onun haqqında 
"Azərbaycan gəncləri" qəzetində (11 iyun 1948) hətta məqalə ilə çıxış etmişdi, 
lakin kitab işıq üzü görmədi, yandırıldı, əlimə bircə nüsxəsi belə keçmədi, 
  
__________________Milli Kitabxana_________________ 
5 
 
üzünü də göstərmədilər mənə. Çünki məni o zaman "Axmatovşina"da, adını 
bilmədiyim "salon lirikası" tərənnümündə günahlandırmışdılar. Bəlalı il idi. 
Jdanovun çıxışından sonra gözəl ədibimiz, görkəmli dramaturqumuz Sabit Rəhman 
həmin illərdə "zoşşenkoçuluq"da ittiham edilirdi. İlk kitab müəllifi olaraq kövrək, 
1945-ci ildə əlində "xalq düşməni sayılan ərəb əlifbası" ilə türk nasirinin romanı 
tutulduğuna görə universitetin birinci kursundan qovulan kimsəsiz qız üçün bundan 
ağır, qorxulu nə ola bilərdi? Elə buna görə də birinci kitabını çox sonralar, 1963-cü 
ildə "Natəvan haqqında hekayələr" adı ilə çap olundu". 
Əzizə Cəfərzadənin yaradıcılığı üçün hekayə janrı səciyyəvidir. O, bu janrda 
bütün yaradıcılığı boyu qələm çalmışdır. Ədibin hekayələrinin mühüm bir qismi 
kitab kimi nəşr olunmuşdur. "Natəvan haqqında hekayələr" (1963), "Qızımın 
hekayələri" (1964), "Sahibsiz ev" (1966), "Əllərini mənə ver" (1969) və digər 
kitablarında toplanmış bədii nümunələr bu qəbildəndir. Yazıçı hekayə yaradıcılığı 
ilə yanaşı, povest janrında da bir sıra maraqlı sənət nümunələri yaratmışdır. 
Əzizə Cəfərzadənin yaradıcılığında tarixi mövzulu əsərlər aparıcı yer tutur. O, 
bütün ədəbi fəaliyyəti boyu bu mövzuya sadiq qalmış, nəticədə xalqımızın uzaq və 
yaxın tarixinin bir çox səhifələrini bədiiləşdirən əsərlər ortaya çıxarmışdır. 
Müəllifın "Aləmdə səsim var mənim" (1972), "Vətənə qayıt" (1977), "Yad et 
məni" (1980), "Bakı-1501" (1981), "Cəlaliyyə" (1983), "Ağlar-güləyən Sabir" 
(1989) kimi roman və povestləri bu baxımından gözəl sənət nümunələridir. 
Azərbaycanın istiqlaliyyət əldə etməsi Əzizə Cəfərzadənin yaradıcılığının daha 
da çiçəklənməsinə, mahiyyətcə dəyişməsinə səbəb olmuş, tarixi mövzuda yeni-yeni 
əsərlərin yaranmasına təkan vermişdir. "Eldən-elə" (1992), "Gülüstan"dan öncə" 
(1996), "Zərrintac - Tahirə" (1996), "Bir səsin faciəsi" (1997), "İşığa doğru" 
(1998), "Bəla" (1999), "Rübabə-Sultanım" (2000), "Xəzərin göz yaşları"(2002), 
"Eşq sultanı" (2003) romanları buna misal ola bilər. Diqqətəlayiq haldır ki, ədibin 
tarixi romanlarında bir tərəfdən dövrün panoramı çəkilmiş, xalqımızın etnoqrafik 
yaddaşının aparıcı cizgiləri qabardılmış, digər tərəfdən ədəbi və siyasi 
şəxsiyyətlərin canlı, real bədii obrazları yaradılmışdır. 
Əzizə Cəfərzadə yaradıcılığının mühüm bir qolu elmi-nəzəri istiqamətlidir. 
Onun tərtibatı ilə işıq üzü görən "Fatma xanım Kəminə" (1971), "Könül 
çırpıntıları" (1972), iki cilddən ibarət "Azərbaycanın aşıq və şair qadınları" (1974, 
1991, 2003), "Şirvanın üç şairi" (1976), Abdulla Padarlının "Seçilmiş şeirləri" 
(1979), "Hər budaqdan bir yarpaq" (1983) kitabları ciddi elmi dəyər daşımaqdadır. 
Alimin Azərbaycan poeziyasında xalq şeri üslubuna dair monoqrafik araşdırmaları 
müasir milli ədəbiyyatşunaslıq və folklorşünaslığın əhəmiyyətli 
nümunələrindəndir. 
  
__________________Milli Kitabxana_________________ 
6 
 
Əzizə Cəfərzadənin tərcümə yaradıcılığı sahəsindəki fəaliyyəti də maraq 
doğurur. O, müxtəlif dövrlərdə Türkiyə ədəbiyyatının görkəmli nümayəndələri 
olan Sevinc Çokumun "Bizim diyar", Əhməd Kabaklının "Əjdaha daşı", Şəmçi 
Tellinin "Atatürkün eşq macərası" romanlarını, rus yazıçısı S.Smimovun "Brest 
qalası"nı dilimizə çevirərək nəşr etdirmişdir. 
Ədibin publisistik yaradıcılığı da zəngin və çoxcəhətlidir. Xüsusilə onun 1965-
1966-cı illərdə Afrikanın Qana respublikasında yaşadığı illərin bəhrəsi olan "Qızıl 
sahilə səyahət" (1968) əsəri Azərbaycan publisistikasının maraqlı örnəklərindən 
sayılmaqdadır. Bundan əlavə, müəllifin mətbuat səhifələrində Azərbaycanın 
ictimai-siyasi və mənəvi-əxlaqi həyatının müxtəlif problemlərinə dair çoxlu sayda 
məqalədə və müsahibələri də çap olunmuşdur. 
Əzizə Cəfərzadə əsərlərini müxtəlif janrlarda yazmasına baxmayaraq, 
Azərbaycan ədəbiyyatında daha çox tarixi romanlar müəllifi kimi yadda qalmışdır. 
Ədibin əsərlərində qədim dövrlərdən tutmuş XX yüzilə qədər Azərbaycan tarixinin 
mürəkkəb, keşməkeşli hadisələri (həmçinin bu fonda ədəbi və siyasi şəxsiyyətlərin 
obrazları) öz bədii təcəssümünü tapmışdır. Yazıçının tarixi romanlarını 
səciyyələndirən əsas cəhətlərdən biri müraciət olunan tarixi dövrü bütün təfərrüatı 
ilə canlandıra bilməsidir. Daha doğrusu, yazıçı tarixi yalnız quru fakt və sənədlərin 
işığında təqdim etmir, ona can və ruh verir, özünün qeyri-adi fantaziyası ilə təsvir 
etdiyi dövrün təbii  mənzərəsini, panoramını yarada bilir. Əzizə Cəfərzadənin 
romanları tarixə qeyri-adi sevgi və vurğunluqdan yaranmışdır; onların ruhunda, 
mayasında yurdsevərlik və vətandaşlıq amalı özünü göstərməkdədir. Bu romanlar 
yalnız bədii düşüncənin məhsulu olmaqla qalmayıb, xalqımızın etnoqrafik 
yaddaşını əks etdirən qiymətli salnamələr kimi dəyər daşımaqdadır. 
Sənətkarın tarixi romanlarını səciyyələndirən ən mühüm cəhətlərdən biri də 
onların ideyaca müasirliyi, bu günün problemləri ilə bağlı olmasıdır. Bu romanlar 
dil, üslub, yazı manerasının orijinallığı, təsvir olunan faktlara və hadisələrə 
yanaşma tərzi ilə də diqqəti çəkməkdədir. 
Bir məsələyə də fikir verilməlidir ki, sovet imperiyasının ən çətin və mürəkkəb 
dönəmində yazıb-yaratmasına baxmayaraq, Əzizə Cəfərzadənin əsərlərində dövrün 
konyunktur elementləri, saxta ideologiyanın izləri öz əksini tapmamışdır. Əksinə, 
yazıçı tarixi mövzulara müraciət etməktə dolayısı ilə sovet imperiyasının təlqin 
etdiyi ideoloji stereotiplərə etirazım ifadə etmişdir. 
Yazıçının yaradıcılıq axtarışlarının mühüm uğurlarından sayılan Şirvan 
trilogiyasında Azərbaycanın tarixi yaddaşında əhəmiyyətli yer tutan Şirvanın 
yetirdiyi ədəbi şəxsiyyətlərin bədii surətləri yaradılmışdır. Belə ki, trilogiyanın ilk 
əsəri olan "Vətənə qayıt" romanında XVIII yüzilin istedadlı söz ustası Nişat 
Şirvaninin, ikinci hissəsini təşkil edən "Aləmdə səsim var mənim" romanında XIX 
yüzilin görkəmli şairi Seyid Əzim Şirvaninin, sonuncu hissəsi olan "Yad et məni" 
romanında isə XX yüzildə yaşayıb-yaratmış vətəndaş şair 
  
__________________Milli Kitabxana_________________ 
7 
 
Abbas Səhhətin həyat və fəaliyyəti təsvir olunmuşdur. Ancaq bu əsərləri yalnız 
ayrı-ayrı ədəbi şəxsiyyətlərə həsr olunmuş sənət örnəkləri kimi dəyərləndirmək 
doğru olmazdı, çünki burada təsvir olunan dövrün geniş ictimai-siyasi və ədəbi-
mədəni panoramı öz təcəssümünü tapmışdır. Başqa sözlə, yazıçı tariximizin iki 
əsrdən artıq bir dövründə Şirvanda cərəyan edən mürəkkəb, ziddiyyətli hadisələri 
izləmişdir. Maraqlıdır ki, Əzizə Cəfərzadə Azərbaycan tarixinə faktların, 
sənədlərin gözüylə aydınlıq gətirmiş, eyni zamanda tarixi qaynaqların əsirinə 
çevrilməmiş, bir çox məqamlarda keçmişin qaranlıq, öyrənilməmiş səhifələrini 
bədii təxəyyülünə güvənərək canlandırmışdır. Bu isə həmin əsərlərin koloritini, 
canlılığını, xəlqiliyini təmin etmiş, təsir və təlqin gücünü artırmışdır. 
"Vətənə qayıt" (1973) romanın süjetində Vətən və məhəbbət xətti aparıcı yer 
tutmaqdadır. Yazıçı bütün roman boyu bu süjet xətlərinin paralel, bəzənsə qovuşuq 
təsvirini verə bilmişdir. Əsərdə yatnız Nisat Şirvaninin deyil, taleyini vətənlə 
bağlamış olan bir sıra qəhrəmanların obrazları da bədii inikasını tapmışdır. 
"Vətənə qayıt" romanın sujeti kədərli motivlərlə müşayiət olunsa da, əsərin 
finalı nikbin səciyyə daşıyır. Əsərdə həyatı, varlığı, yaradıcılığı ilə doğma elinə-
obasına bağlı olan şair Nişat Şirvaninin sürgün edildiyi Salyandan doğulduğu 
yurda - Şamaxıya dönuşü ibrətamiz məna və məzmun daşıyır. Onu da qeyd edək 
ki, "Vətənə qayıt" romanı vaxtilə sovet senzurasının ciddi "redaktə"sinə məruz 
qalmışdı. 
"Aləmdə səsim var mənim" (1971) romanı yalnız yazıçının yaradıcılığında 
deyil, ümumən Azərbaycan tarixi nəsrində əhəmiyyətli yerlərdən birini tutur. 
Müəllifin ilk romanı olan və ədəbi mühit tərəfindən böyuk həssaslıqla qarşılanan 
bu əsərin adı Seyid Əzim Şirvaninin şerindən götürülmüşdür ("Mövti-cismani ilə 
sanma mənim ölməyimi // Seyyida, ölmərəm, aləmdə səsim var mənim"). 
Xatırladaq ki, yazıçı romanı əvvəlcə "Məhəbbət günahdırmı?" adlandırmağı 
nəzərdə tutsa da, nəşri zamanı əsərin adını dəyişməyi münasib bilmişdir. Bu da 
şübhəsiz ki, romanın ictimai məzmunu ilə adı arasında olan müəyyən fərqlərin 
aradan qaldırılması niyyətindən doğmuşdur. 
"Aləmdə səsim var mənim" romanında Əzizə Cəfərzadə yaradıcılığına və 
şəxsiyyətinə böyük məhəbbət bəslədiyi Seyid Əzim Şirvaninin obrazını yaratmağı 
qarşısına məqsəd qoysa da, yazıçı bununla kifayətlənməmiş, bütövlukdə XIX yüz il 
Şirvan tarixini, daha doğrusu, Şamaxı mühitini ictimai-siyasi və ədəbi-mədəni 
hadisələrin canlı mənzərəsi fonunda və etnoqrafik yaddasın işığında izləmişdir. 
Xalq şairi Rəsul Rzanın fikrincə, "əsərin bəyənimli cəhətlərindən biri, bəlkə də 
ən dəyərlisi, müəllifin qələmə aldığı dövrə, onun insanlarına, xalqın məişətinə, 
adətlərinə yaxından, yaxşı bələd olmasıdır. Biz bu əsərdən xalqın 
  
__________________Milli Kitabxana_________________ 
8 
 
kecmişinə aid yalnız baş vermiş hadisələr, yenilikdə köhnəliyin mübarizəsindən 
inandırıcı səhifələr deyil, həm də bir sıra etnoqrafik detallar, adətlərin necəliyi, 
mühitin havası haqqında maraqlı məlumat alırıq. Kitabı vərəqlədikcə, bir zamanlar 
gördüyümüz məişət adət-ənənələri, insan xarakterləri, faktlar düzümü illərin 
uzaqlarında, xatirələr toranından aşkarlanan fotoşəkillər kimi yavaş-yavaş 
gözlərimizdə görümlüləşir". 
Şirvan trilogiyasının sonuncu romanı olan "Yad et məni" (1980) əsərində XX 
yüzilin əvvəllərində cərəyan edən hadisələrdən danışılır. Romanda üç dostun - 
Abbas Səhhətin, Mirzə Ələkbər Sabirin, Ağəli Nasehin portreti yaradılmışdır. Belə 
ki, Səhhətin simasinda vətəndaşlıq və xeyirxahlıq, Sabirin timsalında fədakarlıq və 
cəsurluq, Nasehin şəxsində təvazökarlıq və səmimilik kimi mənəvi-əxlaqi 
keyfiyyətlər inandırıcı bədii detal və ştrixlərlə əks olunmuşdur. Lakin yazıçı 
romanda əsas diqqəti Abbas Səhhətə yönəltməyə çalışmış, hadisə və əhvalatları 
mümkün qədər onunla bağlamışdır. 
Əzizə Cəfərzadənin "Bakı-1501" (1981) romanı Şah İsmayıl Xətayinin həyat və 
mübarizə yolundan bəhs edir. Məlum olduğu kimi, Azərbaycan ədəbiyyatında Şah 
İsmayıl haqqında bir sıra əsərlər yazılmışdır. Bunların içərisində Əlisa Nicatın 
"Qızılbaşlar", Fərman Kərimzadənin "Xudafərin körpüsü" və "Çaldıran döyüşü" 
(qeyd edək ki, yazıçı-dramaturq Kamal Abdullanın son dövrün məhsulu olan 
"Yarımçıq əlyazma" romanının paralel sujetindən biri də Şah İsmayıl mövzusu 
üzərində qurulmuşdur) xüsusi yer tutur. Şah İsmayıl şəxsiyyətinə dönüş zərurəti 
sovet imperiyasında siyasi iqlimin bir qədər mülayimləşməsi və bunun nəticəsi 
olaraq Azərbaycanın milli-azadlıq hərəkatının ilkin oyanış mərhələsini yaşaması ilə 
bağlı idi. Şübhəsiz milli-azadlıq hərəkatı eyni zamanda tarixə, onun milli 
dəyərlərinə qayıdışla müşayiət olunur ki, bu məqamda yazıçıların üzərinə böyük 
vəzifə düşdüyü etiraf olunmalıdır. 
Adı çəkilən romanların da hər birində Şah İsmayıl şəxsiyyətinə dönüşün 
məğzində, mahiyyətində Azərbaycanın itirilmiş dövlətçiliyinin bərpası, 
parçalanmış məmləkətin birləşdirilməsi, bütövləşdirilməsi amalı dayanmaqdadır. 
Əgər Ə.Nicatın "Qızılbaşlar" romanında əsas etibarilə Çaldıran döyüşündən, Sultan 
Səlimlə Şah İsmayıl arasında gedən müharibə fonunda Türk dünyasının yaşadığı 
faciələrin ağrılarından bəhs olunursa, Fərman Kərimzadə daha çox Şah İsmayılın 
həyatı və mübarizə yolunu xronoloji səpkidə canlandırmaq məqsədi izləmişdir. Bu 
mövzuda romanlar içərisində yazılma tarixi etibarilə ilk sırada dayanan "Bakı-
1501"- də böyük sərkərdənin Bakını ələ keçirməsi əks olunmuşdur. Lakin romanda 
Şah İsmayılın Bakıya yürüşü əsas yer tutsa da, müəllif tarixi hadisələri yalnız bu 
faktla məhdudlasdırmamışdır. O, Şah İsmayılın hakimiyətə gəlişindən tutmuş 
ömrünün sonuna qədər cərəyan edən hadisələr fonunda bir hökümdar, sərkərdə və 
şair kimi onun ömür yolunun başlıca məqamlarına işıq tutmuşdur. Tənqidçi-
ədəbiyyatşünas Akif Hüseynov 
  
__________________Milli Kitabxana_________________ 
9 
 
"Bakı-1501" romanını təhlil edərkən baş qəhrəmanı yazıçının uğuru kimi 
dəyərləndirmişdir. Onun fikrincə, müəllif "Şah İsmayılın mürəkkəb xarakterini 
canlandırarkən nəinki birtərəflilikdən, aludəliçilikdən uzaqlaşa bilmiş, həmçinin 
obrazın məziyyətləri, fəaliyyətinin pozitiv cəhətləri ilə yanaşı qüsurlarını da 
göstərmiş və qəhrəmanın milli şüurunun, vətənpərvərlik duyğularının inikasına 
ciddi diqqət yetirmişdir. Romanda Şah İsmayıl Azərbaycan hökmdarı, Azərbaycan 
dövlətinin yaradıcısı kimi səciyyələndirilir." 
Romanın epiloqunda Şah İsmayıl şəxsiyyətinin və mübarizasinin simvolu kimi 
dil, qeyrət və Vətən sevgisi diqqət mərkəzinə çəkilmişdir (Onu da qeyd etmək 
yerinə düşər ki, Əzizə Cəfərzadənin məzar daşına belə "Bakı-1501" romanından - 
Şah İsmayılın dilindən gətirilən "Sizə vəziyyətim: dilimizi, qeyrətimizi, Vətənimizi 
qoruyun" sözləri həkk olunmuşdur). 
Əzizə Cəfərzadənin "Xoş gördük, səyyah" adlı povestinin yenidən islənmiş və 
genişləndirilmiş variantı kimi oxuculara təqdim etdiyi "Eldən-elə" romanı XIX 
yüzildə yasamış Azərbaycan alimi və səyyabi Zeynalabdin Şirvaninin həyatından 
alınmışdır. Yazıçı həyatının otuz yeddi ilini səyahətdə keçirmiş olan bu görkəmli 
şəxsiyyətin ömür yolunu vərəq-vərəq izləmiş, oxuculara indiyədək qararlıq qalan 
bir çox məqamları üzə çıxarmışdır. Etnoqrafik detallarla zəngin olan "Eldən-elə" 
romanında İran, Türkiyə, Hindistan, Pakistan, Orta Asiya, ərəb ölkələri haqqında 
verilmiş zəngin məlumatlar əsəri oxunaqlı edir. Romanda Zeynalabdin Şirvaninin 
həyatının - uşaqlıq çağlarından tutmuş ömrünün sonlarınadək olan dövrü əhatə 
olunmuşdur. Əsər baş qəhrəman Zeynalabdinin gəmidə səyahət edərkən Səudiyyə 
Ərəbistanında ölümü səhnəsi ilə bitir. Onun arvadına və dostuna da vəsiyyəti 
ömürünü büsbütün yollarda keçirmiş bir insanın ideal və məramını, romanın isə 
bədii qayəsini təşkil edir: 
"Vəsiyyət  yüngüllükdür, islamiyyətin qaydalarındandır, qulaq verin. Əvvəlinci 
və axırıncı ilk yadigarımı tapşırıram hər ikinizə, kitablarım, yazılarım... bir də 
balalarım. Yazılarımı əmin yerdə saxlayın, yad əllərə düşməsin. Nəysə əminəm ki, 
gün gələcək onlar insanlara lazım olacaqdır. Yoxsa heç ömrümü sərf etməyə - 
balalarımdan, səndən kəsib dünyanı dolaşmağa dəyməzdi. Can sizin, can yazılarım 
əmanəti. İkincisi, balalarımı oxudun, qoy anlasınlar ki, elm yük deyil, elə bir 
xəzinədir ki, insanı afətlərdən qoruya bilər, həmişə düz yola dəvət edər". Onu da 
xatırladaq ki, əsərdə Zeynalabdinin yolda ölməsi, cəsədi dənizə atıldığından 
məzarının olmaması rəmzi məna daşıyır. 
Tarixi mövzuda qələmə alınmış əsərlərdən biri də sənətkarın, olümündən bir 
qədər əvvəl yazdığı və türk şerinin peyğəmbəri Məhəmməd Füzulinin həyatından 
bəhs edən "Eşq sultanı" (2003) adlı romanıdır. 
Məlum olduğu kimi, Füzulinin həyatı və qeyri-adi yaradıcılığı beş yüz ildən 
artıqdır ki, söz dünyasını öz sehrində, cazibəsində saxlamaqdadır. Tarixin səhifəleri 
çevrildikcə bu milli şeir dühasının əsərləri daha artıq dərəcədə 
  
__________________Milli Kitabxana_________________ 
10 
 
diqqətı çəkməkdə və nəzəri-estetik fikri məşğul etməkdədir. Bu mənada Əzizə 
Cəfərzadənin Füzuli sehrinə düşməsi tamamilə təbiidir. 
"Eşq sultanı" Əzizə Cəfərzadə yaradıcılığının son məhsulu kimi maraq doğurur. 
Bu romanı yazıçının zəngin və çoxcəhətli yaradıcılığının təsadüfi bir örnəyi hesab 
etmək doğru deyildir. 
Əzizə xanım bütün ömrü boyu gərgin işləsə də, onun həyatının son illəri daha 
səmərəli və məhsuldar olmuşdur. Belə ki, yazıçı ilə yaxın ünsiyyətdə olanlar ədibin 
daim vaxt azlığından şikayətləndiyini xatırlayırlar. 
Onu da qeyd edək ki, Füzuli mövzusu Əzizə Cəfərzadənin yaradıcılığı üçün 
gözlənilməz deyildir. O, uzun illər boyu bu mövzu ilə maraqlanmış, nə zamansa 
yazacağını düşündüyü roman üçün fakt və materialları daha erkən illərdən 
toplamağa baslamışdı. Yazıçının Fuzuliyə həsr olunmuş elmi tədqiqatları da 
diqqətə layiqdir. Habelə xatırlatmağa ehtiyac vardır ki, Şamaxı rayonunda yerləşən 
xaraba Bayat kəndində abidə qoyulması təsəbbüsü də Əzizə xanıma məxsusdur. 
Təsadüfi deyil ki, romanda yazıçı Füzulinin Şirvandan köçüb getməsi, əslən 
Şamaxının qədim Bayat kəndindən olması versiyasını əsas götürmüş və hadisələri 
bu məcrada təsvir etmişdir. Ona görə də roman boyu Füzulinin yaşadığı vətən 
həsrəti, qürbət duyğuları qabarıq ifadəsini tapmışdır. 
"Eşq sultanı" romanında, həmçinin "Söhbətül-əsmar" və "Bəngü-Badə" əsərinin 
yaranması ilə bağlı təsvir olunan epizodlar özünəməxsusluğu ilə yadda qalır. 
Yazıçının əsərdə yaratmış olduğu tarixi şəxsiyyətlər orijinallığı, bənzərsizliyi ilə 
diqqəti çəkməkdədir. 
Daha bir səciyyəvi detal romanda yazıçının öz yaradıcılıq üslubuna sadiq 
qalaraq dövrün etnoqrafiyasını canlandırması ilə bağlıdır. 
Romanda diqqət çəkən məqamlardan biri də burada Füzulinin və onunla həm 
əsr digər sairlərin yaradıcılığından gətirilmiş poetik parçaların təsvir olunan hadisə 
və əhvalatların məzmununa uyğun verilməsidir. Bu poetik örnəklər bir tərəfdən 
tarixin cizgilərini canlandırmağa imkan vermiş, digər tərəfdən əsərin poetik 
ovqatını və ruhunu təmin etmişdir. 
Romanın üslubuna dərin, axıcı bir lirizm hakimdir. Bu lirizmi bir yandan əsərin 
mövzusu, digər yandan yazıçının özünəməxsus üslubu diqtə etməkdədir. Əsərin 
bölmələri süjetin bütövlüyünü təmin etdiyi kimi bu bölmələrin hər birinin müəyyən 
mənada bitkin məzmuna malik olduğu da diqqətdən qaçırılmamalıdır. 
İnanırıq ki, müəllifin yalnız öz dövrünə deyil, gələcəyə ünvanlanmış əsərləri 
geniş oxucu kütləsinin diqqət və marağına səbəb olacaq, sevilə-sevilə oxunacaqdır. 
 
 
Vaqif Sultanlı 
 
 
__________________Milli Kitabxana_________________ 
11 
 
ŞAMAXI   YOLLARDAN   BAŞLAYIR 
Şamaxı yollardan başlayır... Yollar... Sonsuz, nəhayətsiz yollar... Şirvana gedən 
yol az qala bütün dünyanın ticarət aləminə məlumdur. Şərqin bir sıra şəhərlərində 
hələ uzun illər "Şirvana gedən karvan yolu", "Şamaxı yolu", "Şirvan şahlığı", 
"Şamaxı sultanlığı" ifadəsi qalacaq... Bu yollardan gələn karvanlar Şirvan gözəlləri 
üçün Benaresdə toxunmuş incə, zəngin və gözəl bənarə örpəklər, hind gəlinlərinin 
örtdüyü sarı kimi zərif çarşablar, Bakıdan neft, duz, zəfəran, Şəkidən ipək, 
Dağıstandan şal, Qafandan misgərlər üçün mis külçələri, Qəbələdən qoz, fındıq və 
şabalıd, Məkərə və Moskvadan, İrandan, Türkiyədən, Ərəb ölkələrindən müxtəlif 
matahlar gətirir. Qapan meydanı səhərdən axşamacan, axşam namazından sübh 
azanınacan aramsız işləyir. Burada baş qapançı Ağa Rəsulun köməkçiləri və 
şagirdləri yükləri qapana vurur. Mirzə Səftər isə hesabat dəftərinə salır. Sonra 
möhkəm yaddaşlı Ağa Rəsul dəstəmazını sındırmadan oturub, gələn malları 
hesablayır. Şamaxının dörd mindən ziyadə sənətkarına, yeddi yüz toxucu 
dəzgahına, iki qanovuz karxanasına, bəzzaz, baqqal, misgər, başmaqçı cərgələrmə 
lazım olan malları, tacir və sənətkarların tələb etdiyi qədər bölüşdürüb paylaşdırır, 
qalanını sarbanlar üçün hazırlatdırır. Ağa Rəsul bütün bu ağır hesabatı Mirzə 
Səttardan yaxşı yadda saxlayır, heç kəsin sifarişini, sifarişin qədərini unutmur. 
Hesab dəftərindən düşənləri də Mirzə Səttarın yadına özü salır. 
Şirvanın aləm vaxtında giririk bazara. Hələ nə 1859, nə 1872, nə də 1902-ci 
illərdə bu yerləri xərabəzara çevirən, onun görkəmli adamlarını, adlı tacirlərini 
diyarbədiyar salan, gözəl binalarını, daş döşənmiş dürüst küçələrini alt-üst edən 
zəlzələlər baş verməyib, az qala yüz əlli minə çatan əhalisinin çoxu didərgin 
düşməyib, hələ hər bir evdən, hər ağac dibindən bir toy, bir şənlik məclisinin səsi 
gəlir, Şirvan xanəndələrinin, rəqqasələrinin şöhrəti dünyaya yayılıb, şən-şatir 
adamlar “əhli-kef”, bəxtiyar camaat kimi, dövlətli-varlı, gülərüz, qonaqsevər xalq 
kimi tanınır. Zeynalabdin Şirvaninin Hindistan, Ərəb ölkələri, İran, Əfqanıstan 
səfərləri haqqında əfsanələrə, nağıllara bənzəyən hekayələri bitib qurtarmayıb. 
Cavan tacirlər onun izilə, onun gəzib, görüb gəldiyi ölkələrə getmək həvəsindədi. 
Tək bir Şamaxıda qanovuz, kəlağayı, 
  
__________________Milli Kitabxana_________________ 
12 
 
darayı toxuyan dörd minəcən usta - sənətkar var. Qərib qonaqlar saatlarla 
dəzgahların yanında durub şərbafların, kargərlərin oxuduğu əmək mahnısını 
dinləməkdən doymurlar. 
"Dələgeyin-dəmşalağın baxtına, balağı cırıq baxtına". Deyirlər ki, belə 
oxuyanda butalar dəzgahda bütöv çıxır... 
Şirvan yollardan başlayır. Bu yollarla gələn yolçular Şamaxıya çata-çatmaya 
onun dörd çevrəsində cari olan Söyüdlü, Güllü, Minaxor... bulaqlarının başında 
müvəqqəti bina salır, çadır kimi kölgəliklər yaratmış ağacların altında dincəlir, əl-
üzünü uzun yolların tozundan yuyub təmizləyir, pal-paltarını səliqəyə salır, Şamaxı 
bazarına "insan kökündə" girməyə hazırlıq görür... 
Şamaxı bazardan başlayır... Burada bazar çoxdu: Misgərbazar dünyaya Lahıc 
işi - mis qazanlar, bəzəkli sərniclər, güyümlər, naxışlı aftafa-ləyənlər, lüleyinlər, 
aşsüzənlər, sərpinclər göndərir. Bu mis üzərinə salınmış ornamentlər, naxışlar 
baxanı valeh eləyir... Bəzzaz-bazar tacirləri adnandı. Onların dükanlarında Məkərə 
yarmarkalarından başlamış Hindistan, İran, Çin və başqalarından gətirilmiş gözəl 
ipək parçalarla yanaşı, Şamaxının özündə toxunan əlvan kəlağayılar, qanovuzlar, 
darayı, cecim və xalçalar, güləbətin işləmələr satılır. Bir çox ölkə və şəhərdə 
Şirvan kəlağayısı "Şamaxı" adlandırılır. Şirvan ustalarının əl işləri dünya 
bazarlarına yol açır. Şamaxının, Şəkinin xam ipəyini də tacirlər bu cərgədən alır, 
karvan-karvan Şərqin və Qərbin, Şimalın və Cənubun karxanalarına göndərirlər. 
İngilis sarayının daimi müvəkkili Şamaxıdan əl çəkmir. O burada toxunan 
ipəklərin ən zərifini, xalçaların ən rəngarəngini çeşid-çeşid seçir, bircə-bircə 
yoxlayır və alır. Deyirlər ki, onun aldığı ipəklər İngiltərə sarayında xüsusilə 
bəyənilir, şah və şahzadə xanımlar məhz Şamaxı ipəyi geyməyə can atırlar. 
Multanı tacirləri, atəşpərəst Kəşmir qəribləri də burada daimi məskən salıblar, 
onlar da buradan Hindistana müxtəlif çeşidli mallar alıb göndərirlər. Kərbəlayı 
Vəlinin karvanı gələndə Şamaxı bazarları xüsusilə rövnəqlənir, canlanır. 
Bazar çoxdu... Baqqalbazar, Dərzibazar, Başmaqçıbazar, Xarrat-bazar... 
Gürcübazar... Bəzzazbazar tacirlərilə yanaşı Gürcübazardakı bir əczaxana və 
əczaxananın alt mərtəbəsində salınmış meyxanənin də bizim hekayətimizə dəxli 
var... Gürcübazarda gözü açıq cavanların bir çoxu öz rus, erməni, malakan, gürcü 
qardaşları ilə sərbəst görüşüb danışa bildikləri kimi, məşrəb aludələri də burada 
tez-tez görünür... 
  
__________________Milli Kitabxana_________________ 
13 
 
Onların güdükçüləri, qulaqçıları da buralara tez-tez baş çəkir... Bir cavana bu 
məhəllədə rast olan kimi, onu qeyri millətlə durub söhbət edən görən təki az 
keçməmiş xəbər bütün bazara yayılır: "Adə, sən öləsən, meyitüvü görüm yalan 
deyirəmsə, hindicə Hacı Məhəmmədin oğlunu Gürcübazarda, o xaraba qalmışdan 
çıxan gördüm, özü də o erməni oğlu ilə qolboyun. Dilim kəlməyə gəlməsin əyəm o 
yan, bu yanı varsa"... 
Bəli... Şirvan yollardan... Şamaxı bazardan başlayır... Bizim üçün isə təkcə 
bircə yerdən-Bəzzazbazardan... Bazar... O canlı cismə bənzər... Onun öz başı, 
ürəyi, qolları var... Bazarın öz dərdi, öz sirləri, öz kədər və sevinci var... Burada 
xam, nabələd adam aldana da bilər; burada insan xətası lağa qoyula bilər, o 
alçaldıla da bilər, lakin burada əsil dərd, ümumun kədəri kimi də qarşılanır... 
Fağırın, əlsiz-ayaqsız məsumun birinə bəs deyincə əl də tutarlar, bazar əhlini 
xamlamaq istəyən namərd isə ələ də salınar, bazardan, bu canlı aləmdən əbədilik 
qovularda... Bazar canlı bir dünyadır... Bir aləm, bir cəmiyyətdir... Onun öz 
yazılmamış qanunları, qanun hökmünə qaldırılmış adətləri var... 
Şərqdə öz canlılığı, zənginliyi, rəngarəngliyi və sərvətilə məşhur olan 
qələbəlikli Şirvan, Şamaxı bazarından dünyanın bir çox məşhur şəhərlərinə yollar 
gedir, bu yollar Pirdirəki dağından, Gülüstan aşırımından, Qobustan düzündən 
keçir. 
Bazarın öz daimi sakinləri, öz satıcısı, alıcısı, öz hoqqabazı, dəlisi, öz şairi, 
müdriki, öz dilmancı, darğası, öz vəkili, ağsaqqalı, başbiləni var... Bazar yad 
qonaqlı, yaxın qohumlu, doğma övladlı, ögey oğullu, ağıllı balalı, başabəla, əliəyri, 
eybəcər  vələdli nəhəng bir ailə, bir külfətdir...Onun öz dərdi, öz azarı var, onun öz 
sevinci, öz qayğıları var. Bazar bunu heç kəsə verməyi sevməz, yada, naməhrəmə 
sirr açmaz, açanı da cərgəsindən qovar... Onun sevinci payansız olduğu kimi, 
qəzəbi də dəhşətlidir... 
Gəlin əl-ələ tutaq, çiyin-çiyinə verib hekayətimizlə sıx əlaqəli Bəzzazbazarından 
keçək, birbəbir də olmasa, onun bəzi daimi sakinləri ilə tanış olaq. 
Ən əvvəl, bax, o başında tabaq gəzdirən ayaqyalın, ucaboy kişiyə baxın, 
pərakəndə geyimindən də görürsünüz ki, kasıb adamdır. Ağası Baqqalbazarda 
halvaçı dükanı saxlayır, özü isə tabaqçıdır, qışda ədvalı (İsfahan), küncüd, fındıq 
halvalan, Şəkidə hazırlanıb gətirilən paxlava, riştə-xətai, yayda isə yağasər (buz) 
satır. Tabaq bütün gün uzunu başından düşmür, dükan-dükan gəzib bəzzazlara 
halva paylayır, adına 
  
__________________Milli Kitabxana_________________ 
14 
 
Yetim Hüseyn, bəziləri isə "Yaxası açıq yetim" deyir. Yaşı məlum deyil, kimdən 
soruşursan "gözümü açandan Yetim Hüseyni tanıyıram" deyir. Bəzzazbazarını 
Yetim Hüseynsiz görən olmayıb. Daima başında gəzdirdiyi tabağı yerişinə 
həmahəng bir şəkildə yırğalayar və durmadan, babət səsilə zümzümə elər, 
Şamaxıda təzə çıxan havaları ilk əvvəl Yetim Hüseyndən eşidərsən... 
Bazar meydanının başındakı o açıqlıqda, nəhəng tut ağacının altında, daş 
üstündə oturmuş qəşəng, təmiz geyimli adam Cin Cavaddır. Şamaxını Cin 
Cavadsız təsəvvür etmək mümkün deyil. Sərpayıdır, xəlfədir, bir az sonra haqqında 
danışacağıq. İndilik bunu deyək ki, Cavadın başında həmişə indicə gördüyünüz 
kimi bir dəstə adam olur, heç tək qalmır... 
Bundan aşağı dükan cərgələri başlanır. Bəzzazbazar iki cərgəli uzun küçədir, 
yerinə ala-babat qara çaydaşı döşənibdir. Burada o qədər də toz-torpaq olmur, 
tacirlərin aylıq maaş verdiyi süpürgəçi, hər obaşdan küçəni ikitərəfli süpürür, 
sulayır, bəzi xüsusi hörmət və mənfəət gördüyü tacirin pəncərə-qapılarını da silir. 
Gördüyünüz o birinci dükan Hacı Əsədə məxsusdur. Geniş, böyük piştaxtaları, 
zərxara, qanovuz, darayı, Hacı Sadıq işi çarşablar, bənare örpəklər dolu qəfəsələri 
olan o səliqəli dükana sonra, münasib düşəndə girərik. Arxa otaq anbardır. Hacı 
malları orda saxlayır. Hacı Əsəd mağazasının pəncərələrinə Şamaxıda ilk dəfə 
olaraq iri, ağ naxışlı şüşələr saldırmış, bu şüşələrin dalındakı nümayişgahlara 
Hacının Məkərə və Moskvada gördüyü qaydada parçalardan nümunələr 
düzülmüşdür. Hacı satıcı-pirkeşik saxlamır. Oğlu Tərlanı piştaxta dalında pirkeşik 
əvəzində işlədir, "çobanı özündən olanın, qoyunu əkiz doğar" deyir. O, gələcəkdə 
oğlunu tacir görmək istəyir, elə indidən Şamaxıya mal gətirən məşhur tacirlərə, 
sarvanlara nişan verir. Adamlara ləqəb qoşmaqda xüsusilə ad qazanmış 
şamaxılılar, hətta, tacir dostları da üzdə onu "Hacı", arxada "qapaqlı" adlandırır. 
Sirverməz, qapalı adam olduğuna və ya xəsisliyinə görəmi belə adlandırıldığı bəlli 
deyil. Amma ləqəb Hacının özünə də məlumdur. Hətta, nə üçünsə, bu adla fəxr 
edir, arabir hirsi tutanda "mənə də qapaqlı deyərlər", deyə əlini geniş, dolğun 
sinəsinə çırpır. Hacı Əsəd çox dolu, şişman adamdır, qat-qat et basmış qısa boynu 
görünmür, elə bil ki, başı bədəninə yapışıb. İl on iki ay tərtəmiz ülgüclətdirdiyi başı 
lahıc qəleyi görmüş mis qazança kimi par-par parıldayır. İki sıx bozarmış qaşından 
başqa kosa sifətində bir dənə də rük yoxdur, hirslənəndə ətli sifəti paxırı çıxmış 
mis kimi 
  
__________________Milli Kitabxana_________________ 
15 
 
qıpqırmızı qızarır. Əyninə enli şalvar və gen-bol ağ köynək geyər, yay-qış sətin 
geyməsinin belindən şal qurşağı açmaz. Hacının dostu bəzzaz Hacı Qədirdən 
Əsədə nə üçün qapaqlı ləqəbi verildiyini soruşduqda deyib: "Vallah, qapaqlı-
qapaqsız bilmirəm, amma heç ağzının qapağı yoxdu kişinin, bir xəbər eşitdimi 
dəstinə aləmə yayacaq". 
İkinci dükan qapaqlının dostu və dükan qonşusu Hacı Qədirindir. Köhnə 
dükandır, təzəcə əl gəzdirib, təzələşdirib. Qonşusunun əksinə olaraq Hacı Qədir 
arıq, ucaboy adamdır. Qaraquş dimdiyinə oxşayan əyri donqar burnu, sıx qarabığlı, 
topasaqqallı ağzının üstündə təpə kimi ucalır. Həna və rəngdən saqqalında bir dənə 
də ağ tük nəzərə çarpmır, daima əlində təsbeh olar, zikr deyən dodaqları qalındır, 
badımcanı rəngə çalır. Dəvə yunundan əldə toxunmuş çuxa geyər, Məkkədən 
gətirdiyi tirmə qurşağı nazik belinə sarıyar. Kişi, necə deyərlər, Allahdan da çox 
pirə inanır, harda bir təzə pir çıxdi, mütləq gedib oranı ziyarət etməlidir. Etməsə, 
Hacı Əsəd demişkən "dini dürüst olmaz", Sadəlövh, deyilənə inanan, həqiqi 
mənada dindar adamdır. Amma hər şeyə inansa da, bircə alverdə heç nəyə inanan 
deyil, eşitdiyi bütün xəbərləri, etdiyi sövdanı mütləq yoxlamalı, görməli, öz əli ilə 
etməlidir. Sifariş, ismarışla işi yoxdur. 
Hacı Qədirin dükanının qənşərindəki tikili çox köhnədir, hələ İsmayılın babası 
Kərbəlayı Qənbər, sonra atası Hacı Hüseyn, indi isə özü burda ticarət edir. 
İsmayılgil üç qardaşdır. bunların təkcə böyüyü - İsmayıl əsil mənada tacirdir. O da 
hələ cavandır, cəmi iyirmi yaşı var. Ortancıl Vəli fağır uşaqdır, ondan kiçik, ailənin 
sonbeşiyi və sevimlisi, qaraca oğlan Məhəmməddir. Onun gələcəkdə nə peşənin 
sahibi olacağını heç kim bilmir, hamı anasının dili ilə Məhəmmədi ailədə və 
qohum-əqrəba arasında "qara" çağırır. Təzəcə mollaya gedir. İsmayıla ata və 
babasının sadiq dostu olan tacir və sarvanlar kömək eləyir, yoxsa cavan tacirin hələ 
elə bir səriştəsi və tüccar arasında böyük etibarı yoxdur. İsmayılın  
xeyirxahlarından biri və bəlkə də birincisi Qapançıbaşı Ağa Rəsuldur. Ara-sıra 
işdən başı açılanda, yola Bəzzaz-bazara düşəndə, mütləq köhnə dostunun dükanına 
baş çəkər. Çox sadiq adamdır. Ağa Rəsulun düzlüyü dillər əzbəridir. Bütün sarvan 
və tüccar onun sədaqət və düzlüyünə arxayındır. Deyirlər ki, hansı bir tacir və ya 
sarvan onun yanında bir şey unutsa, yoldan qayıtmayıb, arın-arxayın işinə gedən 
"Ağa Rəsul hərə bir kimsənin həbbəsini ötürməyib" deyər. Qayıdanda, istər lap bir 
il olsun, səni görən kimi deyəcək: "Qardaş, malın xarab olan idi, verdim filankəsə, 
satdırdım, bu da pulun, 
  
__________________Milli Kitabxana_________________ 
16 
 
çuvalların da evdədi, gədəyə deyərəm gətirər". Ya da "Qardaş, malın tələf olan 
deyil, qiymət də ucuz idi deyin satdırmadım, dedim sən gələnə bəlkəm qiymət 
dəyişdi, gəlib özün yerbəyer elərsən, odu vurdurmuşam, dörd çuvalını anbara, adə, 
Əlmərdan, ağanın mallarını çəkin qapana". Hamı bilir ki, Ağa Rəsul namus üstə, 
şərəf üstə, təmiz ad üstə diri gözlü ölümə gedər, adının ləkələnməsinə razı olmaz. 
İsmayılın dükanından aşağıda Bəzzazbazar çayçısı Əlmuxtarın çayxana və 
pitixanası yerləşir. Əlmuxtar çayçılıqda şöhrət qazanıb, çox səliqəli, təmizkar və 
mömin kişidir. Seyfi adında bircə şəyirdi var. Qapıdakı o nəhəng samovarları Seyfi 
qaynadır, tacirlərin "Ağa Əlmuxtar, bir çay" çağırışına Seyfi cavab verir, cəld 
çaydan və piyalələri, fincanları, lahıc işi parlaq mis siniyə düzüb aparır. Qab-
qacağı da Seyfi yuyur, Əlmuxtar bir çay dəmləməklə məşğuldur, bir də haqqı 
yığmaqla. Dal otaqdakı köməkçisi pitiləri bardaqlarda hazırlayıb təndirə qoyur və 
lazım olduqca, Əlmuxtarın tələbilə, Seyfiyə verib göndərir. Əlmuxtar bəstəboy olsa 
da, çox qüvvətli kişidir, nəhəng samovarları tək-başına qaldırır, qaynar-qaynar 
taxtabəndin üstünə qoyur. Güləş həvəskarıdır. Hacı Qədir demişkən "Qolunda 
Əliyyəlmürtəza gücündə bir zərrə var". Cavanlığında toylarda cox guləşib, indi 
şəninə və yaşına yaraşdırmır. Bircə arzusu var: lazımınca pul toplayıb ağanın 
ziyarətinə getmək və üzünü o Həzrətin türbətinə sürtmək. Bu eşq ilə kişi hər 
məhərrəmdə elə şurnan sinə vurur ki, bir ay qarası sinəsindən getmir. 
Tələsməyin, bir dükançını da sizə nişan verməliyəm, onun da bizə dəxli var. 
Bəzzazbazarın orta göbəyində ipək, arşınmalı ticarəti ilə heç bir əlaqəsi olmayan o 
xırdaca dükan kitabfüruş Məşədi Qulama məxsusdur. Bu balaca, səliqəli və təmiz 
dükan, onun qəribə sakini çox maraqlıdır. Buraya o qədər şair və şeir həvəskarı 
gəlir ki! Gəlin biz də onu nəzərdən qaçırmayaq, qalan tüccarın dükanları ilə işimiz 
olmayacaq, Bəzzazbazar böyük, tacir çox, nə işimizə qalıb. Məşədi Qulam indilik 
bu aləmdə yeganə adamdır ki, onun dükanı burda dissonans kimi səslənir. 
Hamıya bir ləqəb qoşmağa həvəsli Şamaxı camaatı onu Qırmızı Qulam 
adlandırır. Kişinin sözü qızıl-qırmızı, düz müsahibinin gözünün içinə deməsinə 
görə. Ətraf kəndlərdə onu tanıyanlar hörmətlə Məşədi Qulam deyə müraciət edir. 
Uzaq şəhərlərin kitab və şeir həvəskarları üçün o, "kitabfuruş Məşədi Qulam"dır. 
Şərqin ən mötəbər şəhərlərindəki xəttatlar, əlyazma divanları, zəngin ornamentli, 
zərrin və qiymətli Quranlar tərtib edən və satan şəxslər Qulam kişini, qiyabi də 
olsa, tanıyır, sarvanlar vasitəsilə ona satmaq üçün müntəxəb məcmuələr, 
  
__________________Milli Kitabxana_________________ 
17 
 
risalələr, "Şahnamə" və "Xəmsə"lər, təfsirlər, "Qisəsül-əmbiya", "Qisəsül-övliya", 
İncə ornamentli divanlar göndərir  və Şamaxı, Gəncə, Şuşa qalası və başqa. 
Şəhərlərdə çalışan xəttat və nəqqaşların əsərlərini də onun köməkliyi ilə əldə 
edirlər. Şeir həvəskarları - tacirbaşı və sarvanlar Şamaxıya gələndə Məşədi Qulama 
dəyməyi mütləq vacibatdan sayarlar. Məşədi Qulam Şərqin müxtəlif cəhətlərilə 
əlaqə saxlayan müştərilərin səliqəsinə yaxşı bələddir. Hər birinin istəyinə görə, 
gələcəyi günü təxminən də olsa müəyyənləşdirib, istəyə biləcəyi əsəri əl altında 
hazır saxlayır. Məşədi Qulamın qazancı böyük olmasa da, bazarı kasad deyil, 
rəvacdır. Bəzzazbazar qış aylarında satıcıdan xali olanda şeir həvəskarı olan 
dükançıların bəzisi Məşədi Qulamın dükanına yığışır, onun həvəslə oxuduğu 
şeirləri dinləyirlər. Məşədi Qulamın da bir azarı var: yaman həcviyyatpərəst, həcv 
aludəsidir. Kimə həcv qoşulsa, gizlicə "xəttat və azurğu şair" adlandırdığı 
Nəcəfquluya üzünü köçürtdürüb saxlayacaq, alıcı düşəndə yüz and-aman eləyib 
"bax, sən imam, mənim adım olmasın", deyib satacaq.   
Bununla da bizim Bəzzazbazarın əsas sakinlərindən bir qismi ilə tanışlığımız 
qurtarır. Vay, vay, bağışlayın, lap yadımdan çıxmışdı, Bəzzazbazarda daim dükanı 
olmasa da, bir nəfərin işi, həyatı bütünlüklə buraya bağlıdır: bu suçu-Sərçə Bağıdır 
ki, evlərə su daşıyır və dükan sahiblərinin aftafa-səhənglərinə gərək olan miqdarda 
bulaq suyu gətirir. Xırdaboy, cılız adamdır Sərçə Bağı. İl uzunu yalın ayaqları, 
cadar-cadar olmuş dabanları qıpqırmızı olar. Çox üzüyola bir eşşəyi var, suyu 
güyümlərə doldurub, iri xurcunun hər iki gözünə qoyur, agzını qapayıb gətirir. 
Bazar başında Sərçə Bağının cır - "hoşşə" səsini eşidən kimi, dükançı şəyirdləri 
cəld su üçün qapıya qab çıxarırlar.  
Hə, indi, deyəsən, doğrudan da, tanışlığımız qurtardı. Bircə Bəzzazbazarın 
ayağındakı o ikimərtəbəli iri bina qaldı. Onun haqqında ayrıca danışacağıq: 
Mahmud ağaya məxsus olan karvansara həmin odur. Gəlin həmin binanı ötüb üzü 
dağa - Cuma məsciddən aşağıda Laləzarın yerləşdiyi təpə ilə qabaq-qənşər küçənin 
sol tərəfinə dönək. Bu, Gürcübazardır. Burada bizi bazarın başlanğıcındakı tək 
bircə bina maraqlandırır: əczaxana iki mərtəbəlidir, görürsünüzmü, iri otaqları, 
böyük, işıqlı pəncərələri var. Üst qatdakı əczaxana bir gurcü xanımına məxsusdur, 
nüsxəbənddir, özünü hələ ki, görən olmayıb, buranı bir erməni icarədar idarə edir, 
alt mərtəbə isə şərabxanadır. Şamaxının 
  
__________________Milli Kitabxana_________________ 
18 
 
əhlikef cavanlarının məskəni buradır. Danışacağımız qəziyyələr burada cərəyan 
etməsə də, bu şərabxana qəhrəmanlarımızın taleyini həll edənlərin əlində bir silah, 
bir dəstəvüz olub. 
İndi tanışlığımız ötəri də olsa qurtardı. Əlbəttə, biz sizinlə əsil qəhrəmanlarımız 
haqqında heç bir şey danışmadıq. Onları sonra görəcəksiniz. Ona görə də, icazə 
verin, hələlik, burada vidalaşıb mətləbə keçək. Sizə səbir, özümə, ustadlar 
demişkən, tövfiq arzulayıram. 
 
İLK İMTAHAN 
 
Onluq və otuzluq lampalar Şamaxıda təzə dəb düşmüş, ilk dəfə Mahmud 
ağanın evində işıq saçmışdı. Otuzluqların çəhrayı, gullü-bəzəkli gövdələri, təmiz 
silinmiş yekəqarın şüşələri bərq vururdu. Məclisin yuxarı başında Mahmud ağa, 
ondan sağ və sol tərəfə divar boyu salınmış məxmər nimdərlərdə aliməqam 
qonaqlar əyləşmişdi. Evin yerinə əlvan xalılar döşənmişdi, Qonaq otağının 
divarları şəbəkə camaxatanlardan ibarət idi; bunların bəzisinə əlvan yorğan-
döşəklər, bahalı xalçalar yığılmışdı. Adamboyu hündürlükdə olan bu camaxatan - 
dolabların üstü divar uzunluğunda işləmə-şəbəkə rəflərə çevrilmiş, rəflərin arxa 
hissəsi kiçik taxçalara bölünmüşdü. Rəflərdə əla çini kasalar, lacivərdi qablar, 
əlvan bəzəkli nimçə, dolça, güldan, gülabdan, piyalə, şirazi qəlyan, şərbətdanlar 
düzülmüşdü. Rəflərin üstündən taxçaların lap tavana yaxın yerlərində ipək və 
güləbətin pərdə başlıqları asılmış, arabir əlvan naxıslı, şəkilli nimçələr vurulmuşdu, 
Otağın ayaq tərəfində üstü naxışlı günbəz şəklində düzəldilmiş qədim ocağın 
önündə xanəndə, nəvazəndə və rəqqasə - çəngiləf ücün yer hazırlanmışdı. Ocaq 
yerinin sağ tərəfindən yarımtaxt üstündə sazəndə dəstəsi: tarzən, zurnaçı, 
kamançaçı, dəfçi, yerdə isə qoşadumbul çalan oturmuşdu. Ocaq yerinin sol əlində 
"çəngi dəstəsi"ndən olan rəqqasə qızlar əyləşmişdi. Onlar səkkiz nəfər idi: Sona, 
Nisə, Səkinə, İzzət, Rəna, Məleykə, Qəndi, Badam. 
Məclisə ara vermədən Mahmud ağanın həmsinni olan cavanlar daxil olur, 
münasib yerdə əyləşirdi. İçəri girənlərin hər birisinə Mahmud ağa adəti üzrə öz əli 
ilə, nökərin gətirib onun qarşısına qoyduğu çaydan bir fincan təqdim edirdi. Qonaq 
çayı içib qurtardıqdan sonra Mahmud ağa onunla hal-əhvallaşırdı. Musiqi və rəqs 
məclisi hələ başlamamışdı. Məclis kimi isə gözləyirdi. 
  
__________________Milli Kitabxana_________________ 
19 
 
Seyid Əbdül Əzim içəri girib ümumi salam verdi, tay-tuşu onu yanına dəvət 
etdi. O keçib Zeynalabdin ilə Hacəsəd oğlu Tərlanın arasında oturdu. Bu gün 
buraya anasından xəlvət, həm də dostu Tərlanın təkidlərinə görə gəlmişdi. İndi 
evin yeganə kişisi, böyüyü olsa da, qohum-əqrəba arasında "yaxşı yer" sayılmayan 
elə məclisə ilk gəlişi olduğundan utanır, qısılırdı. Anasının "bu işi 
bəyənməyəcəyini bilirdi. Gənc daxilində qəribə bir həyəcan duyurdu. Ətlərini hara 
qoyacağını bilmirdi. Onu bu məclisə dəvət edən ikinci həmtayı Rza bəy, Mahmud 
ağaya yaxın bir mövqedə oturmuşdu. 
Əbdül Əzimin salamını baş işarəsilə alan Rza bəy, azacıq Mahmud ağaya tərəf 
əyilib gələnin kim olduğunu söylədi. Mahmud ağa qarşısındakı çay dolu 
fincanlardan birini qaldırıb, Seyid Əbdül Əzimə tərəf ötürtdürdü. Gülümsər 
gözlərilə onu bir daha salamladı. İlk dəfə gördüyü gəncin utancaq üzü, mehriban 
qara gözləri, sadə geyimlə düzgün qaməti ağanın xoşuna gəldi. Gənc gözaltı 
məclisdəki cavanları, daha sonra aşağıbaşda üzüaçıq oturmuş rəqqasə qızları 
təəccüb hissilə süzdü. O ömründə kişi məclisində üzüaçıq oturan qadın 
görməmişdi, həyasından daha da qızardı. Bütün gördükləri Seyid Əzimin tərbiyə 
alıb böyüdüyü mühitə uyğun gəlmirdi. 
Qapıda səs-səmir ucalanda Mahmud ağa yerindən qalxdı, ona baxıb məclis əhli 
də ayağa durdu. Seyid Əzimin dizi yanında oturmuş Zeynalabdin adlı gənc astadan 
ona pıçıldadı: 
- Bu gün xüsusi ziyafətdi. Ağanın xarici qonağı var. Deyəsən urusdu, ya 
firəngdi. Bax, odu gəlir... Deyirlər guya şəkil çəkir... 
Geyimi, siması ilə məclisdəkilərdən tamamilə seçilən bir şəxs otağa daxil 
olduqda Mahmud ağa irəlilədi. Otağın ortasında qonağı qarşılayıb əl verdi və Seyid 
Əzimin başa düşmədiyi bir dildə onunla salamlaşdı. Əlindən tutduğu halda yerinə 
qayıtdı, qonağı döşəkçəsi yanında qoyulmuş alçaq kətilin üstündə oturmağa dəvət 
etdi. Sonra əhli-məclisə müraciətlə qonağı nişan verdi: 
- Ağalar, qonağım cənab knyaz Qaqarindir. O bizim içərimizdə olmayan, 
bizə nəsib olmayan bir sənət sahibidir. Rəssamdır. Şəkil çəkir, bir növ bizim qədim 
divarların bəzəyini işləyən rəhmətüllah Mir Əli kimi. Dinimiz bizə insan rəsm 
etməyi qadağan edir. Xristianlarda isə belə deyil. Cənab knyaz buralara səyahət 
edib ki, bizim həyat və təbiətimizdən bəzi lövhələri rəsm etsin. 
Rəssam özünə dikilən gözlərdən anladı ki, Mahmud ağa onu yığılanlara təqdim 
edir, qulağı anlamadığı sözlərin ahəngində ikən, sanki 
  
__________________Milli Kitabxana_________________ 
20 
 
dili bilmədiyi üçün günahkarca gülümsəyir və o da öz növbəsində qonaqları, otağı 
seyr edirdi. Sarışın, dəniz suyu kimi duru, mavigözlü, nazik simalı bu gəncin 
əynində kip oturmuş boğazlı gödəkcəsinin yaxası iri düymələrlə düymələnmişdi, 
çərpələngə oxşayan üçkünc qotazlı papağını çıxarıb dizi üstünə qoymuşdu, yerli 
adətlə tanış olduğundan ayaqqabılarını qapının ağzında çıxarıb içəri girmişdisə də, 
otaqda papaqla əyləşən qonaqlardan tək bircə onun başı açıq idi. O, dilini 
bilmədiyi, tanımadığı bu adamlara mavi gözlərindəki dərin bir maraqla baxır, 
hamını - hər şeyi, əlvan geyimləri, bir küncdə oturmuş çəngi dəstəsini, otağın 
bərbəzəyini diqqətlə gözdən keçirirdi. 
Məclis isə artıq arəstə idi. İlk çaylar içilib qurtarmış və nökərlər boş fincanları 
sini və naxışlı məcməyilərə yığıb aparmışdılar. Mahmud ağanın işarəsi ilə 
sazəndələr oyun havası çalmağa başladılar. Öz işini bilən "çəngi"lər icərisindən 
birisi ayağa qalxıb, məclisin ortasına gəldi. Dərhal məclisdən xəfif bir pıçıltı keçdi. 
"Sona!.." Tərlan Seyid Əzimin qulağına pıçıldadı: 
- Sonadı, çəngilərin ən yaxşısı... 
Seyid Əzim Dağıstandan qayıdandan bəri Şamaxı cavanlarının, tay-tuşu olan 
gənclərin ağzından "Sona", "çəngi gözəli Sona" sözünü çox eşitmişdisə də, onu 
birinci dəfə görürdü. 
Sonanın incə, gözəl üzü, qızılgül yarpağı kimi zərif dodaqları və yanaqları 
boyasız idi. Qulaqlarına taxdığı piyalə sırğalar birçəklərinin altından çiyinlərinə 
dəyirdi. Əlvan yun şətəl geydiyi balaca ayaqları uzun darayı tumanın altından 
güclə görünürdü. Qanovuz köynəyinin üstundən geydiyi kimxa arxalığının 
yaxasını qarmalamış, üstündən ensiz kəmər bağlamışdı. Arxalığın yaxasına 
göyərçin yumurtası boyda düymələr tikilmiş, boynuna kəlbəndi, silsilə taxmış, 
bənarə örpəyinin üstündən çətirli alnına gülpərək vurmuşdu. Örpəyin ucları uzun 
hörüklərilə bərabər kürəyinə atılmışdı. O birisi qızlardan yalnız Qəndi xanımın, bir 
də Badam xanımın üstündə Sona kimi çox qızıl var idi. qalanların bəzəyi nisbətən 
sadə idi. Amma zahiri gözəllikdə bir qız onunla rəqabət apara bilərdi. Bu, Sonadan 
xeyli cavan görünən Nisə adlı rəqqasə idi. 
İndi söz-söhbət kəsilmiş, bütün gözlər Sonaya dikilmişdi. Məclis əhlinin 
nəzərini cəlb etdiyinə əmin olan kimi Sona, sağ əlini döşünə qoyub məclisin dörd 
səmtinə də bas əydi. Rəqsə başladı. Əvvəlcə yançaqlarını oynada-oynada dövrə 
vurdu. Sonra əllərini gah başı üzərinə, gah çənəsi altına, gah döşləri üstünə, gah da 
belinə doğru apararaq  
  
__________________Milli Kitabxana_________________ 
21 
 
süzdü. Məclisin ortasında durub göbəkatma rəqsinə başladı. Sonanın mütənasib 
əndamı rəqsin ahəngilə tərpəndikcə, qolları, ayaqları, gərdəni, çənəsi, bütün qadın 
vücudunun gözəlliyi bu rəqsdə iştirak edirdi. Bu zaman rəqqasə qızlar maraqla 
onun rəqsini izləyir, çalğıçılar arasında ayağını ayağının üstünə aşırıb oturmuş 
Qəndi xanım isa oxumaqdan ziyadə rəqsin ahənginə uyğun coşqun bir tərzdə 
deyirdi: 
 
At, göbəyim, at,  
içində nobat.  
Gəlsin gomumat —  
Versin ağ manat. 
 
Qonaqlar vəcdə gəlmişdi. Hər bir dodaqda təbəssüm qaynayır, hər gözdə atəş 
parlayır, hər qəlbdən "afərin", "maşallah", "fətəbərakəllahu əhsənül-xaliqin" 
sədaları qopurdu. Şırıqqa səsindən qulaq tutulurdu. 
Bu ara rəssam əlinə aldığı kiçik albomu açmış, Sonanın rəqsinin, çəngilərin 
oturuşunun qaralamasını edirdi, onun ilhamdan şölələnən üzünə xəfif bir qızartı 
çökmüşdü. O, bir tərəfdən ömründə ilk dəfə gördüyü qəribə rəqsin, musiqinin 
ahəngindən zövq alır-, digər tərəfdən gördüklərini süngər kimi zehninə, xəyalına 
hopdurmaq, sonra çəkəcəyi böyük tablo üçün yadında saxlamaq istəyirdi. 
Sona isə sanki səsləri eşitmir, bu gözləri, bu dodaqları görmürdü, onun bütün 
varlığında, cisminin bütün hüceyrələrini lərzəyə salan coşqun musiqi ehtizaza gəlir, 
gəlini rəqs etdirirdi. Sonanın şirmayı əllərinin biri qaşları üstünə, digəri çənəsi 
altına gələndə, sürməli qara gözləri süzülür, başı dönmədən bu badamı gözlər gah 
sağa, gah sola baxır, axırdı. Onun bir cüt ilan kimi çevrəsində qıvrılan hörükləri, 
alnındakı çətir, yanaqlarına və çənəsinə düşən burma birçəklər rəqsin ahənginə 
uyğun yellənir və ətrafa Xütən müşkünün məstedici ətrini yayırdı. Vəsməli qaşları 
gözlərin məlahətini artırırdı. 
Cavan Seyid Əzim indi iki hiss keçirir, iki düşüncə arasında çaşıb qalmışdı. 
Birtərəfdən ilkin gördüyü  məclisdəki gözəllik, musiqi, gözəlin ecazkar rəqsi onun 
bütün varlığını, gənc ürəyinin dərinliklərinə qədər fəth etmişdi. O, Sonanın 
rəqsindəki incə ahənginə məftun olmuşdu. Qız onun gözü önündə nağıllarda 
eşitdiyi pəriləri, daha sonra ruhani babasının o dünyada, behiştdə görə biləcəyini 
vəd etdiyi huriləri canlandırmışdı. Gənc şairin qəlbində indi başqa ahəngdə, başqa 
vəzndə, rədif və qafiyədə bədahətən gələn bir qəzəl yaranırdı. 
  
__________________Milli Kitabxana_________________ 
22 
 
O, misraları yüksəkdən deməyə cürət etmir, həya eləyir, hətta pıçıldamırdı belə, 
Sona canlı-qanlı huri idi, pəridi. Məclis behiştin xəyal qədər, nağıl təkin qəşəng 
guşəsi idi. Digər tərəfdən beynində, fıkrində bu rəqsi, dünyanın ən dadlı 
nemətlərindən olan musiqi, rəqs və gözəlliyi yasaq edən, haram buyuran ehkamlar 
canlanırdı. Şübhələr onun ürəyini titrədirdi: "Əgər sən insana fərəh gətirir, onu bir 
müddət üçün dünyanın əzablarından xilas edirsənsə, nə üçün, nə üçün sənin 
sənətin, sənin qabiliyyətin haram olmalıdır, Sona? Niyə sən məxluqatın əskiyi 
sayılasan? Niyə sənə baxmaq, sənin ecazkar rəqsindən zövq almaq haram olsun? 
Sənin o dünyada vəd olunan hurilərdən nəyin əskikdir? Nə üçün bu günahı-əzim 
olsun, Sona? Nə üçün?.." Bu nə üçünlərin sayı-hesabı yox idi. Onun daxilində 
sanki iki bir-birinə zidd fikirlər söyləyən şəxs oturmuşdu, birinin dediyini, digəri 
inkar edir, birinin təsdiq etdiyini o birisi rədd eləyirdi. 
Suallar... cavabsız suallar... O bunlara cavab verəcək, cavab tapacaq halda 
deyildi. Bu suallara cavab almaq üçün qazı, axund yanına gedib "istifta"' etmək də 
mümkün deyildi. Məgər o axund babasının otağına "məsələ" üçün gələn sadəlövh 
dindar qocaları az görmüşdü? Qocaldığına görə yaddaşı zəifləyən və namaz qıldığı 
yerdə yanılan bu qocalardan biri - Məşədi İmamqulu xüsusilə yaxşı yadında 
qalmışdı. O tez-tez babasının otağına gələr, nəleynlerini qapının ağzında çıxardıb, 
öhnə-öhnə ilə içəri girər, əlini belinə və divara dayaq verib güclə, nimdərin üstünə 
qoca deyə kimi diz cökər və xeyli müddət özünə gələ bilməzdi, sonra handan-hana 
əlini qar kimi ağ saqqalına çəkib salavat çevirər və başlardı: 
- Axund ağa, Allah axirətüvü versin, "şəkkim var ikiynən üç ara- 
sında..." 
Babası uzun-uzadı izah edərdi. Məşədi İmamqulu zəif yaddaşına arxayın 
olmadığından dönə-dönə axundun təlimini təkrar edər, yenə də qarışıq salar və 
yenə də təzədən başlardı; "İki ilə üç arasında şəkk eləyəndə, gərək..." 
Belə hallarda küncdə oturub çərəkə oxumaqla məşğul olan balaca Əbdül Əzim 
Məşədi İmamquluya acıyırdı, "Gör bir hardan hara nə üçün gəlib?" istədi yerindən 
durub qocaya desin: 
- Ay rəhmətliyin oğlu, şəkkin var, dur namazı təzədən qıl, daha 
çək-çövür nəyə gərəkdi?.. 
  
__________________Milli Kitabxana_________________ 
23 
 
Bir dəfə Məşədi İmamqulu qəribə bir "məsələ" üçün gəlmişdi. O, qapıdan içəri 
girən kimi axundla təmənnəşər-təmənnəşməz, nəfəsini dərmədən sözə başladı: 
-Axund ağa,Allah atan rəhmətliyi behiştlik eləsin, mənə qəza üz 
verib... 
Axundun dodaqları qaçar kimi oldu: 
-Yoxsa genə şəkiyyat... 
-Xeyr, ağa, xeyr, Kərbəlayı Rəsul qızının məsləhətiynən sailə çörək verəndə, 
bir çeynəm qoparıb yarısını ağzıma, yarısını da yastığımın altına qoyandan bəri 
daha yaddaşım yaxşılaşıb, maşallah-namxuda, daha namazda səhv-şəkk eləmirəm. 
-Bəs Xuda nəkərdə, nə üz verib? 
-Bu saat qulluğuna ərz eləyim, cənab axund, gecəki yağışdan yol islanıb, olub 
palçıq. Səhər çıxmışam qapıya, elə üzüaşağı qapanlara tərəf gedirdim, qabağımda 
bir malağan, o dəyirman ustası var hey, malağan Vasil, o gedirdi, çalışırdım 
ləpirinə ayaq basmayam, amma birdən o kafər oğlunun ləpirindən palçıq çırtdadı, 
düşdü əbamın üstünə, əbanı da ki, canına qurban olduğum qəriblər ağasının' 
qulluğundan şövt eləyib, təbərrükləşdirib gətirmişəın, indi bilmirəm palçıq 
quruyandan sonra onu ovxaladım, ya verim suya çəksinlər? Ovxalatsam ürəyimə 
yatmayacaqdı, gəldim sənə məsləhətə... 
Bu yerde nəinki Əbdül Əzimin, hətta axund babanın özünün də üzündə Məşədi 
İmamquluya qarşı bir acıma, əzablı bir kədər sezildi. Axund Məşədini 
sakitləşdirmək üçün dedi: 
-Ovxalat getsin, Məşədi, qurudan quruya bir şey olmaz inşallah... Kişi şübhələr 
içində idi: 
-Bəs palçıq düşəndə, su parçanın məğzinə keçib isladıb axı? Axund nadan 
müsahibinin yazıq görkəminə təəssüf hissilə baxıb gülümsündü: 
-Xeyr, bəli, əlbəttə, lakin o su təbəxxür edib... canında qalmayıb... 
...İndi Seyid Əzim bir an, təkcə bir an içində gözünün önündə canlanan bu 
kabusu görən kimi, müsahiblərin səslərini eşidən kimi oldu. O məclis hara, bu 
məclis hara? 
Seyid Əzim bu ani xəyalı gözlərindən qovarkən Sona artıq keçib öz yerində 
oturmuşdu. İndi tarzən tarın kökünü dəyişmiş, çapıq Nəcəfqulu "Kabili" muğamını 
oxumağa baslamışdı. Qəzəl farsca oxunurdu. 
  
__________________Milli Kitabxana_________________ 
24 
 
Amma bu məşhur şah beyt Seyid Əzimə çoxdan tanış idi. Nəcəfqulu bütün 
məclisdə oturanların dili ilə bu gözəllik rəmzinə üz tutub yalvarır, kamanın həzin 
ahənginə uyğun olaraq ilman dili açıb yovuncuyurdu: 
 
Rüsxəti xahəm ki, qorbanət şəvəm quyəm bələnd,  
Ta bəkey dər zire-ləb quyəm ke "qorbanət şəvəm"1. 
 
Ecazkar sözlər, ecazkar musiqinin təsirilə daha da həzin, daha da üsyankar bir 
məna kəsb edib, gənc şairin ürəyində Pirdirəki dağının ləpəsi kimi əks-səda verirdi: 
"Doğrudan da, haçana kimi insan öz qəlbinin ən əziz, ən müqəddəs hisslərini 
gizlətməli, ən qüdsi və pak duyğularını ucadan deməyə qorxmalı, pıçıldamaqdan 
da ehtiyat etməlidir, a sənə qurban olum? Bu rüsxət, bu icazə insana nə vaxt 
veriləcək və niyə gərək insan bundan ötəri icazə gözləməli, rüsxət istəməli, qor-
xub-çəkinməlidir? Nə vaxtacan şəbpərələr günəşin aləməfhız ziyasına qara qanad 
gərməlidir? Haçanacan, a qurban olum sənə?". 
...Rəqs məclisi bitdi, qızlar və xanəndə ilə novazəndə otağı tərk etdilər, yerlər 
seyrəldi; nökərlər otaq boyu xalılar üstünə divarların nəqşlərini əks etdirən 
qələmkar süfrələr salmağa başladılar. Parlaq mis aftafa-ləyənlərdə əl suyu gəldi. 
Nökərlər, Lənkəranın ənbərbu düyüsündən zirəli-zəfəranlı plov dövrələrini 
buğlana-buğlana ortaya gətirdilər. Rəngin xuruşlar, ovşalalar, iskəncəbilər əlvan 
kuzələrdə süfrəni bəzədi... Seyid Əzim nə yediyini, necə yediyini bilmədi. Yeni-
dən naxışlı aftafa-ləyənlərdə əl suyu verilənəcən onun gözünün önündə bir az əvvəl 
gördüyü rəqslərin əfsunkar mənzərəsi durur, ürəyi isə az əvvəl qoşmağa başladığı 
qəzəli təkrar edirdi. 
Mahmud ağa əcnəbi qonağı ilə məşğul olsa da, Rza bəyin ona incə ruhlu şair 
kimi təqdim etdiyi cavanın heç bir hərəkətini gözdən qoymurdu. Gənc nədənsə 
onun qəlbini çox məşğul etmişdi. "Hər çi badə-bad" deyə birdən o, Seyidə müraciət 
elədi: 
- Cavan şairsiz, deyiriər. Ağa, məclisə münasib bir söz desəz, eşidib 
fərəhlənərik. 
...O anladı, bildi ki, imtahana çəkilir... ayaq geri qoymaq məqamı deyil. 
Utanmaq, çəkinmək bimövqe olar. Məgərbirazəvvəlözü"Haça-nacan səs 
çıxarmaqdan ehtiyat edib, düşündüklərimizi ucadan söyləməyəcəyik?" - deyib 
fikirləşmirdimi? Məqamdı; qoy onun ürəyindən 
  
__________________Milli Kitabxana_________________ 
25 
 
Keçən qəzəl, indicə dodaqlarına gəlmək istəyən misralar bu məclisdə səslənsin, 
axı onlar burada yaranıb, ilhamı bu məclisdən alıb, ilk dəfə burada səslənməlidir. 
Hayıf ki, Sona burada yoxdur. Hayıf  ki, o bu misraları eşitməyəcək, bilməyəcək 
ki, Seyid bu sözləri məhz onun rəqsindən ilham alıb söyləmişdir... onun üçün 
söyləmişdir: 
-Ağalar icazə buyursa... - o pul kimi qızara-qızara sözə başladı. Məclisin çox 
yerindən səslər ucaldı; 
-İzindi... 
-Buyuracaqsan...   
-Başla görək, şair... 
O, dizləri üstündə dikəldi, getdikcə artan, ucalan bir səslə qəzəlini oxumağa 
başladı. Rəssam da əlindəki qələmi saxladı. Onun mavi parlaq gözləri maraqla 
gənc şairi seyr edirdi. Anlamadığı sözlərin ahəngini böyük bir diqqətlə, bayaq 
musiqini dinlədiyi diqqətlə izlədiyi hiss olunurdu. 
...Yıxıldım huşdan getdim, tutuldu nitq, Musa t’k, Təcəlla nurunu çün vadiyi-
Sinada gördüm mən... 
Müsəlmanzadə idim, döndüm axır, bütpərəst oldum, Məhəmmad nurunu çün ol 
büti-zibadə gördüm mən. 
O bəzmi bir də, Seyyid, görmək olmaz ağlaram hər gün ki, guya ol büsatı, dün 
gecə, röyadə gördüm mən. 
Qəzəlin son məqtə bəndi deyilən kimi məclisdən "afərin, maşallah, əhsən" 
səsləri ucaldı. Hərə öz hissini bir cürə ifadə edirdi: 
-Balam, nə tez müsəlmanzadəliyi tərk edib, xumar aşiqi Sənana döndün? 
-Qardaş, doğrudan da, cənab Mahmud ağanın məclisinin gözəlliyini elə yuxuda 
görmək olar. 
-Bədahətən... afərin bu qabiliyyətə... 
-Gec gəldi tez öyrəndi, buna deyiblər ha... 
-Maşallah-namxuda, yaxşı şair olacaq... 
-Elə şairdi də... şairin daxı buynuzu olmur ki... 
-A balam, bura Şirvan torpağı deyərlər... Suyundan kim bir gilə içsə - şairdi... 
-Bəs sən neyşə hər bulaq başına çatanda bir xəndək su içə-içə dönüb şair 
olmursan? 
-Nə bilirsən ki, olmuram... 
  
__________________Milli Kitabxana_________________ 
26 
 
Gülüşmə, zarafat artdı; Seyid Əzim ağanın təhsinini gözləyərək, yerində 
rahatlanıb oturdu; onun ürəyi cələyə düşmüş sığırçın ürəyi kimi çıtpınırdı. 
"Görəsən bəyəndimi; imtahandan necə çıxdım?" 
Mahmud ağa məşğul idi, o bədahətən söylənən qəzəlin məzmununu tələsik 
knyaza tərcümə edirdi. O, tərcümə etdikcə rəssamın incə dodaqları xəfif bir 
təbəssümlə titrəyir, Şərq şerinin dəbdəbəsinə fərəhlə qulaq verdikcə, tez-tez başım 
tərpədir, şerin məzmununu bəyəndiyini bildirirdi. Birdən rəssam yerindən qalxdı, 
cavan şairə yanaşdı, hərarətlə əlini sıxıb nə isə dedi və yerinə qayıtdı. Sükut içində 
bu mənzərəni seyr edən Mahmud ağa dilləndi: 
- Afərin, Seyyida, bu qəzəlini başqasından eşitsəydim, məhz bizim məclisin 
təsvirini onda görməsəydim, Füzuli rəhmətüllah yazıb deyərdim. Cənab knyaz da 
deyir ki, sözlərin mənasını başa düşməsəm də, ahənginə valeh oldum. ömrümdə, 
bedahətən belə rəvan şeir deyildiyini ilk dəfə görürəm. Əhsən! Əhməd ağanın 
ruhuna and olsun ki, məclisimizi şərəfləndirdin, qonaq yanında da başımızı uca 
elədin. Xahişməndəm, məclisimizə münasib qəzəlini yazıb verəsən Necəfquluya, 
əzbərləyib gələn məclislərimizdə oxusun... 
-Baş üstə!.. 
...Məclis dağılanda onlar bərabər çıxdılar. Seyid Əzim və Tərlan... hər ikisi 
həyəcanlı və xumar idilər. Hər ikisi qəribə bir hal keçirirdi. Şair ilk dəfə imtahan 
verdiyindən, musiqi, şeir və ədəb məclisində, şerə qiymet verən adamlar arasında 
birinci dəfə öz əsərini oxuduğundan həyəcanlı idi, bu əsərin bəyənilməsindən, 
Mahmud ağa kimi xiridarın ona yüksək qiymət verməsindən xoşbəxt idi. Ürəyində 
yeni-yeni ümidlər doğmağa başlayırdı. Onun da əsərləri bəyəniləcək, dillərə 
düşəcək... babası Axund Hüseynin dediyi kimi "yarımçıq şair" olmayacaq. Görün 
Nizami necə demişdi: 
 
Palangəri beğayəti-xəd 
Behtər ze kollahduziyi-bəd'. 
 
Babam bu şeri birinci dəfə oxuyanda mənə yaxşıca bir dərs verdi. Yazıq qoca 
çox narahat idi. 
Şairə elə gəldi ki, o, babasının səsini eşidir: "Şirvanda hansı daşı qalxızsan 
altında bir şair yatıb, hər kəsək bir şair məzannın başdaşıdır. 
  
__________________Milli Kitabxana_________________ 
27 
 
Oğul, fikir vermişəm, görürəm ki, elmə həvəslisən, kəsb-kara yaxın düşmürsən, 
sən tinətdə1 olan adamdan molla da çıxmaz. Bu yolun qulu ola bilməyəcəksən. 
Amma bil ki, qələm əhli həmişə zəlalətdədi. Nə qədər düz yazsan, bir o qədər 
üsrətdə olacaqsan. Zamanın böyüklərinə baş əyməsən, qəriblikdə dəfh olunmuş 
həmvətənlinin Xaqani kimi, Gengənin qoca şeyxi Nizami kimi, Kərbəla xüddamı 
Füzuli rəhmətüllah təki həmişə Ömrün əziyyətdə, əlin pulsuz keçəcək. Külfət ya-
nında başıaşağı, xarü zəlit olacaqsan. Bu elə bir qədəmdi ki, iqdam etməkdən əvvəl 
gələcək günü düşünməlisən, bütün ömrün uzunu əzaba, nadanların tənə-tərizinə 
qatlaşmağı, İsa ruhullah kimi dirigözlü çarmıxa çəkilməyi, şəhidi-Kərbəla təki 
qurban getməyi qabaqcadan göz önünə almalısan. Sən buna dözəcəksənmi? Həqiqi 
şairin yollarına gül əkilmir, tikan bitir... Bir tağar buğda, bir dəyirmanlıq rizqdən 
ötəri ona-buna, ləyaqətsiz şəxslərə, layiq olmadıqları tərifi deməyəcəksən ki?.. Bir 
bax, Şirvanda o qədər dəyərsiz şair törəyib ki, hər bir savadlı baqqal özünə 
dəbdəbəli bir ləqəb secib, təxəllüs götürub, qurşanıb nəzrn inşadına... Şirvanın hər 
bir bisavad baqqalı şairdi, - az qala məsəl yerinə keçib; amma bil ki, hər baqqal 
savadlı olmadığı təki, əsil şair də baqqal deyil, baqqal olmamalıdı. Şeri, Allah-
taalanın Adəm övladına bəxş etdiyi bu ən gözəl neməti tərəziyə qoymamalıdı. 
Nəzm, istedadi-şeir böyük nemətdi. Kəlamullahi-məcid nəzmən inşad olunub, odu 
ki, tez dillər əzbəri olur. Peyğəmbər sələvatullah şerin, nəzmin bu gözəl 
xüsusiyyətini yaxşı dərk eləyibdi. Amma hər cızmaqara olunan da şeir deyil. 
Qərəz, oğul, istedadi-nəzmi, əgər o səndə zühur eləsə, peyda olsa, tərəzi malı 
eləmə!" Şair, babasının sözlərini indi də kəsməyə cürət etmir, xəfif bir təbəssümlə 
titrəyən dodaqları isə pıçıldayırdı: 
 
Oldum ol gün ki, çardəh salə,  
Düşmədim fıkri-dövlətü malə,  
Eylədim arifanə kəsbi-ülum... 
 
Şair öz aləminə, xəyal ilə şeir aləminə qapılmışdı. Cavan şair nə bileydi ki, bir 
zaman babasının sözləri haqq çıxacaq, onun həyatı çox üsrətli keçəcək? O nədən 
bileydi ki, "Köpəyə ehsan", "Hədisi-vaiz", "Şamaxı bəylərinə həcv" yazacaq və 
özünə yüz-yüz düşmən qazanacaq, yeddi-səkkiz baş külfəri dolandırmaq üçün ruzi 
tapa bilməyəcək, dost-aşinalara "tərif dolu mənzum məktublar" da yazmağa 
məcbur olacaqdır? Odur ki, bu gələcəyi indi başqa gözlə görür və gülümsəyirdi... 
  
__________________Milli Kitabxana_________________ 
28 
 
Onunla yanaşı addımlayan Tərlan da öz aləmində idi, bu məhəbbət aləmi idi. 
Tərlan öz dostunun nə düşündüyü ilə maraqlanmır", duymurdu da. Onun gözləri 
qarşısında bir ceyran, bir sona cilvələnirdi. Qızın afətlər saçan gözləri Tərlanı 
harasa səmavi bir aləmə çağırır, rəqsan əlləri ona gəl-gəl eləyir, oynaq ayaqları isə 
qaçır, bu xoş, gözəl xəyalı Tərlandan uzaqlaşdırırdı. "Onu istəməyimə kim razı 
olar? Heç ata-anamı demirəm, budu ey, yanımda yeriyən dostuma da deyə 
bilmərəm ki, onu istəyirəm, onun üçün Məcnun kimi səhralara düşərəm, Fərhad 
kimi Bisütun çaparam, Vamiq kimi sulara baş vuraram... Amma adını dilimə gətirə 
bilmərəm... kimə desəm, ələ salıb gülər mənə... "Çəngidən arvad olar? - deyib 
dolayarlar. Heç kəsin ağlına da gəlməz ki, mən Sonadan ötrü diri-diri ölərəm, elə 
indinin özündə də yanıram, tüstüm təpəmdən çıxır, amma görən yoxdu, bilən 
yoxdu dərdimi... Yaxşıdı ki, yoxdu da... Ah, kaş ki, şair olaydım, ona bir qəzəl 
yazıb göndərəydim. Amma hayıf ki, nə qədər çalışıramsa bircə söz də qoşa 
bilmirəm..." 
 
Birdən o xoş xəyallarının təsirilə dostuna müraciət elədi: 
-Ağa, gəlsənə mənim üçün bir qəzəl yazasan... 
-Necə yanı mənim ücün? 
-Mən onu... - O duruxdu, qıpqırmızı kəsildi, sözünü davam etdirə bilmədi, 
qeyri-ixtiyari gəlib çıxdıqları Zoğalavay sahilindəki söyüd ağacına söykəndi. Şair 
də dayandı. İndi onun gözləri Tərlanda idi ki, o da Tərlan kimi gənc idi, bu sıx 
çatma qaşlar, onların altında daha da aydın ala görünən gözlərə diqqətlə baxdı, 
onlardakı yuxu xumarlığı Seyid Əzimi oyatdı. "Deyəsən, ürəyin kiminsə eşqilə 
vurur, ağa Tərlan, dostum, bəlkə səhv eləyirəm? 
-Hə, sən onu... neyləyəcəksən? Aadə, oxuyacaqsan? 
-Təkcə mənim üçün yaz, birnəfərə göndərəcəm onu... ona... 
-Kimə, bilmək olar? 
Tərlan daha da qızardı, nəzərlərini dostundan gizlətməyə çalışıb uzaqlara baxdı, 
ona elə gəlirdi, şairin dərin-dərin nüfuzedici baxışları gözlərinə sancılsa sirrini 
bilər! Halbuki Tərlan onun, sevdiyi gözəlin adını ürəyində də çəkməyə qorxurdu, 
qorxurdu birdən çaşıb yuxuda dilinə gətirər, anası eşidər, atası - "qapaqlı" bilər, 
xəbər tutar... 
Tərlanın halı şairdən yayınmadı, gulümsədi: 
-Qorxma, dostum, bəyəm mən bilmirəm ki, bizim kişilər nə qədər 
aşiq olsalar da, sevdikləri sonanın adını dillərinə gətirməzlər (Tərlanın 
ürəyi qopdu, necə? Sona?), istədikləri yaşılbaşın, ceyranın ismini heç 
kəsin yanında çəkməzlər. (Tərlan bir az sakitləşdi). Di yaxşı, əcəb 
  
__________________Milli Kitabxana_________________ 
29 
 
xeyir xəbərdi, demək, inşallah, tezliklə toyunda kef eləyəcəyik, məndən də 
hədiyyə sənə bir qəzəl olar, neyləmək, "bərki-səbzəst hədiyyeyi-dərviş"1. 
Onlar indi artıq yerdə, çayın şırıltı ilə axan sahilindəki daşların üstündə 
oturmuşdular. Hər ikisi sərin bulaqlardan yığılıb gələn dumduru suda əl-üzünü 
yumuş, sərinləmişdi. Söhbət məhəbbətin böyük nemət olduğundan, lakin bunun 
indiki zamanda çoxlarına müyəssər olmadığından, gənclərin ata-ana rizası, yengə-
xəlfə axtarışları, əqrəba məsləhətləri ilə evlənməsi və bunların törətdiyi ağır 
nəticələrdən gedirdi. Şair, dostunun qəlbindəkiləri bilmədiyindən, onu sevməsi ilə 
bəxtiyar sanır və deyirdi: 
-Bilirsən, qardaş, xoşbəxtsən ki, sevdiyin gözəli tanıyırsan, görmüsən, yəqin ki, 
hal-əhvalına da bələdsən. Amma, mənim evlənmək yadıma düşəndə, canıma 
titrətmə düşür, qara-qorxu ürəyimə dolur. elə bilirəm ki, qara qızdırmaya 
tutumuşam. Kimi alacaqlar, "alnıma kim yazılıb", nədi, nəçidi, hələ çirkin-gözəlliyi 
bir yana dursun, heç olmasa, bir adamlığı olacaqmı? Eh... nə deyim, bəyəm özün 
bilmirsən? 
Şair bilmirdi ki, onun toy, səadət haqqında qeyri-ixtiyari dediyi hər bir kəlmə 
bədbəxt Tərlanın ürəyinə sancılır, "haradan bizdə o bəxt, kaş nəfəsin fal olaydı, 
cəddin köməyim olaydı, Ağa ..." 
Şair isə sözünə davam edirdi: 
-Nə başını ağrıdım, gün keçir, qalx gedək. Elə bu axşam sənə ürəyindən xəbər 
verən bir qəzəl yazmağa çalışaram. Yaxşı, daxı sımsığını neyşə sallamısan, aadə?.. 
Razıyam ki... 
Onlar yola düzəldilər. Şair bayaqkı hisslərin təsirilə, dostunun çiynindən tutub 
irəlilədikcə deyirdi: 
-Eh, dostum Tərlan, görəsən dünyada elə bir zaman olacaq ki, hər bir cavan özü 
öz taleyinin ağası olsun? Özü görsün, istəsin, alsın; balı da onun, bəlası da onun 
olsun, Daxı ortalıqda yengə-dərnə olmasın? 
öz zövqüylə seçsin, tutmayanda da öz səhvinin, xətasının təqsirini özü çəksin, 
öz taleyinə özü cavabdeh olsun? Öz bəxtini, həyatını başqasının tələbinə görə 
deyil, öz məzağına2 görə qursun? Bilirsənmi, mən biləni dünyada əsil insan 
azadlığı o zaman olacaq, əsil evlilik həyatı da o zaman qurulacaq. Mən o gələcəkdə 
belə taleli cavanlara indidən qibtə edir, salam göndərirəm. 
  
__________________Milli Kitabxana_________________ 
30 
 
Tərlan şairin bu atəşin nitqini heyran-heyran dinlədi və birdən qeyri-ixtiyari 
səsləndi: 
- Əleykəssalam. 
Hər ikisi qəh-qəh çəkib güldü. 
...Axşam azanında Qalabazar məhəlləsinə girdilər. Azançı Kəlbə Mürvətin 
gözəl səslə çəkdiyi azan məhəllə möminlərini namaza çağırırdı. Əli qələmkar 
boğçalı, hamamdan qüsldən qayıdan təravətli bir qoca "axşamçağı" təki bir 
demədən "aşiq-məşuq" söz-söhbətilə gəzməkdən qayıdan cavanlara tərs-tərs baxıb 
evinə tərəf gedirdi: "Lahövlə vəla qüvvətə illa billah..." Bu Seyid Əzimgilin ev 
qonşuları Məşədi Qənbər idi. O, demək olar ki, səhər dəstəmazını da, axşam 
dəstəmazını da hamamda alırdı... 
...Səhərdi, gülgün, nazəndə bir səhərdi, təbiət günəşdən, firuzəyi göylərdən, 
yaşıl çəmənlərdən min bir rəng almışdı.., 
Seyid Əzim Zoğatavay sahilindəki söyüdlüyə enirdi, bu onların Tərlanla daimi 
görüş yeri idi. Şair burada bəzən saatlarla oturub dostu ilə söhbətləşər və çox vaxt 
təklikdə əyləşib düşünə-düşünə xəyala dalardı. Bu xəyallar suyun qəribə ahəngi, 
həzin şırıltıları altında bəzən bir nağıl, bir əfsanə qədər uzun və şirin olardı. 
Günlərlə əyləşdiyi, şirin xəyallara daldığı bu sahildə o, qarğı qələmini çıxarıb 
balaca qələmdandakı quru mürəkkəbi ağzının lığabıyla isladıb dizi üstünə qoymuş, 
ağ kağıza iik qəzəllərini yazmışdı. Bu yerlər gənc şairdə ilham oyadan doğma 
Vətən timsalı kimi əziz və gözəldi. Bu yerlərdəki salxım söyüdlər, sərvlər qəribə 
bir təzadla bir-birinə qarışırdı. Söyüdlər bədbəxt qızlar kimi başını aşağı salmış, 
saçlarını sulara sərib yuyur, sanki gecə gördüyü yuxunu axan sulara nəql edirdi... 
Sərvlər isə Şirvanın adlı-sanlı cavanları kimi qürurla başlarını firuzəyi göylərə 
qaldırmışdı. Vətənin qız və oğulları yan-yana - biri başıaşağı, başıbəlalı, gözü 
yaşlı, pərakəndə saçlı, pərişan görkəmli - şair qəlbi kimi!.. Digəri uca, qədd-
qamətli, məstanə duruşlu, ox bədənli, sərvi-azad qədli... O çox vaxt çayın 
kənarında oturub düşünürdü: "Axır... çay həmin çaydı... Yüz min illər keçəcək, 
yenə də çay axacaq... Zərrələr həminki olmayacaq... Cəmiyyəti-insaniyyət də 
belədir... Əbədi həyat, əzəli həyat davam edəcək: insanlar, milyonlarla zıhəyat 
gəlib-gedəcək, fəqət fərdlər həminkilər olmayacaq... Bu zərrələr kimi... Cəmiyyəti-
insaniyyət də axan çaya, fərdlər isə ondakı zərrələrə bənzər..." 
Şair indi də bu xəyalların təsiri ilə məlum söyüdün altında əski yerində oturdu. 
indi, bir az sonra bəlkə Tərlan da hacının çəngindən 
  
__________________Milli Kitabxana_________________ 
31 
 
nicat tapıb gəldi... Bəlkə gəldi... "Ey böyük kainat, sənin qanunların, səndə 
cərəyan edən hadisələr necə də insanlara şamil edilə bilər". 
Birdən şairi uzaqdakı bir qaraltı cəlb elədi. O, yerindən qalxdı, "bu kim ola?" 
Gənclrə məxsus hər bir şeyə yetiklik etmək xüsusiyyəti onun da varlığına hakim, 
ikinci xasiyyəti idi. Xüsusilə görünən qaraltı adi insanlar kimi oturub, yaxud da 
dayanıb durmamışdı. O, qarşı qayanın üstündə açıq bir yerdə idi. Qarşısında nə isə 
uca, çox uca rəhilə və ya lövhəyə bənzər bir şey vardı. Həmin qaraltı gah bu 
lövhəyə yanaşıb əli ilə, yaxud əlindəki nə iləsə onun üzərinə vurur, toxunur, nə isə 
edir və arabir geri çəkilib durur, gah ətrafa, gah da qarşısındakı payaya vurulmuş 
taxta lövhəyə baxırdı. İndi Seyid onu lap aydın görür, bütün hərəkətlərini izləyirdi. 
Geyim və görkəmindən də bu yerlərin adamına oxşamırdı. 
Şair Tərlanı gözləyə bilməyib, yerindən aralandı və həmin şəxsə tərəf yollandı, 
O, çayın eninə iri qara daşlar qoyulmuş dayaz yolamından, daşdan-daşa addayaraq 
keçdi və qarşı sahilə çıxdı. Yaxınlaşdıqca həmin adamı tanıdı. Bu cənab Mahmud 
ağanın evində, onun ilk çıxışını dinləyən qonaq - "şəkil çəkən" adlandırdığı rus idi. 
Sonra Tərlan ona demişdi ki, "bu da xaricilərdə rəssamlığı sənət eləmiş adamlar-
dandı, bizim xəttatlar kimi..." o zaman Seyid Əzim incə miniatür və zərif, əlvan 
ornamentlerlə bəzədilmiş Nizami "Xəmsə"sini, Füzuli Divanın, Xaqaninin 
"Mədain xərabələri"ni və "Həbsiyyə"sini, babasından ona yadigar qalmış 
müzəyyərı Quranı xatırlamışdı. Bu əlyazmaları onun "Mütəvvəl", "Məsnəvi", 
"Nəhv", "Nəqli-həmdunə", "Rövzetüs-səfa", "Kənz", "Qamus", "Gülüstan", 
"Bustan", "Fiqh", "Layebzer", "Tarixi-cahanara", "Şərhi-mütəvvəl" kimi kitabları 
sırasında ən yaxşı, qiymətli yerləri tuturdu, o bu kitabları dönə-dönə oxumağı 
sevirdi, İndi şair rəssama yanaşdıqca onu diqqətlə gözdən keçirir, heç bir hərəkətini 
nəzərdən qaçırmamağa çalışırdı. 
"Cənab Mahmud ağa, onu knyaz adlandırdı. Knyaz Qaqarin... Görəsən knyaz 
onun adıdı? Təkcə adını demək ayıb deyil ki? Görəsen onlarda tanımadığın yad 
adamı, o qədər də sənə yaxın olmayan adamı necə çağırır, necə səsləyirlər?.. 
Görəsən cənab knyaz desəm inciməz ki, bizim dili bilirmi, necə anlaşarıq? 
Mənimlə danışmaq istərmi?" 
Cavan şair rəssama yaxınlaşdı. Knyaz onu hələ görmürdü, birdən arxadan gələn 
hənirtiyə tərəf döndü, nazik ağbəniz üzünə xəfıf bir təbəssüm qondu. Seyid Əzim 
də gülümsədi. Gənclərin arasında keçən bu ilk təbəssüm mübadiləsi onların qəlb 
qapılarını bir-birinin üzünə açdı. Rəssam düşünürdü: "Ha... Bu cənab Mahmud 
bəyin mənzilində 
  
__________________Milli Kitabxana_________________ 
32 
 
improvizasiya yolu ilə şeir söyləyən, ekspromt ilə şeir deyən cavan şairdir. 
Hayif ki, dilini bilmirəm. Mehriban cavana oxşayır". Hər ikisi qızarmışdı, heç biri 
sözü nədən başlayacağını, necə anlaşacağım bilmirdi. Seyid Əzim rəssamın 
geyimini diqqəttə gözdən keçirirdi: indi onun əynində qonaqlıqda gördüyü libas 
yox idi, onun çiynində bir növ əbanı andıran qara bürüncək var idi, uzun saçlı, başı 
açıqdı, sarışın qıvırcıq saçları az qala çiyinlərinə dağılırdı, dağ havasının xəfıf 
mehindən bu ipək kimi zərif tellər oynayır, onun üzünə qəribə, xoş bir yaraşıq 
verirdi. 
Bundan sonra şair yetiklik elədi, o ömründə şəkil çəkilməsini görməmişdi. 
Xəttat Nəcəfqulu Məktəbinin dizi dibində çox oturmuş, sünbüli, reyhani, nəsx, 
şikəstə, süls xətlərindən dərs almışdı: arabir ornamentlərlə Quran, divan 
bəzəyənləri də görmüşdü. Əlyazmalarını şirazələyən Hacı Qafur Əfəndinin də işini 
müşahidə etmişdi, amma rəssam görməmişdi, onun bir gözü hələ adını bilmədiyi 
lövhədə - mol-bertdə idi. Rəssam bunu anladı, axı Şərqin bu ağır bəlasından 
xəbərdar idi: islam dini şəkil çəkməyi, insanı təsvir etməyi qadağan edir, o bunu 
eşitmişdi, bilirdi. Odur ki, gənc şairin marağı onun üçün dilsiz də olsa aydın idi. O 
bitməmiş əsəri tamaşaçıya göstərməyi sevməsə də, əlindəki fırça və rəngləri 
yaxında göy ot üzərinə sərdiyi xalçanın üstünə qoyub, gənc şairə yanaşdı, onun 
əlindən tutdu və dərhal buraxdı, "vay, mən nə etdim, axı mənə demişdilər ki, özləri 
əl verməsələr, heç kimə toxunma, onlar kafır təmasını murdar hesab edir, birdən 
inciyər". Lakin şair bu dəfə özü onun əlindən tutdu, molbertə yaxınlaşdılar... Seyid 
Əzim maraqla lövhəyə çəkilmiş rəsmi seyr etməyə başladı. Bu onun Mahmud ağa 
məclisində gördüyü qaraçı qızlarının təsviri idi... "ilahi, sən ona nə böyük istedad 
vermisən, bir işə bax... Gör bir qızları necə də oxşadıb, elə bil lap özləridir, bir 
almadı yarı bölünüb... Hələ Sona... elə bil belinə vurduğu əllərini indicə yuxarı 
qaldıracaq, göyərçin kimi qanad çalacaq... Ecazına şükür, Xudaya!" 
O, barmağıru rəsmə toxundurmadan işarə ilə qızları göstərib bir-bir adlarını 
deməyə başladı. "İzzət... Qəndi... Sona..." Rəssamın üzünə xoş bir təbəssüm 
yayıldı. 'Tanıdı, bəyəndi, deməli zəhmətim hədər getməyib, düz tuta bitmişəm". O 
gütümsəyib, şairin əlindən tutub bərk sıxdı: 
- Nu kak, xoroşo? 
"Xoroşo" sozünü bazara gələn malakanlardan bütün Şirvan əhli yaxşı bilirdi. 
Qalan sözləri başa düşməsə də cavan şair, gənc rəssamın səsinin ahəngindən və 
"xoroşo" sözündən rəssamın nə demək istədiyini, nə soruşduğunu anladı. O, 
qızardısa da, tez-tələsik, böyük bir 
  
__________________Milli Kitabxana_________________ 
33 
 
Vəcd və həvəslə rəssamın ovcundakı əlini sıxdı: "Xoroşi, çox xoroşi, lap 
xoroşi". Bu üç "xoroşi" rəssamın ürəyinə işlədi, ona ən yüksək qiymət, ən yaxşı 
tənqidi qeyd kimi təsir bağışladı: "Bu hələ tam tablo, bitmiş əsər deyil, sadə bir 
etüddür, əgər o, burada öz vətəninin nazəndə qızlarını tanıyıb qiymətləndirə 
bildisə, mən doğrudan da bəxtiyaram, mən bu əsər üzərində mütləq işləməliyəm" 
sözləri xəyalından keçdi. "Təəssüf ki, mən sənin dilini bilmirəm, möhtərəm şair, 
əgər bilsəydim, əgər sənin öz əksini də çəkə bilsəydim, buna sənin və ya 
həmvətənlərindən lazım bildiklərimin birini razı sala bilsəydim, nə gözəl olardı". 
Gənc şair qarşısında bütün gözəlliyi və insani coşqunluğu ilə canlanan qızların 
rəsmlərini gözdən keçirir və düşünürdü: "Ya rəbbi, bəs nə üçün bizə rəsm etmək, 
insan surətini canlandırmaq qədəğən olub, neyşə bizim mollalar deyir ki, guya sən, 
ey böyük xaliq, çəkilən hər bir rəsm üçün o haqq dünyada çəkən rəssamdan can 
istəyəcək, çəkdiyi surəti canlandırmağı tələb edəcəksən? Bizim elə cənab 
Məktəbinin ixtiyarı olsaydı, gör-götür dünyasıdı, oxuyub öyrənsəydi, yəqin ki, o da 
belə gözel xarüqələr yarada bilərdi. Kərəminə şükür, Xudaya, nə üçün bizim 
bədbəxt müsəlmana bütün dünyanın ən gözəl nemətləri qədəğən olunub. Şəkil 
çəkmək, musiqi çalmaq, şeir demək, qərəz insanın dimağına səfa verə bilən nə 
varsa, hamısı biz müsəlmana o biri dünyada vəd olunur, bu dünyada isə, əzab, 
yalnız əzab... Hələ bir üstəlik Allah ən çox istədiyi bəndəsini əzab içində saxlayır, 
onu əzabla imtahana çəkir ki, sidqinə inansın deyirlər... Bu ki ədalət olmadı... nə 
isə, əstəğfürullah... və əlhökmilillah... Mütləq bu barədə ağa Tərlan ilə də 
danışmalıyam", - deyə dostunun gülümsər simasını xəyalından keçirtdi. Şair və 
rəssam bir-birinin üzünə baxır, hər ikisi gənc qəlblərinin gözü ilə bir-birini seyr 
edir, ilham dililə bir-birilə söhbətləşirdilər. Birdən hər ikisi gözlərini molbertdən 
ayırıb, Şirvanın bu qəribə guşəsini sükunət içində seyr etməyə başladılar. 
Qulaqlarında Zoğalavayın həzin şırıltısı səslənir, sanki deyirdi: "Yaradıcı insanlar, 
siz ki fitrətən qardaşsınız, siz ki hər ikiniz təbiətin bu rəna guşəsini eyni bir 
məftunluqla seyr edir, mənim əzəli nəğmələrimi eyni bir həyəcanla dinləyirsiniz..." 
Əgər bir-birinin dilini anlasaydılar, mütləq yek-digərinə belə deyər, hər an başqa 
bir rəng alan dağların, dərələrin, ağacların, çəmən və çiçəklərin sehrkar 
gözəlliyindən danışardılar. 
Biz ki onlara kömək edə bilməyəcəyik. Bax, budur, o gələn Tərlan da bu 
yerlərin səfasını bir aşiq, bir Məcnun məfhunluğu ilə duyursa da, o da rəssama bir 
söz deyə, öz duyğularından bir şey anlada bilməyəcəkdi. 
  
__________________Milli Kitabxana_________________ 
34 
 
Yaxında dilmanc da yox idi, mütərcim də... Mahmud ağa günorta yeməyindən 
əvvəl öz otağında kamanda inləyən Bayatı-şirazın həzin laylaları, nalələri altında 
xoş bir yuxuya getmişdi. O, bir az sonra tanrı çaldığı şur sədaları ilə yuxudan 
oyanacaq, günorta yeməyinin hazır olduğunu bilib, qonaqları mey, məzə, rəqs, 
musiqi və şeir məclisinə dəvət edəcək idi... 
Gəlin biz də heç bir şeylə kömək edə bilməyəcəyimiz cavanları ilk insanın dili 
ilə anlaşmaqda qoyub yolumuzu dəyişək... Başqa bir məkana, bizi maraqlandıran 
başqa insanların yanına gedək, görək onların taleyi nə yerdə qaldı... 
Orda bizi bir dəstə qız, ana torpağın yetirdiyi çiçəklər qədər incə, rayihədar bir 
qız dəstəsi gözləyir... 
 
GÖRÜŞ YERİ 
 
Qızlar bu gün paltarlarını yumaq, yuyunub arınmaq üçün özlərini çayın adam 
ayağından uzaq bir guşəsinə vermisdilər. Buralarda gediş-gəliş yox, gicələr isə 
dərin idi. Səhər gün istisi qalxmamış, Ədil onları bura gətirmiş, əmin-aman yer 
olduğuna arxayınlaşıb, onlardan aralanmış, yaxındakı meşəliyin kölgəliyinə çəkilib 
palaz saldırmış, uzanıb yatmışdı... Qızlar deyə-gülə paltar yuyurdular. Sona, İzzət. 
Qəndi çaydakı iri çopur daşları kənara çəkib, paltarları bu daşların üstündə yuyur-
dular. Ağ gilabı suda islandıqca paltarların üstünə yayılır, köpüklənirdi; qızlar yaş 
paltarları çəngələyir, daşa çupır, ovxalayır, sonra da çayın göz yaşı kimi duru 
suyunda yaxalayıb, sahildən aralı kolların üstünə sərirdilər. Sona əlindəki iri 
mələfəni yuduqca gözləri yol çəkirdi. Qəndi ona sataşdı: 
-Hə, nə əlində paltar dondun aaz... Gözün yol çəkir, deyəsən... 
-Hə, gözüm yol çəkir... 
-Səfərdən gələnin var? Sonanın səsi titrədi: 
-Kimim olacaq ki, sən bilməyəsən, a çoxbilmiş... 
Qəndinin qələmiqaşları quş qanadı kimi qalxdı, elə bil körpə quş uçacaqdı, 
birdən dayandı... İncə dodaqlarındakı xəfif təbəssüm qəh-qəhəyə çevrildi: 
-Hardan çoxbilmiş oldum? Hansını bilsəm də, sənin bircə sirrini bilmədim ki, 
bilmədim... 
  
__________________Milli Kitabxana_________________ 
35 
 
- Mənim sirrimi? 
Qəndi kəlağayısını suya çəkməklə məşğul olduğu halda, onlardan göz 
çəkməyən İzzətə göz vurdu: 
-Bəs kimin? 
-Mənim heç bir sirrim-zadım yoxdu... Necə deyiblər? 
 
Pirdirəki pirivüz,  
Mən də sizin birivüz. 
 
-Elə var!.. Elə bilirsən bilmirik ki, axır vaxtlar kimin üçün oynayırsan, kimin 
üçün ah-uf eləyirsən? Keçən üzük falında kimin üçün üzük salmışdın suya, a 
faqqı?! 
-Sən Allah bəsdi... 
Qəndi süzgün gözlərini bir az da süzdü. Sonaya sanki məhəl qoymadan söhbətə 
başladı: 
-Bilirsən, İzzət, iki adama gümanım gedir, amma hansıdı bilmirəm... 
Hamısından kiçik olmasına baxmayaraq, Sonaya daha çox yaxın olan Nisənin 
üzündə həyəcan duyuldu, elə bil ki, dostunun sirrinin açılmasını istəmirdi, amma 
gizləyə də bilmirdi. Sonaya yaxınlığını göstərmək arzusu bu hıssə qalib gəldi, uşaq 
sadəlövhlüyü ilə gülümsünüb dilləndi: 
-Amma mən bilirəm, bi-li-rəm... 
Sonanın qaşları çatıldı, qara gözlərindəki şəfqətlə Nisəyə baxdı, qıza acıqlana 
bilmədi: 
-Sən heççə şey bilmirsən, Nisə, gəl bu ağı apar sər. 
Nisənin dolğun dodaqlarındakı təbəssüm dərhal soldu, o dostunun səsindəki 
kədəri duymuşdu, dostu ondan narazı idi. Qız yaş balaqlarından su süzülə-süzülə 
yerindən qalxdı, yumaqda olduğu balaca köynəyi çəngələyib xışmaladı, 
yumurlayıb onun üçün çanağı əvəz edən daşın üstünə qoydu, ürkək addımlarla 
sevimli müəlliməsinə yanaşdı. Sona sıxılmış mələfəni Nisəyə verəndə gəlinin 
gözlərində elə bir dərd, elə bir ələm var idi ki, bu gənc qızın nəzərlərindən 
qaçmadı, ağır daş kimi qəlbinə çökdü. Qız təəssüfləndi. Hələ heç bir şey deməsə 
də, sirri vermiş kimi, cinayət üstə tutulmuş uşaq təki dodaqları büzüldü, az qala 
ağlayacaqdı. Onun bu halı Sonaya bərk təsir elədi, şəfqətlə şagirdinə baxıb yavaşca 
dedi: 
-Di yaxşı, amma bundan sonra böyük danışanda sən sus... 
-Yaxşı... - qız burulu mələfəni alıb açdı, çırpdı, qırışlarını düzəldə-düzəldə 
qaramığ kollarının üstünə sərdi. 
  
__________________Milli Kitabxana_________________ 
36 
 
İzzətlə Qəndi isə əl çəkmirdilər; xüsusilə Qəndi bərk maraqlanmışdı: 
-Aha, torbada pişik varmış ki... bizim xəbərimiz yox... Sən Allah, Nisə, sən 
mənim canım, de görək bildiyin nədi? 
İzzət da ona qoşuldu: 
-Ayıb deyil, Nisə, bizdən neyşə gizləyirsən? Bu gün də olmasa sabah 
biləcəyik... bizim ki, bir-birimizdən gizlinimiz yoxdu... 
Qız duruxub durmuşdu, amma artıq tərəddüd etmirdi, duraxması da özünü 
yamanca yerdə ələ verməsinə, ağzından lazım olmayan söz qaçırmasına görə idi. 
İndi daha onu öldürsəydin də bildiyini heç kəsə deməzdi. Təkcə pərt olmuşdu ki: 
"Niyə mən bö'üklərin sözünə qarışdım?" Sona harayına gəlməsəydi, Qəndi ilə İzzət 
ondan əl çəkməyəcəkdilər: 
-Di yaxşı, bəsdi, əl çəkin uşaqdan... Axı o nə bilir, nə desin sizə... Paltarınızı 
yuyun, gün suyu qızdırıb, nə qədər adam-zadyoxdu, çimək... 
-Aralığa söz qatma, niyə bizdən gizləyirsən?.. 
-Dedim ki, heç bir şey gizlətmirəm... Sona paltar yumağı bitirib durdu: 
-Nisə, gəl başıma su tök... 
Nisə hələ də pərtltyin təsiri ilə aram-aram yerinden qalxdı, qazançada gün 
altına qoyulmuş suyu yaxına çəkdi. Sona qara, parlaq hörüklərini açdı, mis 
piyalənin içinə iki yumurta çırpdı, bir az su əlave edib çaldı, sonra başına töküb 
saçlarını yumağa başladı. Sonanın tələbi ilə Nisə, arabir mis piyalə ilə qazançadan 
ilıq su alıb onun başına tökürdü. 
Sona saçlarını yuyub tağ ayırdı, narın dişli taxta daraqla daramağa başladı. 
Onun üzündən, çənəsindən, saçtarından və dirsəyəcən çılpaq qollarından təmiz su 
süzülürdü. Tərdən təmizlənmiş, sudan sərinlənmiş başında bir yüngüllük duydu. O 
hər iki tərəfdən saçlarım hörüb ayağa qalxdı, indi hörükləri onun dizlərinəcən 
enirdi. Sona bu uzun hörükləri bir neçə dəfə başının ətrafına doladı, uclarını gətirib 
əmgəyinin üstündə düyünlədi, ağ güllü al sərqətfə ilə başını bağladı. İndi artıq 
gülümsəyirdi, elə bil ki, bir az əvvəlki kədər də üzündən su ilə yuyulub getmiş, 
qara fəttan gözlərinə, qızarmış yanaqlarına, nəm dodaqlarına qızılgül təzəliyi, 
tərliyi gətirmişdi: 
-Qızlar, gəlin çimək... 
Sona üst paltarlarını soyundu. Köynəyini və islaq dizliyini çıxarıb daşın üstünə 
atdı, bircə uzun, ərəbi donu xatırladan, nazik gecə köynəyində qaldı. Cəld cumub 
özünü giconun ən dərin yerinə saldı, tez-tez qol ataraq üzməyə başladı. Qızlar da 
gülüşərək ona qoşuldular. İndi 
  
__________________Milli Kitabxana_________________ 
37 
 
giconun sakit suyu, (al axan pozulmuşdu, dörd sona üzür, dörd pəri qol atırdı. 
Dumduru su köpüklənir, sıçrayıb ətrafa zərrələr kimi dağılır, qızların 
qaqqıltısından, suyun şappıltısından basqa heç bir şey eşidilmirdi. Qızlar aləmi 
unutmuşdular. Ətrafda heç kəsin olmadığına arxayındılar. Amma qızlar tək deyildi. 
Bayaqdan bəri qarşı sahildə onlan iki göz izləyirdi. Bu gözlərin kimə məxsus 
olduğunu bilmək üçün gəlin çayın o biri tayına keçək. 
...Tərlanın onları görməsi heç də təsadüfı deyildi. Bir neçə vaxtdan bəri Tərlan 
münasib an gözləyir, çoxdan bəri mütrüf Ədilin evini güdürdü. Məhəbbət Tərlanı 
həlak eləyirdi. Tərlan bu böyük aləmdə özünə yer tapa bilmirdi. Hər axşam 
Mahmud ağanın otağında Sonanın rəqslərinə tamaşa eləmək artıq gəncə bəs 
eləmirdi. O sevdiyi qızı təklikdə görmək, səsini eşitmək, sözlərini dinləmək, dərd-
sərini söyləmək, nəfəsini duymaq istəyirdi. Bu arzu hava kimi, su kimi, çörək kimi, 
ana nəvazişi kimi çox, olduqca çox böyük bir zərurətə çevrilmişdi. Bu arzu 
Tərlanın körpə ürəyini qarsalayıb qovurur, yandırıb yaxırdı. O nə dostlarının 
nəsihətlərini, nə də ata-anasının hədələrini eşidəcək halda deyildi... Bu hiss 
Tərlanın gücü çatmayan azman bir qüvvətə çevrilmişdi, bir ahənrüba olmusdu, 
çəkib aparırdı onu, hara? Özü də bilmirdi... Tək bir təsəllisi var idisə bu da ağanın 
qəzəllərini oxuyub məhəbbətin sehrini dinlədiyi anlarda olurdu.,. O gah çəngi 
dəstəsilə qarabaqara toya gedir, gah onların ardınca dabanbasma Mahmud ağanın 
otağına gəlir, gah qızların axşam azanından, əl-ayaq yığışandan sonra gedə 
bildikləri qəriblər hamamına ötürür, gah da Şamaxıdan qırağa - başqa mahallara 
gedən furqonlarının dalınca atım səyridirdi. Bəzən o qızların qab-qacaq yuduğu və 
ya su doldurduğu arxın baş tərəfıni kəsdirib oturur, mövsümünə görə müxtəlif 
meyvələr, alça, gilas, alma, armud, əzgil alıb suya buraxırdı, bəlkə Sona da 
meyvələrdən birini tutub yedi! Amma, yox, uzaqdan-uzağa göz qoyub görürdü ki, 
Nisə, Qəndi, İzzət, Məleykə və başqa qızlar həmin meyvələri tutub gülə-gülə 
yeyirdilər. 
-Görəsən hansı bəxtəverçün axıdırlar? 
-Aaz, Sona, sən də ağzını şirinlət! 
-Ay təzə meyvəni suya axıdan oğlan, neçə belə nübarlara çıxasan, ha-ha-ha. 
Allah səni istəklüvə yetirsin. 
Tərlan nə bileydi ki, Sona bu meyvələri yeməkdən ötrü ölür, amma "bəlkə 
cadulanıb" deyə yemir, yemək istəyir - çünki sevdiynin əlləri dəyib onlara, əl 
vurmaq, toxunmaq istəyir - çünki bilir, bu meyvələri onun üçün, onun adına alıblar, 
onun məhəbbətilə sulara axıdıblar; amma 
  
__________________Milli Kitabxana_________________ 
38 
 
yemir - qorxur ki, bu cadular onu yoldan çıxarar, onun dəyanətini qırar və o, 
Tərlanı qoruya, səhv addımdan, xətalardan saxlaya bilməz. Tərlanı daha da eşq 
divanəsi eləyer, xata-bəlayə salar. Dilə-ağıza düşər Tərlan, daş-qalaq elərlər 
Tərlanı. İrağ-irağ "çəngiyə vurulub, çəngiyə qoşulub", deyərlər Tərlana... 
Sevdiyinin bədbəxtçiliyinə səbəb olar. 
Qız qəlbindən bu əziz adı dönem-dönem keçirsə də, dodaqlarına gətirməkden 
çəkinirdi. 
Tərlana elə gəlirdi ki, onu görüb, məqsədinə yetiklik eləyən yoxdur... amma 
görən də, yetiklik eləyən də var idi... Cidanı çuvalda gizlətmək olmaz, yanan 
yerdən tüstü çıxar, göz acısdırar... Oda, alova, çevrilər. 
Bu gün, deyəsən, güdükçülərdən heç birisi həndəvərdə yox idi, olsaydı da, 
Tərlanın bundan xəbəri olmayacaqdı. Gəlin biz də nəticəsiz, qorxulu bir 
məhəbbətin odunda yanan Tərlana baxaq, biz də qara ürəkliləri unudaq, qorxu-
hürkü bilmədən, həyatı haqqında düşünmədən, od ilə oynayan, böyük eşqinin 
dalınca qəlbinin çağırışına cavab verib bayaqdan bəri bu həndəvərdə özünə dalda 
yer tapan Tərlana tamaşa eləyək. 
Tərlan dünyanı unutmuşdu, dedim - haqdı... 0 parlaq, bircə bulud da 
görünməyən fıruzəyi fəza altındakı dörd qızdan tək birini - Sonanı görürdü. Onun 
qulaqlarında gah Ağanın qəzəlləri, gah Nəcəfqulunun tarı, gah Qəndi xanımın 
çırtmaları, İzzətin dəfi səslənirdi. Sona isə rəqs edir, gah da qüssəli-qüssəli oturub 
baxırdı... Arabir o özünə çox aşina olan bu xəyalları qovur, indiyə qayıdır, Sonanı 
onun üçün qeyri-adi olan vəziyyətdə, gah paltar yuyan, gah sərən, gah başını 
darayan görürdü... Qəribə idi, Sonanın bugünkü vəziyyəti Tərlan üçün doğrudan da 
adəti deyil, qeyri-adi idi... O, Sonanı beləcə sadə geyimdə, daşa yaş tuman-köynək 
çırpan təsəvvür eləmir, gördüklərinə inana bilmir, sevgilisinin adi işləri bilməsinə 
fərəhlənir, təəccüb qarışıq bir sevinc duyurdu. "Sən beləymişsən, Sona, sən 
beləymişsən..." Adi həyat! Sona burada tamamilə başqa idi. O daha gözəl, daha 
təbii görünürdü... Yad baxışlardan ürkən bir ceyran kimi deyil, ana kimi, bacı 
kimi... Adi qadınlar kimi... "Sən beləymişsən, Sona" sözlərinden başqa ürəyinə 
bircə mehriban söz, bircə nəvazişli kəlmə gəlmirdi. Sanki gəncın bir dərya 
məhəbbəti, çocuq heyrəti qarışmış, bircə cümlədə toplanmışdı: "Sən beləymişsən, 
Sona, beləymişsən"... O fərəh və sevinclə qıza tamaşa edir, səsini, nə deyib, nə 
danışdığını eşitmək istəyirdi. Amma yerinin bilinəcəyindən ehtiyat edib, tərpənmir, 
qızın yalnız gülümsəməsini, dodaqlarının açılıb-örtülməsini görür, sözlərini isə 
  
__________________Milli Kitabxana_________________ 
39 
 
eşidə bilmirdi... Birdən o, Sonanın qalxdığını, başını sərqətfə ilə bağladığını 
gördü; "kaş o daraq olaydım, tellərinə toxunaydım... kaş o sərqətfə olaydım, başına 
dolanaydım", - deyə düşündü. Sonanın yaxasına əl atdığını gördükdə, qızın nə 
dediyini anlamasa da fərqinə vardı: qız çimmək istəyir... İndicə o, sevdiyi gözəli 
çılpaq görəcək... Həya təri gəncin pozulmamış vücudunu basdı, dayana bilmədi, 
baxa bilmədi, ağacların sıx yerinə çəkildi: "Yox, yox, bu günahdı, o bilmir, bilsə 
bağrı çatlamazmı? Mən özüm də bu qələti eleyə bilmərəm. Suda çimənə baxmaq 
ayıbdı, xəcalətdən özüm də ölləm, baxa bilmərəm... Naməhrəməm axı... başqasının 
belə elədiyini eşitsəm, binamus deyərəm..." 
O indi qızların suyu şappıldatmalarını aydın eşidirdi. Kolların arasında yeri 
rahat olmasa da, qaramığ tikanları ellərini, paltarını, üzünü cızsa da, tərpənmədən 
uzanıb, aydın qəlbi kimi təmiz, buludsuz göylərə baxır və sevgilisini xəyalında 
canlandırırdı: Sona ayaq üstündə durub, qarğı saçlarım taxta daraqla darayır, çılpaq 
biləklərindən su süzülür... Bu adi görünüş nə qədər xoş, doğma və gözəl idi... təzə 
idi. Burada heç bir dəbdəbə, yad gözlər yox idi... Səslər kəsildi... Tərlan sürünə-
sürən sahilə, əvvəlki yerinə qayıtdı. Qızlar artıq geyinmişdilər. Onlar kollara və 
çaylaq daşlarına sərdikləri paltarları evir-çevir eləyir, quruyanlarını yığıb 
hamarlayır, qatlayıb iri köhnə qaxanın üstünə qoyurdular... O, Sonanın səsini 
birinci dəfə çox aydın eşitdi: 
-Qızlar, bəsdi, qoy qalanları qurusun, sonra yığarıq. Gedək görək Ədil ağa yatıb 
doyubsa, bir az çörəkdən-zaddan yeyək... 
Onlar sahildən ayrılıb meşəliyə doğru yollandılar, Qızlar getdi... Sahildə mis 
qazança, piyalə və alanəm paltarlar qaldı. Amma Tərlanın xəyalından bir az 
əvvəlki səhnə hələ də çəkilmirdi. 
"Mən bu gün onu görməliyəm. Hökmən görməliyəm, necə olursa olsun 
görməliyəm onu, mən ona deməliyəm, mən ona deməliyəm, necə olursa olsun mən 
ona deməliyəm". Amma nə, necə, bilmirdi! 
Taleyi Tərlanın köməyinə gəldi, bir az sonra qızlardan bəzisi yemək yeyib 
xalçanın üstünə uzandı və kölgəlikdə dincəlməyə qərar verdi, Sona isə balaca Nisə 
ilə birlikdə meşəlikdə zoğal yığmağa başladı... Elə bu zaman Tərlan dözməyib 
onların qarşısına çıxdı: 
-Salam!.. 
Sonadan çox Nisə diksindi, qorxu ilə ətrafı, gəldikləri cığırla gerini gözdən 
keçirtdi. Heç kəs yox idi. O diribaşlıq elədi, daxili bir hissin, özü də anlamadığı bir 
hissin əmrilə gəncləri tək qoyub onlardan aralandı, qarşıdakı zoğal ağacından ala-
dəymiş meyvələri yığmağa başladı. 
  
__________________Milli Kitabxana_________________ 
40 
 
 
Üz-üzə qaldılar. Göz-gözə qaldılar. Birinci dəfə idi ki, belə bir səadət əllərinə 
düşürdü. Amma ikisi də bu səadəti gözləyirdi, ikisi də bunun gec-tez baş 
verəcəyini duyurdu. Sona taqəti kəsilmiş kimi quru ot basmış kəsəklərin üstünə 
oturdu. Tərlan da onun yanında yerə çökdü. Danışa bilmirdilər, söz tapmırdılar. 
Sükut xeyli sürdü, qəfəsə düşmüş iki quş ürəyi çırpınırdı, dilləri elə bil ki, 
bağlanmısdı, bağlı dillər əvəzinə iki cüt göz danışırdı. Bu gözlərdə elə dərin bir 
məlal, elə yanıqlı bir həsrət var idi ki, sözə ehtiyac duyulmurdu. Ürəklər, çırpınan 
ürəklər danışırdı... 
Sona Tərlanın qızılı bafta ilə həşyələnmiş çuxaya qütəvvər olmuş mütənasib 
əndamını, qara çatma qaşlarını, iri, ala gözlərini, təzəcə tük gəlmiş yetkin qaysı 
kimi şəfəqli, allaşmış üzünü doymaq bilməyən acgözlüklə seyr edirdi: "Hələ sən 
lap uşaqsan, ağa Tərlan, necə də qorxmursan! Yoxsa çəngi həvəsi ürəyindəki 
qorxuya üsrün gəlib? Amma gözlərin yalan demir, ürəyinin aynasıdı o ala gözlərin! 
Qara çatma qaşların altında bu gözlər nə gözəldi, ilahi nə doğruçudu! Amma 
çifayda, mənə onlardan heç nə nəsib-qismət deyil, ilahi! Mən bu gözləri öpə də 
bilmərəm, ixtiyarım da yoxdu! Amma ürəyim elə əsir ki... Bircə dəfə, tək bircə 
dəfə bu gözlərə toxuna bilsəm, ölmərəm! Dodaqlarım da titrəyir, ilahi! Əgər 
mənim də gözlərim arzularımın aynasıdırsa, evim yaxşıca yıxıldı. O mənim 
ürəyimdən keçənləri duya bilər, mənə nifrət elər! Bir də o çəngidən bundan başqa 
nə gözləyə bilər? Hamının nəzərində həyasız, kişilər qabağında oynayan çəngidən. 
Yüz-yüz gözdən ötmüş çəngidən". 
Getdikcə, xəyalı dəyişdikcə, fikrini qara-qura düşüncələr çulğaladıqca Sonanın 
rəngi qaralır, üzü tutulur, qaşları çatılırdı... Görüşün ilk dəqiqələrində Sonanın 
üzündəki heyranlığı, sevinci görüb fərəhlənən Tərlan, ondakı bu təbəddülatı 
duyduqca heyrətlənirdi: "Görəsən ona nə oldu, niyə tutuldu! Amma əvvəl sevindi, 
vallah, sevindi! İndi gör necə də acıqlı baxır? Acıq da sənə yaraşır, Sona, qəzəb də. 
Nazik qara qaşların çatıldıqca, gözlərin qəzəb saçdıqca ürəyimə oxlar batsa da, 
gözəlsən! Vallah, hüsnünün tayı-bərabəri yoxdu... Yəqin qorxursan, Sona. 
Qorxma! Mən səni yağı caynağına vermərəm. Bir can, bir baş nədi ki, dost 
yolunda, istəkli yolunda qurban verməyəsən?" 
Birdən o qızın danışdığını eşitdi, daha doğrusu dodaqlarının, xırda ağzının 
açılıb-yumulduğunu gördü. Hələ sözləri eşidə bilmədən, qəribədir, qızın 
danışdığını duydu. "Mən sənin səsinin həsrətində idim, 
  
__________________Milli Kitabxana_________________ 
41 
 
Canım-ciyərim! Olmaya yanına gələndə Allah qulaqlarımı kar elədi, mənə cəza 
verdi ki, sənin səsini eşitməyim". 
-...Necə qorxmadın, ağa Tərlan, özünü işə salarsan axı. 
-Niyə, Sona? 
O nə dediyini, nə danışdığını bilmir, Sonanın səsindəki musiqinin ahənginə 
heyran-heyran qulaq asırdı, mənasındansa səsdəki gözəlliyi dinləyirdi. 
-Nece niyə? Hacı ağa xəbər tutsa, dərimizə saman təpdirər. 
-Qoy olsun, mən sənsiz ömrü neynirəm, Sona! Mən bircə gün başımı o 
dizlərinin üstünə qoyum, sonra əzrayıl gəlsin, "buyur, al canımı" deyim, "arzuma 
çatmışam..." 
Gəncin coşqun bir sadəlövhlüklə söylədiyi sözlər Sonaya ilk qəzəbini bir anlığa 
unutdurdu, qız gözlərini yerə dikdi, indi o, Tərlanm səsini hayıl-mayıl dinləyirdi. 
Bunlar onun ömründə çox eşitdiyi bayağı istəklər, "məhəbbətlər" deyil, ürəkdən 
gələn çılğınlıq, həyəcan, əsil ehtiras dolu sözlər idi. Əfsun var idi onlarda! Elə bir 
cazibə var idi ki! Sona toylarda məclislərdə bəy və ağalardan eşitdiyi tələblərlə 
bunları heç tutuşdura, yaxın qoya da bilmirdi. Ürək yanğısı ilə deyilən bu ecazkar 
sözlər hara, bir anlıq arzu üçün söylənən o şit, söyüşdən murdar sözlərhara!.. Sona 
Tərlanı dinləyirdi! 
Tərlan, qızın sakitləşməyə başladığını görüncə ürəyində çoxdan bəri qövr edən 
və xəyallarını, çəkdiyi nəqşələri, yaratdığı gözəl bir aləmi açıb tökürdü. O, deyirdi 
ki, "gəl səni götürüb uzaqlara qaçım, karvanlardan birinə qoşulub uzaq ellərə 
gedək, Allah kərimdi, başımızı birtəhər dolandırar, bir yana çıxarıq. Bir şəhərdə, ya 
kənddə özümüze yurd-yuva qurruq, birlikdə yaşarıq..." Bu uşaqca nağıllar qıza 
əlçatmaz xəyal kimi uzaq, yuxu kimi şirin gəlirdi. Bəli, çəngi Sonanın da öz evi, 
təmiz-pak bir həyatı, öz əri, uşaqları ola bilər, hər görən "çəngi köpəyin qızı" deyib 
yan keçməz, düşmənini bu adla söyməz, uşaqları bu adla qorxutmaz. Ona heç kəs 
həqarətlə baxmaz... Lakin bu nisyə xəyalların əsil həyatla heç bir əlaqəsi yox idi... 
Tərlandan daha təcrübəli olan Sona bunları yaxşı bilirdi, o bilirdi ki, divan-dərə də, 
sarvan-karvan da, kənd-kəsək də Hacı Əsədin, "qapaqlı"nın əlində, tərəfindədi. 
Heç üç gün keçməz ki, Şirvandan çıxan dörd karvan yoluna dörd çapar çıxar. 
Birinci mənzilə çatmamış onları haqlar, Sonanı  tikə-tikə doğrar, bu cəhənnəmə, 
Sona özü üçün qorxmurdu, nə olsun ki, 
  
__________________Milli Kitabxana_________________ 
42 
 
əgər o bilsəydi ki, bir onun ölümü ilə Tərlan bütün bəlalardan xilas olar, 
düşünmədən ölümü qəbul edərdi. Onu qorxudan şey təkcə, sevdiyinin, Tərlanın 
rüsvay ola biləcəyi idi!.. O özünü düşünmürdü... Ona nə olacaqdı ki... Amma 
Tərlan, aman Allah, Qapaqlı onun başına nələr gətirə bilər?!. Tərlanı at döşünə 
qatıb Qapaqlının qulluğuna qaytararlar. Zaman, istəmədiyinə evləndirər, Tərlanın 
dilini də, yotunu da kəsər Qapaqlı!.. Sona Özünü düşünmürdü. O razı olmazdı ki, 
sevdiyi gənc çəngi ilə qoşulub getsin... Tay-tuş, el-camaat arasında xəcil olsun... O 
sevirdi, onu dərin bir məhəbbətlə sevirdi... Başqaları ona salam vermək istəmədiyi 
halda, Tərlan onu özünə arvad, şərən halal etmək, ana görmək istəyirdi, bütün 
bunlar onun yuxuda belə görə bilməyəcəyi səadət idi. Amma ürəyi elə hey vird 
edirdi: "Yox, yox, razı olmaram ki, xəcil olsun, çəngiyə qoşulub getsin..." Bu sözü 
elə bir etiqad və inamla təkrarlayırdı ki, sanki bu "çəngi" onun özü deyil, qatı-qanlı 
bir düşməni idi... Sonanın gözlərində bir an cavan şair Seyid canlandı, o da bu "çə-
gini" sevir, ona incə-incə qəzəllər qoşur, onu "periter soltanı" adlandırırdı, amma 
ona bu şairin sənətini sevmişdi, o heç bir vəchlə Tərlanı məftun olduğu həmin 
qəzəlləri qoşan şairə də dəyişməzdi... Lakin gəncin sadə xəyallarındakı əfsun 
Sonanı elə almışdı ki, o bu axan çayın qabağını saxlaya bilmir, bəlkə də heç 
istəmirdi... 
- Nə bilim, ağa Tərlan necə deyərlər: "Avazın yaxşı gəlir, oxuduğun Quran 
olsa..." Təki arzuların baş futeydi... 
Tərlan sevinclə qızın əlindən tutdu, o bu sozləri razılıq kimi qəbul eləmişdi: 
- Sən mənə inanırsanmı, Sona, de, inanırsanmı? Bu təmas Sonanın ürəyinə 
işlədi: 
-İnanıram amma çifayda... 
 
- Təki sən mənə inan! Möhlət ver, Sona! Ay qız, mən də qoy bir işimi 
hazırlayım. Sonra sənə xəbər elərem, deyərəm, gün xoşlatdırram, cıxarıq Allah 
qoysa... 
- Bəs elin-günün, bəs əməllərin, arzuların? Bəs aqibətin? 
- Nə danışırsan, ay qız, təki sən yanımda ol! Dünyada heç nə gözümə 
görünməz, Sona! Ağadan xahiş eləmişəm ki, mənim üçün bir qəzəl qoşsun, hayıf 
özüm qoşa bilmirəm, sənə elə sözlər deyərdim ki... Onda ürəyinə heç nə 
gəlməzdi... Al, gör necədir? Elə bil ürəyimin içindəymiş... 
Sona Tərlanın Seyid Əzimlə dostluğunu bilirdi, indi "ağa" sözünü gəncin 
ağzından eşitcək söhbətin kimdən getdiyini anladı, gülümsədi. 
  
__________________Milli Kitabxana_________________ 
43 
 
Sona şairin qəzəllərinin çoxunu əzbər bilir, Mahmud ağanın məclislərində rəqs 
edərkən gənc Seyid Əzimin ona necə göz qoyduğunu da görürdü. Sona, hətta, 
şairin onu bir az sevdiyini də duymuşdu. Amma hər bir qəzəlini Necəfquludan da 
əvvəl əzbərlədiyi bu incə şairlə, seyid-peyğəmbər övladı ilə öz arasında elə böyük 
bir fərq görünürdü ki, xəyalından daha başqa bir şey keçmirdi. O, yalnız Seyid 
Əzimin şirin, ürəklərə işləyən qəzəllərinə heyran idi... 
Bir az aralıda isə Nisənin hənirtisi gəlirdi. O Şirvanda təzə dəb düşmüş bir 
havanı zümzümə edirdi: 
 
Sabab olar, qazlar gələr,  
Dörd bir yanı tozlar gələr,  
Tamaşana qızlar gələr  
Dur get, oğlan, sabah oldu,  
Yandı bağrım, kabab oldu.  
Mənim canım sənə qurban,  
Sənin canın həlak oldu. 
 
Qız elə bil gəncləri qaralayıb onlar üçün oxuyurdu, mahnı onları bir-birinə daha 
da yaxınlaşdırır, dərdlərinə tərcüman imiş kimi onların əllərini bir-birinə 
birləşdirir, qəlblərindən xəbər verirdi. İki aşiqin vəziyyətindən, qəlbindən keçən 
təlatümlərdən bixəbər qız isə ağzına zoğal ata-ata oxuyurdu: 
 
Sabah olar atlar gələr,  
Dörd bir yanı tozlar gələr,  
Tamaşana yadlar gələr  
Dur get, oğlan, sabah oldu,  
Yandı bağrım kabab oldu.  
Mənim canım sənə qurban,  
Sənin canın həlak oldu. 
 
Birdən Nisənin səsi xırp kəsildi, mahnı boğazında qırıldı, dalı gəlmədi... 
Sona gəncin ona uzatdığı vərəqi aldı. Incə bir təbəssüm dolaşan dodaqları 
tərpəndi, şair, gənc dostunun dililə deyirdi: 
 
Yüz sərvi-xuraman ola, könlüm səni istər.  
Yüz baği-gülüstan ola, könlüm səni istər.  
Yüz zöhrəcəbin, mahliqa, mehri dilara, 
  
__________________Milli Kitabxana_________________ 
44 
 
Yüz min mehi-taban ola, könlüm səni istər.  
Ey xublərin şahı, könlüdür sənə talib,  
Aləm hamı xuban ola, könlüm səni istər. 
 
Qəzəl bitdi. Tərlan dedi: 
- Ağa əvvəl söz verdi, mənə bir qəzəl yaza, ona deməmişdim kiminçün, amma 
özü o saatca başa düşdü, dedi, sənə elə bir qəzəl yazım ki,ceyranın kim olsa 
da, oxuyandan sonra səndən ürkməsin, üzülməsin yaxandan, nə desən, ləbbeyk 
desin. Hayıf ki, özü oxuya bilməyəcək. 
Dedim: özü oxuya bilir, dedi: "Adə, sən gör nə xoşbəxt adamsan ki,istəklin 
oxumaq bilir? İndiki zəmanəmizdə bu böyuk nemətdi, bizim hec kişilərimiz əməlli 
oxuya bilmir..." Mən doğrudan da xoşbəxtəm,Sona, mənim Sonam. 
Gənc bu sözlərlə yenidən Sonanın əllərindən tutdu. 
Qəfil tappıltı səsi hər ikisini ürkütdü, qaranəfəs gələn Nisə idi; pörtmüşdü, 
qorxudan əsirdi, dili dolaşa-dolaşa dedi:- Meşədə yad adam var. Əvvəl at kişnərtisi 
eşitdim, elə bildim yoldan ötəndi, sonra hənirti də duydum, qaraltısın da gördüm, 
deyəsən bizi güdürlər... 
Mahnını qıran bu imiş... 
Sonanın şirin xəyalları, qəfil pozulan yuxu kimi dağılıb getdi, yerində real 
həyat, qorxu qaldı, bu dəfə özü gəncin əllərinə sarıldı: 
- Ağa Tərlan, qurbanın olum, qaç get, qana çalxama özünü, bizi bir 
yerdə görən olmasın. 
Gənc tələsik: 
- Məni gözlə, Sona, mən mütləq gələcəyəm... - deyib ehtiyatla gözdən itdi. 
Gənc, sevdıyi qızdan ümid dolu inam və fərəhlə ayrıldı, "Gələcəyəm, Sona, 
mütləq..." dodaqlarına bəxtiyar bir təbəssüm qonmuşdu, amma bilmirdi ki, amansız 
tale ona nə hazırlayır. Təkcə kiminsə onları görüb qaçmaqlarına mane ola 
biləcəyindən narahat idi. Görən isə olmuşdu. Həm də çoxdan: başqaları heç, amma 
bu gün Molla Qurbanqulunun onlara rast gəlməsi lap təsadüfən oldu. Bir neçə gün 
idi ki, molla kəndə getmişdi. Mollanı orada vəfat etmiş bir tanışın malını tərəkə 
eləmək üçün çağırmışdılar. Kənddən xeyli qazancla qayıdan Qurbanqulu, yaman 
yorulmuşdu. Vərəsələr arasında malı təqsim etməyə xeyli vaxt getmiş və kişi 
bundan bərk əziyyət çəkmişdi. Uzun yolun zəhmətindən dincini almaq üçün özünü 
meşəyə verdi. Atdan enib heyvanı yancidar elədi və ota buraxdı. Özü isə çayın 
sahilinə enib əl-ayağını 
  
__________________Milli Kitabxana_________________ 
45 
 
yumaq, bir az sərinləmək qəsdinə düşdü. Elə bu zaman taladakı ağac altında 
əyləşmiş Tərlanla Sonanı gördü. 
- Baho!.. Bu da cənab Hacının vələdi, çəngiynən kef-damaqda... 
Sən ölməyəsən yaxşıca Hacının evi tikilib, kişinin halal qazancı gör bir hara 
gedir, kimə məsrəf olur... Yamanca özünü çəkirsən, Hacı, görək qırmızı qulluğuna 
bunu ərz eləyəndə nə deyəcəksən!.. 
Molla Qurbanqulu nə qədər çalışırdısa gənclərin nə danışdıqlarını eşidə 
bilmirdi. Ehtiyatla özünü irəli vermək istəyəndə əmmaməsi kola ilişib düşdü, molla 
əyilib əmmaməni götürəndə üzüqoylu yerə yıxılıb ufuldadı. Nisənin eşitdiyi hənirti 
də bu idi. Qız özünü saxlaya büməyib "vay" elədi və qaçdı. Molla da Nisəni bu 
zaman gördü. 
- Ay köpəyin qızı, güdükçüsü də varmış ki... 
O yerindən qalxdı, artıq güdməyin və gözə görünməyin mənasız olduğunu başa 
düşüb taladan aralandı, əl-ayağını yumağı da məsləhət bilmədi. "Bəlkə tanımadılar, 
Allah kərimdi, yoxsa indiki cavanları nə bilmək olar, boğazlar məni namərd oğlu, 
basdırar meşənin dərin yerində. Sonra da eşşək gəti, mərəkə yüklə. Yox, yaxşısı 
sağ-salamat aradan çıxmaqdı". O, atın cidarını açıb cəld mindi və götürüldü. 
 
MƏSLƏHƏT 
 
Hacı Əsəd oğlu Tərlanın Mahmud ağa məclislərinə ayaq açdığını eşidəndə 
əvvəl inanmamış, qulaq ardına vurmuşdu. Amma söz-sov getdikcə çoxalanda kişi 
narahat olmağa başlamış, bir neçə dəfə eyhamla oğluna söz qandırmışdısa da, bir 
şey çıxmamışdı. Axırda acığını arvadı Bircə xanımın üstünə tökmüşdü: 
- Bura bax, arvad, Allah bu gədəni doğan gündə qarnuvu cıreydi. Bu tuqi-lənəti 
mənim boğazıma keçirtməyəydin. Bax, sənə budu deyirəm, yığ küçüyün ayağını o 
xarabadan. Onun Mahmud ağa otağında nə ölümü var? 
- Nə bilim, ay Hacı, vallah mən elə eşidəndən bəri dəli-divana olmuşam, necə 
kərəm danlayıb-dansamışam, uşaqdı, deyir nə olar, şəhərin bütün adlı cavanları ora 
gedir, mən gedəndə nə olar? 
Hacının gözləri qızdı: 
- Vallah hər ikinizə qənim olsun. Başqası bir qələt eləyəndə, o da 
gərək eləyə? Ora gedənlərin hamısı səqərin dibində yanacaq... Eşitmirsən molla 
nə deyir? Bilmirsən, tar çalmaq da, ona qulaq asmaq da 
  
__________________Milli Kitabxana_________________ 
46 
 
günahdı? Hələm o bihəya çəngiyə baxmağı demirəm... Oğluvun gözləri kor 
olanda deyərəm sənə! Xəsrəddünya vəl axirə... Arvad qorxudan əsim-əsim əsdi: 
- Ay Hacı, sən o getdiyin ağa, uşağa nifrin eləmə, valideyn qarğışı kəsərli olar, 
rəhmət qapısı açıq olar, dilim-ağzım qurusun, uşağıma sədəmə toxunar, - deyə 
ağlamsındı. 
Hacı acıqlandı: 
- Di yaxşı, yasxana açma, bəs o, ağvalideyin olanda, mənim sözümə 
baxmayanda mən neynim? Ağzıma su alım oturum? Ağa Rəsulun,Hacı 
Qədirin oğlanların görmür? Niyə onlara baxmır, özgədən təmşiyət götürür?.. 
Kişi bütün axşamı deyindi. Azandan sonra nökər içəri girib Molla 
Qurbanqulunun gəldiyini xəbər verəndə deyintisini kəsdi. Ayağa qalxıb mollanı 
qapıda qarşıladı: 
- Buyur, buyur, axund ağa, xoş gəlib səfa gətirmisən. Keç içəri. 
Molla Qurbanqulu nəleyinlərini qapıda çıxartdı. Hacının ona Məkkədən pay 
gətirdiyi qara, nazik yun parçadan tikilmiş misri əbanın ətəklərini toplayıb otağın 
yuxarı başına keçdi, Hacı Əsədin göstərdiyi nimdərin üstündə əyləşdi. Hacı da 
onun yanında oturdu. 
- Havalar soyumağa başlayıb, Hacı ağa, bayırda bir sazaq var, deyirsən çillə 
girib, amma hələ payızın əvvəl ayıdı. Bəli, əvvəl ayıdı. 
Hacı dedi: 
- Bəli, amma gündüz bazara çıxmışdım, hava xeyli isti idi... - nökərin sinidə 
gətirdiyi çaylardan birini mollanın, digərini öz qənşərinə qoyub nökərə tərəf 
səsləndi: - Aaadə, Səfi, buxarını bir balaca qala. 
-Baş üstə, Hacı ağa, - deyə nökər çıxdı. 
-Hacı ağa, yanuva bir mətləbçün gəlmişəm, deyirəm məsləhətləşək səniylə... 
çün məsləhətli don gen olar... 
Hacı maraqlandı: 
- Buyuracaqsan, axund ağa! 
- Hacı ağa, necə bilirsən, bu cavanları yolundan eləyən, onları bəd əmələ 
sürüyən nədi? Hə, nədi? 
-Vallah, nə deyim, sən özün də elə məndən yaxşı bilirsən, amma özün də yaxşı 
bilirsən ki, zəmanə dəyişib, çox xarab olub dünya, axund ağa, əgər rəhmətlik xanın 
vaxtı olsaydı, bir sahatın içində, gedələrdən biriynən sifariş göndərib hər şeyi 
yerbəyer elərdim. Amma indi... Onun dalı böyüklərə bağlıdı, urusun da 
məhkəməsi, silisti üzündən açıq-açığına bir şey eləmək olmur. Elə cahılları da 
yoldan çıxardan budu... 
  
__________________Milli Kitabxana_________________ 
47 
 
Molla, Hacının şübhəli danışmasından razı qalmadı. O yaxşı bilirdi ki, Şirvanda 
Mahmud ağaya heç kəs dəyib dolaşa bilməz, elə onun özü də qazanc mənbəyi kimi 
qiymətləndirdiyi Mahmud ağa ehsanlarından az bəhrələnmirdi. O bu gün buraya 
Mahmud ağa məsələsini həll etməyə gəlməmisdi, Hacı Əsəd nə qədər dövlətli və 
arxalı olsa da onun Mahmud ağa kimi adama gücü çatmazdı və bu lazım da 
deyildi. O, Tərlanın çəngiyə uymağını da Hacıya öz dili ilə çatdırmayacaq, 
"gördüm" deməyəcəkdi. Onun qurğusu ayrı idi. O Hacıdan da başqasının əli ilə o 
birisi qazanc mənbələrinə toxunmadan faydalanmaq fikrində idi. 
-Hacı ağa, məqsədim o deyil, bu urus evi yıxılmış axı bizim camaatı tanımır, 
bilmir ki, bura necə yerdi, adamları necə adamdı, hələ bir burda öz yerindəki 
məktəblərdən də açmaq fikrinə düşüb. Cahıl-cuhul qeyri yerlərə ayaq açır, gör-
götür dünyasıdı. Onlar urus dilini,təzə məktəbi neynir axı? Hazır can kimi 
mədrəsələrimiz var, öz şəriətimizin yolu ilə getsək bu bizə kifayətdi, kifayətdi, 
kifayətdi bizə... 
-Bəli, doğru buyurursan, axund ağa, bizdən təzə urusu məktəbə uşaq verən 
olmaz... 
-Verərlər, Hacı ağa, niyə vermirlər. Şamaxıda dindən-dondan dönən nə qədər 
istəsən var, Allahın lənətinə gəlsin onları, odu ey, biri elə o Rza bəyi götür: deyirlər 
dünən Tiflisdən gəlib, özü bir az işto-pişto öyrənib, bəs eləyib ona, gedib bizim 
gomurnatın yanına təzə üsuli-cədid deyilən bir məkteb açmağa hökumətdən izin 
alıb. Mahmud ağa da vəsatət eləyib, gomumat ona çox inanır axı, xətrin yaman 
tutur... 
-Nə danışırsan, axund ağa, mənim heç xəbərim yoxdu. 
-Bəli, bəli, elə indicə eşitmişəm mən də! Yanuva gəlməkdən başqa bir qərəzim 
də var idi. Elə dünəndən gələcəkdim, bu gün günorta namazından sonra cənabuvu 
məsciddə saxlamaq qəsdim var idi. Sonra fikirləşdim ki, Allah evi elə söhbətlərin 
yeri deyiI. Amma bu Rza bəy sözünü eşidən kimi, daxı duruş gətirə bilmədim, 
durub gəldim qulluğuna... 
Son cümlələrdə Hacı Əsədin dalağı sancdı, o mollanın nə isə pis bir xəbər 
soyləyəcəyini hissi-qəbləlvüqu ilə duydu, amma üzə vurmadı. 
-Əcəb eləmisən. Haçan gəlsən öz evindi... 
-Ev yiyəsi sağ olsun, Allah sənə Həcci-Əkbəri dübarə qismət eləsin, inşallah, 
mərhəmətin artıqdı mənə, bilirəm... bilirəm... 
-Bahəm inşallah, imanın kamil olsun, axund ağa, bəs bu məktəb fəqərəsin 
kimdən eşitdin? 
-Cənab İskəndər bəydən, Hacı, çox qabil cavandı, sən onun Mahmud ağa 
məclislərinə getməyinə baxma, cavandı, amma orucu-namazı, 
  
__________________Milli Kitabxana_________________ 
48 
 
ehsanı, hər bir şeyi öz yerində tutur... Elə mənə bir xoşagəlməz xəbəri də o 
çatdırıb, bu barədə sonra qulluğuna ərz edəcəgəm... 
Yenə də Hacının dərdi zoqquldadı. Amma o yenə də yetiklik etmədi, qəsdən 
soruşmadı, elə bil kişi qara bir xəbər eşitməkdən qorxurdu. 
-Qaldı Rza bəy... deyir o da Mahmud ağanın məclisinə gedibmiş, Seyid 
Məhəmmədin oğlu, naseyid Əzimlə bərk dostdur axı... Hə, deyir çox 
söhbətləşiblər, təzə məktəbə izin olduğundan bərk sövünüşüblər. Əlqərəz, Mahmud 
ağa da bir xeyli məbləğ ianə buyurub. O lüt naseyid də söz verib ki, uşaqlar üçün 
nə isə cızma-qara eləsin... 
-Pah atonnan, mən bu Mahmud ağaya lap məəttəl qalmışam, deyən gərək, kişi, 
pulun var, ver Allah yoluna, uşaq oxutmaq istəyirsən - ver mədrəsəyə, göndər 
Nəcəfül-əşrəf tüllablarına, yazıqlar səhərdən axşamacan Allahın kəlamı üstündə 
gözlərinin nurunu qoyurlar, bir öynə ac, bir öynə tox, qərib vilayətdə, qürbət eldə... 
-Onu da eləyir, Hacı, bunu da... Bilirsən, bu ağa bəy tayfası əvvəldən elə bir az 
özbaşına olub, dindən-dondan çıxan olub, dövləti-qarun qudurdub onları; digər 
tərəfdən, mənim ağam, Mahmud ağa urus-erməniynən, hökumət adamıynan, 
gomurnatnan oturub-durur; eləməsə olmaz; bir də ki, Şamaxının bir para tayfası 
çox təzəpərəst olur, harda bir təzə şey dəb düşdü, gərək hökmən ondan aldıra, 
yeməlidi – yeyə, geyməlidi - geyə, divara vurulmalıdı - asa divardan. Bu da təzə 
dəb şeydi. 
-Bəli, bu da dəbdən düşər inşallah... 
Molla yerində dikəldi, qalanmış buxarının və içdiyi pürrəng çayın istisindən 
tərləmişdi. Əmmaməsini başından çıxartdı; ağ araqçını götürdü, əba altında 
geyməsinin cibindən yaylığı alıb alnını, tərtəmiz qırxılmış yöndəmsiz başını, uzun, 
pelə qulaqlarının ardını və qat-qat ət basmış boynunu sildi. Həna və rəngdən şəvə 
kimi parıldayan bığ və saqqalını tumarladı; boğazını artlayıb vəzə hazırlaşırmış 
kimi hündürdən, xüsusi bir atəşinliklə Hacının sözünü kəsdi: 
-Xeyr, xeyr, Hacı ağa; o yerəcən çıxmağa qoymaq olmaz, bu körpəni elə 
beşiyində boğmaq lazımdı. Əgər ona əl-ayaq tutmağa yol,vaxt versən, sonra 
qabağını heç almaq olmaz... Heç olmaz. 
Hacı nədənsə fikrə dalmışdı, söhbətdə o qədər də can-dildən iştirak edə 
bilmirdi: 
-Bəs nə məsləhətdi? 
-Elə qulluğuva da ona görə tələsmişəm. Mən elə sabah sübh namazından fariq 
olan kimi məhəllə mollaları ilə yığışıb danışacağam, sən də, Hacı, Allahın 
köməkliyi ilə dost-aşna və hampalarunla söhbətləş, 
  
__________________Milli Kitabxana_________________ 
49 
 
qoy heç kəs bu govur oğlunun açdığı məktəbə uşaq verməsin, kişi, bəyəm biz 
görmürük bunun axırını? Görmürük bəyəm? Hacı dedi: 
-Baş üstə, axund ağa, elə sabah bazarda dükan otağına tacir və əsnaf tayfasını 
çağırtdırıb məsləhətləşərik və sənin də sözlərivi onlara yetirrəm. 
Molla bir qədər aramla dilləndi: 
-Bilirsən, Hacı, padşah yer üzündə Allahın kölgəsidi. O kafir də izni padşahın 
qoyduğu gomumatdan alıb, odu ki, sən elə çox hündürdən danışma, nə özüvün, nə 
də mənim adım olmasın. Qoy işi asta görək, usta görək. Yoxsa bu uruspərəstlər 
hökumətə xəbər çatdırarlar ki,guya filankəslər padşahın fərmanı əleyhinə çıxıblar, 
Gomurnatın qulağına çatar, niyə gərək cəncəl olsun... bizdən görsün, incisin? 
Yaxşısı budu elə əlaltından... əlaltından yaxşıdı. 
Hacı razılaşdı: 
-Bəli, yaxşı məsləhətdi... Əlaltdan... 
-Hə, hə, el, qara camaat küyə düşsün, sən, mən neyniyəcəyik? Nə sənin 
məktəblik uşağın var, nə mənim... Bizim çalışmağımız öz şəriətimiz üçündü, 
camaatın balaları üçündür ki, dindən-dondan dönməsinlər... Ağvalideyin 
olmasınlar... Odi ey, təzə cavanlarımız hələ təzə məktəb oxumayıb, gör bir nə 
hoqqalar düzəldir, nə pəstahalar açırlar. Gündə hər bağda tar məclisi, hər bulaq 
başında şeir məclisi, az qalıb ki, hər ev də çəngi məclisinə çevrilsin... Balam 
çevrilməsin?.. 
Hacının ehtiyat etdiyi, eşitmək istəmədiyi söhbət başlandı. O heç bir şeylə də 
bunun qarşısını ala bilməyəcəkdi. O ürəyində Allaha, getdiyi Kəbəyə, üzünü 
sürtdüyü Həcərə yalvarırdı ki, Tərlanla bağlı yaman bir xəbər eşitməsin. Qəlbinin 
ən dərin bir guşəsində Tərlanın öz yeri, öz məhəbbəti var idi. Kişi atalıq 
məhəbbətinin bütün qüvvəsi ilə bu mövqeyi qoruyurdu, lakin, buna baxmayaraq, 
Tərlanın ölümünə razı olardı, şəriətə müxalif iş tutmasına razı olmazdı. Molla 
Qurbanqulu Hacını qızışdırmaq, vuracağı zərbəni daha kəskin etmək üçün bir an 
durdu, yerini daha da rahatladı, boğazını bir də artlayıb sözə başladı: 
-Hacı ağa, bu gunlərdə yəni beş-altı gün irəli iraq olsun, bir yaman xəbər 
eşitmişəm, vallah, elə bəddi ki, heç dilim də varmır. Əvvəl heç inanmadım, amma 
sonra təhqiq öyrənib, əmin oldum, indi Hacı qardaş, gərək çarəsini eləyək... eləyək 
gərək çarəsini... 
Hacının həyəcanı artdı: 
-Allah, sən saxla, nə bəd xəbərdi? 
  
__________________Milli Kitabxana_________________ 
50 
 
-Qısası, Hacı qardaş, sənin oğlun Tərlan o çəngi Sonaya bənd olub. Bəli, bəli, 
bəli... olub. 
Hacı yerində dikəldi: 
-Bu ola bilməz, axund ağa, ola bilməz! 
Molla Hacının çiynindən basdı: 
-Hövsələ elə, Hacı ağa, olub, çox hayıf ki, lap düz, səhih xəbərdi. 
Bir on-on iki gün irəli onları meşədə görən olub. Dedim özgədən eşi- 
dənəcən, qoy özüm deyim sənə... Axı çörək kəsmişəm evində, ehsan 
qapın üzümə açıq otub... açıq olub. 
Hacı yenə qalxmaq istədi, qəzəblə köpürdü: 
-Doğraram o it küçüyünü, bircə bu qalmışdı ki, şamaxılıları mənim üstümə 
güldürsün... 
Molla yenə də Hacının çiynindən basdı: 
-Dedim ki, səbr elə, "əsəbrü miftahül fərəc", səbir fərəc qapısının açarıdı, Allah 
səbir edənləri dost tutub. 
Hacı "fərəcin qapısını" tanımırdı, özünü zorla saxlayır, hirsini güclə udurdu. 
Molla isə elə bil Hacının ürəyini xırda-xırda doğrayır, aram-aram şişə çəkirdi... 
-Xuda nə kərdə, doğramaq neyşə?.. Hələ ki, iş təzə başlayıb. 
Çarəsi tapılar... Tapılar çarəsi... 
Hacının gözləri qanla doldu: 
-Daxı nə çarə... 
-Xeyr, xeyr, naümid olma... Allah, dərd verib, dərman da verib... verib 
dərmanın. 
-Bağrım çatladı, axund ağa, məsləhətüvü, çarəni de... 
-Xuda nə kərdə, bağrun niyə çatlasın? Qoy düşmənlərüvün bağrı çatlasın! Sənə 
mən, Hacı qardaş, bəd xəbərnən şad xəbər də gətirmişəm... Necə deyərlər, bir 
əlimdə od, bir əlimdə su, bir əlimdə dərd, birində dərman gəlmişəm. 
Hacı hirsini boğmağa çalışdı: 
-Allah imanuvu kamil eləsin.,. -Bəhəmdigər... 
-Bəs çarə... 
-Hə, - molla dəstərxan salan nökərə işarə ilə Hacıya müraciət etdi, - bu saat, 
səbr elə, qoy bir şam eləyək. 
Hacı qəzəbli olsa da anladı ki, molla nə isə gizli bir söz deyəcək və bu sözün 
nökər tərəfindən eşidilməsini istəmir. Nökər səfi isə aramla  
  
__________________Milli Kitabxana_________________ 
51 
 
süfrəni saldı, Üstü sərpinclə örtülü plov sinisini, xuruş, ovşara və digər lazımi 
şeyləri dəstərxana düzdü, toyuğu parçaladı, "nuş can, ağalar" deyib çıxdı. O qapını 
kip örtüb getdi. Yaxşı təlim görmüş nökər idi Səfı, o ağasının gizli məşvərət 
apardığını başa düşdüyündən indi içəriyə hec kəsi buraxmazdı. 
Hacı mehmannavazlıq vəzifəsini əda eləmək məqsədilə əqiq üzüklü əlini 
sərpincə uzadanda, Molla Qurbanqulu əlini onun əlinin üstünə qoydu; ərkyana 
dedi: 
-Sərpinci götürmə, Hacı qardaş, təamımız soyuyar. Söhbəti sonraya qoya 
bilmərəm, bilirəm ki, boğazından tikə getməyəcək... gəl bir şərt kəsək.., - mollanın 
gözü, üzərində "Allah-Məhəmməd" sözləri həkk edilmiş əqiq üzükdə idi. 
-Nə şərt? 
-O şərt ki, əgər çəkdiyim çarə döşünə düşsə, xata səndən sovuşsa, bu qiymətli 
əqiq üzük mənə müjdəlik olsun. 
Hacı yumşalan kimi oldu: 
-Qurbandı sənə, axund ağa, əgər xəta evimdən uzaq olsa, üstəlik sənə bir 
Qəmər day da bağışladım... Amma tez ol, bağrım çatlayır... 
Mollanın gözü parıldadı; "xuda nəkərdə"ni unudub dedi: 
-Allah razı olsun, sənə dövləti-İbrahim kəramət eləsin. Mən heç razı ollam ki, 
sənin külfətüvə sədəmə toxuna... Məsələ belədi, bir üç gün bundan əvvəl qaçaq 
Alış yanıma gəlmişdi gecə. 
Hacı səbirsizliklə soruşdu: 
-Onun bu işə nə dəxli var? 
Molla səsini bir qədər alçaltdı: 
-Bu saat, səbir elə, Alış deyir ki, üzə çıxmaq istəyirəm, mənə kömək elə. Özün 
də bilirsən ki, divan-dərəyə o qədər zəhmet verib ki,üzə çıxması çətin işdi. Mən də 
onuynan şərt kəsdim ki, o fıtnə yuvasını, mütrif Ədilin evini dağıtsın, o Sonadı 
nədi, o çəngini də aradan götürsün, onda kömək elərəm, "elərəm" deyir. 
Hacının ürəyi qismən sakitləşdi: 
-Yaxşı, burda mənim boynuma nə düşür? 
Molla səsini bir qədər də alçaltdı, lap pıçıltıya keçdi: 
-Bilirsən, Hacı qardaş, bu iş bütün müsəlman cavanlarını xilas etmək üçün 
böyük savab qazanmaq deməkdi, bir tərəfdən də sənin balan dinməz-söyləməz, 
çəngi aradan götürüləndən sonra, çəkilib oturacaq evində. Sən arxayın, hamı da 
arxayın. Alışı zamına götürmək 
  
__________________Milli Kitabxana_________________ 
52 
 
lazımdı. Zamın pulunu özü verəcək, varıdı, amma divan ayağında məni zamın 
qəbul eləməzlər, nə mənquləm var, nə qeyri-mənquləm'. Bax, oğluvu xatadan, 
külfətini şərməndəlikdən qurtarmağın əvəzinə sənin də boynuna Alışı zamına 
götürmək düşür. Zamına götürmək. Hacı Əsəd rahat nəfəs aldı: 
-Allah sənin atana rəhmət eləsin... 
-Bə həm digər... 
Hacı fikirli-fikirli dilləndi: 
-Bura bax, axund ağa, sonra təzədən qaçaqlığa qurşanıb məni divan-dərə 
yanında xataya salmaz ki?.. 
-Yox, a kişi, onunku pul-dövlət idi, o ki var özün tutub, daha yol kəsməyi 
neynir qurumsaq? Gəlib oturacaq evində, üzə çıxandan sonra, məsciddə tövbə 
eləyəcək, sonra da göndərərik onu kamali-ehtiramla qəriblər ağasının qulluğuna, 
gedər ziyarət elər, gələr, olar mömin müsəlman, biz də savab yiyəsi olluq ki, bir 
yolundan azmışı düz yola qaytarmışıq... 
-Bəli, yaxşı fikirdi... 
O barmağından əqiq üzüyü çıxartdı, mollanın əlini əlinə alıb,üzüyü onun çeçələ 
barmağına güclə keçirtdi: 
-Bu sənin xəbərin üçün, ağa! Fitnə yuvası dağılandan sonra, inşallah gedələr 
Qəmər dayı da gətirib bağlarlar qapına... inşallah... inşallah. 
Molla üzüklü əlini kənara tutub aralıdan baxdı, sevə-sevə baxdı, sonra 
gözlərinin önünə tutub yazını bir də oxudu "Allah-Məhəmməd", dodaqları 
bərabərinə gətirib qaşı, yazılan öpdü. 
-Gözəl, qiymətsiz hədiyyədir, çox çağ ol, Hacı, iltifatın artıq olsun, - dedi və 
sonra gəlişindən daha çox mənfəət qazanmaq məqsədilə sözünə davam etdi: 
-Bilirsən, Hacı övlad atanın belinin qüvvəti, dizinin taqətidi. Onu niyə yox 
eləyəsən, canından iraq. Yaxud niyə gərək o firnə yuvasını sən öz əlinlə, ya 
gədələrin əli ilə dağıdasan? Hə? Məsələtün də... Hacı adamsan, qan-qadaynan nə 
işin var? Özünü niyə xətaya salasan? Hə? Məsələtün də... Qoy elə Alış eləsin, elə 
bu da onun üçün savaba yazılacaq... Yazılacaq savaba... 
-Bəli... bəli... - Hacı sərpici qaldırdı, otağı zəfəranlı plovun ətri bürüdü, molla 
ağzının suyunu udub, cəld barmaqlarını düyünün içinə soxdu. 
  
__________________Milli Kitabxana_________________ 
53 
 
- Öz aramızdı, Bircə bacının plovunun ətrini heç bir yerdə bişən plov ətrilə 
qarışıq salmaq olmaz. Allah həzrət Fatiməyə bağışlasın,cənab Zəhraya kəniz 
versin, gözəl bişirir. 
Hacı: 
-Nuşcan olsun, - deyib arxayın-arxayın yeməyə başladı. Lakin kişinin Tərlana 
qarşı qəzəbi soyumamışdı. Qəlbində oğlunun qarasınca deyirdi: "Üzümü 
sürtdüyüm Həcərə and olsun, bu gecə sənə bir toy tutacam ki, qiyamətəcən dadı 
damağından getməsin, bir ay yerində dura, o məclisə gedə bilməyəsən, nadürüst, 
məıni bazar camaatına gülünc eləmək, mənə şəki bağlatmaq istəyirsən, a küçük? 
Dayan, dayan,verrem cəzanı, hələ bir gəl çıx, görərsən..." 
Kişi, demək olar ki, nə yediyini bilmir, yalnız qonaq xatirinə əlini süfrəyə 
aparıb-gətirirdi. 
...Xörək qurtardı, Hacı, nökər Səfini səsləməyə hazırlaşanda, molla bir daha 
pıçıltı ilə soruşdu: 
-İndi mən Alışa ismarış göndərim, Hacı qardaş, razısan? Qapaqlı Hacı Əsəd 
qəti qərar verdi. 
-Hə, razıyam... 
Molla gedəndən sonra Hacı Əsəd nə qədər çalışdısa, özünü sakitləşdirə bilmədi. 
Vaxt keçirdi, Tərlan isə gəlib çıxmırdı, kişi cin atına mindi. 
-Allahın lənətinə gələsən, oğul, bir parça halal çörəyimi də rahat zəhərlənməyə 
qoymursan, məni bu yaşımda dindən-dondan çıxartdın, dəxi bəsdi! A gədə, Səfi! 
Səfi! 
-Bəli, ağa! 
-Çuxamı, börkümü bəri elə! 
Nökərin çıxması ilə qayıtması bir oldu. Hacının qəzəbli səsi yan otaqda qab-
qazanla əlləşən Bircə xanımın canına üşütmə saldı, əli kəfgirli içəri girdi, kişinin 
harasa hazırlandığını görən ananın ürəyinə qorxu doldu, ətli yanaqları, buxağı 
titrədi, dolmuş gözlərinin ətrafındakı qırışlar dərinləşdi: 
-Bu bivaxt çağı hara, ay Hacı? Xeyir ola! 
-Cəhənnəmə-gora. Sizdən gələn xeyir düşmənə qismət olsun, budey, küçüyün 
hələ de gəlib çıxmayıb... 
-Gələr də, elə dəmə-dəmdi, sən Allah özünə zəhmət vermə, hardan gedib 
axtaracaqsan? 
-Gəzdiyi xarabalardan. Vallah, ona bir üsul biçəcəm ki, pişiyə Əbülqasım 
desin... Dayan, hələ gəlib sənin də payuvu verəcəm!.. 
  
__________________Milli Kitabxana_________________ 
54 
 
Anaya elə bil cürət gəldi, kəfgiri dala tullayıb, Hacının geyməkdə olduğu, 
amma acığından, haldan çıxdığından qolunu tapa bilmədiyi çuxanın ətəyindən 
tutdu, ağlar səslə yalvardı: 
-Səni and verirəm üzünü sürtdüyün Həcərə, balama sədəmə toxundurma! 
-Sənin də, balanın da belindən Həcər vursun, əl çək, binamus oğul doğmusan, 
cəzandı! Elə zılxın belə də qazanı olar. Elə onu əzizləyə-əzizləyə yoldan eləyən sən 
deyilsən? Yəqin haram süd, haram tikə dadızmısan o məlun xəserəddünya vəl 
axirəyə... 
Kişi arvadını yamsılamağa başladı, sözləri Bircə xanım kimi uzada-uzada dedi: 
-"Ay Haci, gözünün ağı-qarası bircə balandı, qoy getsin dərs oxusun, filan 
bəyin, fılan ağanın balasından geri düşməsin..." Allah sənə lənət eləsin, tacir 
babaydım, bir ərşinim vardı, bir xurcunum, bəsiydi... 
yox... buyur, bu da sənə oxumuş oğul! Belə oğul doğan ananın dədəsi tünbətün 
düşsün... 
Hacı çuxanı elə zəhmlə dartıb çıxdı ki, arvad üzüqoylu yerə yıxıldı. İndi o 
özünü saxlaya bilmirdi, hönkurüb ağlayırdı. Elə bil yazıq ana balasının başına 
gələcək bütün işləri, fəlakətləri irəlicədən duyur, onun cənazəsi üstünə düşüb 
ağlayır, oxşayırdı... 
Hacı, Tərlanı axtarmağa getdi. Gəlin biz də başqa yerə, ürəyimizə bir qədər 
fərəh gətirə bilən mənzilə gedək, görək gənc dostumuz haradadı, neyləyir. 
...Bu axşam şamaxılıların "təzə oxutmuş", "Urus İrza" adlandırdıqları 
ziyalılardan biri olan Rza bəygildə də məsləhət idi. Bu gün dostlar buraya yığılıb 
ilk qələbələrini bayram edirdilər. Bir neçə gün idi ki, Rza bəy Tiflisdən icazənamə 
ilə qayıdıb gəlmişdi. Ona Şamaxı şəhərində ikiillik ibtidai, yeni qaydalı bir məktəb 
açmağa icaze vermişdilər. Yerli "tatarlar" üçün açılacaq bu məktəbin necə 
olacağını hələ otaqda oturanlardan heç birisi əməlli bilmir, yaxşı təsəvvür etmirdi. 
Amma, hər halda, bu kiçik qələbə böyük bayrama çevrilmişdi. Bu gün Rza bəy öz 
dostlarını başına toplamış, yeni məktəb üçün onlardan məsləhət və kömək istəyirdi. 
Geniş, səliqəli mənzil yarı Şərq, yarı avropasayağı bəzənmişdi. Döşəməyə 
babət xalı və palazlar döşənmiş, divar boyu nündər və mütəkkələr düzülmüş, bir 
küncdə isə ayaqları naxışlı dəyirmi miz qoyulmuşdu. Mizin ətrafında dörd kürsü 
vardı. Üstündəki otuzluq lampa 
  
__________________Milli Kitabxana_________________ 
55 
 
Xəfıf işıq saçırdı. Divarlara bəzəkli tikmələr, urusu dəsmallar, pərdə başlıqları 
və bir neçə çərçivəli mənzərə şəkli asılmışdı. 
Otaqda dörd nəfər idilər. Ev sahibi Rza bəy, ağ bənizli, zərif simalı bir cavan 
idi. Əynində o zaman dəbdə olan gödəkcə və urusu şalvar vardı. Dalğalı qumral 
saçları uzundu, Şərq adətinin əksinə olaraq başını qırxdırmırdı. Üzündə ziyalı 
cavanlara məxsus incə bir nəciblik sezilirdi. Tez-tez yan otağa keçir, oradan 
kiminsə ona ötürdüyü yemək, içki və çay, quru meyvə gətirib mizin üstünə 
qoyurdu. Adətən təmkinli olsa da, indi hər bir hərəkətində sevinc duyulurdu, elə bil 
sevindiyindən özünə yer tapmır, qonaqlarına necə xidmət edəcəyini bilmirdi. Tez-
tez özü öz sözünü kəsib, girir-çıxır, bu hərəkətilə də dostlarının təbəssümünə səbəb 
olurdu. 
İkinci adam buraya ilk dəfə gəlmiş Mahmud ağa idi. Ucaboylu, nazik bədən 
Rza bəyin əksinə olaraq, Mahmud ağa dolğun və bəstərək idi, əynində sürməyi 
şaldan yaxşı usta əli ilə tikilmiş kostyum var idi. Buğdayı simasında ən çox nəzərə 
çarpan bir cüt iri qara göz idi. Bu gözlərdə daima hər şeyə yetiklik edən, gülümsər, 
mehriban, şux və şən bir gənclik, həyat eşqi qaynayırdı. Tez-tez danışır, şən-şən 
gülür, özünü çox sərbəst aparırdı... Belə görünürdü ki, dostunun müvəffəqiyyətinə 
fərəhlənsə də, məclisdəkilərin əksinə bu hadisələrə o qədər də böyük əhəmiyyət 
vermir, buna da növbəti, maraqlı bir iş kimi yanaşırdı. Odur ki, onun Rza bəy və 
başqa həmyaşlarına müraciətində bir üstünlük, nisbi bir laqeydlik duyurdu. Elə bil 
deyirdi: "Məni şən bir musiqi məclisindən ayırdığınız üçün sizdən incimirəm, sizə 
hər bir kömək eləməyə hazıram, təki könlünüz xoş olsun, dostlar, təki həmişə 
kefiniz kök, damağınız çağ olsun". 
Üçüncü cavan Seyid Əzim idi. Şairin bütün geyimində, zahirində əsil şirvanlı 
görkəmi vardı. Mahmud ağa və Rza bəyin əksinə olaraq ülgüclənmiş başına dəri 
börk qoymuşdu. Otaq isti olsa da, adətinə görə papağını çıxartmamışdı. Ortaboylu, 
mütənasib əndamım qara ləzgi şalından tikilmiş çuxa kip tutmuşdu. Ayaqlarında 
ağ-boz şətəl1 vardı. Geniş alnı, nazik üzü, buğdayı dərisi, qara qələmi qaşları və 
qara gözləri üzünə ağıllı, dərin düşüncəli bir ifadə verirdi. Nazik bığları və təzəcə 
xətti onu yaşından bir az böyük göstərsə də, gözlərindəki sevinci gizlədə bilmirdi. 
Bu gün elə bit əsil bayram onun idi. Nə olar, qoy bu ilk məktəbi açmaq, balaca 
həmyerlilərinə elm öyrətmək ona nəsib olmayıb. 
  
__________________Milli Kitabxana_________________ 
56 
 
Nə olar, qoy bu işin müəssisi-dostu və can sirdaşı Rza bəy olsun! Nə eybi var, 
başlanğıcdır. Onun da növbəsi çatar, bu ilk təcrübədən o da payını götürər. Balaca 
həmvətənlərini molla Qurbanquluların bitli-sirkəli mollaxanasından, yırtıq 
həsirlərin, soyuq hücrələrin, cansıxıcı çərəkələrin, amansız fələqqələrin üzündən 
qurtarar, qonşu erməni, malağan uşaqları kimi onlar da təmiz, işıqlı uşqolda bu 
dünyada lazım olan elmləri öyrənərlər. Bu dünya dərdi, gün ruzusu qazanmağın 
yollarını öyrənər, xoşbəxt olar, mollaxanada xəlfə və mollaya nökərçilik etməkdən 
qurtararlar. Onların da əsil kitab-dəftəri, yaxşıca məktəbi olar. Bu məktəbi 
xidmətçi qızdırar, uşaqlar hər dərsə gələndə çantalarında manqala qoymaq üçün 
daha kömür gətirməzlər... Qoy bu ilk təşəbbüs Rza bəyə qismət olsun, nə olar! O 
da çalışıb bacardığı bir işlə dostuna kömək elər. Elə indicə Rza bəy dediyi kimi. 
Uşaqlar üçün öz doğma dillərində nəzm inşad elər, azı onlar anlamadıqları fars 
mətnlərini çətinliklə oxuyurlar, anlamırlar, birinci dəfə onun - şair Seyid Əzimin 
mənzumələri doğma ana dilindəki dərsliyi əvəz elər, uşaqlar onun yazdıqlarının 
üzü ilə elm, bilik, savad öyrənməyə başlarlar... Nə şirin xəyal, nə gözəl arzulardı 
ki, həqiqətə çevrilməyə başlayır... 
Dördüncü cavan Tərlan idi. Bir neçə gün əvvəl Sona ilə görüşəndə onun çatma 
qaşlarına, ala gözlərinə tamaşa eləmişdik, rəqqasə Sonanın sevgilisi, elə indi də 
məhəbbətdən xumar, təzə xəbərdən bəxtiyar bir hal keçirirdi. Onun da üzündə bir 
fərəh, bir sevinc vardı. Rza bəy bu gənc dostunu dəvət etmişdi ki, ondan yardım 
istəsin, ona təklif etmişdi ki, əgər istəsən sən öz savadınla mənə kömək eləyə 
bilərsən, gələcəkdə şagird çox olsa, məktəbi böyüdə bilsək, yavaş-yavaş uşaqlara 
əlifba öyrətmək işində mənə köməyin dəyər. 
Rza bəy deyirdi: 
-Düzdü, izin almışam, amma yamanca quru yerdən başlayıram,nədən 
başlayacağımı heç bilmirəm, siz gərək mənə yardım əli uzadasız... Birinci növbədə 
cənab Mahmud ağa. 
Mahmud ağa ötkəmlə səsləndi: 
-Divan-dərə və pul, ianə toplamağa təşəbbüs - mənim öhdəmə, əlimdən gələn 
budu... 
-Bu özü elə ən birinci vacib məsələdi, - deyə Seyid Əzim sözə qarışdı, - elə 
birinci çətinlik bina məsələsi, qaydalı kürsü, miz, mən də sizin kimi bunları urus-
erməni məktəblərində görmüşəm, sonra da ki, yazı ləvazimatı... bunlar pula 
bağlıdı... 
Mahmud ağa sözə yenə də xitam vermək üçün tələsdi: 
  
__________________Milli Kitabxana_________________ 
57 
 
-Elə qubernator cənablarının yanına getməmişdən əvvəl də, mən Rza bəyə 
demişdim, ən əvvəl ianəni özüm verəcəyəm, qalanlarını da bir növ məcbur elərik... 
-Qaldı dəftər-kitab... hələlik ilk-əvvəl əlifbanı öyrənənəcən çərəkə ilə 
kifayətlənməli olacağıq, sonra az-maz oxumağa başlayanda öz türki dilimizdə olan 
şeir və lətifələrdən, hekayələrdən seçib oxutdurruq... 
Mahmud ağa yalnız indicə maraqlandı: 
-Yəni elələri var? Mən elə bilirdim ki, bizim dildə təkcə şeir var, qəzəl var, 
vəssalam, qalanları fars dilindədi... 
-Xeyr ağa, farsca nəzm və elmi kitablar çox olsa da, türkicən az-maz da olsa 
oxumağa şey tapılar... Yoxsa evimiz yıxılardı, təzə kitablar yazılanacan, çap 
olunanacan neynərdik... 
Bayaqdan bəri susqun oturmuş Tərlan dilləndi: 
-Amma bir şeyi lap yaddan çıxardırsız; görək bizim bu məktəbə,bu təzə qaydalı 
məktəbə kim uşaq verəcək? Hansı valideyn öz övladının əlindən tutub, 
mollaxananı qoyub, bizim bu əvvəli-axırı bilinməyən, kitabı, dəftəri tanınmayan, 
içində şəriət dərsi, molla dərsi olmayan məktəbə övlad verəcək? - onun gözləri yol 
çəkirdi, elə bil atası Hacı Əsədi gözü ilə görür, sözlərini qulaqları ilə eşidirdi: 
"Kafir çıxar ordan. Orda Quran oxudulmur, molla dərs demir, ora kim övlad usburt 
olar? Sonra da gedib başına Kərim bəyin oğlu kimi şilapqa qoysun,boynuna xalta 
taxsın, dindən dönüb urus olsun!". 
Dostlar da ona tərəf baxdı, hamısı sanki birdən-birə ən çətin məsələni yaddan 
çıxartdıqlarını düşünüb susdular. Sükutu Mahmud ağapozdu: 
-Bilirsiniz nə var, az-çox ziyalılarımız, təzəpərəstlərimiz həvəslə məktəbə uşaq 
verəcəklər. Bəziləri qubematorun əmrilə açılan məktəbdən imtina etməyə cəsarət 
eləməyəcək, sizdən də lazımdı ki, tanış-bilişi dilə tutasız, qapı-qapı düşüb 
adamları, dükan-dükan gəzib valideynləri  başa salasız, deyəsiz ki, məktəbi 
qurtaran hökumət qulluğuna,hesabdarlığa, kargüzarlığa  gedə biləcək, çötkə 
çəkmək öyrənəcək... 
Onda tacir tayfası da tərəfmizə keçər... İndi isə gəlin bayramımızı pozmayaq, 
bu al yanaq, bal dodaq badədən bir piyalə nuş eləyək, nə qədər ki, görən, gələn 
yoxdu, fürsəti fövt eləməyək... - O, qarşısındakı şüşəni alıb piyalələrə şərab süzdü. 
Tərlan piyaləni qaldırıb gülümsədi: 
-Dədəmin və bir də Molla Qurbanqulunun gözündən İraq, əgər bilsələr - mən 
öldüm! Rza bəyin məktəbi isə ömürlük boş qaldı! O saat 
  
__________________Milli Kitabxana_________________ 
58 
 
aləmə səs salacaqlar ki, "O məşrəbidi, şərab istemal eləyir, ona uşaq ki verdiz, 
özü kimi sərxoşlar yetişdirəcək övladlarınızdan". 
Bu sözə şair də gulümsədi, piyaləni əlinə alıb baxdı, xəfif bir təbəssümlə 
gözünün bərabərinə qaldırdı, baxışlarını dostu Mahmud ağayı zilləyib dedi: 
-Elə ona görə də gizlin adət eləmədən, az-az və xirədmənlərlə nuş etmək 
lazımdı badəni, necə ki, Xəyyam rəhmətüllah buyurubdu: 
 
Cər badə xori to ba girədməndan xor,  
Ya ba sənəmi - laləroxu xəndan xor,  
Besyar məxor, verd məkon, faş məsaz,  
Əndək xoru gah-gah xoru penhan xor.' 
 
...Qapıya dəyən zərbədən dördü də diksindi, başlarını çevirəndə Qapaqlı Hacı 
Əsədi dəhşətli bir kabus şəklində qapının çərçivəsi arasında bitmiş gördülər. Kişi 
qeyzindən qapqara qaralmışdı, hirsindət boğulurdu. Əlindəki əsaya dayaq 
vermişdi, deyəsən titrəyir, güclə ayaq üstə dururdu; arxasından nökərin karıxmış 
siması görünüdü. 
O, Rza bəyə baxıb kəkələdi: 
-Bəy, billah, Hacı macal ver-vermədi... 
Hacı kükrədi: 
-Hə, indi də buranı şərabxana qayırmısız! Mahmud ağa cənablarını da öz 
evində tapa bilmədim. Bu naseyidin də cəddi üzünə tüpürsün! İrza bəy, sənin 
dədən-baban... Elə əvvəldən bəy tayfası xoşməşrəb olub, öz işinizdi. Yaxşı, mənim 
bu batmışımdan nə istəyirsiz, hə? 
-Ata!!! 
-Zəhrimar ata, çor ata, - Qapaqlı özünü saxlaya bilmədi, qolaylandı, əsanı düz 
oğlunun çatma qaşları, ala gözlərinin üstündən alnına endirdi, dostları əl yetirməyə 
macal tapmadılar, kişi əsanı çomaq tək budayır, sağa-sola zərbələr endirir, Tərlanın 
əlindən alınmasına mane olurdu. Zərbələrin çoxu boşa, havaya gedirdisə də, qan 
Tərlanın üz-gözün bulayıb, aşağı süzülür, gözlərini örtür, görməsinə mane olurdu 
Tərlan əsla müqavimət göstərmirdi. O atasından nə desən gözləyə bilərdi: omı 
söyər, danlar, evə çatandan sonra döyə də bıler... Amma yoldaşlarının, 
həmyaşlarının, dostlarının yanında onu belə xar eləməz! 
_____________  
Şərabı ən arif insanlarla iç,  
Güllüzlü, nazənin cananlarla iç,  
Arabir, gizlicə, alışma az-az  
Meyin hörmətini qananlarla iç.'  
Tərcümə M. Müşfiqindir 
  
__________________Milli Kitabxana_________________ 
59 
 
Amma elədi və bu indi Tərlana ölümdən də pis gəlirdi. Necə də olsa doğma 
atası tərəfindən edilən bu ağır təhqir, Tərlanı elə çaşdırmış, qürurunu sındırmış, elə 
xar-zəlil eləmişdi ki, o özünü qorumur, müdafiə olunmur, Allahdan arzu eləyirdi 
ki, atası onu elə bir yerindən vursun ki, bu anda ölüb qurtarsın və bu boyük 
təhqirdən sonra bir də dünya üzünə çıxmasın, onsuz da yer ayrılsaydı içinə girməyə 
hazır idi. Mahmud ağa, Rza bəy və Seyid Əzim birtəhər Tərlanı Hacının əlindən 
aldılar, kişini sakitləşdirmək mümkün olmurdu. Deyəsən, o özü artıq elə 
yorulmuşdu, gənclərə elə dərin bir nifrət bəsləyirdi ki, daha bir an da bu "xarabada, 
bu şər-şeytan yuvasında" qalmaq istəmirdi. 
-Yaxşı, əl çəkin yaxamdan! Dur düş qabağıma, heyvan, səninlə işim evdədi... 
-Hacı, yaxşı deyil, qoyun yarasın bağlayaq, sonra... 
Hacı nə qədər qəzəbli olsa da Mahmud ağa ilə münasibətini pisləşdirmək, ona 
ağır söz demək istəmirdi. Onun nüfuzuna bələd idi. 
-Lazım deyil, cənab Mahmud ağa, oğul mənimdi, necə istərəm elə də aparram... 
evdə bağlallar... 
Tərlan da bu ağır, xəcalətli hadisənin tez qurtarmasını istəyirdi. Dostlarının 
yanından getməyə, onları nahamvar sözlər eşitməkdən xilas etməyə tələsirdi. 
Yaralarının qanını arxalığının ətəyi ilə sildi, qalxdı, səntirləyə-səntirləyə qapıdan 
çıxdı. Ata da onu müşayiət elədi. 
Otaqda üçü qalmışdı, bir az əvvəlki səliqə-sahman pozulmuş, bir az əvvəlki 
bayram şənliyindən əsər-əlamət qalmamış, gənclərin üzünü dərin bir kədər 
bürümüşdü; uzun sükutdan sonra Mahmud ağa dilləndi: 
-Heç bilmirəm bu hadisədən sonra sabah işə necə iqdam eləyəcəyik... 
 
PƏRİLƏR  SOLTANI 
 
Şair Sonanı unuda bilmirdi... Günlər ötür, günlər həftələrə, həftələr aylara 
çevrilirdi... Şair Sonanı unuda bilmirdi. Gəlinin surəti yalnız tez-tez ziyarət etdiyi 
Mahmud ağa məclisində deyil, gündəlik həyatında, evdə, bazarda, məsciddə, 
yuxuda belə onun gözlərini, qəlbini tərk etmirdi... Şair Sonanı unuda bilmirdi. Bu 
vaxt ərzində o, Mahmud ağa ilə dostlaşmış, onun qonaq otağına gələn şeir, musiqi 
və gözəllik aşiqi cavanlarla həmqəlb, həmsöhbət olmuşdu... Bu məclislərdə şeir, 
musiqi və gözəllik haqqında qoşduğu qəzəllərini oxumuşdu, təhsinlər, əhsənlər 
eşitmişdi, amma Sona ilə bir kəlmə də kəsməmiş, danışmamışdı. 
  
__________________Milli Kitabxana_________________ 
60 
 
O hələ də bilmirdi ki, qız onun qəzəllərini eşidibmi? Bilirmi ki, bu şeirlər məhz 
onun üçün yazılır, onun təsirilə qoşulur; bilirmi ki, gözləri dolğun aya baxanda 
Sonanı görür, əlvan çiçəkləri qoxlayanda Sonanı düşünür, cümə günləri əqrəbası 
ilə məscidə gedəndə, namaz üstündə mehrabı Sonanın qaşlarına oxşadır. Bağdan 
dostu ona bir dəstə reyhan verib, "ətri-peyğəmbərdir, ağa, iylə, səvabı var" – 
deyəndə Sonanın saçlarını xatırlayır, Zoğalavay çayı boyu ucalan sərvləri seyr 
etdikdə Sonanın qaməti gözləri önündə cilvələnir... "Ay Sona... Sona" deyə 
pıçıldayan dodaqları yeni-yeni qəzəllər düzür. Şair Sonanı unuda bilmirdi... O 
bilirdi ki, nə anası, nə əqrəbası, nə də içində yaşadığı bu mühit onun Sonanı 
sevməsinə, ona evlənməsinə razılıq verməz... "Çəngi!" Bircə bu söz dəhşətli 
damğadan, taundan, vəbadan da qorxunc idi... Sona çəngi idi. O heç vaxt heç kimin 
arvadı, anası ola bilməz. Heç kəs ona "gəlinim" deməyə razılıq verməz. Sona 
çəngidir. Xoşməşrəb cavanlar ona valeh ola bilər, amma heç birisi "övrətim" 
deməz. Dəliqanlı cavanlar Sonadan ötrü ölürdü... Amma heç birisi ona evlənməyi 
ağlına belə gətirmirdi. Onun adını Mahmud ağa məclisindən başqa heç bir yerdə 
bündürdən söyləyə bilmirdilər. "Çəngi" deyirdilər böyüklər, arvad-uşaq, əqrəba 
yanında onu görüb tanıdıqlarını boyunlarına belə almaz, almaqdan qorxardılar. 
"Çəngi"... Qadınlar onun adını lənətsiz yad etməkdən çəkinirdilər. Şair bunları 
bilirdi, amma Sonanı unuda bilmirdi... 
...Hava qaralanda o, Qəriblərə tərəf yollandı. Artıq taqəti qalmamışdı. O, 
Sonanı təkbətək görməli, qəlbini tüğyana gətirən hissləri ona açmalı idi. Qoy sonra 
nə olur-olsun... O sonranı heç düşünmürdü də. 
O bugünkü moizoni xatırlamaq istəməsə də Molla Qurbanqulunun sözləri 
qulağından getmirdi. Molla Qurbanqulu Mahmud ağanın nüfuzundan qorxaraq, 
onun öz adını çəkməsə də bu gün o məclisə gedən cavanların qarasına çox 
danışmış, çəngilərin rəqsini "şeytan əməli" adlandırmış, "lənətləmiş, bu bəlanın 
şəhərdən rəf olunmasını, qovulmasını, sürgün olunmasını hazirundan tələb etmişdi. 
Cavanların yoldan çıxmağa başladığından, şəraba, mütrüfə, çəngiyə meyil etdiyin-
dən, məsciddən, Allah yolundan uzaqlaşdığından danışmış, belələrini cəhənnəm 
əzabı ilə qorxutmuşdu. İndi şair ürəyində Molla Qurbanqulu ilə mübahisəyə 
girişmişdi: "Niyə gərək elə yaxsı, gözəl, insana fərəh gətirən, onu güldürən, 
sevindirən hər şey şeytan əməli hesab olunsun? Göz yaşı, əzab Allaha xoş getsin? 
Niyə axı Allah öz yaratdığı insana yaxşını o dünyada, əzabı bu dünyada rəva 
görsün? Nə üçün yaxşını ruh, pisi cism duysun? Doğrudanmı Sona, Nəcəfqulu 
kimi sənət- 
 
 
  
__________________Milli Kitabxana_________________ 
61 
 
karlar, Mahmud ağa təki sənəti qiymətləndirən gözəl insanlar cəhənnəmdə 
yanacaq, Molla Qurbanqulu, Qapaqlı Hacı Əsəd kimi qəlbiqara adamlar 
behiştə gedəcək? Bəs onda üsuli-dinin əsaslarından biri olan ədl hara gedir? 
Adil Allah belə ədalətsiz iş tutarmı? Musiqi, şeir, rəqs cəhənnəmdə isə, 
behiştdəki hurilər-pərilər nə edirlər? Axı insanı paklığa, dostluğa, səadətə 
səsləyən Füzuli qəzəllərini təğənni edən xanəndə nə günahın sahibidi? 
Qəlblərə fərəh və həyatın rüknü olan məhəbbət təlqin eləyən Sona hansı 
təqsirinə görə lənətlənir? 
 
Vaiz əsrari-ləbi-dildan bilməz, bilmişəm  
İçməyən, zövqi-meyi gülnarı bilməz, bilmişəm.  
Olmayan aşiq nə bilsin əhli-eşqin halını,  
Cövri-yarü təneyi-əğyan bilməz, bilmişəm. 
 
Şübhələr şairin qəlbini didir, ürəyini qana döndərir, beynini gəmirirdi. 
Hava artıq tamamilə qaralmışdı. Şair Mütrüf Ədilin evinə çatıb durdu. 
"Görəsən o məni necə qarşılayacaq, nə deyəcək? Görəsən eşqindən dəli-
divanə olduğumu bilirmi? Duyurmu ki, pərvanə şama, otlar, çiçəklər işığa 
günəşə can atan kimi mən də onun başına dolanmağa, ziyasından 
işıqlanmağa can atıram?". 
Əl çatsa fəda canımı canana edərdim,  
Şəmi-rüxinə könlümü pərvanə edərdim. 
Bir an tərəddüd içində dayandı. Sonra qət edib əlini qapının çaxçaxına 
uzatdı... Qapını Mütrüf Ədil özü açdı. Əlindəki fanus ilə qonağın üzünü 
işıqlandırdı. Tanıyan kimi özünü itirdi. O bu gəlişi heç vəchlə gözləmirdi. 
Gənc olmasına baxmayaraq, bütün şamaxılıların "ağa" deyə çağırmağa 
başladığı, bir şair kimi tanıyıb hörmət etdiyi, bir seyid peyğəmbər övladı 
Mütrüf Ədilin qapısını niyə döysün gərək? Yüzlərlə əcaibliklərin şahidi 
olmuş coşməşrəb cavanlar məclisində saç ağartmış Mütrüf Ədil üçün bu 
gəliş o qədər nagəhani, gözlənilməz idi ki, Ədü salam-kəlamı unutdu, bir 
söz soruşmağa cürət etməyib geri çəkildi: 
-Buyurun, buyurun, cənab ağa!.. Nökərçiliyinizdə duraq... buyurun... 
O, evə tərəf irəlilədikcə yolu işıqlandırır və bir kəlmə də demədən 
özünü müşayiət eləyən Seyid Əzimi yanpörtü süzür, nə məqsədlə gəl-
diyini anlamağa çalışırdı. 
Qızlar şam yeməyi süfrəsini yığışdırırdılar. Onlar da Seyid Əzimi 
görcək çaşbaş qaldılar. Seyid Əzim özünü ələ alıb dilləndi: 
__________________Milli Kitabxana_________________ 
62 
 
-Xeyr, xeyr, Allah eləməsin, buyurun, - deyib, Mütrüf Ədil qızlara işara elədi. 
Onlar süfrəni və qabları götürüb otağı tərk etdilər. Onsuz da bu gün müqəddəs 
cümə günü olduğundan məşq olmayacaqdı.Hərə öz mövqeyinə çəkildi, təkcə 
Sonadan başqa. Sona Sanki bu gəlişi gözləyirdi: Sanki bilirdi ki, Seyid buraya 
məhz onu görməyə gəlmişdir. Ona deyiləcək sözləri var... O çıxmadı. Mütrüf Ədil 
həyəcanmı birtəhər gizləyib heykəl kimi dayanmış Sonaya, bir də xəcalət təri bas- 
mış ağaya baxdı, məsələni anladı, amma tərəddüd içində durdu: "Lailahə illəllah, 
bu olan işdi? Bəlaya düşməsək yaxşıdı, gedim, yoxsa qalım,bir söz soruşum, ya 
soruşmayım? Allah, sən saxla! Görəcəkli günlərimiz dalda qalıbmış... Bu da 
övladi-peyğəmbər... Bu da Ağa... Amma nə demək olar, cavandı... şairdi. Yox, 
çıxsam yaxşıdı, gərək olsam çağırtdırar" deyə o da qızları təqib etdi, otaqdan çıxdı. 
Üz-üzə qaldılar, hər ikisi yerə baxırdı, amma göz-gözə durmuş kimi, bir-birini 
qəlbinin gözü ilə görürdü. Sona əllərini köksünə sıxıb dayanmışdı, birdən elə bil 
qıçları taqətdən düşdü, diz üstə şairin önündəcə yerə çökdü: "Dillən, dilinə qurban 
olum, danış, sözünə qurban olum... - deyə düşündü, - addımlarının səsini yüz 
addım içində tanıyıram, məni onlar şerə, sənətə səsləyir. Elə mütrüfnən gəlişini 
eşidib duyanda ürəyim yerindən qopdu, dodağımın ucunda çırpındı, a sənə qurban 
olum, niyə dinmirsən? Mən sənin şerinə, qəzəlinin hər bir kəlməsinə bir can qurban 
elərəm. Möhtərəm şairim mənim... Dillən, o rəvan təbindən axıb gələn kəlmələr, 
misralar, beytlər eşq atəşilə yanan ürəyimi yerindən oynadır, elə bilirəm sən 
danışdıqcan Tərlanım danışır, sənin hər kəlmən onun sözləridir..." 
Lakin şair danışmırdı. Sükut içində oturub, qızın ürək çırpıntılarına həmahəng 
döyünən qəlbini dinləyirdi: "Nə danışım, özün hamısını, yəqin ki, bilirsən....Yox, 
sən nə bilirsən ki..." 
Sükutu Sona pozdu: 
-Axır vaxtlarda səni üzgün görürdüm, Ağa! Xudanəkərdə, naxoşzad deyilsən 
ki... 
-Xeyr... Elə bir az pərişanam, - o, qızın bir musiqi qədər xoş səsini bu qədər 
yaxından, belə aydın eşitməmişdi. Sona onu gözləyirdimi? 
-Nə əcəeb bəs qızlarla getmədin, Sona?   
Bildim ki, məni görməyə gəlmisən. Şairin üreyi titrədi: 
-Nədən, Sona, nədən bildin? 
Sonanın kirpikləri titrədi, həya ona qalib gəldi, elə bil ki, yüzlərlə məclislərdə, 
kişilər qarşısında rəqs edən "çəngi" bu göyərçin kimi ürkək qız deyildi. 
  
__________________Milli Kitabxana_________________ 
63 
 
-Özün demisən Ağa... 
Cavan təlaşa düşdü... Məgər o, Sonanın görüşünə gedəcəyini dostlarına 
danışmışdı? Bunu kim bilə bilərdi? O ki bu barədə heç kəslə kəlmə kəsməmişdi... 
-Kimə, haçan, Sona? 
Qız gülümsədi, sərvləri sığallayan xəfif bir meh kimi... 
-Keçən məclisdə oxuduğun qəzəldə: 
 
O gün olsun ki, səri-kuyüvə düşsün güzərim,  
özümü izzət ilə cənnəti-məvada görüm... 
 
Şairin təlaşı sevincə çevrildi, əlini alnına sürtdü, o da gülümsədi: 
-Mən şeir oxuyanda sən heç vaxt məclisdə olmursan, bəs bunu hardan 
eşitmisən? 
-Qapının dalından. Rəqs qurtaran kimi biz otaqdan çıxırıq, şeir məclisi 
başlananda qapının dalına gəlib sənə qulaq asırıq. Mən də, İzzet də... elə o biri 
qızlar da... Sənin bütün qəzəllərini Nəcəfquludan əvvəl biz əzbərləyirik... Dəsti-
xəttin çatan kimi... 
Gənc şairin ürəyi az qaldı fərəhdən çatlasın. Sona onun qəzəllərini oxuyur... 
-Sən oxumaq bilirsən? 
-Bir az qara tanıyıram. Amma Ağa, sənin qəzəllərini öyrənmək üçün elə qara 
tanımaq da bəsdi, onlar elə rəvandır ki... Cənab Mahmud ağa buyuran kimi 
təbisəlim var sizdə... böyük Füzuli kimi... maşalla -namxuda. 
-Mən ən xoşbəxt şairəm, Sona, şerimi sənin kimi bir dilbər oxuyub başa 
düşürsə, onu sevib əzbərləyirsə, daha nə dərdim... 
Sona karıxdı, o söhbəti şeirdən salmışdı ki, Ağa "ayrı sözə" keçməsin. Halbuki 
söz buna yönəlirdi. 
-Səni ilk gördüyüm gündən məftunun olmuşam, Sona, sən mənim bütün 
qəzəllərimdəki "büti-ziba"san, Şirinim də, Leylim də sənsən;adını bir qəzəldə çəkə 
bilməsəm də Züleyxa deyəndə, Əzra deyəndə,Leyli adı çəkəndə səni görürəm. 
 
Dünya üzü sərbəsər əgər hur olsun,  
Girməz gözümə, yüz gözü məxmur olsun,  
Ey Zöhrəcəbin, mah rüxündən ayrı  
Xurşidə əgər baxsa gözüm, kur olsun. 
 
-İraq canından, Ağa, elə demə! 
  
__________________Milli Kitabxana_________________ 
64 
 
Cavan çırpındı. Əllərini irəli uzatdı, amma rəqqasə də olsa, bu naməhrəm 
gəlinin əllərinə toxuna bilmədi. Ürəyi isə ilhamla dolmuşdu, sözlər öz-özünə həzin 
bir çeşmə kimi axırdı, arabir hicab daşına toxunub titrəyir, yenə də rəvan-rəvan 
süzülür, şahnazın həzin melodiyaları təkin pərdə-pərdə qalxır, enir, gah zildə, gah 
bəmdə sızlayırdı: 
-Sən bizim Ceyrankeçməzin ürkək ceyranısan, Sona, sənin şəninə yüzlərlə 
qəzəl, rübai qoşsam, genə də dərdimi, hicranın, fərağın ələmini yazıb qurtara 
bilmərəm. Sənin rəqslərin mənim ağlımı başımdan alıb... Daha özümdə-sözümdə 
deyiləm... 
-Bilirəm... 
-Nədən? Mən ki bu günəcən səninlə kəlmə kəsməmişəm. 
Qız başını salladı; dərdli-dərdii pıçıldadı: 
-Gözlərindən bilirəm... hər dəfə məclisə çıxanda seyr etdiyim gözlərindən... 
-Sən ki bir dəfə də olsun başını çevirib üzümə baxmamısan. 
-Buna ehtiyac da yoxdur, Ağa, amma mən sənin bütün iztirablarını görürəm, 
sonra da şeirlərini dinləyirəm, bilirəm ki, mənə yazmısan... 
Gəncin qorxduğu oldu: Sona onun ən çox ehtiyat etdiyi pərdələrdə çalmağa, 
xallar vurmağa başladı: 
-Özün demisən ki, "bu rəsmdir ki, pəri mərdümə əyan olmaz", - 
amma mən əyan olmuşam. Səni sevmək səadəti mənə nəsib deyil, Ağa,mən 
Şamaxı arvadlarının "çəngi"deyib, namərbutları söydüyü, uşaqları qorxutduğu 
bədbəxt Sonayam. 
Gənc bütün varlığı ilə etiraz etdi: 
-Bədbəxt demə, yaradan Allah sənə elə bir qabiliyyət verib ki... 
Sən insanlara xoşbəxtlik gətirmək üçün yaranmısan... 
Qız kəskin tərzdə başını qaldırdı; üzündəki həzin kədər izi silinib yox oldu; 
acıq istehzalı bir qəzəb duyulan səsi kimi, gözləri də qəzəb atəşi saçdı: 
-Bəs özüm? Kaş heç verməyəydi, o qabiliyyəti mənə Allah... 
Mütrüf əlinə keçib çəngi olanacan, kaş yazıq anam kimi məni də dünyadan tez 
aparaydı; nakam - amma üzü hörmətli... Nə olsun ki, sən demiş, böyük qabiliyyət 
verib Allah mənə? Amma onun bu zəmanədə nə qədri var? Kimin gözündə bir 
füluscan qiyməti var? Tərsinə... 
Bütün bəla və işgəncələr mənə elə bu qabiliyyət ucundan gəlmirmi? 
Mən bunu başa düşürəm ki, insan əzab çəkməsə, heç bir istəyinə qovuşa 
bilməz! Sənətkar həmişə əzab çəkib, sonra ucalıb! Amma, əvvələn, mən özümü 
hələ belə layiqli bir sənətkar hesab eləmirəm, 
  
__________________Milli Kitabxana_________________ 
65 
 
ikinci, arvad xaylağıyam. Qadının heç bir haqqı olmayan bir zəmanədə sənətkar 
olmağından kimə nə fayda var? Nə çəngi adı alanın özünə, nə də ona nifrət gözüylə 
baxan, lənət damğası vuranlara! Mənim sənətim bir od-alov olub işıq saçsa da, 
istisinə heç kim qızına bilmir, tüstüsündənsə özüm kor oluram. Belə bir zəmanədə 
sənətkar olmağın nə faydası var, Ağa? Mən bir yandan el içindəki ayıblı adıma kor 
olub oturmalıyam, o biri yandan da bütün xoş xəyallara vida eləyib, məclislərində 
oynadığım adamlara həzz verməliyəm, vəssalam... 
Qəzəbindən qızın cingildəyən səsi titrəyirdi. 
Sona qarşısındakını qəzəl yazan və qəzəllərində pak məhəbbət, ecazkar 
Məcnun-Leyla, Vamiq-Əzra, Fərhad-Şirin məhəbbəti tərənnüm edən şair kimi 
sevir, dediyi qəzətlərdə Tərlan məhəbbətinin təzahürünü görür, bir az da Seyyid 
kimi şairi tanıdığı ilə fəxr edirdi. Sona onun tez-tez və çox-çox yazmasını istəyirdi, 
bunun üçün əlindən gələni də eləyər: məhz onun üçün rəqs edər, musiqinin ecazına 
dalıb özündən gedənəcən oynardı, Təki bu qəzəllər çox və daha incə yazılsın, 
onlardakı məhəbbət daha çox dərin və bihuşedici olsun. Burada şairin gözlədiyi 
məhəbbət yox idi. Qız onun üçün məşuqə deyil, ilham pərisi idi... Özü də bilmədən 
hər rəqsilə, hər bir baxışı ilə onu məhz yaratmağa səsləyirdi. 
Şair isə, bir az əvvəl dediyi kimi, özünü şama çırpan pərvanə idi... Axı o cavan 
idi, o bu məhəbbətin hələ nə genişlikdə, nə dərinlikdə olduğunu dərk etmədən 
Sonanın rəqsinin gözəllik və qüdrətinə heyran olmuşdu... O qızı məhəbbətə çağırır, 
qız onu sənətə səsləyirdi... 
Seyyid donub qalmışdı; o, gözəlin sözlərindəki həqiqət qarşısında aciz idi; 
halbuki elə zənn edirdi ki, böyük bir valehliklə rəqs edən cilvəkar qız, öz sənətinə 
heyrandır, vurğundur... Qız rəqs edəndə elə bil rəqsdən başqa heç nə görmür, heç 
nə duymur, heç nəyi sevmirdi, başqa birhəyat arzulamırdı... Halbuki... 
Cavan kədərlə dilləndi: 
-Mən elə bilirdim ki, sən sənətini sevirsən, bəyənirsən, Sona?! 
Qız qəzəbini boğmağa çalışdı: 
-Nə olsun ki, Ağa? Mənim də çörəyim ondan çıxır, kaş çıxmayaydı, çarəm 
nədi?.. Gözümü açıb onu görmüşəm. Doğrudur, mən musiqini çox sevirəm, bunu 
düz buyurursan, musiqisiz bir günüm olmasın,eşidən kimi dərdim-azarım 
yadımdan çıxır, qulaq asıram. Əlim-ayağım öz-özünə oynayır... Amma bu ayrı 
məsələ, sənin dediyin də ayrı məsələdi! Mən bədbəxt olmuşam, daha heç kəsi öz 
dalımcan sürüyüb quyuya qülzümə sala bilmərəm. 
  
__________________Milli Kitabxana_________________ 
66 
 
-Sən nə danışırsan, Sona, mən sənə...  
Sona nə düşündüsə birdən söhbəti tamamilə dəyişdi və soruşdu: 
-Bu gun Tərlan ağanı görmüsənmi? 
-Yox, necə bəyəm? 
Qızın gözləri yol çəkdi, dodaqları xəfıf-xəfıf, xüsusi bir nəvazişlə gülümsədi, 
dinmədi. Şair bu mübhəm sükut, bu titrəyən dodaqlar, parlayan şəvə kimi qara 
gözlərdən alındı. "Dayan, dayan, səndə nə isə var... Sən məndən Tərlanı nahaq 
soruşmadın, Sona, yoxsa ürəyində dostuma meyil doğub?" O, bir daha sualını 
təkrar etdikdə Sona sanki diksindi, elə bil yuxudan ayıldı, gözlərinə xəfıf bir 
xumarlıq gəldi: 
-Heç, elə-belə, dedim; dostundur, Ağa bilmirsən ki, axır vaxtlar Mahmud ağa 
məclislərində niyə görünmür, görəsən naxoş-zad deyil ki?.. 
Şair duyduğunu duymuşdu: 
-Yox, xəstə deyil, amma Hacı Əsəd xəbər tutub, deyirlər yaman təpinib ona, 
ayağını kəsib məclisdən. 
Sona bu xəbərdən bərk kədərləndi. Bu kədər də şairin gözündən yayınmadı, 
amma sözü zarafata salıb həqiqəti bilmək istədi:"Bəlkə Tərlanı yadıma salmaqla, 
mənə nə isə bildirmək, meylindən xəbər verib, arzularıma sərhəd qoymaq istəyir?!" 
-Sona, deyəsən, dostum Tərlanı məndən çox istəyirsən? 
-Bağışla məni, Ağa, adamın ürəyi dəstərxan deyil, hər yerdə açmaq olmur; 
könülə də zor yoxdur... 
Cavanın ürəyi ağrıdı: "Kaş bunu əvvəldən duymuş olaydım, heç sənin ürəyini 
nahaq yerə təşvişə salmazdım, ay nazəndə mələk". 
-Doğru deyirsən, Sona... Könülə zor yoxdur. Mən dostuma qibtə edirəm. 
Xoşbəxtdir. 
-Nə fayda... - Sona yenidən halbahal oldu, həyəcanı artdı, bir az əvvəlki kimi 
qəzəbləndi, sonra yenə dəyişib yalvarışa keçdi: 
-Bağışla məni, - dedi. - yesirin olum, Ağa məndən təhər eləmə, mən irəlidə də 
nə dediyimi yaxşı bilirdim, indi də. Elə sən də yaxşı başa düşürsən... Məndən nə 
ona, nə də sənə heç nə ola bilməz; heç biriniz xoşməşrəb cavan deyilsiniz ki, xuda 
nəkərdə qəbih fikirlə dalıma düşəsiz; amma düşündüyünüz də olan iş deyil, səni 
lənətləyərlər, Şamaxıdan didərgin salarlar, günüvü göy əsgiyə düyəllər, onu da 
Hacı tikə-tikə elər; cəddinə qurban olum, Ağa özünü gözlə; məni də, özünü də 
sözə-sova salma... Daş-qalaq eləllər məni, sənə qurban olum, Ağa, mənim ürəyim 
sevdiyim insanların, arzusunda olduğum əməllərin qəbiristanına çevrilib, qəlbimdə 
bir qəbir də sən qazma!.. 
  
__________________Milli Kitabxana_________________ 
67 
 
Şairin ürəyi sızıldadı, köksündəki yara zoqquldadı; o başqalarına sevinc bəxş 
edən bədbəxt insanı ovundurmaq üçün söz tapa bilmirdi. Ona elə gəldi ki, Sona 
açıq məzara diri-diri, gəlinlik duvağı, məşşatə bəzəyi ilə soxulmuş gəlindir! "Az 
ömrümdə bir çox açıq və örtülü məzar görmüşəm, amma heç birində sənin kimi 
canlı meyit, süslü gəlin görməmişəm. Göllərimizin yaşılbaş sonası, düzlərimizin 
körpə ceyranı, səni qadınlıq və analıq səadətindən məhrum edən zəmanə lənətə 
gəlsin". 
Sona onun üzündən keçən kədəri, dərin-dərin qəlbini çulğalayan əzabı, yası 
duyurdu. Nə qədər gözüaçıq, görüb-götürmüş olsa da, birdən könlünə amansız bir 
qorxu hakim kəsildi. "Axı o seyid peyğəmber övladıdı, narazı qaytararam, birdən 
Allah eləməmiş, qarğış elər mənə, nəfsi üstümdə qalar, yıxıllam qıçım sınar, ay 
Allah, mən nə iş tutdum. Peyğəmbər balasının, həzrət Fatimə nəvəsinin könlünə 
dəydim, ah-naləyə düşərəm; kaş dilim quruyaydı..." 
Sona qəfıldən əyildi, Seyidin əlindən tutdu. Cavan nə olduğunu dərk etməyə 
macal tapmamış, qız onun əllərini isti göz yaşları qarışıq odlu öpüşlərə qərq etdi. 
Şairin ürəyinin başı yandı. Qız deyirdi: 
-Cəddinə qurban olum, məndən incimə, Ağa! Sənə sadağa gedim,mənə qarğış 
eləmə, yesirin olum, Ağa, məni ah-nalə yiyəsi eləmə!.. 
Şair indicə mətləbi başa düşdü: Sona qorxurdu! Axı ömrü uzunu görüb ki, 
qapıya gələn hər dərviş özünü seyid adlandırıb, cəddinin payını istəyib, verməyənə 
nifrən eləyib. "Aşıq gördüyünü çağırar, Sona fağır neyləsin". Onun üzündə acı bir 
istehza duyuldu: əllərini qızın əllərindən çəkdi, barmaqlarını onun saçlarına 
toxundurdu: 
- Sən nə danışırsan, Sona? Mən o payyığan seyidlərdən deyiləm, sənin 
dərgahuva da cəddimin payını almağa gəlməmişəm. Sən mənim könlümün soltanı, 
gözəllər gözəli Sonamsan, sən mənim təbimin bəzəkli pərisisən. Mən qarğış-nifrən 
bilmirəm, bilsəm də sənə nifrin etsəm - özümə etmiş ollam. Əksinə, mən həmişə 
sənə minnətdar olacağam, mənim mələk misallı Sonam! Bəyəndiyin o qəzəllərimi 
mənə sən təlqin etmisən, sənin gözəlliyin, sənin sənətin yazdırıb onları mənə. Qoy 
mən də nakam olum... 
-Allah əsirgəsin... 
-Sənin kimi... Təki sən sevdiyin kimdisə, onunla xoşbəxt ol! 
Birdən gənc şair nəyi isə xatırladı, xəfıfcə gülümsədi, söhbəti dəyişmək üçün 
dedi: 
-Hə, sənə bir qızılgül gətirmişəm axı, Sona, bir də süsənbər... 
Öz həyətimizdən dərmişəm... Mən həmişə bu güllərə baxanda səni 
düşünürəm... Sən bizim ellərin qızılgülüsən, Sona!.. 
  
__________________Milli Kitabxana_________________ 
68 
 
Şair çuxasının iç cibindən, ürəyinə yaxın yerdən bir qızılgül, bir-iki də 
yamyaşıl, ətirli süsənbər yarpağı çıxartdı. "İlahi, o bunları cibində necə saxlayıb ki, 
əzilib solmayıb?" - düşünən Sona, dəmətciyi aldı, gül kimi zərif burnuna tutdu. 
-Bağışla, səhvin var, Ağa! Mən qızılgül hardan oldum? Olsa-olsa boynu bükük 
bənövşəyəm, yaza həsrətəra... Ellərimizin qızılgülü isə sənin qəzəlindi... Əgər 
mənə bircə qəzəl yazıb versən, həm də onu təkcə mənə versən, təkcə mənim üçün 
düzsən, onda xoşbəxt ollam. 
Şairin ilhamı coşdu, bu sözlər, ah bu sadə sözlər ona necə dəruni bir təsir 
buraxmışdı. O özünü saxlaya bilmirdi: 
-Yaz, Sona, sənin üçün. 
Gülşənlər içrə gər açıla səd həzar gül, Sənsiz, gülüm, gələr gözümə nişi-xar gül. 
Seyid dedikcə qız qızardı, güclə çatdırırdı. Amma yazırdı. Qəzəl bitər-bitməz, 
Sona minnətdarlıq dolu gözlərini şairə dikib dedi: 
-Çox sağ ol, Ağa, bundan böyük mükafat görməmişəm, bundan xoşbəxt 
olduğum gün də yoxdu. 
-Bundan sonra harda bir pəriçöhrəni təsvir etsəm, bil ki, o sənsən; nə zaman 
kuyi-dilbərdən söz açsam - bil ki, bu gün səninlə diz-dizə oturub söhbət etdiyim bu 
bəxtiyar dəqiqələri yadıma salıb yazmışam: 
 
Gərəkdi kim, sala hal əhlini bəlayə fələk,  
Verir həzar bəla mərdi-mübtəlayə fələk. 
 
Əgər ki, bir-birinə mebriban ola iki kəs  
Salar bəlavü qəmü fırqəti araya fələk... 
 
Şair ayağa qalxdı, Sona da durdu; indi onlar könlü qırıq, ruhu pərişan iki gənc 
idi ki, bir az əvvəl qəlbləri sevinclə, həmahəng çırpınan cavanlara bənzəmirdilər. 
Oğlan əlini bir daha qızın saçlarında gəzdirdi, göz yaşlarından islanıb alnına, 
yanaqlarına yapışmış çətir və birçəklərini kənar elədi: 
-Əlvida, pərilər soltanı, inan ki, "Vəlleyl"' zülfündən, "Vəşşəms"2 üzündən 
başqa Quranım olmayacaq... 
-Bıy, nəüzənbillah... 
____________ 
1, 2 Quran ayələrindəndir. Ərəbcə mənasına görə şair Sonanın saçlarını geceyə 
(leyl), üzünü günəşə (şəms) bənzədir. 
  
__________________Milli Kitabxana_________________ 
69 
 
-"Vermərəm könlümü bir dilbərə bundan sonra" -arın-arxayın qal, Sona! Hər 
dəfə rəqsüvə baxdıqca sənətinə səcdə edəcəyəm, qaşların qibləm, kuyin Kəbəm 
olacaq. Sənə səcdə, sənin övsafın dinim, imanım olacaq. Ömrümün axırınacan, 
Sona! Qəsəm ol xaliqə ki, səni belə ecazkar yaradıb! Əgər ondan sənə 
dönmüşəmsə, qoy özündən küssün! 
Qız yenə qorxu içində diksindi. 
- Səni ki, o özü yaradıb, deməli, istəyib yaradıb, bəyənib yaradıb; Allah 
istəyənə heç nə olmaz... Qorxub eləmə, Sona! "Bir şəm ki, Həqdən yana, heç bad 
ilə sönməz!" Sənin şəmin Allahdan yanıb, bir tərəfdən səndən aldığının əvəzinə 
sənə elə bir qabiliyyət verib ki, sən insanlara səadət bəxş edirsən, bu, özü də böyük 
səadətdi. 
Qapıda öskürək səsi eşidildi; yuxusu ərsə çəkilmiş, uzanan söhbətin məğzini, 
nəticəsini bilməyən Mütrüf  Ədil həyətdə var-gəl edir, qorxu içində ətrafı 
dinləyirdi. Bilmək istəyirdi ki, görəsən Ağanın bura gəlməyindən, xudanəkərdə, 
xəber-ətər tutan olub, ya yox? "Əgər xəbər tutublarsa, öyümüz yıxıldı. Bura 
Şamaxı deyərlər, sabah toylarda, qız-yığdılarda, Fatma xanını bağındakı seyrlərdə 
xanəndələr, Ağanın macərasına söz qoşub oxuyacaq, təzə şəbədə, şəki dolu mahnı 
dilə-ağıza düşəcək; bazarda "yağasər", "sələb" satanlar da bu təzə mahnını 
oxuyacaqlar. Şamaxılılar təzə xəbər aşiqidirlər, həm də bu təzə xəbərləri mütləq 
şeirlə, mahnı ilə yaymaq, dinləməyi sevərlər. Yox, şükür Allaha, deyəsən, görüb 
eləyən olmadı", - deyə Mütrüf Ədil qapının çəkməcəsini keçirib otağa qayıtdı. 
Sona üzüqoylu nimdərin üstünə düşüb ağlayırdı. 
 
BƏST1 
 
Gecədən xeyli keçmişdi. Gözlərindən yuxu tökülən sazandalar evlərinə getmiş, 
otaqda təkcə Sona ilə Mütrüf Ədil qalmışdı. Onlar təzə bir oyun havasını məşq 
etməklə məşğul idilər. Otağın baş və ayaq tərəfində yanan iki onluq lampanın 
işığında Sona rəqs edirdi. Mütrüf Ədil əlmdəki dəflə ahəng tutur və artıq qocalsa 
da, anası Gülzamanın çənəsi kimi möhkəm çənəsilə oyun havasını çalırdı. Sona 
rəqsin yeni yollarını, təzə hərəkətləri dönə-dönə təkrarlamaqdan yorulmurdu... 
' Şərqdə müqəddəs məkanlar, pirlər, məclislər, bəzən hətta xalqın xüsusilə hör-
mət etdiyi seyidlərin evi bəst-pənah evi, sığınacaq yeri hesab edilmiş, bu 
məkanlara pənah aparan heç kesə toxunulmamış, ° amanda olmuşdur. 
  
__________________Milli Kitabxana_________________ 
70 
 
Qız oynadıqca onun kölgəsi divarlara düşür və sanki Sonanın dövrəsində 
onlarla xəyali rəqqasə firlanır, onun hərəkətlərini təqlidə çalışırdı. Hər ikisinin başı 
rəqsə qarışmışdı. Bayır isə zil qaranlıq idi. 
Gecə qorxunc, gecə sağır, gecə lal idi. Bu təhlükəli gecedə Sonanın başı 
üzərində koma-koma, dəstə-dəstə bulud toplandığı bir zamanda, onu tək-tənha 
qoymayaq, müdaxilə edə bilməsək də, görək, tale donuna girmiş xəbis adamlar 
onun üçün nə qurğu qurub?.. 
Qapı qəfildən açıldı. Dörd nəfər silahlı cavan otağa soxuldu; Ədil xəncərli, 
tapançalı bu cavanlardan tək bircəsini tanıdı. Bu, Qabıstan düzündən keçən 
karvanlara bəla kəsilmiş qaçaq Alış idi... 
...Hər ikisi donub durdu. Ədil diz üstə, əlində dəf yerindecə qalmışdı. 
Qorxusundan gözləri kəlləsinə çıxmışdı: "Evim yıxıldı, əlli ildə min töhmətnən 
qazandığım da, bu qaniçənə qismət olacaq. Allah sən saxla, - deyə düşündü, heç 
olmasa, sağ buraxa, deyməyə mənə". 
Sona da qorxmuşdu, amma onun qorxusu itirəcəyi qızılları, bəzək-düzəyi üçün 
deyildi: "Ah, özün kömək ol, ya həzrət Abbas, heç olmasa, biabır eləməyələr, 
üzümün suyunu tökməyələr, elə-belə öldürələr gedəm, canım cəhənnəm. Ay 
Ağanın cəddi, sən kömək ol mənə". Bir anlığa Seyid Əzimin vida dəqiqələrindəki 
qəmli siması gözlərində canlandı: "Cəddin mənə qənim oldu, Ağa! Nəfəsini 
yaxşılığa açdınsa da, cəddin üzümə tüpürdü; peyğəmbər övladına ağ olmağın 
cəzasını yaxşı çəkdim. Kaş yesirin olaydım, sözünə baxıb dalıncan düşəydim, 
tövbə-istiğfar edib kənizin olaydım, Ağa". Sonra da Tərlanın məyus gözlərini 
xatırladı. Bir an, təkcə bir anda... 
-Hə, necəsən, ay arvad süfət? – deyə Alış, Ədilin üstünə bağırdı. 
- Qaladan qayıdanda yaxşı əlimə keçmişdin, yalvar-yaxar eləyib,yaxovu 
əlimdən qurtardın... indi necesən, tülənmiş tülkü? 
Ədil kəkələdi: 
-Necə o... o... lacağam... a... ağa... z... dövlətindən. 
Alış güldü: 
-Dövlətim sənə qənim olsun, hələ camaatın oğul-uşağın yoldan çıxartmaqdan əl 
çəkməmisən, a bihəya? Ayə, sən də aduvu kişi qoymusan? Bax, o başıörpəkli çəngi 
səndən min babət yaxşıdır, o heç olmasa arvaddı, Allah onu elə zəlil yaradıb! Bəs 
sən nəsən, hə? Molla sənə deməyib ki, tövbə elə, əl çək bu işdən?.. 
-Ağa... b... başuva dönüm, ç... çörəyim ondan... ç... çıxır... n.... neynəyim... 
Cavanlardan biri əlini xəncərinə atdı: 
  
__________________Milli Kitabxana_________________ 
71 
 
-Ay səni sağ yeməyəsən o çörəyi, zəhərə dönsün o əppək... binamus... Alış ağa, 
izin ver gəbərdim getsin, Allaha xoş gedər... 
Alış acıqlandı: 
-Yox, ayə... Ağa Səməd, sən ölmə, özüm ölüm, gərək bunu burada bir zurnasız 
oynadam, qabırğalarını xəncərin ucuynan o ki var qıdıqlayam, sonra gəbərdəm. 
Özü də öz əlimnən. Sənə də, bax, o nazəninsənəm, firiştə-küftarı bağışladım, get, 
nə bilirsən elə... 
Ağa Səməd narazı halda əlini şiş bığlarına çəkdi: 
-Mən zənən xaylağına əl qatdırım? 
-Ayə, o arvad nöşün oldu, o çəngidi... Get işində ol... - deyə Alış yenidən 
Mütrüf Ədilə tərəf döndü: 
-Çox cavanları bu çəngilərin əliynən yoldan çıxartmısan, Mütrüf köpək oğlu! 
Səni öz əlimnən boğub gəbərdəcəm. Xəncərimi sənə vurub, bişərəf qanına 
bulamaram... Dur gəti görüm dür-düyünündə nəyin var, hə!.. Di tərpən... - o uzun 
xəncərin ucu ilə Ədilin böyrünə toxundu. Ədil əsə-əsə sandığına tərəf süründü, 
sözünə baxmayan titrək əllərilə ciblərini axtardı. Sonra yadına düşdü ki, açar 
boynundan asılıb, əlini köynəyinin boğazına atıb açarı çıxaranda Alış bir qəhqəhə 
sovurdu: 
-Ay biqeyrət, açan ordan niyə asmısan? Hə də, arvaddan, mütrüfdən nə baş 
verər bundan artıq... 
Ədil sandığı açdı, qıfil incə bir melodiya çaldı və otaqdakı qorxunc sükut içində 
qeyri-təbii səsləndi. Ədil sandığın içinə əyilib naxışlı pul kisələrini və qiymətli 
şeylər toplanmış düyünçələri çıxartdı. Alışa uzatdı: 
-Baş...şına dönüm, ağa, al, halal xoşun...n... o...olsun, sən həzrət Abbas, 
öldürmə məni, məni çövür o cavanların başına, cavan Əliək-bərə bağışla... 
-Kəss... naxələf, nadürüst, səni öldürmək ən böyük savabdı ki, ömrümdə birinci 
dəfə it öldürüb savab qazanacağam. Ayə, Ağa Əli, Ağa Hüseyn, gəlin tutun bu 
çəngibasının əl-ayağını, əl-ayaq çalıb yorar məni, qoymaz işimi görəm... 
Onun arxasında duran cavanlar "vay dədəm vay" deyib qışqıran Ədilin üstünə 
cumdular. Ədil özünü Alışın ayaqları altına atıb palçıqlı çarıqlarından öpməyə, 
yalvarmağa başladı: 
-Ağa, sən imam, sən Allah, ağa, bağışla, qələt eləmişəm, əldən burax məni, 
çıxım gedim burdan, bir də qələt elərəm, günah iş tutmaram... 
Alış ayağını Ədilin əllərindən dartıb ayrılmağa və boğazından tutmağa çalışırdı, 
əyilmişdi, qan üzünə vurduğundan tərləmişdi, alnı qızarmış, islanmış, gözləri qan 
çanağına dönmüşdü: 
  
__________________Milli Kitabxana_________________ 
72 
 
-Kəs, məlun, sənə çox deyiblər, haçan qulaq asmısan? Molla sənə nə qədər 
nəsihət eləyib, birinə baxmısan? 
Ədilin əli hər yerdən üzüldü, Ağa Əli ilə Ağa Hüseyn onun qıçlarını və 
qollarını boğmuşdu; Alışın barmaqları boğazına keçəndə, o ömrünün başa çatdığını 
anladı; son nəfəsdə mütrüfə sanki bır anlıq cürət gəldi; bağırdı: 
-Heç sən özün də məndən fərri deyilsən, yolkəsən, qaniçən quldur... Sənə də az 
tövbə verməyiblər... 
Ədil xırıldadı, onun rəngi boğuldu, göyərdi, səsi kəsildi. Dili ağzından çıxdı. 
Alış isə hələ də onun boğazını sıxmaqda davam edirdi, barmaqları açılmırdı: 
-Ay əclaf, arsız. Mən sarı urusun yolun kəsib qaçaq olmuşam, din,şəriət 
yolunda güdaza getmişəm, lənətlik... 
...Sonanın vəziyyəti Ədilinkindən yaxşı deyildi. O elə bil ayaq üstündə 
ölmüşdü. Danışa, yalvara bilmirdi: vuruşmaq, didişmək bacarmırdı. Qarşısına 
yeriyən bu qamətli, boy-buxunlu, beli xəncərli, qaraqaş, qarabığ, gözləri qızarmış 
cavan, əlinin yüngül bir zərbəsi ilə o zərif məxluqu yıxıb öldürə bilərdi. Sonanın ağ 
ipək köynəyi altından tez-tez qalxıb enən köksündə ürəyi, bala serçə ürəyi kimi 
çırpınırdı. Cavan qaçaq yaxınlaşdıqca Sona geri çəkilirdi, beləliklə onlar otağın baş 
tərəfınə - lap divarın dibinəcən getdilər. Arxası divara dəyəndə Sona çırpındı, 
qəfəsdəki bülbül kimi həzin-həzin nalə elədi: 
-Qardaş, qurbanın olum, vuran əlüvə qurban olum, öldür, qanım halaldı sənə, 
amma namussuz eləmə məni, o dünyada həzrət Fatimə qulluğunda ətəyindən 
yapışıb şikayətələrəm... 
"Namus"... Çəngi dilindən eşidilən bu söz oğlana gülünc göründüsə də, birdən-
birə üç şey ona qalib gəldi: əvvələn, o qızın gözəlliyinə, incəliyinə heyran 
olmuşdu, bu gözəl çiçəyi qırıb atmağa, bu xınalı kəkliyin nəfəsini kəsməyə, körpə 
ceyranın gözlərini yaşartmağa əli gəlmirdi. Digər tərəfdən, Ağa Səməd Allahdan 
qorxan gənc idi, qadın ona elə bir and vermişdi ki, o bu anddan keçsə, arvad 
xaylağına əl qaldırsa, əbədilik özünü günahkar sayacaqdı. Üçüncü tərəfdən, Ağa 
Səməd namus əsiri bir cavan idi. O yer üzündə namusu hər şeydən üstün tuturdu. 
Qarşısındakı çəngi olsa da, namusu üçün əsir, ölümündən qorxmurdu. Əgər Sona 
diz üstə düşüb Ədil kimi onun ayağından öpsəydi, nə olursa olsun sağ 
buraxılmasını xahiş etsəydi, Ağa Səmədin əli titrəməz, dərhal Sonanı öldürərdi. 
Halbuki, Sona ölümü namussuzluqdan üstün tutmuşdu. Bu üç səbəbə görə də Ağa 
Səməd Sonanı 
  
__________________Milli Kitabxana_________________ 
73 
 
öldürmədi, ona əl belə uzatmadı, başı Ədilə qarışan Alışa tərəf ötəri nəzər atıb 
pıçıldadı: 
-Yıxıl yerə, Sona, özünü ölülüyə vur, səhər gizlin şəhərdən itil,yoxsa Alış bilsə 
səni sağ qoymuşam, derüvə saman təpər. 
Sona əvvəlcə inanmadı, sonra gəncin gözlərinə baxıb onun doğru danışdığını 
anladı, böyrü üstə yerə sərildi, onsuz da güclə ayaq üstə dururdu... 
...Alış qalxdı. Artıq Ədilin nəfəsi tamamilə kəsilmişdi. O, əllərini çuxasının 
ətəklərinə sildi, yerə düşmüş papağını Ağa Hüseyndən alıb başına qoydu, Ağa 
Səmədə tərəf döndü: 
-Hə... sənin işin nə oldu? 
Ağa Səməd dik onun gözünün içinə baxıb saymazca dedi: 
-Deyəsən, qorxudan ürəyi partlayıb; heç əl vurmanuş o dünyalıq olub... 
Alış ucadan güldü: 
-Baxtun işləməyib, neyləmək olar. Qalsın gələn səfərə... Hə,uşaqlar, tez olun, 
əkilək, Hacıya muştuluğa. Biz əhdimizə vefa eləyib fıtnə yuvasını dağıtdıq. 
Onlar tələsik otağı tərk etdilər. 
Qan olmuş, meyit düşmüş bu evdən qanlı bir dəstə çıxırdısa da, yerdə qan izi 
görünmürdü. 
...Sona yerindən qalxdı, taqəti kəsilmiş dizlərini ovuşdurdu: "Hara gedim, 
Allah, kimə üz tutum? Bu göy çadır altında kimim-kimsəm yoxdu. Nə ata, nə 
qardaş, nə ana! Kimin qapısını döyüm, kimdən imdad istəyim", - deyə düşündü, 
əvvəlcə ağlına Mahmud ağa gəldi: "Əl tutar, qoruyar məni bu bəladan, ürəyi 
nazikdi, dərdimi deyərəm çarə elər mənə". Sonra fikrini dəyişdi: "Yox, orda hamı 
məni tanıyır, hamı bilir ki, mən kiməm, o saat səs hər yerə yayılacaq. Alış xəbər 
tutub biləcək ki, sağam, ölməmişəm. Yerin təkində də məni gizlətsələr, tapıb axı-
rıma çıxacaq. Yox, bu olmaz, gərək heç sağ qalmağım yerli-dibli bilinməsin, yoxsa 
o cavanı da bədbəxt elərəm. O məni binamus eləmədi. Mənə əl vurmadı. Gərək elə 
eləyim ki, onun adı heç yerdə çəkilməsin, izim-tozum bilinməsin. Təki o sağ 
qalsın". Alışın qan sağılmış gözləri yadına düşəndə Sona ağrılarını unutdu, hövlnak 
yerindən durdu: "Əvvəl bu qan ocağından uzaqlaşım, sonra de görüm başıma nə 
çarə qılıram". 
İlk xoruz banı eşidiləndə, Sona cəld yerindən qalxıb, əyninə köhnə-külə 
geyindi. Qız taxçadakı Füzuli divanı arasından içərisinə nə isə qoyulmuş iki vərəq 
kağızı alıb bükdü və cunayısının ucuna bağladı. 
  
__________________Milli Kitabxana_________________ 
74 
 
Bunlar Seyyidin ona verdiyi suyu çəkilmiş qızılgül və qəzəllər idi. Qız təhlükə 
vaxtında da onu unuda, bu qan ocağında qoyub gedə bilmədi: "Sabah bütün bunlar 
tökülüb-töküşdürüləcək. Ağanın yazıları ələ keçər, Allah eləməmiş! Həm də seyid 
yazısıdı, dua kimi şeydi, mənə cəddi kömək olar", - deyə cunanın ucunu qoynuna, 
ürəyinin üstünə qoydu və qara nimdaş çarşaba sıx-sıx bürünüb küçəyə çıxdı. 
Ətrafda hənirti yox idi. Səs-səmir eşidilmirdi. Sübhün alaca toranında Sona on-on 
iki il ömür sürdüyü, artıq onun üçün doğma olmuş məhəlləni əbədilik tərk etdi. O 
burada anasını, son ümidini torpağa basdırmışdı, o bu məhəllədə musiqinin nə 
olduğunu başa düşmüş, qüdrətinə valeh olmuş, el gözündə lənətli sənət sayılsa da 
rəqsə bağlanmışdı. O bu məhəllədə əbədi olaraq qadın və ana olmaq səadətindən 
məhrum olmuş, çəngi damğasıyla damğalanmışdı. Bu məhəllədə onun sevdiyi bir 
şəxs yox idi. Hörmət edən də yox idi. Bu məhəlləyə gələn hər bir kişi ona nəşə 
mənbəyi kimi baxmış, hər bir qadın onu özünə rəqib bilib nifrət etmişdi. Sonanın 
bu yerlərdə heç nəyi qalmırdısa da, nədənsə, bir anlıq ürəyi əzildi. Axı necə olsa 
on-on iki illik ömrü bu yerlərdə keçmişdi. 
Duyduğu hər bir hənirtidən ürkürdü. Sübhün bu erkən çağında kimə rast gəlsə, 
ona şübhə ilə baxacaqdı. Belə tezden küçədə görünən qadın kim ola bilər? Bu hal 
hamıda maraq doğurar, sirri açılar. Bacardıqca bu yerlərdən tez uzaqlaşmaq 
lazımdır. Nə qədər basqın səsi, mütrüfün ölüm xəbəri yayılmayıb, qaçmaq, aradan 
çıxmaq vacibdir. Sona evlərin, çəpərlərin, divar və hasarların kölgəsi düşən 
yerlərlə gedirdi. 
...Ayaqları onu elə bir yerə gətirib çıxartdı ki, nə ağlı, nə də ürəyi buna razı 
olmazdı. Bu onların qapısı idi! Onun!.. "Aman Allah, mən onun da başım bəlaya 
sallam! Mən bura nə üçün gəlmişəm? Bəs hara gedim? Hara? Ay yeri-göyü 
yaradan Allah! Kimə üz tutum?" 
Hava aralanmışdı. Evdən azacıq aralı Qalabazar məscidinin minarəsindən 
azançının səsi ucaldı... Bu Şamaxı məhəllə məscidləri içərisində, Şamaxı azançıları 
arasında gözəl səsi ilə tanınmış Kəblə Mürvət idi. Onun çəkdiyi azan ürəklərə 
işləyirdi. Kəblə Mürvətin azanı başqa məhəllə möminlərinin qibtəsinə səbəb 
olurdu. "Əşhədü ənna la ilahə illəllah"... Kəblə Mürvət sanki ağlayır, dibsiz göylərə 
minlərin, milyonların naləsini, fəryadını çatdırmağa cəhd edirdi. "Əşhədü ənna 
Mühəmmədən rəsulullah" - Sona bu səsi eşidənde titrədi, ürəyində anlaşılmaz bir 
ümid doğdu: "Bəlkə məscidə gedim, bəstə girim, aman istəyim, Allahın evində 
mənə heç nə eləməzlər", deyə məscidə, "Ia ilahə" səsi ucalan səmtə tərəf bir addım 
atdı. Lakin dərhal fıkrindən 
  
__________________Milli Kitabxana_________________ 
75 
 
döndü:."Yox, onda bəs Ağa Səməd? Bəs Alış bilən kimi ona divan tutmazmı? 
Yox, o mənə inandı, şəhərdən yox ol, Alış bilməsin", dedi. Sona fikrini toplayıb nə 
edəcəyini, hara üz tutacağını qərarlaşdırmağa macal tapmamış, qarşıdakı alçaq 
qapıdan əli boğçalı bir kişi çıxdı. Şiş uzun papaq qoymuş, qara əbalı, ayağı 
nəleyinli kişi "lahövlə vəla qüvvətə ilk billahi əliyül əzim" - deyə əqiq üzüklü 
barmağını bığlarını, sonra da saqqalına çəkib maraqla Seyid Məhəmmədin hasarına 
sığınmış zənən xaylağına baxdı: "Bu kim ola? Pay yığana oxşamır, bir də bu vaxt 
pay yığan qapıya gəlməz. Minasoltan da deyil, təhrindən cavan adamdı. Yəqin 
naxoşu-zadı var, ağanın canamazın, ya da Quranın aparmağa gəlib onuyçun", - 
deyə kişi qonşu evinə gələn naməhrəm arvada diqqət etməyi ədəbdən kənar iş 
hesab elədi və qələmkar boğçasını qoltuğuna sıxıb hamama tərəf yollandı. Bu, 
Məşədi Qənbər idi, o adəti üzrə "təkbir" deyə-deyə tələsik gedirdi; axı sübh 
namazımın vaxtı keçirdi, qüsl etməli, dəstəmaz almalı idi. 
Əgər Sona, kişinin nə fikrə gəldiyini duya bilsəydi, bəlkə də əlini qapının 
çaxçaxına atmazdı, sübh namazı üçün dəstəmaza çıxan Mina-soltan da, qapını açıb 
heyrət və təəccüblə donub durmazdı. 
Şirvanda yaştı adamlara kiçiklər tərəfindən bir "hörmət adı" qoymaq dəbdi. Evə 
gəlin gələn gündən kiçiklər gəlini: gəlin soltan, qönçeyi-can, gəlin də qayınlarını 
mirzə dadaş, ağa dadaş, baldızlarını yaşına və mövqeyinə görə Minasoltan, 
işvercan, noğulbacı, bircəbacı adlandırırdı. Seyid Əzimin anasının əsil adı kiçginə 
xanım idi, amma bütün əqrəba Şirvan qaydasında ona Minasoltan deyirdi. Biz də 
gəlin onu elə bu adla adlandıraq. 
Minasoltan dedi: 
-Keç içəri qızım, nə istəyirsən? 
Sona cəld içəri soxuldu; qapı arxasınca bağlandıqda, bu evə fəlakət gətirə 
biləcəyindən narahat olsa da asudə nəfəs dərdi. 
-Sənə pənah gətirmişəm, xala, göydə Allah, yerde sənə... Məni Ağanın başına 
çevir, - deyə yerə çökdü, arvadın ayağına sərildi. 
Namaz, dəstəmaz Minasoltanın yadından çıxdı, o danışmağa soz tapmırdı; 
kimdir bu gəlin, bu naməlum arvad? Kimdən qaçıb, nəçidi? Ərinin yumruğu 
altından qaçıb ona pənah gətirən qohum-qonşu arvadı da deyil, tanımır onu... 
-Axı kimsən, ay bala, dur ayağa, özünü yerə sürtmə. Mən növzənbillah, imam-
övliyə döyüləm, Allaha xoş getməz, ayağıma neyşə yıxılırsan? 
  
__________________Milli Kitabxana_________________ 
76 
 
-Göydə Allahı, yerdə səni deyib gəlmişəm, - o ağlayırdı. – Mən hec içəri 
girmək istəmirdim. Qapınızda durmuşdum, yer üzündə üz çevirəcək yerim yoxdu. 
Tutacağım yoxdu; yad kişi gördüm, qorxudan döydüm qapınızı. Qoy azacıq keçsin, 
özüm çıxıb gedərəm, indilik qovma məni... 
Arvadın heyrəti, bununla belə təşvişi də artırdı. Sonanın qorxusu, həyəcanı ona 
da sirayət etmişdi. Bununla belə gəlini sakitləşdirmək üçün dedi: 
-Kimdi səni qovan axı, niyə elə deyirsən, heç Allah qonağım qovarlar? Hələ bu 
qapıdan bir şəxs naümid qayıtmayıb... 
Əgər o, qadının kim olduğunu bilsəydi, bəlkə də bu sözləri deməz, Sonanın 
üzünə heç qapı açmazdı... 
Həyətdəki hənirti Seyid Əzimi heyrətə saldı. Azan qurtarmışdı; anası çoxdan 
dəstəmaz alıb qayıtmalı, namaza başlamalı idi. Sübh namazını ömründə 
gecikdirdiyi olmamışdı. Həm də həyətdə kiminləsə danışır, deyəsən. Gənc geyinib 
həyətə çıxdı. Çadrası çiyninə düşmüş, saçları pərişan halda kürəyinə, döşünə 
dağılmış, üzü ağlamaqdan, taqətsizlikdən və qorxudan solmuş Sonanı görüncə nə 
isə bir bədbəxtlik üz verdiyini başa düşdü: 
-Sona!.. Nə olub, sən burda nə gəzirsən? 
-Sona?.. - Minasoltan karıxdı: "Bıy, başıma xeyir, Ağa bunu hardan tanıyır, 
bəlkə istəklisidi, bəlkə atası evindən qaçıb? Allah sən saxla"... Arvadın gözləri 
böyüdü. - Ay bala, sən bunu tanıyırsan? 
Seyid Əzim anladı ki, anası hələ qarşısında ağlayan qadının kimliyini bilmir. 
izahatı sonraya qoydu. Sükunətlə soruşdu: 
-Ana, dəstəmaz almısan? 
-Hə, bala!.. 
-Onda sən namazını keçirmə, mən sonra özüm sənə hamısını danışaram, keç, 
görüm nə olub? Gəl, gəl, içəri, Sona. 
Kimliyini Minasoltana ilk anda bildirmək əzabından onu xilas etdiyi üçün, 
Sona, gənc şairə minnətdar idi. 
Minasoltan təşviş keçirsə də, namaza getdi, oğlunun bu naməhrəmlə nə 
danışacağını bilməsə də, ana qəlbi öz balası üçün narahat idi, həmd-surə arası 
ondan asılı olmayaraq ürəyi pıçıldayırdı: "Allah, sən mənim balamı qada-baladan, 
yerin-göyün afətindən öz pənahında saxla". 
...Seyid Əzim Sonanı bala otağa gətirdi. "Bəlkə, mən çıxıb gedim, Ağa, sizi də 
qana salmayım" sözlərinə əhəmiyyət vermədi: 
-Sən heç yerə getməyəcəksən, Sona, ağır ayaqda məni yadına saldığın üçün sağ 
ol. Hə, otur, indi de görum, nə olub? 
  
__________________Milli Kitabxana_________________ 
77 
 
Sona gecəki hadisəni yadına saldıqca titrəyə-titrəyə sözə başladı: 
-Gecə qaçaq Alışın adamları Mütrüf Ədilin evinə basqın elədilər. Soydular, 
özünü də öldürdülər... - Sonra da hadisəni olduğu kimi nağıl eləyib əlavə etdi: 
-Çıxanda o məni ölmüş bilirdi, dedi ki, indi gedək Hacıya xəbər verək ki, fitnə 
yuvasını dağıtdıq, biz onun tapşırığını yerinə yetirdik, o da əhdinə vəfa qılıb bizə 
zamın dursun - üzə çıxartsın. 
-Hansı Hacı, bilmədin? 
-Ad demədi, amma onsuz da bilirəm ki, Qapaqlı Hacı Əsəd olacaq. 
Gənc məsələni anladı. Bu onun dostu Tərlanın atası idi: "Yəqin Tərlanın 
macərası qulağına çatıb, qoca qurd Alışnan bağlaşıb, bu pəstahanı açıb. Yazıq 
Sona". Minasoltanın dili dua oxuyurdusa da, bala qorxusundan qulağı səsdə idi. 
Məsələni anlayanda namazını da yanıldı, amma bu Sonanın hansı Sona olduğunu 
hələ də aydın daşa düşmədi. Mütrüf sözündən şəkkə düşdü, onsuz da son zamanlar 
arada-bərədə qulağına dəyirdi ki, Ağa da "Mahmud ağanın otağına gedir", amma o 
qədər də inanmırdı. Arvad Allah qorxusu ilə namazı kəsmədi, amma necə başa 
vurduğunu da bilmədi, tələsik canamazını yığışdırıb gənclərə yanaşdı: 
-Bu hansı Sonadı? Hə? O çəngidi yoxsa? Allah eləməmiş hərçənd üzündən heç 
oxşamır... 
Seyid Əzim vəziyyətin ciddiliyinə baxmayaraq anasının sadəlövh sualına 
gülümsündi: "Onun nəzərində çəngi necə olur görəsən?" Məsələni birdəfəlik qət 
etmək istədi: 
-Odu, məmə, bu elə o bədbəxt Sonadı? 
Arvad odlandı: 
-Bədbəxt niyə? Canı çıxsın! Kişilər qabağında oynayanda bilmirdi ki, Allah 
adama belə qənim olar? Bəs mənim evimdə çənginin nə ölümü var? Sən onu 
hardan tanıyırsan, bala? 
Anasının əzab çəkməsi onu sarsıtdı: 
-Ana, o sənə pənah gətirib... 
Arvad çox acıqlanmışdı, nə dediyini heç özü də bilmirdi: 
-Getsin Mahmud ağadan köməy istəsin, onun qabağında oynayıb,kefi olara, 
dərdi bizə? Bir də ki, bizim ev bəst-zad deyil ki! Pənahı Allaha apararlar, Allahın 
evi də məsciddi... 
Seyid Əzim anasını dilə tutmağa başladı: 
-Ana, əvvəl bir gör nə deyirsən axı? Onun getməyə yeri olsaydı,öldürsəydin də, 
bura gəlməzdi, məni də bəlaya salmaq istəməzdi. Elə 
  
__________________Milli Kitabxana_________________ 
78 
 
seyid evi də bəstdir, ana, özün, bayaq dedin ki, bu qapıdan hələ heç kəs naümid 
qayıtmayıb. O da qayıtmayacaq. Sən istəyirsən ki, tanıyıb sağ qaldığını bilsinlər, 
iki qana bais olaq? 
-İki qana neyşə, bu elə ölməlidi... qanı halaldı... 
-O Allahın işidi, ana, Allah istəyəndə əzrayılmı göndərər, canını alar. Amma, 
görünür, Allah istəməyib! Gecə quldurun birinin ona rəhmi gəlib, amma biz 
rəhmsizlik eləyək, onun da, ona nicat verən Ağa Səmədin də qanına bais olaq? 
Minasoltan duruxdu. Seyid Əzim gördü ki, anasının anlayışlarına münasib 
gələn sübutlar, arvadın qəzəbini azaldır. Əslində Minasoltan əzazil arvad deyildi: 
onu iki şey narahat edirdi: birinci çəngiyə rəhm etməklə Allahın qəzəbinə düçar 
olmaq; ikinci balasının bu xatalı işə qarışması ilə fəlakətə düşməsi. Seyid Əzim 
bunları yaxşı anlayır, anasının ürəyindən keçənləri yaxşı bilirdi. Odur ki, 
mülayimiiklə anasının əllərini əlinə aldı: 
-Ana can, mənə inan, onu hardan, necə tanıdığımı sonra sənə deyərəm, indi 
vaxtı deyil, inan ki, bir neçə vaxt əvvəl həmin bu Sona, sənin oğlunu, sənin xatalı 
hesab etdiyin bir addımı atmağa qoymayıb. Sən ona borclusan. Bu gün də borcunu 
əda elə. Mənə tək bircə gün möhlət ver. Bu gecəynən o burdan salamat bir yerə 
çıxıb gedər. Amma bir şərtlə; gərək onun burada olmağını heç kəs bilməsin. Evə 
gəlib eləyən onu görməsin, yoxsa mənə də xoş keçməz. 
-Allah, sən saxla! – deyə Minasoltan yerindən qalxdı. Arvadın başqa carəsi 
qalmamışdı. 
...Şair bazara girəndə bazarda səstər bir-birinə qarışmışdı; ağız deyəni qulaq 
eşitmirdi, dəmirçilərin, nalbəndlərin, misgərlərin vurduğu çəkicin, xarratların 
rəndəsinin səsi aləmi başına götürmüşdü. Ayaqçılar, tabaqçılar, suçular, sələb 
satanlar bir-birinə qarışmışdı. 
-Sələb - sineyi-məlhəm,.. 
-Həlvayi-təntərani... Ta nə xori, nə dani'... 
-Yağasər, yağasər2... 
-Tehrani, tehrani... 
Səs kallaşmış xırdavatçı Cuhud Şəmi xırıltılı səslə bazarın qapanlardan yuxarı, 
Cuma məscidinin dalında düşmüş Nabım köçünün ətrafında 
  
__________________Milli Kitabxana_________________ 
79 
 
firlanırdı. Köç burada bir gecə dayanacaqdı. Mal-qara dağa çoxdan qalxıb, 
arvad-uşaq yaylaq yolu üstündə bazarlıq eləməlidir. Cuhud Şəminin xırdavat 
qutusundakı malların çoxunu onlar alır. 
-İynə, qıyıq, qaytan, qaragöz hərəmi, balta... 
Bazar... hərənin öz mətaı var... 
Şair bu rəngarəng səslər aləmini daima qəribə bir maraq və nədənsə təşvişlə 
dinləyirdi. İndi də... 
-Yerpələngi... Dərya nəhəngi... 
-Ləbləbi kişmiş. Gəl, ay dişləri düşmüş. 
-Gəl Zol Hüseynin dovğasına. 
Bu sənin payın, bu gendən baxanın payı, ağzının suyu axanın payı. 
-Ağ gilabı alan, ağ gilabı alan, ağ-sarı gilabı alan!.. 
-Zəfəran, zəfəran. 
Ətri bir aləm, rəngi kəhrəba. Dürri-Bəkidi, baba. Bəy malı, xan malı. 
-Lahıc başmağı; dörd abbası, buyurtdurma səkkiz abbası... 
Bazar... hərənin öz dərdi var. 
Bir dəvəçi şairi əyləyib əlindəki pulu nişan verir, soruşur: 
-Ay qardaş, bu pul nə qədərdi? 
Birküncdə mirzə oturub, dizinin üstündə nə isə yazır. Qarşısındakı balaca 
yeşiyin üstündə fal kitabı var. Küçə mirzəsi arabir, yeri düşəndə fala da baxır. 
Yüngül dərdlərə dua da yazır. 
-Al, bu üzərrik, bu da meymun tükü, qoy arasına, mal ayağı vaxtında yandır, 
tüstünü ver azarlıya, dərdi, bəlası gedər. Üzərrik tapmasan, yeddi adamın adına bir 
çimdik duz bük göy əsgiyə, yandır, qurtarsın getsin. 
Şair ötdükcə pıçıldayır: 
-Kaş bütün dərdlərin dərmanı belə asan, sadə olaydı. 
Qoca bir tərəkəmə arvad... Nabırrı köçündən ayrılıb gəlib, "Nabım köçü bərkə 
dayanan vaxt". Onun da dərdi mirzəlikdi. 
-Başına dolanım, inəyimin südü xarablayıb, hər sağanda bir sərnic sağıram, yağ 
düşmür, tuluq gətirmir, yaman gözə mil batsın, molla pitik yazıb dedi "bağla inəyin 
boynuna", bağladım, çarə olmur, sən bir al oxu, özün o kəlamına qurban olduğum 
kitabına bir dərin bax. 
Mirzə üçkünc "duam" açıb baxır, oxuyur, dodaqları qaçır: 
  
__________________Milli Kitabxana_________________ 
80 
 
"Ay gəzəyən Xanımağa,  
Pitik neynəsin yağa?  
Yançağını bas yerə  
Cəhd elə çalxamağa". 
 
"Yazıq, cahil arvad, amma nə şux şair "mollaya" İrast olmusan?" 
O kitabı götürüb öpür, dizi üstünə alır və öz növbəsində tovlamağa başlayır. 
Şair təəssüflə başını bulayıb keçir. 
Bazarın ayağında qapanlardan aralı iki kəndli durub. Onlardan biri cavan, 
ikincisi orta yaşlıdır. Bir az əvvəl onlar kənddən bazara gətirdikləri matahlarını 
satıb evə dönməyə hazırlaşır və aldıqları bazarlığı köhnə, yamaqlı xurcuna yığırlar. 
Dıbır Əli adlı cavan kəndli boş çuvalları da çırpıb qatlayır və onları da azacıq 
bazarlığın yığıldığı xurcuna yerləşdirir. Eşşək acdır. Ağzını saysız-hesabsız ayaqlar 
altında əzilib vala un kimi olmuş torpağa sürtür, yeməyə yararlı bir tutam ot belə 
tapmadığından finxırır və tozu göyə qaldırır. Eşşəyin ac olduğunu gördüyü üçün 
bazardan tez uzaqlaşmağa çalışan yaşlı kişi - Məhəmməd Hüseyn bazarlığını 
hesablayır: 
- Ayə, Dıbır Əli, mən deyim, sən say; iki çuval təzək gətirmişdim. Verdim onu 
xarrat Qulunun külfətinə, aldım hər çuvalına iki şayı, ondan da verdiyimi deyim; 
bir şayı iynə-qıyıq, bir şayı cöz-bağırsaq, bir şayı qəndəf... Mənə de qaldı bir şayı... 
düz eləyir? 
Cavan şair bu sadəlövh hesablamaya gülümsəyir. "Yazıq bir abbası qara pulu 
da hesablayıb qurtara bilməyən yazıq. Yaxşı ki, fıtri istedad bu bisavadlığa qalib 
gəlir, sən yaşayırsan, bütün qanunlar sənə ölüm hökmü versə də, sən yaşayırsan, 
yox sürünürsən, amma sənin oğul-uşağın belə yazıq olmamalıdır, onlar heç olmasa 
ağı qaradan seçməli, oxumalıdır. Bircə Allah əcəldən aman versə, arzuma çatsam, 
bir məktəbxana açsam..." 
Şair düşünə-düşünə irəliləyir, Cavadı axtarır... 
Bazar... hərənin öz əyləncəsi var... biri yetim Hüseynin məzəli-məzəsiz 
mahnılarını dinləyir, bir başqası təzə şeir dəlisi, məclislər bəzəyi, duzlu baməzə 
Cavadı dinləməyi xoşlayır. Cavadı çox vaxt Bəzzazbazar cərgələrindəki boş 
meydançada görmək olar, bura nisbətən sakitlikdir; hay-küy azdır, qoca tut 
ağacının altında bir neçə iri daş qoyulub. Cavad adətən bu daşlardan birinin 
üstündə oturur, ətrafı da həmişə dolu olur, bekarlar, yetiklər. O, kürəyini qoca tuta 
söykəyir, sür papağını alnından dala itələyir, nazik vücudumu kip tutmuş zərif 
çuxa, sağrı başmaq geyir. Tərkbəndi zərif naxışlı, kaşı işləməli gümüşdən- 
  
__________________Milli Kitabxana_________________ 
81 
 
dir. Sarışın, alagöz, ağ bənizlidir. Ala gözlərinin hər birində bir cin oynayır. 
Belə qaynar ala göz Cavaddan başqa heç kəsdə yoxdur. Cavad ömründə bir dəfə 
oruc tutub, namaz qılmayıb. Möminlərin onu görəsi gözü yoxdur. Bəzi mollalar bu 
qorxunc rəqibdən yaxa qurtarmaq məqsədilə onu şirnikdirmək üçün eşitdirirlər: 
"Peyğəmbər səlavatüllahı güldürən ərəb təlxəyi kimi o namərbut da birca dəfə 
"əstəğfor" desə, hoqqabazlıqdan, adama sataşmaqdan əl çəksə, yeri behiştdir". 
Amma bunu ona çatdıranlara Cavad belə cavab verir: "Qorxma, bacıoğlu, Cavad, 
Şirvanı Cavadsız qoymaz". 
Cavad, qədim əyyarlarla, şah təlxəkləriylə, müasir meyxanaçı sərpayıları, 
xəlfələrt özündə birləşdirən bir adamdır. Hər yerdə kimə sataşılsa bilir, bütün 
həcvlərdən ilk dəfə xəbər tutur, dünyanın axırında da birinə dəyən bir söz yazılsa, 
hamıdan əvvəl əzbərləyib oxuyur. Dalı dağa bağlıdı. Mahmud ağanın, İsmayıl 
bəyin, Hacı Rza bəyin qorxusundan heç kəs ona dəyib-dolaşa bilmir. Cavan 
Şamaxı cavanlarının, harın bəyzadələrin quraşdırdığı bütün əyləncələrin iştirakçısı 
bəlkə də təşkilatçısı və rejissorudur. Deyirlər bir dəfə Mahmud ağanın məclisində 
necə olursa, ölümdən, qəbiristandan söz düşür. Cavadın məzəliliklə ölümdən 
qorxmasına sataşdığı Mahmud ağa deyir: 
-Aadə, Cavad, Əhməd ağanın ruhuna and olsun, ölümdə yaxşı bir şey yoxdu ki, 
ondan qorxmayasan da. Siz lotular söz bir eləyib anamın dəfninə gəlməyən gündən 
sonra', söz vermişəm, camaatın xeyir-şərinə çıxıram. Amma elə genə də xofu 
ürəyimdən getmir. Sən özün qorxmursan? 
Cavad and içib deyir: 
-Yox, ağa, izin ver, sözümü sübut eləyim? Mahmud ağa gülür: 
-Necə sübut edəcəksən? Cavad yerindən qalxır. 
-Ağa əmr elə, tava, yağ, bir də un hazırlasınlar. Gedim yeddi günbəzə, 
gecəynən çırpı yığım, ocaq qalayım, halva çalıb qulluğunuza tər halva gətirim, 
yeyək damağımız şirinlənsin. 
  
__________________Milli Kitabxana_________________ 
82 
 
Məclisdəki bəyzadələrin əksəriyyəti Cavada qahmar çıxır. Cavad gedir. 
Bəyzadələrdən biri deyir: 
-Əh, ona cin Cavad deyərlər, gedib evində halvanı arvada çaldıracaq, gəlib 
deyəcək ki, buyurun yeddi günbəzdə çalmışam, o, şeytana papış tikənin biridi... 
Cavadı yoxlamaq üçün ürəkli cavanlardan bir-ikisi özlərilə mələfə də götürüb 
qəbiristana yollanırlar. Burada Cavadın hənirtisini duyurlar, o, doğrudan da 
günbəzlərdən birinin içində ocaq qalayıb halva çalırdı. Qovrulmuş unun xoş ətri 
gələnlərin burnuna vurur. Gənclərdən biri köynəyinin qolunu dirsəyədək çırmayıb 
mələfəyə bürünür və əlini qapıdan içəri uzadır, Cavad heç nəyə məhəl qoymadan 
halva diləyən "ölünün" əlinə bir kəfgir qovrulmuş un qoyur, "ölü" yanan əlini geri 
çəkib, unu atır, bir də uzadır, Cavad yenə də xoflanmadan verir, üçüncü əl 
uzananda Cavad ələ bir kəfgir vurub deyir: 
-Ay rəhmətliklər, hamısını ölülərə versəm, dirilərə nə aparram? 
"Ölülər" gülüşür; dostlar, çalınmış halvanı da götüriib birlikdə məclisə qayıdır 
və Cavadın ürəkliliyini ağızdolusu tərifləyirlər... 
Cavad özü də belə işlərdən bilmərrə imtina etdi. Amma bazarda həcvlər, ifşaçı 
mənzumələr oxumaqdan əl çəkmədi. Onun ən çox oxuduğu şeir Seyid Əzimin 
təzə-təzə meydana çıxan həcvləri idi. Bazardan keçən kvartalniki, təzə bəy adı 
almış, şaşqa taxıb təşəxxüs satan Hacı Məlik oğlunu görcək gözləri parıldayır, 
xüsusi ahənglə oxuyur: 
"Bar ilaha, bu kvartalniki çox görmə bizə!" 
Amma Hacı Məlik oğlu bu "duadan" nədənsə çox acıqlanır, kükrəyir, coşur, 
əlini qəbzəyə qoyur, deyir: 
-Cavad, bax, aç qulağuvu, eşit, o naseyide de ki, məndən əl çəksin, baha oturar 
ikivüzə də... 
Cavad gülməyini boğur: 
-Neçəyə, kvartalnik ağa? Mən ki, sənə dua eləyirəm... 
Ətrafda avaraların, yetiklərin artdığını görən kvartalnik aradan  çıxmağa tələsir: 
-Tanıyıram səni, bilirəm o nə duadı... Naseyid köpək oğlu... Onun kimin 
qarasına söyləndiyini çoxları bilir, qəhqəhə ucalır... 
-Aha... ox nişana düz dəyibmiş ki... 
-Balam, bura Şirvandı, hərə öz fitini yaxşı tanıyır burda... 
-Amma cəddinə qurban oldugum, nə deyib!.. 
-Ağa yaman dağ çəkib Hacməlik oğluna... 
  
__________________Milli Kitabxana_________________ 
83 
 
...Seyid Əzim Cavadın yanına çatanda artıq bütün şəhər hadisədən xəbərdar idi. 
Mollagünələr, baqqallar, bəzzazlar sevinirdi, açıq-açığına elə bil bayram 
eləyirdilər... 
-Belə olar da... Allah adama belə qənim olar... O fitnə yuvası gərək çoxdan 
dağılaydı, cavanları yoldan çıxaranın axın elə belədi! 
-Əlinə qurban olum kimdisə, yaxşı eləyib, Allah özü əcrin versin. 
Sonanın yoxa çıxmasını da belə izah edirdilər: "Yəqin qaçaqlar dağa çəkib 
aparıb". 
Başındakı tabaqda ədavalı halva gəzdirib satan tabaqçı yetim Hüseyn çırtıq 
çala-çala təzəcə qoşduğu "Mütrüf havasını" oxuyur, dükançıları güldürürdü: 
 
Meyyiti getdi divana,  
Cəzası qaldı rizvana,  
Dağıldı öyü mütrüfün,  
Verildi suyu mütrüfün. 
 
Çillə-çülə kamanda  
Ənniyi qaldı tükanda 
 
-Aadə,.. ə.. o murdara meyit suyu verən kimdi? Allah vurmuşdu onu ki, cəzası 
rizvanda veriləe. Cəzasın elə bu dünyada alıb. Allah qarğa deyil ki, göz ova... 
...Cavad şairi görcək yerindən qalxdı. Söhbətin şirin yerində kəsilməsi 
bəzilərini narazt saldığından, hamı dönüb yeni gələnə baxdı, tanıyanlar dərhal 
aralandılar, ona Cavadın yanına getməyə yol verdilər. Cavad şairlə təmənləşdi. 
Cavanlardan birisi qonşusundan soruşdu: 
-Bu kimdi? 
Qonşu təəccüblə dilləndi: 
-Necə yanı kimdi? Ağadı da!.. Kvartalnikin atasına od qoyan. 
Gəncin gözləri parıldadı, İndi o şamaxtlıların böyüklü-kiçikli "Ağa" 
adlandırdıqları bu gənc şairdən gözlərini çəkmir, sanki baxışları ilə onu yeyirdi. 
Şair isə Cavadla söhbətə başlamış, əsil məqsədini büruzə vermədən hadisənin 
bazara nə şəkildə yayıldığını öyrənmək istəyirdi: 
-Hə, nə xəbərdi, aadə? 
-Sağlığın, Ağa, Mütrüf Ədil fot olub... 
-Hə, eşitmişəm... 
Səsində açıqca bir təəssüf hiss olunan Cavad daima gülən simasına heç də 
yaraşmayan kədərli bir tövrlə sözünə davam etdi: 
  
__________________Milli Kitabxana_________________ 
84 
 
- öz yerində, Allah bilən yaxşıdı, ya rəhmət elər - behiştə aparar, ya da lənət 
elər - cəhənnəmə yollar. Amma hayıf Sonadan... 
-Ona nə olub ki... 
-Əlli-ayaqlı itib... Gördüm deyən yoxdu... Şirvan çəngilərinin gözü idi, Ağa, 
hayıf! Bir də onun rəqslərindən zövq almaq heç zihəyata nəsib olmayacaq. 
Seyid Əzim açıq münasibətini bildirmək istəmədi: 
-Qərəz... Olan olub... 
-Bəli, olan olub, torba dolub... 
Şair vəziyyətin gərginliyinə baxmayaraq, Sonanın yerinin bilinmədiyinə 
arxayınlaşdı. İndi nigaranlığı dostundan idi. Dostundan və əməl yoldaşı Tərlandan 
da xəbər tutmaq istədi, yavaşcadan Cavadın qulağına pıçıldadı: 
-Bura bax, Cin, Qapaqlıgildən xəbər-ətər yoxdu? 
Cavad məsələnin nə yerdə olduğunu anlayıb, o da öz növbəsində pıçıldadı: 
-Getdiyi beyt belindən vurmuş qapını elə qıfıllamayıb ki, quş quşluğuynan ora 
qanad aça bilsin? Nökərini görüb soruşdum, deyir cavan ağam naxoşdu... 
Hər ikisi bu cavan ağanın Tərlan olduğunu bilirdi, hər ikisi onu görmək istəyir, 
lakin qapaqlının evinə getməyə heç kəsdə cürət yox idi, ona görə yox ki, bu 
sağlam, igid gənclər Hacı Əsədin yumruq və ya çomağından qorxurdular. Məsələ 
bunda idi ki, onların heç birisi Tərlanın evdəki mövqeyini, vəziyyətini bir az da 
ağırlaşdırmaq istəmirdilər. Çünki Hacının xasiyyətinə bələd idilər. Hacı Qapaqlı 
acizin zalımı idi, böyük yanında, nüfuzlu, tanınmış adam yanında heç nə deməsə 
də, sonra Tərlanın günün qara eləyəcəkdi... 
Odur ki, dostlar hər ikisi qüssələndi. 
Kim isə Cavadı qüssədən azad eləmək üçün kələkbaz bir sual ortaya atdı; onlar 
həmişə Cavadı belə ikibaşlı suallarla dilləndirərdilər: 
-Bura bax, aşna, pıç-pıç Mustafa xanı Şirvandan qaçırdıb, Yoxsa siz də 
pıçıldaşıb bizi bazardan qaçırtmaq istəyirsiniz? 
Başqa birisi soruşdu: 
-Ay Cavad, əgər sənin özündən xəbər alan olsa, hansına gedərdin, cənnətə, ya 
cəhənnəmə? 
Cavad hansı bir hissin təsiri iləsə doğruldu, açıq bir kin duyulan səslə dilləndi: 
  
__________________Milli Kitabxana_________________ 
85 
 
-Əvvələn, Allaha əyandı ki, mən üşüyənin biriyəm, ona görə də yerim 
məlumdu. Bir də ki, məni behiştə o mollalarla, hacılarla bir yerə salmazlar, 
davamız düşər, onsuz da aramız yoxdu. Nə vermişəm cəhənnəmə, xanəndə orda, 
nəvazəndə orda, şərab orda, mütrüfə də ki, bu gün təşrif apartdırdılar... 
Bir qəhqəhə də qopdu, şair, dostunun bu cəsarətli cavabını eşitcək əvvəl 
diksindi, sonra məhəbbət dolu baxışlarını, ölümlə diri gözlü mübarizə aparan 
Cavadın simasına zilləyib düşündü: "Sən nə cürətlisən, nə ürəklisən, Cavad! Mən 
tək-tək, birini həcv edəndə qorxudurlar: "Özünü gözlə!” deyib qoruyurlar məni 
dost-aşna. Əsil ifşanı sən eləyirsən! Mən səndən hələ çox şey, birinci növbədə 
cəsarət öyrənməliyəm, Cavad! 
O yerindən qalxdı, Cavaddan və ehtiramla onu müşayiət edən adamlardan 
uzaqlaşdı: "Səndən çox şey öyrənməliyəm, birinci növbədə cəsarət, Cavad! Mənim 
də Alışlar, Qapaqlılar, Molla Qurbanqulularla işim çoxdu, dava hələ təzə başlanıb, 
Cavad, təzə başlanıb..." 
Şair bazardan çıxanda artıq Sonanın gizləndiyi yeri heç kəsin bilmədiyinə 
arxayın olmuşdu. Erkən olmasına baxmayaraq, Seyid Əzim üzüyuxarı Minaxora 
tərəf qalxmağa başladı. O, Mahmud ağanın yanına gedirdi. İndi Mahmud ağanın 
necə kədərli olduğunu təsəvvür edirdi. Yaxınlaşıb dostlaşdıqları bu bir il 
müddətində Seyid Əzim, Mahmud ağanın incə, hər şeydən yaralanan nəcib ürəyinə 
yol tapa, bələd ola bilmişdi. İndi o sənət aləminin belə qiymətli bir inci, bir sona 
itirməsinə nə qədər heyifsilənirdi. Kim bilir nələr düşünür, Sonaya qəlbində necə 
də ağır bir matəm saxlayırdı. Gedib onu təskin etmək, Sonanın ölmədiyini, 
itmədiyini xəbər vermək, lakin hardasa gizlədilməli olduğunu məsləhətləşmək, 
kömək almaq lazım idi. O şübhəsiz ki, Sonanın sağ qalmasına sevinəcək, kömək də 
verəcək, amma belə bir sənətkarın tərəb1 aləmindən əbədilik yox olmasına, belə bir 
ulduzun sənət fəzasında sönməsinə dərindən təəssüflənəcək... Elə mənim kimi... 
...Axşam azanınacan onlar evdə tək qaldılar. Əvvəl Minasoltan onunla heç 
kəlmə də kəsmədi, ürəyində qarasına deyindi, balasını afətlərdən, çəngi məkrindən 
qorumaq üçün Allahına yalvardı. Amma günortaya doğru arvadın fıkirləri öz içini 
yeməyə başladı: "Çəngi də olsa, Ağa demişkən, Allah onun ölməyinə razı olmayıb. 
Mən nəkarayam seyid evinə pənah gətirən bədbəxt bəndəsini ac qoyam, susuz 
  
__________________Milli Kitabxana_________________ 
86 
 
qoyam. Çox düşündükdən sonra arvad içi-içini kəsə-kəsə daxili bir əzab 
duyduğu halda siniyə çörək, yavanlıq, bir fincan da çay qoyub, sübh namazından 
sonra girmədiyi bala otağa keçdi. Sona bayaqkı qaydada dizlərini qucaqlayıb 
oturmuş, başını sinəsinə əymişdi. Gözlərinin yaşı hələ də qurumamışdı: "Ağlamalı 
günün axirətdədi, abədbəxt, siratdan keçəndədi sənin yasın, niyə gözünü kor 
eləyirsən?" O, bir söz demədən, naməhrəmdən çəkinər kimi, ağzı yaşmaqlı olduğu 
halda, sinini gəlinin qabağına qoyub çıxdı. 
Bir qədər keçdi. Minasoltan qorxudan həyətə çıxmırdı, qapı döyən olsa cavab 
verməyəcəkdi, Seyid Əzimlə belə qərarlaşmışdılar: "Qoy elə bilsinlər ki, heç evdə 
adam yoxdu". Qadın bu tapşırığa sözsüz əməl eləyirdi. Amma qərarı gəlmir, duruş 
gətirə bilmirdi. Yenidən qapıdan bala otağa baxdı: "Süfrəyə el vurmayıb, bəlkə heç 
görməyib də... Fikir dəryasına elə cumub ki.... yazıq..." Bu ilk dəfə dodağına gələn 
yazıq sözündən qorxdu: "Nə? Hə də, vallah, yazıqdı. Əgər adamın başına gələnlər 
"qalü-bəladan" alnına yazılırsa, onda, növzənbillah, bu bədbəxtin taqsırı nədi? 
Alnına belə yazılıb... Yazıya ki, pozu yoxdu... Haqqın dərgahına hamısı əyandı..." 
Onun onsuz da nazik ürəyi yumşalmağa başlamışdı. Bir də təbii fəlakət, böyük 
qorxu qarşısında insan, həmcinsilə ünsiyyətə adi hallardan daha çox can atar. 
Minasoltanın bağrı çatlayırdı. O mütləq kiminləsə danışmalı idi. Dərdi 
yüngülləşməli idi; içəri girdi: 
-Niyə yemirsən? 
Sona arvadın içəri girdiyini, nə isə gətirib qoyduğunu indicə duydu, onun 
qarşısında dik qalxmaq istədi... 
-Otur, otur, səndə taqət hardadı, yazıq... 
"Qəribədir, kişilər qabağında oynayan Sona, ömründə yaşınmaq bilməyən 
Sona, Mütrüf Ədilin əlində böyüyən Sona, deyəsən sən bu qadından utanırsan, bu 
nurani ana qarşısında səni həya təri basır, birinci dəfə, ya rəbbi, ömrümdə birinci 
dəfə... Yox, birinci dəfə deyil, bir dəfə də olub". 
Arvad sinidən bəri, Sonanın qənşərində oturdu; şəfqət duyulan bir səslə dedi: 
-Ye, bir tikə ye heç olmasa, ürəyin üzülər, sonra səfərə çıxa bilməzsən. 
Bu şəfqətli, mehriban səs Sonanın ürəyinə işlədi; yaş öz-özünə gözlərindən cari 
olub, solmuş yanaqlarına süzüldü; arvadın amanını qırdı; o da kövrəldi. İndi onun 
qarşısındakı Şirvana sədası yayılmış, adı 
  
__________________Milli Kitabxana_________________ 
87 
 
dillər əzbəri, nifrət mənbəyi çəngi Sona deyildi, bədbəxt, yazıq bir məxluq idi. 
Elə bil ürəyini bir piyalə soyuq suya salıb oycalayırdılar: 
-Ay yazıq, axı sən hardan bu işə düşdün? Kimin qızısan? Danış,bəlkə ürəyin 
boşala... Adam dərdini danışanda yüngülüyür axı... 
Sonanın gözləri Minasoltanın çiyninin üstündən o yana, divara zilləndi, göy 
şirə çəkilmiş divarhamar idi, sürüşək idi. Orada bir ləkə, bir nöqtə belə yox idi. 
Birdən-birə bu göy şirəli divar gömgöy bir fəzaya çevrildi; Sona bu göy çadır 
altında yanıb qaralan bir kənd gördü... Palçıq daxmalar,üstünəqarğı basılmış qazma 
damlar, güzlər... Bu qazma daxmaların birində... 
Sona sözünə bir xatirə kimi başladı; 
-Atam uzun azardan öləndə kəndimizdə bir yaxın adamımız qalmamışdı. Bir il 
ondan əvvəl qohumtarımızın çoxu ovmadan ölmüşdü. 
Kənd əhlinin heç yarısı qalmamışdı. Bağlar, əkinlər yanıb tələf olmuşdu. Başlı 
başın saxlayırdı... 
...Minasoltan hiss edirdi ki, nə isə olduqca təsirli bir hekayət, bir qəziyyə 
dinləyəcək. Sona isə artıq bütün olub keçənləri, dünən və bu gün baş vermiş 
hadisələri unutmuş, uzaq, çox uzaq bir xatirənin qoynuna atılmış, dəryada, ləpələr 
üzərində çalxanan xırdaca qayıq kimi bu xatirələrin ağuşunda yırğalanmağa 
başlamışdı... 
-Bir neçə gün damın altında ağlar-sızlar qaldıq, küləkdən başqa qapımızı açan 
yox idi. Kim də açacaq idi? Hamı öz canının, öz ölüsünün, öz batan əkənəcəyinin, 
qırılan mal-qarasının hayında idi... Biz heç kimin yadına düşmürdük. Nəüzənbillah 
elə bil Allah da bizi yaddan çıxartmışdı. Yaratdığı ağıza bircə tikə çörək də 
göndərmirdi. Ot-ələf yanmışdı, qaynatmalı bir çəngə ispanaq, qovurmalı bir tutam 
əməköməci də yox idi... "Ana" deyib sızıldayırdım, yaylığının ucu ilə qızarmış 
gözlərini silməkdən anamda hal qalmamışdı, saçları,birçəkləri də islanmışdı. Bir 
neçə gündən bəri çəkdiyi əzab, naxoşa qulluq, sonra da başyoldaşını itirmək anamı 
üzmüşdü. Amma neynəyəsən ki, mən dizinin dibini kəsdirib çörək istəyir, dərdinin 
üstünə sağalnaz dərd artırırdım. Bir gün obaşdan, dan yeri heç qızarmamış anam 
məni yerimdən qaldırdı... Yatan kim idi ki,...qarnım acından qırılırdı, gözümə yuxu 
getmirdi. Ağır da olsa deyim ki, atamın ölməyi də az qala yadımdan çıxmışdı, bircə 
tikə çörək olsaydı... Qərəz, anam daxmamızdakı olan-qalanımı əynimə geydirib, 
belimi, başımı bağladı. 
Daxmamızın qapısını kilidləyib çıxdıq. Yazıq anam evdən aralananda bir ayaq 
saxladı, kəndin yuxuya gedən evlərini gözdən keçirtdi. Elə bil 
  
__________________Milli Kitabxana_________________ 
88 
 
ki, hər yerə vida deyirdi, elə bil ki, doğulub böyüdüyü, sevib-sevildiyi, ana 
olduğu, analıq səadətini daddığı bu yerlərdən həmişəlik ayrıldığı ürəyinə 
dammışdı. Gözlərindən yaş leysan kimi töküldü, sonra tələm-tələsik əlimdən tutub 
yola düzəldi: 
-Gedək bala, dünya böyükdü, "tarı böyük, altı gen" deyiblər,Allah kərimdi, 
bəlkə bir yaxşıya irast olduq, əlimizdən tutdu... Olmasa da, dilənəsi olsam da, irağ-
irağ, qoy heç olmasa tanış-biliş gözündən uzaqda dilənək, görən olmasın... Bəlkə 
baxtımız gətirdi, bir qapıya qulluğa düzəldik... İşlərəm, səni saxlaram, bir-iki iləcən 
sən də böyüyüb hovuma çatarsan... 
Anam bu sözləri deyə-deye irəliləyir, kənddən hara isə uzaqlara gedən tozlu 
yolla məni də yanıycan sürüyüb aparırdı... 
...Yolumuzun üstündəki kəndlər bizimkindən də pis gündə idi... Amma yenə də 
adamlar bizə əl tuturdular, kimisi bir parça təndir çörəyi, başqa birisi iki-üç cad 
əppəyi verirdi. Bostanlardan yemiş, bağlardan meyvə dilənirdik. Günlərin birində 
Çodarlı deyilən bir obaya gəlib çıxdıq, yurdsuz-yuvasız idik....yəllar 
yorğunuyduq... İki el bir təpə qalmışdıq. Elə bu zaman sanki tale üzümüzə güldü. 
Çodarlıda arvadlardan biri bulaq başında bizə rast oldu. "Kəndin ağasına qulluqçu 
lazımdı, arvadı azarlıdı, adam gəzirlər" - dedi, yolu bizə salıq verdi, getdik... Bəy 
evi indiyəcən gördüklərimdən böyük idi, dam-daş tikilisi çox idi. Xanımın yanına 
gəldik, o yatacağında uzanmışdı, ana-bala bizə diqqətlə baxdı, deyəsən, həm yazığı 
gəldi, həm də tutacaqsız olduğumuzu başa düşdü; 
-Adın nədi, aaz? 
Anam adını, yer-yurdumuzu dedi, xanım yerli-yataqlı başımıza gələnləri 
anamdan soruşdu, sonra, deyəsən, razı qaldı: 
-Allah bilən yaxşıdı, əlhökmilillah, nə olar, qalın, işlərsən, baxaram, bəyənsəm, 
günün burda pis keçməz... 
Çarəsiz anam hər nə iş olsa razı idi, təki bir yerə ilişib qalaq, təki üzümüz 
sərgərdanlıqdan qurtarsın... 
...Səibi bəyimin azarı qıçında idi, bud oynağında bir yara vardı, quyu kimi 
dərin... gündə bu yaraya piltə çəkmək lazım olurdu, bu zaman yazıq bəyim haldan-
hala düşürdü, dişlərini bir-birinə qıcayıb ağrıya gücnən dözürdü. Evdə hec bir iş 
görə bilmirdi, yeriyəndə, çölə-bayıra çıxanda divardan tuta-tuta gedirdi. Bir qarış 
yolu az qala bir saata yeriyirdi. Sonra da gəlib halsız düşürdü. Evdə bütün işləri 
əvvəlcədən kənizi varmış, o görərmiş, sonra qız bəyimin yarasından çimçə 
  
__________________Milli Kitabxana_________________ 
89 
 
şib qaçıb. Əri də günlərnən evdə olmazdı. Hardasa kəndlərdə, qonaqlıqlarda, 
ovda, qumar oyunlarında itib-batardı. Danışırdılar ki, bu var-dövlətin hamısı Səlbi 
bəyimin imiş. Ağa ona evlənəndən sonra yaxşı da yaşayırlarmış. Səlbi bəyimin 
qıçına əvvəl bir çiban çıxır, sonra nə qədər dava-dərman olursa sağalmır, yara 
dərinləyib quyuya çönür, bəy də arvaddan soyuyur, ev-eşiyi başlı-başma buraxır. 
Deyirdilər ki, Səlbi bəyimin övladı olmadığından, ağa onu boşaya bilmirmiş, çünki 
onda var-dövlət əlindən çıxarmış, evlənə də bilmirmiş - Səlbi bəyimin Şamaxıda 
urus qulluğundakı qardaşından çəkinirmiş... Qərəz ki, biz ağanı gəlişimizin üçüncü 
günü görə bildik... 
Evdə bütün iş-güc anamnan mənim üstümə töküldü, çoban-çoluğa çörək-xörək 
çatdırmaq, Səlbi bəyimin pərzanalarını' yetirmək, qonaq-qaranı yola vermək, pal-
paltar yumaq, ev-eşiyi süpürüb-təmizləmək, hamısı anamın öhdəsinə düşdü. Anam 
axşamacan təndir-ocaqdan aralana bilmirdi, elə yorulurdu ki, yerinə girəndə sız-sız 
sızıldayırdı. Amma yenə də şikayətlənmir: "Neynək bala, - deyirdi, - nə qədər çox 
iş olsa dözərəm, hamısını da elərəm, təki sənin başının üstündə həmişəlik kölgəlik 
olsun, təki qarnın tox olsun, bala, pal-paltarın olsun". O məni bağrına basıb uzanır, 
bir müddət ana-bala gözümüzü tavana dikib qalırdıq. Sonra hər ikimiz birdən 
xəyala dalırdıq, belə hallarda, anam ürəyindən keçənləri mənə pıçıldamağa 
başlayırdı: "Allah qoysa, Səlbi bəyim sağalar, ayağımız düşər ona inşallah, bir az 
pul düzəldib, kəndimizə qayıdarıq, ev-eşiyimizi sahmana sallıq, sən de, mən də öz 
damımızın altında dolannıq. Yerimizi əkərik, kəndimizi çox istəyirsənmi, Sona? 
-Hə, ana, amma burda da pis deyil. 
-Helədi, amma, necə də olsa qürbətdi, Allah heç bəndəni özgə qapısında, 
əlindən-obasından uzaq qulluqçu eləməsin... Amma, şükür Allaha, heç olmasa 
qarnın doyub, eynin bitib. 
Doğrudan da, Səlbi bəyimin köhnə-küləsindən anam özünə və mənə bir dəst 
təzə paltar düzəltmişdi, palaz-paltar yumağa gedəndə, çay qırağında qazan asıb su 
qızdırmış, başımı-bədənimi yuyub arıtmışdı. İndi hər ikimiz insan sifətinə 
düşmüşdük... Yaman-yaxşı yeyib-içirdik. Heç bir korluğumuz yox idi, heç kimə əl 
açmırdıq, bir parça halalca zəhmətnən qazandığımız çörəyi yeyirdik, bircə Səlbi 
bəyimin yarasından çimçəşmək olmasaydı... Bəyimin bir xasiyyəti var idi, hər   
  
__________________Milli Kitabxana_________________ 
90 
 
gün səhər yarasının tənzifı dəyişiləndən sonra aftafa-ləyəndə azca əlini yuyub 
verdiyim dəsmalla silər, sonra da çobanların gətirdiyi əti tələb edir, onu indicə 
yaraya piltə çəkdiyi əli ilə bölüb ayırardı, kimə nə lazımdı bişirməyi tapşırardı... 
Deyəsən, anam da əvvəllər qulluqçu kimi bu isdən çimçinirdi... Amma genə də 
dözür, bir söz demirdi... Bəy gəldi, əvvəlcə həyətdə ocaq qalayan məni gördü: 
-Hə, bu hansı itin küçüyüdü? Nökərlərdən biri cavab verdi: 
-Bəyim təzə qulluqçu tutub, onun qızıdı... Ağa güldü; 
-Hə, deməli, bəyim yanı qoduqlu eşşək alıb? 
Sonra içəri keçdi... Anamı haçan, necə gördü, nə dedi, bilmədim. Amma bizim 
gəlməyimizdən sonra ağanın səyahətləri seyrəldi, indi o irəliki kimi gunlərlə-
həftələrlə kəndlərdə, şəhərdə itib-batmırdı. İstidə külafirəngidə, hava sərinləyəndə 
kəllə otaqda yarım çılpaqlaşıb oturur, döşəklər, mütəkkələrə yayxanıb tükləri 
ağarmış sinəsini ovuşdurur və tez-tez çay, qəlyan, mer-meyvə tələb eləyirdi. Anam 
nədənsə bu haldan çox narazı idi, gecələr məni qoynuna daha bərk basır "Allah, 
özün köməyimiz ol" - deyib dua eləyirdi. 
Əvvəllər bir şey anlamırdımsa, az keçməmiş hər şeyi başa düşdüm. Səlbi 
bəyimin mənə münasibətindən, anama kəc baxmağından, həyət adamının bəzi 
atmacalarından da anladım, həm də mən kənd uşağı idim, kənd uşaqları belə şeyi 
daha tez başa düşür. Anam üçün də, özüm üçün də, lap açığını deyim ki, özümüzün 
olmasa da, bu rahat həyəti, yatdığımız bu dam evini itirməyimiz üçün də 
qorxurdum... Bir gecə qorxduğumuz şey baş verdi... Gecə yarı olmamış təzəcə 
narahat yuxuya getmişdik, anamla mənim üstümüzdən yorğanın qaldınldığını hiss 
edib qorxu ilə gözlərimi açdım, cəld anama sıxıldım, qaranlıqda ağanın kölgəsini 
gördüm, hənirtidən tanıdım kişini... Bu cürə ancaq o nəfəs alırdı həyətdə... "Aana". 
-Kəs, küçük, qanına bularam, dur rədd ol.,. 
-Ağa, sənə qurban olum, yesirin olum, məni bədnam eləmə, bir parça çörəyimi 
kəsmə, ağa, yesirin olum, ağa, didərgin salma məni! Səlbi bəyim ətimi itə də atsa 
yeridi, ağa, qoy çıxım, balamı da götürüm gedim. 
-Suss! 
...Amma artıq gec idi, mənim qeyri-ixtiyari qışqırtım anamm yalvarışları Səlbi 
bəyimi bidar eləmişdi; ya özü çölə çıxmışdı... Onsuz da naxoş arvad pis yatırdı, 
axır vaxtlarda isə lap yuxusu ərşə çəkilmişdi. 
  
__________________Milli Kitabxana_________________ 
91 
 
Birdən qapıda ikinci bir kölgə göründü, bu o idi! Səlbi bəyim ağır-ağır 
irəliləyib, astanada durmuş, qapının çərəngüləsinə söykənmişdi, artıq tabı 
qalmamışdı, güclə ayaq üstündə dururdu... 
-Əlsəftər bəy, bir bu qalmışdı ki, mənim başıma gətirəsən? Heç utanmırsan, ay 
nəməkbəharam? Gözüm görə-görə, özünü çölün sayılına tay qoyursan? Mənim 
evimi murdarlayırsan, ay haramxor? Şamaxı çəngiləri sənə azlıqeləyir? Gözüm 
görə-görə... indi işi bura yetirdin?.. 
Ağa qalxdı, donquldandı: 
-Gözün kor olsun... - dedi və otaqdan çıxdı... 
Səlbi bəyimin zarıltılı səsi indi də qulağımdan getmir. 
-Aaz... ay payyığan köpək qızı, çörəyim səni belə qudurdub ki,indi də bəyə 
göz-qaş eləyib, döşəyimə göz dikmisən? 
-Bəyim, vallah... 
-Vallah kəssin səni, dur sürün, mənim xarabamdan... 
Bu sözlərlə Səlbi bəyim qapının ağzındakı qara aftafanı qapıb anama tərəf 
zolladı, aftafa anamın düz başına dəydi. Anam dərdindən, xəcalətindən heç 
ufuldamadı da... Onun yerinə mən çığırdım... 
Anam yıxıla-dura yerindən qalxdı, mən də arxasınca cumdum, bəyimin 
yanından cəld ötüb həyətə çıxdıq, gecənin oğlan çağında, zülmətdə tək-tənha 
qaldıq... Sonralar bildim ki, şairlər ilin belə qaranlıq gecəsini "şəbi-yelda" 
adlandırır, onu gah gözəlin qara gözlərinə, gah qara qaşlarına, gah da qara tellərinə 
bənzədirlər..." 
Sonanın gözləri yol çəkdi, solğun yuvarlaq dodaqlarına xəfıf bir təbəssüm 
qondu, sanki bu ağır düşüncələr, hekayələr içində nə isə olduqca xoş və əziz bir 
xatirəyə gülümsəyən kimi oldu: 
 
Gün olsa gecə olmaz, ey mah, nədir vəchi  
Yeldayi-səri-zülfun gün üzdə olub peyda?! 
 
-Ağanındı... 
Minasoltan ağır xatirələrin içində gülümsəyən gəlinə əvvəlcə heyrətlə 
baxmışdı, "ağanındı" kəlməsini eşidincə şerin oğluna məxsus olduğunu başa 
düşdü, o da dərindən bir ah çəkib gülümsündü. Deyəsən, buz doğrudan da əriyir, 
bu xəfif təbəssümlər onu suya çevirirdi. 
-Hə... bəs sonra? 
Sona köksünü ötürüb sözünə davam edincə təbəssüm dərhal dodaqlarından yox 
oldu, əvəzinə üzünü solğun bir kədər bürüdü: 
-Hə, sonra!.. Sonrasını Allah düşmənə də göstərməsin... Gecəni canavar 
qorxusundan, yol azmaq qorxusundan evin daldasında keçirdik. 
  
__________________Milli Kitabxana_________________ 
92 
 
 
Gün çırtmamış bir az hörümçək toru tapıb yaraya basdıq, yaranı ləçəknən 
bağlayıb kənddən çıxdıq. Çodarlıdan sonra daha banımız daş kölgəliyi görmədi. 
Gəlib bir tərəkəmə köçünün dalınca şəhərə çatdıq... Cuma məscidin qabağında 
birtəhər dilənib dolanırdıq. Anamın günü-gündən olan-olmaz qanı da üzündən, 
dodaqlarından çəkilirdi, gözləri çuxura düşmüşdü, yarası da simləyirdi, sağalmaq 
bilmirdi... Axşamlar yaman qızdırırdı, bilmirəm onu da atam kimi uzun azar 
tutmuşdu, ya yara üzmüşdü, ya yığdığımız azurğu əppəyi də mənə yedirtdiyindən 
özü çox vaxt ac qalırdı, ona görə, ya da titrətmə-qızdırmaya tutulmuşdu, nə idisə, 
günü-gündən əriyirdi, gun qabağındakı buz parçası kimi, közə düşmüş quyruq 
kimi... Dərisi də yanıb sümüyünün üstünə yapışmışdı, əlindən tutub gücnən 
yeridirdim. Çox vaxt bazar ağzına gedib çıxa bilmir, eləcə Cuma məscidin yanında, 
gecə yatdığımız yerdəcə oturub qalırdıq. 
Bir gün anam bir az babat idi, əlimdən tufub küçələri gəzdirməyə başladı. Xeyli 
gəzdik, Pirkülövüşlü məhəlləsində bir evdə arvadlardan biri bizə bayat xörək və 
çay verdi, "Ay yazıq, bu halnan hara gedirsən, səni qulluqçu götürən neynəyəcək? 
Çörək yapa bilməzsən, ocaq qırağında otura bilməzsən, axı səndə o hal hardadı?" - 
dedi. Anam gülümsədi, bu neçə ayda birinci dəfə idi ki, balaca gülümsəyirdi, 
sevindim ki, anam daha sağalır, son demə çırağın axır işığıymış bu təbəssüm... Bir 
az da gedib, Qəriblər məhəlləsinə çatdıq... birdən anam qəfıl yerə oturdu... daha 
dura bilmədi... Ah... ana, kaş ölümün bir yarımca saat əvvəl, biz Pirkülövüşlü 
məhəlləsində, o mehriban arvadın həyətində olanda gəlib çataydı, öz əlinlə məni 
aparıb o xarabanın yanına, Mütrüf Ədilin qapısına çıxartmayaydın... Qərəz ki..." 
...Anasının ölümü gözləri önündə yenidən canlandığından Sonanın kirpikləri 
nəmləndi... susdu... Boğazı qəhərləndi, danışa bilmədi... səsi xırıldadı, o bir neçə 
dəfə udqundu, gözlərinin yaşını sildi. Birdən Sona əlinin sığallandığını duydu, 
bayaqdan ana xatirələrinə dalmış gəlin, bunun fərqinə varmamışdı; Minasoltan 
onun, çəngi Sonanın əllərini sığallayırdı!.. Sonanın hıçqırığı gücləndi, özünü 
saxlaya bilməyib, üzü-qoylu Minasoltanın, bayaqdan bəri qırx kişidən artıq həya 
eləyib utandığı bu nurani qadının dizləri üstünə düşdü. Onun çiyinləri qalxıb-
endikcə, Minasoltan bir əli ilə kəlağayısının ucuynan öz gözlərindən cari olan 
yaşları silir, digər əli ilə səhərdən bəri iyrəndiyi, nifrətlə baxdığı çənginin çiyin və 
kürəkiərini tumarlayırdı, Ana əlindən bu zəif çiyinlərə qüvvət axır, məhəbbət 
səpilirdi... 
  
__________________Milli Kitabxana_________________ 
93 
 
-Qalx, a bədbəxt, bədtaleh bala, ağlama, sil gözlərinin yaşını, kimin anası 
dünya durduqca yaşayıb, yanında qalıb qəbir evinəcən? Ana ölər,yerində bala 
qalar, amma sən bəlalı qalmısan... 
Arvad bu sözləri deyə-deyə həm özünün, həm də Sonanın gözlərini sildi, 
aşiqlərin, şairlərin, xanəndələrin minbir söz, şeir qoşduğu, indi pərişan halda 
dağılmış, islanıb alnına, yanaqlarına yapışmış cığa və birçəklərini kənar elədi... 
Sona sözünə davam etdi: 
-Yazıq anam elə oradaca keçindi. Məhəllədən iki-üç adam yığışdı,yazığı 
gələnlərdən biri də çal bir kişi idi, elə onun evinin qənşərində düşüb qalmış anamı, 
onunca həyətində yudular, köhnə-külə ağdanzaddan tapıb kəfənlədilər. Hamısı da 
gözümün qabağında... Ağlayıb eləmirdim, gözümün yaşı da qurumuşdu. Axşama 
yaxın idi, tələm-tələsik anamı qəbiristana aparan iki-üç kişinin dalınca düşüb 
gedəndə,o çal kişi mənə diqqətlə baxıb əlimdən tutdu. Kimsəsiz qaldığım bu 
dünyada ən ağır dəqiqələrimdə əlimdən tutan bu adama qorxa-qorxa baxırdım. 
Kim idi, nəçi idi, bilmirdim, amma görürdüm ki, adamlar onunla yanpörtü 
könülsüz-könülsüz danışırlar... Qərəz anamı basdırıb qayıtmaq istəyəndə dərdimin 
böyüklüyü birdən-birə ürəyimi qopartdı,özümü təzəcə torpaqlanmış qəbirin üstünə 
atıb bağırdım: "Məni də basdırın, mən indi anamsız hara gedəcəm?" 
Ölənəcən xatirimdən çıxmayacaq: kişilər bir-birinin üzünə baxıb durdu, hamısı 
fağır, üst-başından kasıb adama oxşayırdı, heç birisi artıq ağızı evinə aparmağa 
ürək eləmirdi, bircə o, o qorxduğum çal kişi əlimdən tutub məni qəbirin üstündən 
qaldırdı: 
-Gedək bizə, ay qız! - dedi. 
İndiki kimi yadımdadır. O kişilər günahkar kimi bir-birinə baxıb bir söz 
demədən dağılışdılar. Mən də həmin kişinin böyrünə düşüb bir-iki saat əvvəl 
anamın keçindiyi evin qapısına gəldim. Anamın düşdüyü yeri görəndə təzədən 
kövrəlib ağlamağa başladım, kişi çiynimdən tutub məni həyətə saldı, bayaq anamı 
yuyan arvadlardan biri həyətdə bizi qarşıladı: 
-Bu imam cücəsin neyşə getdün, əppəyün artıq düşüb? 
-Yazığım gəldi, arvad... 
-Bizə yazığı gələn kimdi bəs? 
-Allah kərimdi... 
-Kərimin quyusu elə dərindi ki, düşən bilmir necə çıxsın, gəlir düşür mütrüf 
öyünə... 
  
__________________Milli Kitabxana_________________ 
94 
 
Mütrüf öyü"... mən bu sözlərin mənasını sonra bildim. Sən demə, bu yer 
Qəriblər məhəlləsi, bu ev də Şamaxı çəngilərinin başçısı Mütrüf Ədilin evi imiş... 
Bu məhəllə dəhşət imiş... Oğru-əyri, yol azan, yurdundan təzən bura sığınırmış. 
Bundan sonrakı hadisələri Sona artıq danışa bilmədi, yalnız eşidib -bildiklərini 
xəyalında canlandırmaqla kifayətləndi. 
...Qaş qaralanda, fəzanın qaralmağa başlayan dərinliklərində tək-bir ulduzlar 
parlayanda evlərin əvvəlcə bozaran, getdikcə qaralan pəncərələrində də ölgün çıraq 
işıqları görünməyə başlardı. Şəhərin ucqar guşəsində Qəriblər məhəlləsinin lap 
qurtaracağındakı birmərtəbəli alçaq daxmalarda hələ işıq görünməzdi, çiy 
kərpicdən hörülmüş, üstünə samanlı xam suvaq çəkilmiş bu daxmaların önündən 
ötən nadir yolçulara avara itlər arabir hürərdilər. Cuma məscidi, Sarıtorpaq, 
İmamlı, Qalabazar məscidlərinin minarəsində avazla azan verən müəzzinlərin səsi 
bu məhəllələrə gəlib çatmazdı. Buranın möminləri namazı göyün səyyarələri ilə 
müəyyənləşdirib qılardılar. Sübhü bəzən - "Karvan-qıran"la qarışıq saldıqları "Dan 
ulduzu", günortanı günəşin göydəki yerinə, şam və xüftəni də ulduzlara görə 
müəyyənləşdirirdilər. Bu məhəllələrdə molla da tapılmazdı. Şəhərin bütün füqərası, 
gəlmələri bu məhəllələrdə sakin olurdu. Bir çox hallarda divandan gizlənən, 
dustaqdan qaçan, hökumətdən yayınan günahlı-günahsız müqəssirlər, qaçaqlar, 
bəzən oğru-əyri də bu məhəllələrə pənah gətirirdi. 
Şəhər varlıları, əsnaf, tüccar buralarda görünməzdi. 
Mütrüf Ədilin evi də bu məhəllədə yerləşirdi. Bu ev ətrafdakı başqa 
daxmalardan seçilirdi. Onun geniş zala bənzər otaqları, babət eyvanı, həyətində 
kiçik meyvə bağı və güllüyü, palçıqdan olsa da uca hasarı var idi. Hamı bilirdi ki, 
Mütrüf Ədilin az-çox varı var. İstəsə, şəhərin babət imarətlərindən birini almağa 
gücü də çatar. Amma kimdir ona ev, mülk satan? Kim ona öz məhəlləsində yer 
verər? 
Mütrüf Ədilin anası dul Gülzaman vaxtı ilə arvad toylarında xanəndə olub. 
Ağzı ilə oyun havaları çalar, dəflə bu havalara ahəng tutar və kasıb-kusub toylarını 
yola verərdi. O vaxtlar Gülzaman cavan idi, var-yoxu yeddi-səkkiz yaşlı oğlu Ədili 
özü ilə toylara aparardı. Uşaq həyətdə ocaq qalatdırıb anasının qoyun qarnı 
çəkilmiş və tez-tez boşalan dəfıni bu ocaqda qızdırar, şabaş yığar, dövran toplardı. 
Uşaq, anasının zümzümə etdiyi bütün havaları əzbər bildiyi kimi, toyda oynayan 
qız-gəlinlərdən gözəl rəqslər öyrənmişdi. 
  
__________________Milli Kitabxana_________________ 
95 
 
Ədil nazik, vücudlu, gözəl bir uşaq idi. Anası onu nəzirli etdiyindən on iki 
yaşınacan başını qırxdırmadı. Qıvrım saçları uzanıb Ədilə incə, nazlı bir qız 
görkəmi verdi. O tez-tez evdə qız-gəlinlərin təqlidini çıxarıb rəqs edərdi və bu 
zaman anasının tumanını əyninə geyib, kəlağayısını başına bağlardı. Bu oyun 
qadınları əyləndirdiyindən Gülzaman arvad şimikdi, oğluna "Fatma xanım xoş 
amədi", "Ay dağı-dağı şeydalı", "Dəyirmançı qoca" oyunlarını öyrətdi. İndi artıq o, 
toyları oğlunun köməyilə aparırdı. Onlar toy yerinə gedəndə Ədilin geyinməsi 
üçün paltarları da dəflə birlikdə boğçaya bağlayıb aparırdılar. Oğlanın çıxartdığı 
məzəli oyunlar toya yığılanları çox əyləndirir, onlara ləzzət verir, uğununca 
güldürürdü. 
Sərpayı ucadan deyirdi: 
- Ay uşaq, şırıqqa vurun! 
Ədil də öz məzəli qız geyimində ortaya gəlib gah əri tərəfindən məhəbbəti rədd 
edilmiş zəhəndə arvadı, gah toy adamlarını bəyənməyən məğrur bir xanımı, gah da 
cavan dənçi qıza vurulmuş həprik qoca dəyirmançını yamsılayır və bu zaman elə 
çəm-xəm edirdi ki, Gülzaman nanay vurmaqdan yorulmurdu. Arvadlar heyrətlənib 
deyirdilər:  
- Zalım qızı, bir toy adam ağzıynan oynadır, yoruldum demir, elə bil çənəsini 
dəmirçi Səfi döyüb. 
Ədilin sorağı kişilərin qulağına da çatdı. Özbaşına meydana çıxan bu "mütrüf' 
Şamaxı keyifbazlarını maraqlandırdı. Mütrüf ləqəbi Ədilin üstünə yapışdığı kimi, 
özü də sinnə dolub, qadın məclislərindən uzaqlaşdı. İndi heç bir qeyrətli kişi həddi-
buluğa çatmış cavanın arvad toyuna iştirakına razı ola bilməzdi. 
Anası Gülzamanın vəfatından sonra Mütrüf Ədil, əlindən başqa heç bir iş 
gəlmədiyindən toylarda çalan bir xanəndə dəstəsinə qoşuldu, rəqs etməyə qurşandı. 
İndi o artıq kişilər məclisində arvad paltarı geyib rəqs edir, bununla da dolanırdı. 
Ətrafında mütrüfə qız verəcək əskik adam olmadığından Ədil tək yaşayırdı. 
Beləliklə, Ədilin yaşı qırxı ötdü. İndi o, saqqallı-bığlı kişi idi. Özü rəqsi tərk 
etsə də sazandalar dəstəsi üçün təzə rəqqasələr tədarük edir, onlara rəqs etmək 
qaydalarını öyrədirdi. Bunlar əsasən yaxın və uzaq kəndlərdən tapılıb gətirilən 
sahibsiz balalar idi. Ədil onların adlarını dəyişir, geyimini düzəldir, rəqs təlimi 
verirdi Şamaxı çəngilərinin dəstəsi nəinki şəhərin özündə, qonşu kəndlərdə, hətta, 
Bakı, Şəki, Gəncə, Qarabağ və bu kimi böyük şəhərlərdə belə tanınır, dövlətli 
toylarına dəvət olunurdu. Ədil daima dəstənin yaşını nəzərdə saxlayar, buraya 
  
__________________Milli Kitabxana_________________ 
96 
 
daha cavan qızlar cəlb edirdi. Bu ara Ədil uzaq kəndlərin birindən şəhərə 
dilənməyə gələn özü sinnində bir arvada təsadüf edib onu aldı. 
Sona xəyala dalıb susmuşdu, onun sükutunu hekayətin qurtarması kimi qəbul 
edən Mirtasoltan yerindən qalxdı, çay qoymaq üçün o biri otağa keçdi, arvad 
ürəyində deyirdi: "Yazıq qız, kaş o viranəyə düşüncən, özün demişkən, anan kimi 
ölüb qurtaraydın, bıy əstəğfürullah, Allahdan qismət beləymiş, alnına belə 
yazılıbmış". 
...Sona isə gözünü divara zilləyib həyatının Ədil evindəki səhifələrini 
vərəqləyirdi... 
Ədil Sonanı yavaş-yavaş rəqsə alışdırmağa başladı. Qız əvvəllər utanır, qısılır 
və karıxırdı. Az sonra musiqini və rəqsi elə duymağa başladı, elə bir istedad büruzə 
verdi ki, sazandalar və Ədil, balaca qızın qabiliyyətinə heyran qaldılar. Sona rəqsə 
girdimi - dünyanı unudurdu. Bu zaman o musiqiyə elə bir aludəliklə uyğunlaşır, elə 
bir həvəslə oynayırdı ki, incə cizgilərə malik olan siması daxilindən gələn bir 
ilhamla işıqlanır, daha da gözəlləşirdi. Onun yalnız əli və ayaqları oynamır, bütün 
əzaları rəqs edirdi. Ədil də, tarzən də Nüsrətullah da onun gələcəkdə böyük 
müvəffəqiyyəti olacağını duyurdular. Ədil indi daha çox onun tərəf-müqabilləri ilə 
məşğul olurdu. Qız rəqsin bütün incəliklərini duymuş, ustadlaşmışdı. "Şeydalı", 
"Dəyirmançı qoca", "Fatma xanım xoş amədi", "Diksinmə" rəqslərində onun tərəf 
müqabilləri Sonadan qat-qat zəif çıxırdı. Ədil özünü saxlaya bilməyib bağırırdı: 
-Korsan? Balaca qız səndən qanacaqlıdı. 
Beləcə Bəyim arvadın, zəifliyinə, "cındırlı pir" kimi yırtıq-yamaqlı geyiminə 
görə gah "imam cüməsi", gah da "yoluq cücə" adlandırdığı xırdaca qız, Şamaxı 
məclislərinin, toy və seyrəngahların bəzəyinə, Sonasına çevrildi. 
Seyid Əbdül Əzim Dağıstandan anası ilə birlikdə Şamaxıya qayıdanda, Sona 
artıq "su sonası" kimi gözəlliyi və rəqsləri ilə şöhrət tapmışdı. Cavan Mahmud 
ağanın təzə açılan musiqi məclislərində Sona oynayanda, hamı nəfəsini gizləyib 
heyranlıqla ona tamaşa eləyirdi. Sona sözlərini belə qurtardı: 
-Amma hamısından pisi bu idi ki, hüzur yerinə də gedə bilmirdim,təziyəyə də... 
Mənə belə gəlirdi ki, getsəm, ağlaram, ürəyim boşalar... 
Amma qorxurdum, gedəndə qapıdan da aşağıda otururdum, həzrət Fatimənin 
itindən də pis, qotur it idim elə bil. Heç kəs yanımda əyləşmək istəmirdi. Mənə 
hamı pis-pis baxırdı. Bir dəfə lap az qaldı dəli olam... Bir toya aparmışdılar bizi... 
Oynadım, yorulub yan otağa keç 
  
__________________Milli Kitabxana_________________ 
97 
 
dim, cavan qız-gəlin mənə maraqla baxırdı, amma yaxınlaşmağa cürət 
eləmirdilər. Otaqda bir qadın var idi. Yaşlı olsa da, qoca deyildi, çox gözəl arvad 
idi. Məni gorcək, "çəngi" sözünü eşitcək, tez yasmandı, üzünü örtdü! İlahi, elə bil 
naməhrəm kişidən gizlənirdi! Bu mənə ölümdən də arttq gəldi... İçəridə dayana, 
verilən yeməyi yeyə bilmədim, utandım, ölüb yerə girdim, çıxıb təzədən məclisə 
qayıtdım, amma necə oynadım, nə elədim, o gecə heç bilmədim. O mehriban ana 
kimi gözəl, gülərüz arvadın məndən yaşınması mənə dərd olmuşdu... İndi də 
arvadın əvvəl mehriban, gülümsər, "çəngi" sozünü eşidəndən sonra qorxu və nifrət 
dolu baxışları gözlərimin önündən getmir... 
-Yazıq... nə əzablar çəkmisən... 
-Eh bütün əzablar bircə belə baxışın qabağında nədir ki... ...Minasoltan əlindəki 
çay sinisi ilə içəri girəndə Sona halsız başını mütəkkəyə söykəyib narahat bir 
yuxuya getmişdi. Ana, yalnız analara məxsus bir üsulluqla çayları yerə qoymadan 
gəldiyi qapıdan geri qayıtdı. "Yazıq (bayaqdan bəri neçə dəfə o, Sonanı "yazıq" 
adlandırmışdı) qoy bir az çimirin alsın, gözünün acısı çıxar, yüngüllüyər. Allah 
var, rəhmi də var, o vaxtacan Əbdüləzim balam da bir xeyir iş düzəldib gələr, 
inşallah!.. Beş gün qaranlıq olanda, beşi də aydınlıq olur, bəlkə yazığın Allah 
günahlarını bağışladı, tövbə-əstəğfar elədi, düz yola çıxdı..." 
Minasoltan bu sözlərlə mətbəxtdə əlləşir, axşama şam yeməyi hazırlayır, tənək 
yarpaqlarından hərəsi bir fındıq boyda olan xırdaca, məhz Şamaxıya məxsus 
dolmalar bükürdü. Seyid Əzim anasının bu xırdaca dolmalarını sarımsaqlı qatıqla 
yeməyi çox sevirdi... 
...Axşam Seyid Əzim evə dönəndə vəziyyəti tamamilə dəyişmiş gördü. Qapını 
açan kimi anasında baş verən təbəddülatı duydu: 
-Hə, necəsən, mənə, gəlib-eləyən olmayıb ki? 
-Yox, ay bala, heç kim gəlməyib, xoşbəxtlikdən qapını bu gün döyən də 
olmayıb... 
Seyid Əzim gülümsədi, anasının çiynini qucaqladı. 
-Necə döyəydilər, ana can, qapıya daldan qıfıl vurub getmişdim... 
-Bıy başıma xeyir, deyirəm axı... 
-Qonağın necədir? 
Arvad qayğı içində pıçıldadi: 
-Səs salma, bala, yazıq bütün başına gələnləri mənə danışıb, bədbəxt yetim! 
Allah Ədilə lənət eləsin, cəzasına çatdı, şeytan ondan ol çəkib, məndə işi yox, 
amma yerində cəhənnəmlik olub. Kimsəsiz yetimi bu işə o qurşayıbmış... Yaxşı, 
sən neynəyə bildin?.. 
  
__________________Milli Kitabxana_________________ 
98 
 
Cavan, anasını arxayın elədi: 
-Narahat olma, ana, Sonanın şəhərdə olduğunu bilən, duyan yoxdu. 
Gecə əl-ayaq yığışandan sonra Mahmud ağanın dəyirmançısı malağan Vasil 
gəlib bizdən guya dəyirmanlıq dən aparacaq, örtülü furqunda,kisələrin arasında ona 
da yer eləyərik, onu da aparar. 
-Hara? 
-Mahmud ağanın Ağsudan o yana Ərəbcəltikçi deyilən kənddə qonağı var, 
Əlyar bəy - onlara göndərir. Qonağı varlı-hallı bəy adamıdı, Sona orda qulluqçu 
duracaq, Mahmud ağa bəyə kağız da yazıb. 
Sonra nə lazım olsa genə elər. 
Arvad azacıq arxayınlaşdı: 
-Allah ağadan irazı olsun. 
...O gecə Sona, Seyid Əzimin pənah evini tərk edəndə Minasoltanın qalın şalına 
bürünmüşdü. Şair evindən iki qəzəllə bir solmuş gül, ana nəvazişindən isə ömründə 
ilk dəfə gördüyü riyasız, səmimi bir pay da aparırdı: 
-Get, bala, Allah amanında olasan, başuvu aşağı sal, işində-gücündə ol, Allah 
da sənə kömək olar, - deyə Minasoltan Sonanın ayaqlarının üstünü yorğança ilə 
örtdü. 
Vasili tələsirdi; o öz səmişinini gecə ikən şəhərdən çıxartmalı, gün doğana 
qorxulu Ağsu dolayından aşıb keçməli idi. 
...Günortaya xeyli qalmışdı. Minasoltan xörək bişirməyə hazırlıq görür, 
oğlunun qəssabdan qayıdıb, ət gətirməsini gözləyirdi. Qapmın çaxçaxı səslənəndə 
o Seyid Əzimin gəldiyini düşünüb darvazaya doğ-ru tələsdi. Amma gələn oğlu 
deyildi, bu Qapaqlı Hacı Əsedin arvadı Bircəxanım idi, arvad melul-müşkül içəri 
girəncfe, qapaqlı ailesindəki hadisələrdən xəbərdar olan Minasoltan əl-ayağa 
düşdü. 
- Xoş gəlmisən, ay Bircə bacı, səfa gətmisən, keç, keç içəri ağa Tərlan nə 
təhərdi, eşitdim bir az kefsizdi? 
Bircəxanım çadrasını çiyinlərinə salıb Minasoltanın ardınca içəri girdi: 
-Sağ ol, Minasoltan, Allah balanı saxlasın, elə bir az nasazdı, indi, Allahın 
köməkliyinən babatlaşır... 
-Allah eləsin, Allah eləsin... Hacı necədi? 
Bircəxanımın gözləri doldu, yanaqları, buxağı titrədi, çadrasını alıb bükmək 
istəyən ev sahibəsinə mane oldu: 
-Zəhmet çəkmə, Minasoltan, uşaq evdə təkdi, tez qayıdasıyam,Hacıya nə 
olacaq, yaxşıdı, başıma gələnləri eşitmiş olarsan... 
  
__________________Milli Kitabxana_________________ 
99 
 
-Eşitmişəm, neynəmək olar, atadı... 
-Elə atanı Allah özü haqqına çatdırsın... Uşağımı bir kökə salıb ki... Başına 
dönüm, ay Minasoltan, dərdimi götürüb sənin üstünə gəlmişəm, deyirəm böyük 
Ağanın canamazını ver, aparım uşağımın başına salım, bir az rürbət vermişem. 
Qorxub deyirəm bəlkə... Ağanın cəddinə qurban olum, ruhuna yasin oxutdurram, 
balamı nəzirli elərəm, qapından şəfa istəyirəm balama, Minasoltan, atasından 
inciyib, balama iraq-iraq, qarğış eləməyin!.. 
Minasoltan diksindi, rəncidəxatir oldu: 
-Nə danışırsan, Bircə bacı, ayıb deyil? Ağa Tərlan kimi cavana kimin dili gələr 
qarğış eləyə? Dilin Allah qurudar. Ona dəyən dəyib.Bircəxanım gözlərini dizinə 
dikib dilləndi: 
-Düzdür, balama dəyən deyib, bəlası güclü gəlib, özü də düşmən əliynən 
dəyməyib, belindən gəldiyi atasının əlindən, əli qurumuşun... 
Allah mənim naləmi yerdə qoymaya gərək. Bu bir ayda, Allah şahiddi ki, mən 
nə çəkmişəm, balam nə çəkib?.. Nə yeyir, nə içir, gücnən bir tikə dadızdırıram. 
Deyir: "Ana, dayı mən tay-tuş içinə necə çıxaram"- gözünün yaşını leysan kimi 
tökür. Neçə vaxtdı heç nə demirdi, indi dünən kişi ölmüş gedib Şəkiyə, xam ipəyə, 
karvan üstüynən... Deyəsən, elə özü də dərdin dağıtmağa çıxıb, yoxsa sarvan 
Kərbəlayı Vəliyə gördürürdü qırağkı alverini. Bu səhər atasının getdiyini eşidən 
kimi dedi: "Ana, sənə qurban olum, get Ağagilə, deyinən bir zəhmət çəkib bizə 
gəlsin, ona sözüm var". Əvvəl istəmədim gələm, dedim: "Ay bala,o soz-sovdan 
sonra Ağa bizə ayaq qoymaz, üzüm də gəlməz, necə gedim? Sonra atan bilər, 
qayıdandan sonra, iraq-iraq Ağaya tərk-ədəb söz-zad deyər, cəddi bizə qənim olar". 
Çox yalvardı, Minasoltan, sənə qurban olum, neynim, balamdı! Bala adamı, sizdən 
irağ yerdə, düşmən qapısına da aparar... Qorxuram balam xəft-damağ ola... 
Bircəxanım danışdıqca onun sözlərindəki şübhələr Minasoltanın da qəlbini 
gəmirirdi. Lakin o ana idi, həm də Seyid Əzim anası! Məgər o, dərddən boğulan 
başqa bir anaya yox deyə bilərdimi? Sonra oğlunun üzünə necə baxardı. "Allah, 
sən saxla xata-baladan! Görəsən, razı olum? Görəsən, özü nə deyər? Gedər! Heç 
bir söz deməz - gedər". 
Bircəxanımın intizarlı sükutu ananı dilləndirdi: 
-Ağa evdə yoxdu, qəssaba gedib! İndi gələr, deyərik, mən bilən o,dostunu darda 
qoymaz. Qoy hələ bir durum kişinin canamazını gətirim. 
Bu sözlərlə Minasoltan narahatlığım büruzə verməmək üçün yerindən qalxdı, 
qonşu otağa keçdi, ərinin köhnə canamazını taxçadan alıb 
  
__________________Milli Kitabxana_________________ 
100 
 
qonağın yanına qayıtdı; titrək əllərini uzadıb canamazı əlinə alan Bircəxanım, 
seyid canamazını dərin bir etiqad və ümidlə öpdü, gözlərinə, alnına sürtdü, qatlayıb 
bağrına basdı: 
-Cəddinə qurban olum, qəbrin nurnan dolsun, Ağa! Allah sənin balanı cənab 
peyğəmbər yanında üzü ağ eləsin. Səndən balama şəfa istəyirəm... 
Analar çox gözləməli olmadılar. Şair içəri girən kimi Bircəxanım oğlunun 
yaşıdı olsa da, Ağadan yaşmaqlanıb, cəld ayağa qalxdı. Qadının tez yaşınmasına 
baxmayaraq, Seyid Əzim onu tanıdı. Bu, Tərlanın anası idi. Gənc şairin ürəyi 
qırıldı, təzəcə açılan üzünü bulud aldı, ona elə gəldi ki, Tərlanın taleyində o da 
nədəsə müqəssirdir. Bu fikir neçə vaxtdan bəri şairə rahatlıq vermirdi. Amma dostu 
haqqında Mahmud ağa ilə Cavaddan başqa heç kəslə danışa, xəbər-ətər tuta, yanına 
gedib əhval soruşa bilmirdi. Qapaqlı onun kölgəsini də qılınclayırdı. Şair, Hacının 
bütün hiylələrindən xəbərdar idi. Dostları, xüsusilə Cin Cavad ona bir çox şeyi 
demiş, xəbərdar eləmişdi. Hacı Əsəd nədənsə, oğlunun işlərinin açılmamasına soy 
edir, Tərlanı soruşana "azarlayıb" deyir, döydüyünü, yaraladığını bildirməməyə 
çalışırdı. Tərlanı küçədə-bazarda görən olmamışdı. O mənhus gündən bəri, heç kəs 
onunla alağa-salağa saxlaya bilməmişdi. Qapaqlının evi qapaqlı qazan kimi 
bağlanmışdı, quş quşluğuynan hasardan içəri səka bilmirdi. İndi Bircəxanımı öz 
evlərində görməsi Seyid Əzimi çox təəccübləndirdi və təşvişə saldı. Dərhal 
"görəsən, Tərlanın başında nə iş var?" - deyə dostunu düşündü. 
-Xoş gəlmisən, Bircə xala, ağa Tərlan nə təhərdi? 
-Xoş günün olsun, Ağa, babatdı... - qadın naməhrəmlə danışdığını unudub 
dilləndi və utandığından səsini kəsdi. 
Ana dəsmala bükülü əti oğlundan alıb, məsələni anlatmağa başladı: 
-Başına dolanım, Bircə bacını ağa Tərlan özü yollayıb ismarışdayıb, səni 
istəyir... 
Şair tərəddüd içində duruxdu: 
-Bəs... 
Hər iki ana məsələni anladı; Ağa, Hacının bu işə necə baxacağını fıkirləşirdi, o 
razı olardımı ki, şair, Tərlanla görüşsün? Tərlanın anası tələsik dedi: 
-Qurbanın olum, Ağa, kişi kəsmiş. şəhərdə yoxdu, Şəkiyə gedib... 
Seyid Əzim məsələni anladı, onun dostu ilə görüşü gizli təşkil olunurdu. 
Bircəxanım sözünə davam elədi: 
  
__________________Milli Kitabxana_________________ 
101 
 
- Tərlan deyir ki, Ağa narahat olmasın, gedələr dəyirmanda olacaq, axşam 
azanından sonra zəhmət çəkib gəlsin. Evdə səndən, məndən, bir də bədbəxtimdən 
başqa heç kim olmayacaq... 
Bu "oğurluq" görüş şairin qüruruna toxunurdusa da başqa çarəsi yox idi, dostu 
Tərlan ağır xəstə yatır, onu görmək istəyir, məgər getməmək olarmı? 
...Qadın heç kəsin naümid qayıtmadığı qapıdan ürəyi ümidlə dolu çıxdı. O, 
Tərlana süd verdiyi döşlərinin arasına bir də bir canamaz sıxmışdı. Yazıq ana, 
oğluna bu köhnə, tarixi bəlkə də yüz ilə keçmiş, nəsil canamazından daha çox ümid 
gözləyir, oğlunun sağalıb ayağa durması üçün nəziri nəzir dalınca deyirdi... 
...Qalabazar məscidinin minarəsində Kəblə Mürvət "Lailahə İlləllah" deməyə 
başlayanda şair, evlərindən çıxdı, ona elə gəldi ki, indicə darvazadan on qədəm 
aralıda əli qələmkar boğçalı Məşədi Qənbəri görəcək. Kədərli olsa da bu təsadüf 
ehtimalı onu gülümsətdirdi, lakin bu gün nədənsə Məşədi Qənbərə rast gəlmədi, 
görünür kişi ya tez qayıdıb, ya da qüslünü gecikdirib. O gedir və düşünürdü: 
"Qəribə aləmdi bu aləm, burada arvadlarını o dünyaya yolladıqca, təzə cavan arvad 
alıb "səvaba nail olan", səhər-axşam qüsl, namaz və orucla, ibadət, zikrlə məşğul 
olan Məşədi Qənbər "müqəddəsdi"; az qala bigünah oğul qatili Qapaqlı hörmətə 
minir; yüz baş kəsəndən sonra tövbə əstəğfar edən Alış izzət sahibidi... Bu aləmdə 
Tərlanların, Rzaların, Əzimlərin nəsibi niftin, nifrət, söyüş qarğışdı... Görəsən, bu 
nə vaxtacan belə olacaq? Yox, Mahmud ağa da, Ağaseyidəli də, dostlarım da haq-
lıdır. Mən əgər bu el-camaata xidmət eləmək istəyirəmsə, getməliyəm, təhsilimi 
artırıb qayıtmalıyam. Elə başnan qayıtmalıyam ki, avam, yazıq olmuş millətimin 
başını piyləyənlərin, gözünü bağlayanların qabağında duruş gətirə bilim. Yoxsa 
cənab Rza bəy kimi mənim də məktəbimə heç kəs uşaq verməz, mən mütləq 
Tərlanı da dilə tutmalıyam; o da oxusun, təhsilini artırsın və biz, cənab Rza bəyin 
yarımçıq qalmış işini davam etdirək, özü də elə bir təhsil və savadnan ki, heç kəs 
döşümüzə durmasın. Təkcə arzudan bir şey çıxmaz, bu arzunu yerinə yetirmək, işə 
çevirmək üçün bitikbaş lazımdır..." O bir aydan bəri Nəcəfuləşrəfə təhsilə getmək 
haqqında düşünməyə başlamışdı. 
Fikir dəryasına qərq olduğu halda, Tərlangilin mənzilinə çatdı. Qapaqlının 
darvazası bağlı idi. Şair tərəddüd içərisində qapının önündə dayandı. Ehtiyatla əlini 
öküz başı şəklində qayrılmış bürünc caxçaxa uzatdı. Çalmaq istəyirdi ki, qapı 
içəridən açıldı... İlk azan səsindən bəri ana onun yolunun intizarında, örtülü 
darvaza dalında durub gözləyirdi... 
  
__________________Milli Kitabxana_________________ 
102 
 
-Axşamınız xeyir, Bircə xala, Tərlan hardadı? 
-Xeyir günlər görəsən, Ağa, içəri otaqda, buyur... 
Onlar ala-qaranlıq həyətdən keçib Tərlanın yanına gəldilər. Qapıdan içəri girən 
kimi, şair yataqda uzanmış dostunu gördü və heyrətdən donub qaldı. Görmədiyi bir 
ay ərzində Tərlan necə də dəyişmişdi, arıqlamışdı, dəyirmi sifəti uzanmış, 
alagözləri çuxura düşmüş, çatma qaşları quyu dibindəki su kimi ölgün işıq saçan 
bu gözlərə kölgə salmış, yanaqları çökmüş, gənclik təravətini itirmiş, üzünü tük 
basmışdı... Alnındakı yara sağalmışdısa da, qaraşın dərisində yara yeri ağ bir çapıq 
əmələ gətirmiş, üzünün gözəlliyini xeyli korlamışdı. Əynindəki ağ köynək 
solğunluğu bir az da artırmışdı. Xəstə yerində qurcalandı, qalxmağa təşəbbüs etdisə 
də bacarmadı. Şair cəld özünü yetirib yatağın yanına salınmış nimdərin üstündə 
oturdu və xəstəni qalxmağa qoymadı, çiyinlərindən basdı, sonra da əyilib alnından, 
çapığın üstündən öpdü: 
-Durma, durma... 
-Görürsən də, Ağa... 
-Görürəm... 
Ana onları tək qoyub, oğlunun əziz qonağı üçün çay dəmləməyə getdi. 
ikilikdə qaldılar. Əvvəl sözü nədən başlayacaqlarını heç bilmirdilər. Sükut xeyli 
sürdü. Sonra qırıq-qırıq əhval-pürsan başladı. 
-Mahmud ağa necədi? 
-Yaxşıdı, sənə salamı var, hey soruşur, aradan-bərədən xəbər tutur... 
-Bilirəm, sağ olsun... 
-Hamımızın canı yanındadı... Xəstənin solğun üzü azacıq işıqlandı: 
-Bilirəm... sağ olun, İrza bəyin işi nə yerdə qaldı? 
-Birtəhər, tövlə otaqlarının birini məktəb üçün ayırıb, düzəltdirir, bir miqdar pul  
da hasil olub, cənab Mahmud ağadan, Kərim bəydən... ustul-mustul aldırır... 
-Allah köməyi olsun... 
Şair dostuna ürək-dirək vermək üçün dedi: 
-Hərə bacardığını eləyir, inşallah sən də durarsan köməkləşərik. 
Tərlanın üzündəki ələm buludu sıxlaşdı, dodaqlarını istehzalı bir təbəssüm 
əydi: 
-Xeyr, Ağa, daha mən heç, mən cərgədən çıxdım... 
-Elə niyə? 
 
 
  
__________________Milli Kitabxana_________________ 
103 
 
-Özün yaxşı bilirsən, Ağa, mənə dəyən elə dəyib ki, mən bir də 
dost-aşna, tay-tuş içinə çıxa bilmərəm... 
Dostundakı bu ruh düşkünlüyü şairi dəhşətə gətirmişdi. "Xarab olasan 
zəmanə, nə canları məhv eləyirsən... nə əməlləri puça çıxardırsan... Cavan 
bir insan, hələ həyata əməlli-başlı qədəm qoymamış, sütül, amma məğrur 
bır insanın mənəviyyatıni belə qıran adət, ənənə məhv olsun; ata da olsa, 
oğlunu tay-tuş içində xar-zəlil eləyən qapaqlılar, molla Qurbanqulular, 
Alışlar dünyası... səni məhv etmək vacibdir. Bunun üçün isə dostum 
Tərlan, ruhdan düşmək, ayaq yeri qoymaq yox, əlləşib-vuruşmaq lazımdır". 
O, kədərlə dostunun yaşlı gözlərinə baxdı: 
-Dost-aşnanı elə kəmfursət bilmə, Tərlan... 
-Allah eləməsin... amma sən şirvanlılara, Şamaxı bazarına bələdsən. 
Mən bir də bu üzlə hara çıxa bilərəm? Görən kimi ağzıgöyçəklər adıma bir 
çapıq ləqəbi qoşacaqlar. Bir də Tərlan sözü dillərinə gəlməyəcək. Heç bir 
çarəm qalmayıb. 
O, çox şey demək istəyirdi. O demək istəyirdi ki, "Sonadan sonra mən 
bu diyarda qala bilmərəm. Mənim bütün xoş arzularım, istəklərim, 
məhəbbətim boğulub, məhv olub, səraba dönüb!.. İndi mən nəyəm ki, 
atasının təhqir elədiyi, xar-zəlil elədiyi bədbəxt bir cavan... Sevdiyimi 
əlimdən aldılar, özümü bu kökə saldılar... Heç bir iş tuta bilmərəm, əlimə 
nə alsam əlimdən düşər... El içində biabır olmuşam. İndi də atam təzə 
pəstəha açıb..." O elə bu cümlədən də başladı: 
-Ağa, indi də atam təzə bir pəstəha açıb. Məni evləndirmək istəyir. 
Hamısını bilməsən də, bəzi-para şeylərdən xəbərdarsan. Mən istəmədiyim 
adamla evlənə bilmərəm... İstədiyimi də əlimdən aldılar... 
Şair gözlərindən yaş süzülən dostuna qəmli-qəmli baxır və düşünürdü: 
"Görəsən, kimdi istəklin ki, atan onu da əlindən alır? Bir zaman Sona səni 
məndən soruşmuşdu... Yoxsa... odu? A bədbəxt dostum, deyimmi? Səni 
sakitləşdirimmi ki, Sona ölməyib, camaat arasına yayılan təki qaçaqlar onu 
dağlara çəkib aparmayıb, gizləndiyi yeri bilirəm... Yox, bu ola bilməz... bu 
mənim sirrim deyil! Həm də Tərlan onunla evlənməyi ağlına da gətirməz. 
Atasını tanımırdımı ki, elə boş xəyallara düşsün? Yəqin başqa kasıb-kusub, 
yctim-yesirin biridi. Qapaqlı da razı olmur. İndi ki, özün demirsən, dəxi 
mən neynəyim, sənə nə kömək eləyim, a yazıq?" 
Tərlan isə düşünürdü: "Deyimmi, deyimmi ki, mütrüfün öldürülməyi, 
Sonanın aparılmağından sonra bu kökə düşmüşəm... Deyimmi ki, Sonam 
məni bu dərdə salıb?" 
__________________Milli Kitabxana_________________ 
104 
 
-Yaxşı, bəs onda neynəmək istəyirsən? - şair təşvişlə dostunun dolub-boşalan 
gözlərinə baxdı, yastığın kənarları artıq islanmışdı, şair cibindən yaylığını çıxardıb 
Tərlanın gözlərini, yanaqlarını sildi: 
-Di bəsdi, Tərlan, səni mabeynimizdəki dostluğa and verirəm, dəxi ağlama, 
ürəyimi dağlayırsan... 
-Allah eləməsin, elə səni xəbərdarlığa çağırtdırmışam, mən indi bir az babatam, 
bir-iki günəcən güman eləyirəm ki, ayağım da yer tutsun. Anama açıb deyə 
bilməzdim. Dərdindən dəli olar, sirrimi də açar. Nə eləsəm, ondan gizli 
eləməliyəm. Səndən isə heç nə gizlədə, səni görməmiş, salamatlaşmamış gedə 
bilməzdim... 
-Hara, qardaş? 
Tərlan ümidsizliklə çiyinlərini çəkdi: 
-"Ayağım hara, başım da ora. Evdən Məşhəd ziyarəti adıynan çıxacam, 
doğrudan da bir neçə gündü ki, yuxumda kimdisə məni çağırır, mənə belə gəlir ki, 
məni Ağa özü çağırır... Onlar mənim Ağanı ziyarətə getməyimə mane ola 
bilməzlər... Sənə də dedim ki, qoy dostlar, tay-tuş rəncidəxatir olmasın. Xüsusilə 
İrza bəy... Onunla elə arzularımız vardı ki... Təki ona nəsib olsun... 
Bu sözdə şair, dostunun əlindən tutub bir ümidlə dilləndi: 
-Tərlan, əzizim, axı səninlə bizim özün deyən kimi gözəl-gözəl arzularımız var 
idi, biz səninlə birlikdə bədbəxt millətimizin tərəqqisi üçün çalışacaqdıq. Axı sən 
cənab İrza bəyə də söz vermişdin... 
-Yox, mənim bütün əməllərim puç oldu, məndə daha o taqət qalmadı, görünür 
ki, mən o igidlərdən deyiləm, mən tənə oxlarına davam gətirə bilmədim, gücsüz 
çıxdım, bifər oldum... 
-Elə neyşə deyirsən, indi ki, gedirsən, onda gəl bir yerdə oxumağa gedək, təhsil 
alaq. 
-O tüllabları ki, mən tanıyıram, mən onların oxuduğunu oxuyub gəlib Molla 
Qurbanqulu ola bilməyəcəm. Ayrı cür oxumağa da atam nə yol verər, nə müavinət 
elər... 
Gənc şairin gözləri doldu: Tərlandakı bü təbəddülat onun nazik qəlbini həm 
təəssüf, həm də acı bir kədər hissilə doldurmuşdu: "Bir bax gör nə itiririk... Yazıq 
millət... Zəmanə təzə-təzə cülus etmək istəyən balalarından birini də əlindən aldı. 
Rza bəyə "urus İrza" adı qoyub, məktəbini haram elan eləyənlər sevinsin, çətin 
davam eləyə. Tərlan isə hələ heç bir şeyə iqdam etməmiş, millətinin cibindən 
gedir". 
  
__________________Milli Kitabxana_________________ 
105 
 
Tərlan dostunun nələr düşündüyünü və nələr düşünə biləcəyini fikirləşdikcə az 
qalırdı ki, dəli olsun. O indi özünü meydandan qaçan bir fərari kimi hiss edirdi. 
Odur ki, ağır olsa da, söhbətə xitam verməye tələsdi; qan sağılmış gözlərinin 
küskün baxışlarını Ağanın çiynindən o yana, divara dikib dedi: 
-Səndən bir təvəqqəm var, Ağa! 
-Buyur, Tərlan... 
-Bu pulu - o, əlini döşəyinin altına uzadıb balaca bir düyünçə çıxartdı və Seyid 
Əzimə uzatdı. - Bu pulu Cavada ver, qoy mənə bir dəst qalın paltar alsın, qalanını 
tapşırsın Mahmud ağa karvansarasındakı dalandara. Gərəyim olanda özüm ondan 
alıb götürərəm... 
Seyid Əzim təəssüflə başını buladı, son vasitəyə əl atdı: 
-Mənə belə g’lir ki, yaxşı iş görmürsən anan barədə, yazığı gözü yaşlı 
qoyacaqsan... Bir tərəfdən də, neynək gedib gəzərsən, səyahət elərsən, dərd-qəmin 
dağılar. Kişi də fikrindən dönər, sonra qayıdıb gələrsən, inşallah istəklinə də 
qovuşarsan... 
Şair özü də bilmədən gəncin ağrıyan yerinə toxundu... 
-Onu bilmək olmaz, nə o, sözündən dönəndi, nə mən... görüş qiyamətə qaldı. 
Ağa, bu ayrılıq axirət ölüm-dirim ayrılığıdı... 
"Mən Sonanı uçurulan bu gölə bir də qayıtmaram, dostum, mən elə namərd 
ovçu deyiləm". 
Şairin ürəyi əzildi, bu vida, faciəli vida onu kövrəltdi, gözlərini yaşartdı, bir 
daha Tərlana ürək-dirək vermək üçün dedi: 
-Elə demə, mən də gedirəm, kim bilir, dağ dağa qovuşmaz, adam adama 
qovuşar, bu Vətəndi, torpaq çəkib gətirər. 
Tərlan təəccüblə soruşdu: 
-Sən hara gedirsən ki, Ağa! 
-Nəcəfə, təhsilə getmək istəyirəm, elə mənim üçün də çətindi... "Sənin ki, 
Sonanı uçmayıb..." 
-Səfərin uğurlu olsun, Ağa! 
Onlar bir daha öpüşdülər, vidalaşdılar, şair durub otağı tərk etdi. Bircəxanım bir 
fıncan çaya belə qonaq edə bilmədiyi seyid-peyğembər övladının bu gəlişindən çox 
ümidlər gözləyir, oğlunun Ağanın səfayi-batinindən sağalacağını, qədəminin 
düşərgəli olacağını düşünüb qətbi rahatlanırdı. Başı üzərində necə qorxunc 
ildırımların çaxmağa hazırlaşdığından bixəbər ana, şairi qapıdan ötürəndə əyilib 
əlindən öpdü. 
...Qarşıda yol görünürdü... Şirvandan çıxan karvan yolu. O, dostlarımızdan 
ikisini aparacaqdı; bu yolların biri müəyyən idi, gələcəyə, 
  
__________________Milli Kitabxana_________________ 
106 
 
ümidlərə doğru, təhsilə aparırdı. Bəs o biri yol qolu-qanadı qırılmış Tərlanı hara 
aparıb çıxaracaqdı? 
Yollar Sonanı, onun dalınca da Tərlanı apardı, elə bil Şirvan torpağında nə incə 
rəqsləri ilə insanları heyran qoyan Sona, nə də onun eşqilə yanan tərlan var imiş... 
Sonanı bu yollarla getməyə məcbur etdilər, onu, Vətən torpağından incə bir 
gülü zorla qıran kimi qırdılar. Tərlan isə... Tərlan dostunun səsinə səs verib, öz 
əməllərinə sadiq qalmadı, o təhsilə getmədi, dərvişlik yolunu seçdi, biyabanlara 
düşdü... bu yollar Sona və Tərlanı zəmanənin təlatümlü, keşməkeşli ümmanından 
hansı bir sahilə aparıb çıxaracaq....İndilik isə hər bir şey öz adi qaydasında davam 
edir, elə bil heç kəs bu yoxluğu hiss etmirdi. Amma Bircəxanımın gözlərinin yaşı 
qurumur, cavan şairin öz nakam dostundan ötrü qəlbi aram tutmurdu. Doğrudur, o, 
dostuna bu yaxınlarda Şirvanı tərk edəcəyini, Nəcəfə təhsilə gedəcəyini dedi, 
amma onun arzuları düşündüyü qədər də tez baş tutmadı. Bunun iki səbəbi var idi: 
birinci pul! Cavan, on doqquz-iyirmi yaşlı gənc Seyid Əzim uzaq ellərdə hansı 
pulla yaşayıb təhsil alacağını hələ müəyyənləşdirməmişdi. Tavana sahiblərindən 
onun təhsilini kim qiymətləndirəcək, kim ona himayə əlini uzadacaqdı - bilmirdi. 
Kərbəla, Nəcəf tüllablarının həyatı haqqında ziyarətdən qayıdanlar da elə sözlər 
danışırdılar ki, biri deyirdi: yarıac-yarıtox Allahın kəlamını oxumaqdan canlarında 
can qalmayıb. Göndərilən ianə pullarından onların qismətinə çox az şey düşür. 
Arxasınca canı yanan, əl uzadanı yoxdursa, sailə dönür, dilənçi həyatı keçirir. Bir 
başqası xəbər gətirirdi ki, göndərilən paralar hədər gedir, tüllablar' tiryəkə, ləvhü-
ləəbə qurşanıb, dərs, Quran yaddan çıxıb. Tüllablardan gələn məktublar da həmişə 
şikayət, pul tələbi, kömək yalvarışları ilə dolu olurdu. Bütün bunlar Seyid Əzimi 
hələ qəti qərar verməkdən sağındırırdı. İkinci səbəb Kiçginə xanım - Minasoltan 
idi. 
Tərlan əhvalatından sonra arvadın qərarı kəsilmişdi. Başı kəsilmiş toyuq kimi 
özünü ora-bura çırpır, qohum-qonşuda qız gəzir, balasının ayağını evə möhkəm 
bəndləmək istəyirdi. Bəlkə, Allah kərimdi, ya heç oxumağa getmədi, ya da getsə, 
iraq-iraq başqa tüllablar kimi o yerlərdə küllənib qalmadı. Tez də qayıdıb gəldi 
deyə düşünürdü. Ana işi elə qurmuşdu ki, bu günlərdə Seyid Əzim hara getsə, 
hansı qohumuna, dostuna rast gəlsə, sohbət axırdan-axıra gəlib evlənmək məsələsi 
üstünə çıxırdı. Seyid Əzim əbədi evlənməmək əhdi eləməmişdi. 
  
__________________Milli Kitabxana_________________ 
107 
 
İndi həmin hadisələrdən bir ilə yaxın müddət keçdiyi bir zamanda gənc sair, 
Sonaya olan eşqini yadına salır və düşünüldü o bir eşq idi, ani. O bir eşq idi, 
baharın nəsimi kimi xoş və ötəri... Ömrümə bir anlıq təzə, tər bir qızılgül ətri 
gətirdi, dimağımda süsən kimi xoş bir rayihə qoyub getdi... Mən onun cilvələrinə, 
rəqsinə aludə idim, bunun həqiqi eşq, əsil məhəbbət olub-olmadığını heç başa da 
düşmütdüm... Mənə elə gəlirdi ki, onu görəm, ətrini duyam gərək... O mənim üçün 
behişf cilvəli bir huri, bir pəri idi. Bir yuxu idi ki, oyandım, alimdə heç nə qalmadı. 
Xatirəmdə isə əbədi, füsunkar bir gözəllik həkk olundu. Onu oradan heç bir qəza 
silib tullaya bilməz... Təkcə Sona, o bədtale sənətkar anladı ki, bu eşq iki qəlbi bir-
birinə əbədi bağlayıb, həyata züriyyət, davamiyyət gətirən məhəbbət deyil. Bu 
olsa-olsa bir şairin gözəllik ilahəsinə, bir büti-siminbədənə olan sitayişidir. Burada 
son tikəni bərabər bölüşdürən, bütün həyat boyu çiyin-çiyinə gedən, oğul-uşaq 
böyütmək, nəsli davam etdirməkdən ötrü həyatın bütün keşmə-keşlərinə dözən ər-
arvad məhəbbəti üçün yer yoxdur. O başa saldı məni! Anlatdı ki, "mən sənin 
xəyalına, ilhamına bəzək ola bilərəm, həyatını isə qura bilmərəm. Bunun üçün 
məni çoxdan məhv etmişlər". O mənə anlatdı ki, "mən artıq yanmış bir şamam, 
pərvanə olma, özünü bu şama yandırma". Sona, sən nə dilbər bir qız idin, zəmanə 
və ruzigar səni bədbəxt etməsəydi, sən gözət bir baş yoldaşı olardın, insanın bütün 
əməllərini başa düşən bir baş yoldaşı... 
- Görəsən, bəs tale istəkli anamın əliylə mənə kimi baş yoldaşı seçir?.. 
Düşüncələr onu yormuşdu, bir neçə gün idi ki, yazdığı qəzəllər də xoşuna gəlmirdi. 
Dönə-dönə sevdiyi Füzuli "Divanı"nı qarşısına açıb oxuyur, sevgili ustadına nəzirəni nəzirə 
dalınca qoşurdu. Bu gün o, Füzulinin  
 
Kərəm qıl, kəsmə, saqi iltifatın binəvalərdən,  
Əlindən gəldiyi xeyri diriğ etmə gədalərdən  
 
-mətləli' məşhur qəzəlini təxmis etmək arzusuna düşmüşdü.., Təxmis bir növ 
nəzirə olsa da, şairdən böyük ustadlıq tələb edirdi: axı şair öz sələfindən aldığı 
qəzəlin hər beytinə üc elə misra əlavə etməli idi ki, həm məzmun, həm də vəzn və 
qafiyəsini pozmasın, qəzəlin gözəlliyini, məna və bədii keyfıyyətini mühafızə 
etməklə, yeni bir əsər, bir müxəmməs meydana qoysun. Şair yazırdı: 
  
__________________Milli Kitabxana_________________ 
108 
 
Şikəstə kaseyi-çini misalı bir sədamız yox,  
Sınıq ney tək sədadan düşmüşüz, bir dəm nəvamız yox.  
Səba, ol gülbədəndən nameyi-rahətfəzamız yox,  
"Əsiri-qürbətiz, bir səndən özgə aşinamız yox,  
Ayağın kəsmə, başınçün, bizim möhnətsəralərdən". 
 
Qəzəlin, Füzuli eşqinin ahəngi, Seyyidin bugünkü halına elə uyğun gəlirdi ki, 
gənc şair yararlı söz, uyğun kəlmələr, misralar tapmaqda çətinlik çəkmirdi. Sözlər 
narın səhər mehi, gözü arınmış bulaq suyu təki incə-incə, zərif-zərif axırdı; azad bir 
eşqin qarşısına çəpər çəkənlər, insan hisslərinin solmasına, boğulmasına səbəb 
olanlar, Sonaları, Tərlanları, Seyyidləri nakam qoyan Qapaqlılar, Alışlar onun 
nəzərində canlanırdı. "Ey Şərqin qoca Füzulisi, sondən sonra bu üç yüz il ərzində 
elə bil heç nə dəyişməyib, səndən sonra da eşqlər, hisslər boğulur, səndən sonra da 
Sənan tərsa1 eşqilə boynuna zünnar2 salıb, zahidlər simbər3 bütlər tamaşasını 
qadağan eləyirlər. Aşiqin vücudu cəfalərdən surax-suraxdır. Xudnümalər yenə də 
asiqdən eşqi tərk edib, məscidə girməyi tələb edirlər". O alışıb yanırdı, yanaqları 
od tutmuş, allaşmış, qələmi yarın siyah zülfü kimi qara mürəkkəbə girib çıxır, qar 
kimi ağ sinəsinə bənzər Səmərqənd kağızı üzərinə misraları misra dalınca düzür, 
Füzulinin səsinə üç yüz ildən sonra səs verən şair deyirdi: 
 
Qəsəm piri-muğanə varisalər peyrəvi olmam,  
Bu qovmi-xudfüruşü xudnümalər peyrəvi olmam,  
Həqiqət əhliyəm, əhli-riyalər peyrəvi olmam,  
"Girib məscidlərə gər müqtədalər peyrəvi olmam,  
Budur vəchi ki, hər giz görmədim üz müqəddalərdən". 
 
Minasoltan yalnız analara məxsus ahəstə addımlarla otağa girdi, mis sinidəki 
zağlı çaydan və fıncanı oğlunun qarşısına qoydu və sözlü-sözlü durub baxdı, o bu 
gün mütləq Seyid Əzimlə danışmaq, ürəyindəki arzularını həyata keçirmək üçün 
razılığını almaq fıkrində idi. Sonra da Dağıstana, Yaqsay qazısı olan atası Molla 
Hüseynə xəbər yollamalı; onu da dəvət edib xeyir işi tamamlamalı idi. 
Şair anasının otağa girməsini görməkdən ziyadə hiss elədi və başını qaldırdı. 
Ananın sözlü görkəmindən alındı. Deyəsən, çoxdan gözlədiyi 
  
__________________Milli Kitabxana_________________ 
109 
 
və neçə gündən bəri baş verəcəyini hiss elədiyi bugünkü söhbətdən yaxa 
qurtara bilməyəcəkdi. Xəfifcə gülümsədi; 
-Nədi, məmə, sözlü adama oxşayırsan? 
O bəzən, uşaqlıqda olduğu kimi, anasını "məmə" adlandıranda bu, Minasoltana 
xüsusi ləzzət verir, ona öz böyüklüyünü xatırladır, onu cürətləndirirdi. 
-Oğul, Allahdan gizlin deyil, bəndədən nə gizlin. Qərəzim səni evləndirməkdi... 
Gənc qızardı: 
-Elə birdən, bu tezliklə? 
-Yox, tez niyə olur... Allaha şükür boylu-buxunlu cavan olmusan, lap elə 
vaxtındı... 
-Nə deyim axı... Neçə gündü hamınız düşmüsüz üstümə, deyəsən, sənin 
kələyindi bunlar hamısı, hə, ana? Hara gedirəm, elə hamı bir söz deyir, "evlən"... 
Evlənmək bəyəm bazardan bir girvənkə ət, ya bir ərşin bez almaqdı?.. 
-Yox, mənim kələyim oldu olmadı, məsələyə dəxli yoxdu... Sən də görüm 
razısan? 
Gənc daxilindəki həyəcanları, gizli duyğuları büruzə vermək istəmədi, bir az 
zarafat tərzində kimi nəzərdə tutduqlarını öyrənmək istədi: 
-Yaxşı, ana, sənətim yox, sübutum yox, kimdi mənə qız verən? 
Hansı yazığı bəxtəvər eləmək istəyirsən? 
Ana sözdəki zarafatı başa düşəcək halda deyildi, məqsədi onu elə almışdı ki, 
oğlunun şuxluq yolu ilə gələcək gəlin haqqında xəbər bilmək istədiyini duymadı; 
incidi: 
-Elə neyşə deyirsən; nəyin əskikdi Allaha şükür? Hamı xoşluqnan sənə qız 
verer, əslin-nəslin, özün başıaşağı. Əlində yazı-pozun... 
-İncimə, ana, doğrudan kimi fikrində tutmusan, axı, bilmək olmaz?.. 
Arvad məsələni başa düşdü, gülümsədi: 
-Bıy, başıma xeyir, neyşə bilmək olmur, evlənən sən deyilsən bəyəm? Belə 
Bəyimxanım xalanın qızı Ceyranı. 
Seyid Əzimin qəlbi qismən sakitləşdi, o, Ceyranı ömründə görməmişdisə də, 
"Fit dağından köçüb gəlmiş" və uzaq ana qohumlarından olan anasını, Bəyim 
xalanı tanıyırdı. Arvad bacılığı Kiçginəxamıngilə tez-tez gələr, çox vaxt rəfıqəsi ilə 
birlikdə yorğan-döşək salmaq kimi mövsümi işlərdə ona kömək elər, bəzən burda 
gecələrdi də; yaşlı bir qadm olmasına baxmayaraq: oğlu yerində olan Ağadan 
yaşmaqlanardı. Amma bununla belə Seyid Əzim onu görmüşdü, gözəl deyiləcək 
qədər 
  
__________________Milli Kitabxana_________________ 
110 
 
yaraşıqlı, gülərüzlü bir qadın idi. O, "Əgər, "anasına bax qızını al" məsəli 
doğrudursa, onda mən börkümü göyə ataram" deyə düşündü. Daha başqa çarə yox 
idi. "Dədəm də, babam da, bütün el-obam da belə evlənib. Mənim kimi sortalar 
eşqinə düşüb, görüb-aşıqlayıb evlənən bəxtəvər bu diyarda yoxdu. Gec-tez bu 
olasıdı. Yaxşısı budu, nə anamı rəncidə eləyim, nə də Bəyim xala kimi tərbiyəli bir 
arvadın əlində böyümüş baş yoldaşım rədd eləyim. Sonra Allah bilir kimə ürcah 
ollam. Bunlar heç olmasa doğrudan da nəcib, hamısı da az-çox əhli-qələm tayfadı". 
Oğlunun xatirindən nə keçdiyini bilməyən ana, gəncin dərin xəyala 
dalmasından darıxdı: 
-Nə fikrə getdin, oğul, yoxsa döşünə yatmır? Vallah, ceyranın quzusudu, həm 
gözəl, həm kamallı, həm də özün deyəndi, babasından Quran oxumaq, yazmaq da 
öyrənib sənin kimi... Day nə istəyirsən? 
Seyid Əzim artıq qərar vermişdi. Onsuz da bir gün-beş gün çək-çevirdən, 
minnətdən-sünnətdən sonra razılığım xoş-güc alacaqdılar. Nəvazişlə əlini anasına 
uzadıb yenə də sözü zarafata saldı: 
-Onda lap yağ-bal oldu ki... - Sonra ciddiləşdi. - Ana, mən bilirəm ki, sən mənə 
pis şey calamazsan. İndi ki, belə ürəyinə yatıb, gəlinnən evdə sən dolanacaqsan. 
Allah sənə ürəyincən gəlin qismət eləsin... 
Sevincindən Minasoltanın çiçəyi çırtdadı... 
-Allah ağzından eşitsin, bala, ağzın fal olsun. Səni görüm, dünyada heç neynim-
necəliyim deməyəsən! Südüm sənə halal olsun, mənə yox demədin, ağbaxt olasan! 
Ana alqışları gəncin ürəyində əks-səda verdisə də, təşvişi azalmadı... Qəlbinin 
döyüntülərini qulaqları ile eşidirdi. 
...Qızının məktubunu alan Axund Hüseyn Yaqsaydan dərhal özünü Şamaxıya 
yetirdi. On bir il tərbiyə verib əmrazəyə yetirdiyi, Kiçginədən başqa övladı 
olmadığından, özünə oğul qəbul etdiyi nəvəsi Seyid Əzimin xeyir işi qocanı çox 
sevindirmişdi. Yaqsay qazisini şəhər ruhani və əşrafı xüsusi hörmət və izzətlə 
qəbul etdilər. Onun oğul toyu eləməsi şəhərdə böyiik razılıq və şənliklə qarşılandı. 
Ağsaqqalların məsləhətindən sonra toy günü xoşladılar, xəlfə Cin Cavad çağırıldı, 
əlinə toya çağırılanların siyahısı verildi. Cavad məhəllə-məhəllə, Qara-bazar, 
Santorpaq, İmamlı, Minaxor, Yuxarı Qala, Şıxminaslı evlərini gəzdi, toy gününü 
xəber verdi. Həyətdə xalı, gəbə, cicim və əlvan palazlardan toyxana quruldu. 
Şəhərin məşhur xanəndəsi Nəcəfqulu öz dəstəsi ilə çağırıldı. Seyid Əbdül Əzimin 
şair dostlarından "Rağib" təxəl- 
  
__________________Milli Kitabxana_________________ 
111 
 
lüslü Qafar, evli olduğundan sağdış, hələ subay olan Bixud soldış ayrıldı. 
Qoyunlar kəsildi, qazanlar asıldı. Bəy, zurna-balaban sədalarının müşayiətilə 
hamamdan çıxıb gəldi. Kiçginə xanım və qohum-qonşular pul kimi qızarmış bəyin 
boynuna al-əlvan xələtlər, məşhur Şirvan, Basqal, Gəncə kəlağayıları, qanovuz, 
darayı zolaqları doladılar. Xonçalar tutuldu. Toyxanada rəqs başladı. Əlindəki 
ağacı tovlayıb ortada fırlanan Cavadın ayağı yerə dəymirdi. Qalabazarın məşhur 
adamlarından sayılan Ağa Səməd bəy, xan seçildi, sonra Nəcəfquluya növbə çatdı, 
iki saat yarımlıq sükut içində Nəcəfqulu muğamatın ən incə pərdələrində gəzib 
dinləyicilərini heyran qoydu, o gah Hafız, gah Sədi, gah Füzulini dilləndirdi, arada 
bir Seyidin öz qəzəllərindən də oxudu. Sonra Xan, bəyi toya dəvət elədi, Nəcəfqulu 
bəyi təriflədi: 
 
Görüm ay bəy toyun mübarək olsun  
Sağdışın, soldışın, elin var olsun... 
 
Cərgələrdən qonaqların səsi ucaldı: "Bəy oynasın, ucuzluq olar, bəy oynasın". 
Mirzəyi havası çalındı. Cin Cavad gözlərində parıldayan cinlərlə birlikdə dostuna 
yanaşdı, çiynindən öpdü; yavaşca pıçıldadı: "Toyun mübarək, Ağa, yaxşı yaxan 
əlimə keçib, bir həcv ya qəzəl səndə, o baş-bu baş get-gəl, yerinə mən şıdırğı 
vurram" - deyə-deyə təzə bəyi ortaya çəkdi. Bəylik libasında xeyli gözəlləşmiş 
qədd-qamətli cavan ortaya çıxanda qohumlar fərəhlə tamaşa eləyib alnına pul 
yapışdırdılar, arvadlar ocağa duz-üzərlik atdı. O, sağdış və soldışı Rağib və Bixud 
ilə bir dəfə məclisi o baş-bu başa getdi. 
Az sonra məclis dağıldı. Ürək döyüntüsündən başqa heç bir şey duymayan 
şairi, Bixud və Rağib gətirib içəri otaqlara keçən qapının ağzında yengə 
Əzizbikəyə tapşırdılar. Şairin daxilində qəribə bir boşluq var idi. Heç nə düşünə 
bilmirdi. 
Bu gün səhərdən o, demək olar ki, bir kəlmə də danışmamışdı. Bir neçə gün 
əvvəl onun razılığı alınmışdı, dünən kəbini kəsilmiş, əqdnamə oxunmuşdu; sağdış, 
soldışı məlumdu, qonaqlar, kəsilən qoyunlar, çalan aşıq sazəndə, nəvazəndə - hər 
şey, hətta, toyun xanı da, yengesi də məlum idi. O bunların hər birisini tanıyırdı, ya 
uşaqlıqdan, ya da sonradan görüb tanıdığı adamlar idi. Bircə gəlindən başqa... O, 
gəlini tanımırdı, görməmişdi. Sabah gərdəyinə girəcəyi bu qız nece idi, gözəlmi, 
çirkinmi, ağıllımı, sərəkmiydi, bilmirdi... Qəribədir, bəzən o öz şair xəyalı ilə 
"Bikəxanımın qızını" gözü önündə canlandırmağa çalışır və bu təşəbbüsünə 
qəlbində gülümsəyirdi də... Son subaylıq 
  
__________________Milli Kitabxana_________________ 
112 
 
gecəsini həmin həyəcanların, duyğuların təlatümü içində yatdı. Yuxuda da 
Sonanı gördü... Qəribədir. Sona elə bil lap anası idi, yaxınında idi, yaxınına gəldi, 
əlini onun yanan alnının üstünə qoydu: "Yat, arxayın yat, mən görmüşəm, yaxşıca 
qızdı, lap sənə layiq... Qorxma... İstəyirsən, gəl sənə göstərim..." Sona gərdəyin 
pərdəsini qaldırdı... pərdənin dalında üzüi duvaqlı bir qız dayanmışdı, duvaq açıldı, 
amma şair qızın üzünün cizgilərini ha çalışdısa da ayırd eləyə bilmədi... "Belə 
görmək olarmı, Sona, - dedi, sən de məni aldadırsan?.." "Yox, yox, aldatmaq niyə, 
heç aldatmıram, Ağa, yesirin olum, vallah, görmüşəm..." O ayıldı... Sərasimə 
ayıldı. Lakin hamısından qəribəsi bu idi ki, indi artıq o, Sonanı nə yuxuda, nə 
oyaqlıqda bir aşiq gözü, qəlbi ilə görə bilmirdi... Bütün günü yuxu yadından 
çıxmadı, bəy hamamından çıxanda da, özünə bəy otağında sağdış-soldışı ilə oturub 
təbrik hədiyyələri qəbul eləyəndə də... 
...Qolundan tutub içəri apardılar. Əvvəlcə yengə Əzizbikə onu sağdış və 
soldışdan ayırıb, gərdək qurulmuş otağa gətirdi. Burada anası durmuşdu: sevincdən 
rəngi allaşmış, gözləri par-par yanırdı. "Can ana, sən özün elə lap cavan gəlinsən, 
niyə bəs qayınana olmağa tələsdin?" Minasoltan oğluna yanaşıb, xeyir-dua verdi, 
alnından, gözlərindən dönəm-dönəm öpdü. 
- Toyun mübarək, oğul, oğul-qız atası olasan, xoşbəxt olasan, get, Ceyran 
gəlinim sənin intizarındadı... 
Onlar yengə ilə birlikdə çıxdılar. Seyid Əzim üstü tirmə başlıqlı al zərxara 
pərdəni qaldırıb içəri girdi: 
...Taxt döşəyinin üstündə oturmuş gəlin ipəklər, məxmərlər, qanovuzlar içində 
itib batmışdı. Ceyran, bəyin içəri girdiyini duyunca ayağa qalxdı. Məxmər 
qırçıntuman, qaymağı xara arxalıq, bənarə örpək üstündən salınmış duvaq gəlinin 
boy-buxununu, üzünü gizlətmiş, onu bir topa ipəyə, ipək yığınına çevirmişdi. "Səni 
başa düşməyə çalışacağam, sevə biləcəyimi deyə bilmirəm, amma başa düşməyə, 
dərk etməyə çalışacağam. Səndə də belə bir səbir, belə bir arzu olacaqmı? Qurban-
lıq quzu kimi bəzədilib gətirilən gəlin, məni tanıyırsanmı, heç olmasa bircə dəfə 
görmüsənmi? Bəlkə də, görmüsən..." O, tərəddüd içində durmuşdu. Bir tərəfdən 
gəlinin üzünü tez görmək istəyir, digər tərəfdən duvağı onun üzündən götürməyə 
qorxur, ehtiyat edirdi.,. Nəhayət, maraq bu hissə qalib gəldi, o yaxınlaşdı, sağ-
soldışının öyrətdiyi kimi "Xoş gəlmisən" deyə üsulluca al duvağı gəlinin üzündən 
qaldırıb dalına atdı və ayağını yüngülcə basmağa tələsdi. Duvaq altından şairin 
üzünə birparça nurparladı... Gəlinlikpaltarında, məşşatə bəzəyindən çıxmış, 
  
__________________Milli Kitabxana_________________ 
113 
 
duvaqlı qız-gəlin həmişə gözəldir, çirkin də bu geyimdə babət, gözə-şirin 
görünə bilər... Amma Ceyran, doğrudan da, gözəl idi... "Birparça nur... bir parça 
nur kimi". Şair bundan özgə bu dəmdə söz tapa bilmədi... "Afərin, əhsən, əgər 
əqlin-kamalın da, tərbiyən də gözəlliyinin yansınca varsa, bəxtim işləyib" deyə 
düşündü və bəxtiyarlıq içində gülümsəyib qızın əlindən tutdu: "Sənə demədimmi, 
qorxma, demədimmi?" 
-elə bil qəlbinin ən dərin bir guşəsinə çəkilmiş ilham pərisi ona səs verdi. O 
artıq fərqinə varacaq halda deyildi, bilmirdi bu səs kimindir: 
Sonanınmı, anasınınmı, könlününmü?.. 
...Onlar hələ kəlmə kəsməmiş, yengə Əzizbike əlində aftafaləyən içəri girdi, 
Qafarın təlimi yadına düşdü: "Əvvəlcə iki rükət namaz qılmalısan, sonra gəline əl 
uzadıb, duvağını başından götürərsən", Seyid Əzim, gülümsədi, "Bay evin tikilsin, 
aadə, telimin, yadımdan lap çıxıb ki! Ceyranı görməyə elə mayil idim ki, Qafarın 
dediklərini deyəsən lap alt-üst eləyəcəyəm". O, aftafanı görürüb dəstəmaz almağa 
başladı. "Yaxşı ki, Əzizbikə gəlin tərəfə baxmadı, yoxsa qaydanın pozulduğunu 
görəcəkdi. Belə də adət olar? Sən ölməyəsən, Qafar, səni bilmirəm, mən belə adəti 
heç bəyənmirəm axı! Gərdəyə girəsən, cavan olasan, gəlinlə söhbət əvəzinə 
başlayasan namaza". O, qəlbindən keçən bu sözlərə gülümsəyə-gülümsəyə namaza 
başladı. 
Ceyranın zahirdə anası Bikəxanıma bənzəməsi gəncin ürəyini ümidlə 
doldurmuşdu: "Bəlkə, batində də oxşadı, eləcə nəcib, ağıllı oldu?.. Amma 
Bikəxanım xala qızına Ceyran adı qoymaqda heç yanılmayıb. Bir də görursən 
idbarın birinin adı Pərizad, Gözəl, axsağın adı-Maral, ifritənin adı - Huri, eh..." 
Onun dili namazın kəlmələrini deyir, qəlbi isə gəncliyin ilıq-sıcaq hissləri ilə 
dolurdu. Namaz qurtarana yaxın Əzizbikə bir də içeri girdi. Bu dəfə onun əlində 
plov dolu dövrə vardı. "Hə, bu başqa məsələ, yoxsa acından qarnım curuldayır,sən 
ölməyəsən, Bixud zalım gözüm görə-görə "Sənin payın behiştdə,yəni gərdəkdə" - 
deyib qulağıma pıçıldayır, mənə hər nə gətirirdilərsə, hamısını içəri ötürürdü; bu 
gün, səhərdən utandığımdan, nigarançılıqdan dilimə heç nə dəyməyib... Yəqin sən 
də elə, hə?" 
Əzizbikə süfrəni düzəldib gedən kimi o, gəlinə elə bu sözlərlə də müraciət 
elədi. Dövrəni aralarına qoyub oturdu: 
- Bixud mənə, payın gərdəkdə deyib, ac qoyub; yəqin sən də elə, hə? Gəl birgə 
yeyək, Ceyran. Yoxsa sən yemisən? 
Bayaqdan bəri bəyin hərəkətlərini gözaltı süzən Ceyran bəxtiyarlıqla 
gülümsədi: 
  
__________________Milli Kitabxana_________________ 
114 
 
-Yox... 
-Onda başla, vallah, elə acam ki, nəinki bu plovu, sənin özünü də diri, bütün 
yesəm doymaram... 
Üç gün keçdi, bu üç gündə gənc şair evlilik səadətinin ilk şərbətini içib məst 
olmuş kimi Ceyrandan başqa heç nə düşünə bilmədi. Üçüncü gün gəlin üçün 
"paytaxt" oldu, təzə gəlinlər gəlib onu üzə çıxartdılar, şənlik edib dağılışdılar. 
Qohum və dostların evinə "ayaqaçdı" məclisləri başlandı. Evləndiyindən bir ay 
keçənəcən günlər onun üçün bir günlük, uzunca bir qonaqlıq kimi keçdi. Sona da, 
Tərlan da, Mahmud ağa məclisləri də, şeir-qəzel dəftərləri də yadından tamamilə 
çıxdı. Bir ayın tamamında babası Yaqsaya qayıdacağı günü bildirdi və nəvəsi ilə 
təkbətək görüşmək niyyətində olduğunu söylədi. 
Onlar anasının otağında görüşdülər. Seyid Əzim təzə bəy olduğundan hələ də 
babası ilə üz-üzə oturub əməlli-başlı danışmağa utanırdı. Bir müddət sükut etdilər. 
Sükutu axund özü pozdu: 
-Övladım, bu - şərən qanuni, bütün zihəyatın və mövcudatın zərurəti olan bir 
əməldir. Şəri işdə həya saqitdir və lakin ədəbin, həyat məni məmnun edir. Şükr bir 
olan xaliqə ki, ananın rizasını rədd etməmisən. Toyun mübarək olsun, ağbəxt ol, 
oğlum. Lakin bir qərəzim var. 
Mənim bu dünyada karvanımı çəkmək zamanım yavuqlaşır, sənin əlini bir işdə 
görmədən dünyadan göz çəkə bilmərəm, nigaran gedərəm. 
Atan behiştməsnədin qulluğunda xəcalət ollam. Mən ona verdiyim əhdi və 
boynuma götürdüyüm vəzifəni tamam yerinə yetirməmisəm. 
Hələ əhdimin biri durur. O da sənin təhsilini Nəcəfül-Əşrəfdə, Ətabati-alidə 
ikmal etdirməkdir. Cənab Əli əleyhüssəlam buyurub: "Ütlübül-elmə vəlo bissini". 
Elm nə qədər uzaqda olsa da, onu əldə etməkdən heç vaxt çəkinmə, bərəks ona 
çatmağa tələs. 
Gənc şairin ürəyi vurdu, yanaqlarına bir qızartı çökdü. Axund baba ondakı 
təbəddülatı duydu və özü düşündüyü kimi yozdu: 
-Əlbəttə, bu tezlikdə səni külfətindən ayırmaq fikrində deyiləm... 
Seyid Əzim etiraz etmək, nə isə demək istədi; lakin baba onun sözünü kəsdi: 
-Qulaq as, mən bilirəm ki, anan səni evləndirməkdə tələsib, -səni evə bağlamaq 
xəyalilə. Bu bütün anaların arzu və təşvişinin nəticəsidir. Lakin sən indiki halında 
yarım təhsillə qalsan, gələcəkdə ailəni 
  
__________________Milli Kitabxana_________________ 
115 
 
çox üsrətlə keçindirəcəksən. Nə sən xüms toplayan seyid, nə də mən mali-yetim 
həzmdən keçirən molla olmadığım üçün, elə bir mal-mənal toplamamışam ki, sizin 
hamınızın gələcəyinizi təmin edə bilsin. Amma sənin təhsilini ikmal etmək üçün 
imkanım var və sən mütləqa oxumalısan. Sən təhsilini tamam edib axund adı ilə 
qayıdarsan və Allah əcəldən aman versə, sən qayıdanacan ömrüm mənə yar olsa, 
səni münasib bir məscidə və ya məhəlləyə molla, qazi, nə isə bir yerə təyin etdirib, 
haqqında bütün vəzifələrimi icra etdikdən sonra, arxayın dünyaya vida deyə 
bilərəm. Bəhər hal, niyyətim sənə əyan oldu... İndi mürəxxəssən, bir ilin 
tamamında, inşallah, hazırlaşıb yola düşərsən, mən də o vaxtacan lazımi 
binagüzarlıq elərəm, ananı da razı sallam. 
Onun ayrı məqsədi yox idi. Babasının niyyəti onun da təhsilini ikmal etmək 
arzularına uyğun gəlirdi, təkcə mollalıq məsələsindən başqa. Bu da sonranın işi 
idi... Gənc əyildi, minnətdarlıq hissilə, uğrunda zəhmətlər çəkmiş babası və ilk 
müəllimi olan qocanın əlindən öpdü: 
- Təşəkkür edirəm, baba... 
...Hadisədən il deyil, ilyarım keçdi, Seyid Əzim, Şirvanı tərk edib Nəcəfə yola 
düşərkən, artıq təkcə Ceyranın baş yoldaşı deyil, həm də ata babası Mir Cəfərin adı 
qoyulmuş xırdaca bir oğulun atası idi. Qəlbində təzə, yenicə daddığı atalıq 
duyğusunun şirinliyindən hələ lazımınca ləzzət almamış körpəsindən, varlığına 
hakim kəsilməyə başlayan şirin məhəbbətli Ceyrandan, yer üzündə ikinci Allahı 
kimi sevdiyi anasından; uzaq Yaqsayda ömrünün son illərini yaşayan ata əvəzi 
babasından ayrılarkən, birümidlə yola çıxırdı: oxumaq, təhsilini davam edib 
Vətənə qayıtmaq, balaca vətəndaşlarına Rza bəy kimi kiçik bir məktəb açıb dərs 
demək, xeyir vermək... 
...Qarşıda yenə də yol görünür... Şirvandan gedən yol. Bu yol sarvan Kərbəlayi 
Vəlinin himayəsinə tapşırılmış Seyid Əzimi Kərbəlaya, Nəcəfə aparırdı. Bu 
yollarda onu nə gözləyirdi? Bu ayrılıq uzunmu çəkəcək? Qayıdanda dost və 
tanışlar, sevdiyi adamlar sağbasağ yerindəmi olacaq? Təşviş-təşvişlər... O, 
Vətəndən bu əziz məhəbbətdən başqa, bir də boş bir bayaz aparırdı... hər 
düşərgədə, hər mənzildə, hər dayanacaqda o, bir guşəyə çəkiləcək, qəlbini qələyana 
gətirən hissləri qələmə alacaq... yazacaqdı... "Yollar, şairimi məndən almayın, onu 
mənə sağ-salamat qaytarın..." Ananın ardınca atdığı suyun səsilə birlikdə 
qulaqlarında səslənən bu cümləni kim dedi? Ayrılıq, hicran ələmilə irəlicədən 
solmağa başlayan Ceyranmı? Qəlbinin dərinliklərinə çəkilib gizlənən ilham pərisi, 
pərilər soltanımı?.. 
  
__________________Milli Kitabxana_________________ 
116 
 
YENƏ ŞAMAXIDA 
 
Yollar götürüb aparanda ayrılmışdıq şairimizdən. İl keçdi, ay dolandı, onu yenə 
yollar qaytarıb gətirdi. Vətən torpağında bir-iki il dost-aşna, qohum-əqrəba və 
istəkli balası ilə birlikdə nəfəs almamış, yollar onu yerindən alıb apardı: 
"Ərəbistan, İran, Türkiyə səyahətləri, qəribə-qəribə ölkələr, maraqlı insanlar... 
Seyyid o qədər maraqlı təəssüratla qayıtdı ki, sanki bu bir-iki il ərzində bir-iki yaş 
deyil, on-on beş il böyüdü; on-on beş illik təhsil aldı. Qayıdanda Seyyidi görənlər 
ondakı təmkinə, ondakı siqlətə heyran idi, təəccüblə baxır, bir insanın bir-iki il 
ərzində bu qədər təbəddülata uğrayıb, dərinləşməsinə qibtəe qarışıq bir heyrət və 
maraqla baxırdılar. Seyyidin oturuş və duruşunda təmkin əmələ gəldiyi kimi, 
danışığı, səsi də yumşalmış, onlarda gəncliyə xas olan coşqunluq, müdrik bir 
insanın həlimliyi ilə əvəz olunmuşdu. İndi onun müsahibələrini curları, yaşıdları 
hörmət qarışıq xəfif bir qorxu ilə, özündən böyüklər isə diqqət dolu bir maraq və 
ehtiramla dinləyirdilər. Söhbətlərin məzmunu, məğzi dəyişməsə də söhbət eləyənin 
özünə inamı artmış, gətirdiyi sübut və dəlillər etiraza yer buraxmır, şübhəyə yer 
qoymurdu. 
Seyid Əzim Mahmud ağagilə yaxınlaşanda onu qarşılayan musiqi səsi oldu. Bu 
rəng idi, yəqin ki, muğam arası rənglərdən birində kim isə rəqs eləyir; çünki 
içəridən şırıqqa səsi gəlirdi... Bu səslər, bu nidalar onun ətrafındakı dağıntılı aləmlə 
o qədər də tutuşmurdu. Zəlzələnin nəticələri hələ göz qabağında idi... Hələ evlər o 
qədər də ucalmamış, adamlar müvəqqəti tikililərdən çıxıb təzə evlərə, əsaslı 
binalara köçməmişdi. 1859-cu ilin amansız zəlzələsi, qubernatoru təşvişə salıb 
qubemiya idarəsini Şamaxıdan Bakıya köçürən zəlzəle... nə qədər günahsız qanlara 
bais olan zəlzələ... amma şəhərdə canlanma artmış, üzlərdən qorxunun zəfəran 
rəngini götürmüşdü. Dodaqlara təbəssüm qonmağa, bağlardan, seyrəngahlardan 
nəğmə və musiqi səsləri ucalmağa başlayırdı... Ölənlərin ili çıxmış, il qarası 
əyinlərdən çıxarılmış, şəhərdə əlvan libas geyənlərin sayı çoxalmışdı... 
İndi Seyid, Mahmud ağanın evinə yaxınlaşdıqca bütün bunları fıkirləşirdi. O, 
rahatlıq gətirən bir şəkildə köksünü ötürüb düşünməyə başladı: insan doğulur, 
insan ölür... həyat isə baqi və daimidir, qoy molla Qurbanqulular fəna haqqında nə 
çərənləyir çərənləsinlər... Həyat əbədidir... orada mən yoxam, sən yoxsan... nə 
olarki, ataları oğullar, oğulları nəvələr əvəz edir... Torpaq daimi, yer, su, hava... ab-
atəş-xak-bad-dan yaranan nə varsa, o daimidir... cismi, canı olan nə varsa o 
daimidir... 
  
__________________Milli Kitabxana_________________ 
117 
 
ölmür... nə olar: mən olmaram... sən olmazsan... bununla bu əngin göylərdən, 
bu əlvan kainatdan, bu musiqili və gülümsər dodaqlardan, üzlərdən heç nə 
əsgilməz... 
Darvazaya çatanda şırıqqa və musiqi, "afərin, maşallah, fətabarəkəllah..." 
səsləri daha da ucaldı... Bu musiqi onun qolunun qanadından yapışıb içəri çəkdi. 
Dilmanlı gədəsi baş əyib üzünə gülümsəyir, o, "Ağa, xoş gəldin"ə cavab verirdisə 
də, gözünün önündə başqa bir aləm, özgə bir mənzərə canlanırdı: "İçəridə oynayan 
Sonadırmı? Əlbəttə, Sonadır... Sonasız bu evin, bu məclisin nə yaraşığı... Məgər 
Sonasız rəqs, musiqi olar? İndi mən içəri girəcəyəm, Sonanın badamı gözlərini, 
burma birçəklərini, uzun hörüklərini, əlvan şətəl geymiş balaca ayaqlanın, belinə 
vurduğu incə əllərini görəcəyəm... Sonanın gərdəni çevrəsində cığalı qıvrım 
birçəklər, ilan kimi qıvrılan hörüklər səksəkəli quş təki çırpınacaq, gözləri gah 
sağa, gah da əlinin ahəngilə sola süzüləcək, məstü xərab olacağam, ilahi..." 
O, bir anlıq Sonanın başına gələn fəlakətləri unutdu, şerinin qanadı, ilhamının 
pərisi, könlünün soltanı olan gəlin-qızın eşqilə yenidən çırpınan kimi oldu və bu 
eşqlə də içəri qoşdu... Burada, doğrudan da, rəqs gedirdi. Şair ortada oynayanı 
dərhal tanıdı. Bu, Sonanın şagirdi və indi Şamaxı çəngiləri içərisində yeganə 
rəqqasə idi ki, Sonanı əvəz edə bilirdi. Nisənin xırdaca çənəli, yaraşıqlı simasında 
balaca ağız-burnu, nazik qələmi qaşları və xüsusilə uzun, çin-çin burma birçəkləri 
dərhal nəzərə çarpırdı. Bu birçəklər altından dördqat piyalə sırğalar qızın 
çiyinlərinə düşür, rəqsin ahənginə uyğun cing-cing cingildəyirdi. 
Şair nazik vücudlu, cəld hərəkətli rəqqasəni böyük bir maraq və məftunluqla 
seyr etməyə başladı, göstərilən mövqedə oturmağa tələsmədi, yanına dəvət 
edənlərə el hərəkəti ilə qaş-gözlə sükut işarəsi verib, rəqsin qurtarmasını qapının 
ağzında durmaqla gözlədi. 
...Nisə yerinə keçəndə Mahmud ağa məsnədidən diz üstə qalxdı: 
- Bura, bura, buyur, Ağa! Ya cədda, orda yox, burda, yanımda... 
Mahmud ağa məst idi, məstanə idi, xumar aləmində idi, nədəndi bu məstanəlik? 
Bir aləm, bir dünya sevdiyi musiqidənmi? İncə rəqsilə oturanları valeh etmiş, hətta 
Ağaya belə bir anlığa Sonanın ecazkar rəqslərmi unutdurmuş Nisənin rəqsimi, ya 
təzə Şuşalı xanəndənin səsindəki məlahət, Mahmud ağa düzəlişləri ilə oxunan 
sarəncmidi? 
Nəydi Mahmud ağanın məstanəliyinə səbəb?Şair kef, nəşə, musiqi məclisində, 
çəngi məclisində olduğunu unudub dərin-dərin xəyallara dalmışdı. Sona kimi, 
ondan yalnız cəldliyi ilə seçilən Nisə incə-incə, 
  
__________________Milli Kitabxana_________________ 
118 
 
xırda-xırda ona baxır və gülümsəyirdi... bu təbəssümlər arasından Sonanın 
hicran, cəfa, ələm dolu sonuncu baxışları bəlirir; "Şairim, sənmisən burda? Nə tez 
unutdun əməllərini? Nə tez unutdun arzularını? Hər bir incə mələk sənə pərilər 
soltanımı olur, şairim? Sən əməl dalın-camı gəldin, kef, nəşə dalıncamı? Elə bilə 
bilərsən ki, səni özümdən cavan, özümdən atəşin bir gözələ qısqanıram. Amma bu 
içimdə olsa da, sənin əməllərini qısqanıram, yenidən badənuş olub, tərəb eşqilə 
arzulara vida etməyindən ehtiyat edirəm..." 
Şairin xəyalında yenə də aləm bir-birinə qarışdı, yenə də bilmədi ki, bu səs 
kimindir? Sonanınmı, Ceyranınmı, anasınınmı, könlünün-müdür? "Yox, yox, 
unutmadım; amma pərilər soltanı, bir gör hara, kimin qulluğuna gəlmişəm... Bir 
gör zavallı Şirvanın gözüaçıq ziyalı cavanlarının başına nələr gəlir, necə dərbədər, 
necə diyarbədiyar, necə cövqə-cövqə olub dağılırlar? Şamaxının yetişdirdiyi gözəl 
alim, şair və qüdrətli şəxslərin heç birisinin Vətəndə bir gündürrüyü olmayıb, 
hamısı diyar-diyar düşüb, Xaqani Təbrizdə, Nəsimi Hələbdə, Nişat Salyanda... 
kimi deyim? Mühit qaçırıb, didərgin salıb onların hamısını, Şirvan, sənin ziyalı 
gənclərinə zəmanə neyləyir? Yollar onları hara aparır? Bir qismi Tərlan kimi 
diyarbədiyardır... onların da yarısı dərviş olub, məhv olur... yarısı gücünü, qüvvə 
və bacarığını başqa ellərə sərf edir, amma yenə də nə isə xeyirli bir iş görür, 
tamamilə məhv olmurlar – Tərlan kimi... İkinci qismi beləcə Vətəndə olsa da... 
çifayda "özü üçün yaşayır..." arabir ona, buna bəd ayaqda əl tutsa da, (daha çox) 
xeyri zərər verməməsindədir. Kef, nəşə onları xalqın əlindən alıb... Maarifin 
cibindən qoparıb... Üçünçülər, təhsil, elin dalınca gedir... bunlar da bir neçə 
cürədir, bəzisi urusyetə, Avropaya gedir, bir az işto-mişto bilən kimi dinin dəyişir, 
xristiyan olur, qınından çıxıb daxi qınını bəyənmir... ata ocağı sönür, əksəriyyəti 
isə yeni fıkirlərlə vətənə qayıdır... millət nə fayda görsə bunlardan görəcək... 
mollaqu-laqtar qoysa!.. Şərqə mollalığa gedənlər də qayıdır. Onların dabir qismi ya 
bir fal kitabı ilə, ya da mənim kimi, ruhaniliyin, dinin əsil məğz və mahiyyətini 
dərk edərək qayıdır... Urusyetdən, Avropadan qayıdanlarla birləşir... Bunların 
nəsibi nədir? Lənət, nifrin... təqib, tənə... üsrət, ianə... qərəz... Şirvan cavanlarının 
qəribə taleyi var..." 
-Ya cədda, sədəqən olum, nə xəyala dalmısan? 
-Heç, elə keçmişdən bəzi şeylər xəyalımı məşğul elədi... Mahmud ağanın 
gözlərindəki şəfəq bir anlığa kədər pərdəsilə örtüldü: 
elə bil onun gözlərində də Sonanın unudulmaz şəkil və şəmayili canlandı: 
  
__________________Milli Kitabxana_________________ 
119 
 
-Elə mən də eləyəm! Hər Nisəyə tamaşa eləyəndə bədbəxt Sona yadıma düşür... 
Cavanlığımızın sütül vaxtları gəlib durur gözlərimin qabağında. İstəməsəm də 
dərdlənirəm... 
-Səndəmi, cənab Mahmud ağa? Mahmud ağa gülümsədi: 
-Mən də, Ağa! Yoxsa elə güman edirsiz ki, qəm-qüssə bizə yaddu"? Seyyidin 
gözlərində nadinclik qığılcımları parladı: 
-La ilahə illəllah... - o, məclisə göz gəzdirdi. - Bu büsatın sahibi də qəm-
qüssənin nə olduğunu bilirsə, onda vay bizim halımıza!.. Adəmi cənnətdən eləyən 
bir buğda üçün dərgah qalmayıb ki, əl açmayaq... nə tərəb yada düşür, nə şeir, nə 
musiqi... nə gözəllik... 
Açıq deyilməsə də Mahmud ağa şairin vəziyyətini başa düşürdü: "Evində yenə 
də yəqin ki, dəyirmanlığı yoxdur. Külfəti çətinlik çəkir, bəlkə elə bunun üçün də 
gəlib, amma üzü gəlməz ki, desin. Nə qədər tapşırıb, xahiş eləyirəm ki, vaxtaşırı 
yadıma salsın, başım gəlib-gedənə qarışıq olur, yadımdan çıxır, o da ildə bir yol 
heç olmasa belə bir işarə də vermir... Nə isə lənət şeytana..." 
-Ağa, yoxsa külfətin çətindədi? 
Seyyidin dodaqlarında incə, güclə duyula bilən kinayəli təbəssüm sezitdi: 
"Səndə nə günah var? Və niyə də təəccüb edəsən? Əkənim yox, biçənim yox..." 
Sonra birdən-birə şuxluğa salıb, vəziyyəti məclisdəkilər duymasın deyə, dilləndi: 
-O da var, başqası da... Yanına başqa bir iş üçün gəlmişdim... Elə bir fərəh 
məclisinə düşdüm ki... 
-Müsəlmanzadəliyi unudub, bütpərəst oldun yenə, eləmi? Eh, Ağa, hayıf ki, bir 
az gec gəlmisən. Cavan bir şuşalı balası xanəndə gəlib bizə, Əhməd ağanın 
ərvahına and olsun ki, onun kimi ürəyəyatan səsli xanəndə höləm bizim məclisdə 
oxumuyub. Əgəm bunu mən özüm dilimə gətirib deyirəmsə, inan mənə, Ağa! 
Səndən bir az irəli dincəlməyə təşrif aparıb. Xörəkdən sonra inşallah qulaq asarsan. 
Özü də sənin bir qəzəlini mənim təzə tərtibimlə sarənc üstündə bir oxuyur ki! 
Vallahi elə bil bir bülbül gütdən ötrü, siz şairlər demişkən, cəh-cəh vurur... Özün 
görərsən... Çox da ağıllı cavandı... Sabah yox, o birisi gün Dərgahqulu bəyin 
oğlunun toyudu, yazıb məndən çəngi dəstəsini xahiş eləyib, gedərik; gedəndə 
şusalı balasını da aparrıq. Qoy ona da, bizə də töhfə olsun... Nadir nəfəsi var... 
Seyyid sükut içində yenidən hər şeyi unudub öz musiqi və tərəb aləminə dalan 
Mahmud ağam dinləyirdi, nəhayət, dedi: 
  
__________________Milli Kitabxana_________________ 
120 
 
 -Onda sizi və bütün musiqi dostlarını bu nadir səs və nəfəslə təbrik edirəm... 
Amma məni əfv buyurun, xahişim özgədir sizdən... 
Mahmud ağa heç bir çətinlik qarşısında durmayan və heç bir ağır, ciddi işlə 
özünü yormaq istəməyən adamlar kimi əlini cəld gözünün üstünə qoydu: 
-Nə işin olsa, mənim, bax, bu gözlərim üstə... 
-Gözlərin var olsun. 
-Amma mən ölüm, nə deyirsən eləyim... ancaq çox dərinə çəkmə, qəmlə-
kədərlə danışma. Yaxşımı? 
Onun gözlərində elə bir ifadə var idi ki, Seyyidi gülümsətdi; əlini dostunun 
çiyninə qoydu: 
-O da mənim gözlərim üstə... 
-Ay sənin gözlərin var olsun. - Hər ikisi bu tələsik deyilmiş təkrarlara 
güldülər... 
Şair qəlbində: "Neyləmək olar, sənin də yaradılışın belədir, musiqidən başqa nə 
varsa, mənə haram olsun - deyənlərdənsən! Musiqi sənin Leylin, sən musiqinin 
Məcnunusan. Və ondan başqa, yəni Leylimdən özgə nə varsa, mənə haramdır 
demisən..." 
Plovlar da yeyildi, ovşarlar da içildi... Mahmud ağanın "Şuşa balası" 
adlandırdığı cavan xanəndə oxumağa başladı. Bu nazik vücudlu, uca-boylu, top 
birçəkli, əsmərüzlü bir cavan idi, əynində qara çuxa, çit köynək, başında ağ quzu 
dərisindən papaq vardı. Dəfı dizlərinin üstünə qoyub, sağ qolunun dirsəyi ilə dəfə 
dayaq vermiş, qumral gözlərini yumub oxuyurdu... Musiqini bu cavan təkcə ifa 
eləmir, ona bütün varlığı ilə dalırdı... Seyyid əvvəlcə seyr edirdi. Az sonra gəncin 
səsindəki qəribə, çox həzin və dərin kədər dolu sızıltı onun varlığına işləməyə 
başladı, elə bil ürəyini yerindən çıxarıb, bu səslə birlikdə harasa incə nəvalar, 
iniltilər ucalan bir aləmə apardılar... Bu yerdə insanların, bütün məzlum bəşərin 
göz yaşları, ah və əninləri toplanmışdı... Bu yerdə bütün yazıq, əzilən adamların 
yalnız ürək dərdlərini, arzu və istəklərini deyil, məhz faciəli talelərini səhifə-səhifə, 
vərəq-vərəq çevirib oxuyurdular... Şair heyrət etməyə belə macal tapmayıb bu 
dərdlərin tərcümanı olan səsin ecazına vuruldu... Özünü unutdu... Ona elə gəldi ki, 
kədər, ələm yaşları gözlərindən içəri, qəlbinə gilələnməyə başlayıb, axır, hey axır. 
Birdən musiqidəki nidalar, ahənglər dəyişdi, "Şuşalı balası"nın səsində indi 
kədər, hicran deyil, bu qəmləri törədənlərə, bu faciələri yaradanlara qarşı bir üsyan, 
bir etiraz ucalırdı. Bu səs getdikcə qüvvətlənir, güclənir, axan bir şəlalənin, 
təlatümə gələn bir ümmanın coşqun 
  
__________________Milli Kitabxana_________________ 
121 
 
uğultusuna çevrilməyə başlayırdı. Onunla birlikdə şairin də ürəyinə ümidlər 
dolmağa, göz yaşları qurumağa, azadlığa, ucalara, əngin səmalara uçmağa, 
ucalmağa başlayırdı... Qəribə idi... elə bil bir az bundan əvvəl onun qəlbinin 
içərisinə, köz üstündəki kababın yağı təki gilələnən göz yaşları heç yox imiş... O 
elə azadlıq dolu, həyat dolu, şəlalə, ümman bir aləm imiş... Yavaş-yavaş şairin üzü 
gülməyə, qəlbinə ümid və fərəh enməyə başladı... Sarəncin yeni xalları hamını 
valeh etmişdi. "Afərin, əhsən" səsləri məclisi titrətdi, musiqi həvəskarları, musiqi 
biliciləri yığılan bu məclisdə Mahmud ağanın sarəncdə etdiyi yeniliklərə xüsusi 
qiymət verib, onun muğama gətirdiyi təzə, tər xalları, tərtibi böyük bir fərəh və 
iftixar hissilə, sevinclə qarşıladılar. 
-Afərin, cənab Mahmud ağa, sizin bu tərtib xoş və ürəyəyatandır... 
Mahmud ağa təvazökar və utancaq bir sima ilə dilləndi: 
-Mənim xidmətimi o qədər də yüksəltməyin, iş onu tarda səsləndirən 
barmaqlarda və nəva ilə oxuyan bu cənabların bacarığındadır... 
- deyə çalğıçılardan tarzəni və "Şuşalı balasını" göstərdi. 
Tarzən dizi üstünə qalxıb dedi: 
-Cənab Mahmud ağa, məni əfv buyurun, mən ifaçıyam, amma birincilik bu 
sarəncdə sizə məxsusdur. Əgər mənim də musiqidə anlayacağım bir şey varsa, o da 
budur ki, sizin bu muğama əlavələr, onu elə dəyişib ki, elə bil əvvəlki sarənci 
çalmıram; o daha xoş, daha həzin və ürəyə yatan olub, mənə elə gəlir ki, qadirdən 
musiqi sevənlər bu muğamı bundan sonra "Mahmud ağa sarənci" adlandırsınlar 
gərək... 
Məclisdən yeni bir nida "əlbəttə, afərin" səsləri qopdu... 
Mahmud ağa daimi qaydasınca bardaş qurub oturduğu halda, əlinin altındakı 
tarı sığallayır və balaca oğlu Cavad bəyə baxırdı: "Gorəsən, o da muğamı mən 
istəyən kimi oxuya biləcəkmi? Səsi pis deyil, babətdir... Amma hələ uşaqdır, həya 
ilə gizlin-gizlin oxusa da, arabir eşidirəm... Xanəndə olmayacaq, amma musiqini 
əməlli-başlı xoşlasa bəsimdir..." 
Şair isə bir az öncə qəlbinə əvvəl kədər, sonra ümid dolu bir fərəh dolduran 
muğamın təsirilə artıq özünü ələm dünyasında deyil, mey, sevinc, fərəh dünyasında 
hiss edirdi... "Yaxşı ki, artıq "Ümmü!-xə-baisə" vida elemişik, yoxsa bu saatda yeri 
idi deyəsən ki: 
Nə bu gün bağda yarım, nə meyim var mənim?  
Seyri-gülzardə bihudə neyim var mənim? 
 
Sizi tari, yetirin piri-xərabata məni  
Ki, bu gün saqi əlindən gileyim var mənim. 
  
__________________Milli Kitabxana_________________ 
122 
 
Mənə məcuni-meyi-ləli dəvadır, saqi  
ki, qəmi-hicr ilə cismimdə keyim var mənim. 
 
Can sənin, cism sənin, əmr sənin, fel sənin,  
Cümlə sənsən, bu arada nə şeyim var mənim. 
 
Məni Seyyid təki çək guşeyi-meyxanələrə,  
Artırır qəm dəxi məsciddə neyim var mənim?! 
 
O, əlini geyməsinin altından qoltuq cibinə uzatdı, bayazını çıxaran təki elə bil 
sehrkarın işarəti ilə əlinin altında Şirazi qələmdan hazır oldu. Şair məclisə çəkən 
qəfil sükutdan da bixəbər idi. O gülümsəmiş dodaqları, maraq və həvəslə baxan 
gözləri, sükut işarəsilə dodaqlara qoyulan barmaqları, ehtiyatla məclisdən stəkan-
nəlbəki yığışdıran nökərləri görmürdü... 
0 yazırdı... Yazdıqca da gözlərinin önündə əziz cizgiləri silinməkdə olsa da 
doğma, çox doğma bir sima canlanır, mələk kimi başı üzərində qanad çalır, əllərini 
gah onun çiyinlərinə, gah yazıya tərəf enmiş gözlərinin qapaqlarına təmas etdirərək 
deyirdi: "Bəli, belə yaxşıdu-, şairim, qoy sənin tərəb, eyş-nuş həvəsin, cismani 
tələbdən çox ruhani tələbə çevrilsin, qoy sənin cismani "ümmül-xəbais" arzuların 
Məhz qəzəllərində tərənnüm olunsun! Nəfsini isə qoru! Xalqın, millətin, onların 
xırdaca balaları, bədbəxt həmvətənlərinin gələcəyi olan övladi-vətən üçün qoru!.. 
Hərənin alınma bir şey yazıldığı doğrudursa,sənin də alnına bu yazılıb! Qoy adın 
bu qəzəllər üçün nə yamanlığa çəkilir-çəkilsin, təki, şürb dilinə dəyib, məcazını 
korlamasın və saf arzu -əməllərinə mane olmasın... Şairim, yaz, yaz!" Pərilər 
soltanının incə barmaqları alnına toxunar kimi oldu, xəfıf nəfəsi, sübhün incə mehi, 
nəsimi kimi dodaqlarında, gicgahlarında, yanaqlarında gəzdi... 
Şair son məqtə' bəndini də yazıya keçirən təki, yuxudan ayılanlara məxsus bir 
xumarlıqla gözlərini ətrafına dolandırdı... 
-Hə, mübarəkdir, Ağa, verin, lütfən görək nə yazdınız? Mahmud ağa Rza bəyin 
bu xahişinə qarşı əlini havaya qaldırdı: 
-Yox, yox, bu qəzəldi. Qəzəldimi, Ağa, səhv eləmirəm ki? Artıq özünə gəlmiş 
şair təvazökarlıqla gülümsəyərək dilləndi: -Bali... qəzəldi... 
  
__________________Milli Kitabxana_________________ 
123 
 
-Hə, bu qəzəli, cənab Ağa, bizim şuşalı qonağın, cavan xanəndəmizin səsindən 
ruhlanaraq yazıbdır. Mən belə bilirəm ki, həmin qəzəli birinci dəfə oxumaq şərəfi 
də ona verilməlidir. 
Hamı "doğrudur, doğrudur", deyə təsdiq elədikdə cavan xanəndə həya təri tökə-
tökə yerindən qalxdı, Mahmud ağanın işarə və təhriki ilə Seyyidə yaxınlaşdı. Uzaq 
ellərdə qəzəllərini xanəndələrdən eşidib əzbərlədiyi, məftunu olduğu şairi birinci 
dəfə görürdü, həm də bu "Seyyidi-ali nəsəb" haqqında o, vətəninin şair və 
musiqişünaslarından – Asidən, Nəvvabdan nələr eşitməmişdi... Qəlbindəki 
titrəyişlə sevdiyi şairin qarşısında diz çökdü, əyilib qəzəli ona uzadan əlindən öpdü 
və qalxıb yerinə keçdi.,, Tarzənə nə çalmalı olduğunu pıçıldadı... Musiqi dəştiyə 
keçəndə "Şuşalı balası" şairin ona təqdim elədiyi yeni qəzəli oxumağa başladı. 
...Məclis dağılmış, onlar otaqda cəmi bir neçə nəfər qalmışdılar. Bu gün şair 
Hacı Seyid Əzim Şirvani öz dostu və həmsöhbəti Mahmud ağa, əməl yoldaşı Rza 
bəy, Cavad və bir neçə başqa ziyalı cavanlarla açmaq istədiyi yeni məktəb 
haqqında ciddi söhbət etməli, hərənin bu yolda öz öhdəsinə nə götürəcəyini 
bölüşdürməli, nə vaxt, harda işə başlayacağını qərarlaşdırmalı idi... Məclis əhlinə 
nəzər saldıqda şairin gözləri dumanlandı, elə bil ki, birinci hadisədən altı-yeddi il 
deyil, illər, qərinələr keçmişdi. Bu, Tərlanla birlikdə Rza bəyin evinə toplandıqları 
günü şairin yadına saldı. Bəli, o da elə beləcə bir gün idi. Onlar cavan idilər. Hələ 
yaxşı-yaman bilmirdilər. İsti-soyuq görməmişdilər. Hələ başlarına nə gələcəyindən 
bixəbərdilər... Zəmanənin atdığı daşlar onların cərgəsini pərən-pərən salmışdı, 
Tərlan cərgələrində yox idi, Rza bəy məktəbi dağılmışdı... Amma bununla belə 
onlar mənən çox möhkəmlənmiş, həyatın ağrı və acıları onları bərkitmiş, 
mübarizəyə daha da davamlı eləmişdi... Bu gün onlar artıq bir Qapaqlının hədə-
qorxusu iiə pərən-pərən düşən cürə cavanlar dəstəsi deyildi. Onlara indi təkətəkdə 
heç bir Qapaqlının gücü çata bilməzdi. Bunu artıq həm qapaqlılar, həm də cavan 
ziyalıların özləri dərk edirdi. İndi onlar qismən olsa da, üzə çrxmış, açıq meydan 
idilər. Düşmən isə öz işini qaranlığa, alt qatlara keçirmişdi, altdan iş görməyə 
məcbur olmuşdu. Zəmanə qüvvələrin nisbətini dəyişmiş, yerlərini dəyişmişdi. Bu 
düşüncələr altında şair, ürəyinə soxulan qəmli fıkirləri qovdu, silkindi və ağır 
təmkinli səsilə sözə başladı: 
-Sözüm uşqola barədədi, ağalar... 
  
__________________Milli Kitabxana_________________ 
124 
 
AND 
 
Seyid Əzim bazara çıxdı. İndi artıq Şamaxının küçə və meydanları xeyli 
dəyişmişdi. İnsanların geyimi, dükanların quruluşu, adamların danışığı sanki bu bir 
neçə il ərzində nəzərə çarpacaq dərəcədə təbəddülata uğramışdı. Əvvələn, şəhərdə 
dükanların çoxunun pəncərə və qapıları böyümüş, onlara naxışlı, aynalı şüşələr 
salınmış, bunların dalısına satılan mallardan nümunələr qoyulmuşdu, dükanların 
qarşısında toz-torpaq içinə qoyulmuş, toz basmış malların bir çoxunun kisələrinin 
üstünə nazik və təmiz tənzif çəkilmişdi. Adamların geyimlərində də nə isə bir 
yenilik nəzərə çarpırdı. Birinin papağı, birinin donu, çuxası dəyişmiş, kostyum 
geyənin, rus hərbi zabit paltarı tərzində frenç və s. tikdirənlərin sayı artdığı kimi, 
şəhərdə zabit və soldatlar, ticarətə gələn, səyahət edən, elmi iş üçün gələnlər də 
çoxalmışdı. Küçədə, bazara enənəcən heç olmasa bir-iki avropalı geyimində olan 
adama rast gəlirdin, əvvəllər isə bunları barmaqla saymaq olardı. 
Şəhərdə rus və erməni qızları ücün açılmış "Müqəddəs Nina" məktəbinin Tiflis 
şöbəsi fəaliyyət göstərirdi. Deyilənə görə Şamaxının bəzi nücəba qızlarından bu 
məktəblərdə oxumaq xəyalına düşənlər olduğu kimi, hətta bu məktəbdə dərs deyən 
müəllimlərin təsirilə cənab Mahmud ağanın xüsusi təhsil görmüş bibisi qızı 
Güllübəyim də, yeni qaydalı, xüsusi mollaxana kimi bir şey açmış, bir neçə qızı bu 
məktəbə cəlb etmişdi. Rus dilinə maraqnücəba, tacir qızları arasında elə dəb 
düşmüşdü ki, şəhərə gələn erməni və rus müəllimləri gündüz çıraqla axtarılır, 
böyük qiymətə, xüsusi zəhmət və tanışlıqla əldə edilirdi. 
Güllübəyim mollabacının məktəbi haqqında eşidəndə Seyid Əzimin ürəyi 
telləndi: "Afərin sənə, bacım, sən bizdən qeyrətli çıxdın, bizim oğlanlar üçün eləyə 
bilmədiyimizi, bəlkə sən öz hüquqsuz bacıların üçün əlaltından eləyə biləcəksən. 
Ah, kaş mən də belə bir iş görə bileydim, amma cifayda, oğlan məktəbini molla 
məktəbi adı ilə açmağın mənası və faydası yoxdur. Mən mütləq şəhərin nücəba, 
üləma və tüccan ilə əlaqəyə girməli, rəsmi icazə almalıyam... Bütün bunlar isə nə 
tələb eləyir, bu, bir Allaha məlumdur"....Aylar, illər bir-birini əvəz edirdi. 
...Seyid Əzim öz məqsədini yaxın rəfıqlərinə açdı. Daha sonra o, məktəbdə 
şəriət dərslərini aparmaq üçün dostu molla Hüseyn Lətif oğlu ilə məsləhətləşdi, 
məktəbdə məhz şəriət dərsinin deyiləcəyi mollada xoş bir əhval oyatdı vo o, cavan 
dostunun təklifinə razılıq verdi. Bundan sonra Seyid Əzimin ən çətin işi rus dili 
məsələsi idi. O istə 
  
__________________Milli Kitabxana_________________ 
125 
 
yirdi ki, məktəbdə şagirdlərə rus dili də öyrədilsin. O özü yaxın tanışlarının, 
xüsusilə Mahmud ağa, Aleksan bəy və başqalarının köməyilə rus dilini öyrənməyə 
başlamışdı. Amma çətinlik çəkirdi. Dilin ta uşaqlıqdan təlimi məsələsi zəruri idi. 
Doğrudur, məktəbdə rus dilinin təlim olunması bir çox valideyni bura uşaq 
verməkdən çəkindirəcəkdi; lakin bu dili və bu dildə yazılan zəngin ədəbiyyatı 
oxuyub öyrənmək, böyük bir aləmə göz açmaq üçün balaca həmvətənlərinə zəruri 
idi... Odur ki, şair dostlarından bir müəllimin məsləhətilə şəhər məktəbinin zəki 
şagirdlərindən sayılan Manveli gözaltılamışdı. İş baş tutsa onu rus dili müəllimi 
dəvət edəcək idi. Elə indidən atası ilə danışıb, razılığa gəlmişdi. 
Əsil məsələ icazə almaq və iane toplamaq məsələsi idi. Dostlar bir ağızdan 
demişdilər: "Əgər müvəffəq olmaq istəyirsənsə, mütləq Ağaseyidəli ağanın 
razılığını almalısan, əks halda aqibətin Rza bəydən uzağa getməyəcək, məktəbin də 
onunku kimi tezbazar olacaq". 
İndi Seyid Əzimi, Ağaseyidəli ağanın otağına gətirən də məhz bu idi. O, 
məqsədini ağaya açacaq və seyiddən yardım istəyəcək idi. O, ruhani olsa da, 
şəhərdə böyük nüfuza malik olan seyidə müraciət etməyə məcbur idi. 
Ağaseyidəli ağanın yanına getməmişdən əvvəl düşünüb daşınmısdı, ona 
deyəcəyi sozləri, alacağı məsləhət və istəyəcəyi yardımı dostları ilə birlikdə çoxdan 
qərarlaşdırmışdı. İndi yolüstü qarşısına çıxan Cin Cavad onun bütün arzu və 
xəyallarından xəbərdar idi: 
-Hara belə, Ağa? 
Seyid Əzim qarşısına dostunun, həm də belə xoşniyyət bir dostun çıxmasını 
iqdam edəcəyi işdə yaxşı bir fal hesab edib gülümsədi: 
-Xeyirdi, aadə, Ağaseyidəli ağanın qulluğuna gedirəm... 
-Allah xeyir versin, yaxşı olar inşallah. Neynim, Ağa, kaş Allahın altında bir 
molladan, ya cəddündən irağ yerdə seyiddən-zaddan olaydım. Özü de eləsindən ki, 
camaat mənim dalımda cümə namazı qılaydı, mənə itaət eləyə idi. Onda çıxardım 
minbərə, deyərdim: ya eyyühənnas, bu cavan ağanı ki, görürsüz, vallah, gündüz 
işıqnan axtarsaz, balalarınız üçün xeyirxah və yaxşı təlimçi, müəllim, molla tapa 
bilməzsiz... Nahaq yerə uşaqlarınızı aparıb verməyin mollaquyruqqululara. Bu kişi 
sizin balalarınızdan həqiqi insanlar yetişdirər, onlar bütün millətlərin arasında 
barmaqla göstərilən ağıllı adamlar olarlar... 
Cavad "vəz" elədikcə Seyyid gülümsəyir və diqqətlə qulaq asırdı: 
-Allah dəvəyə qanad versə, uçurmamış dam-daş qoymaz, elə oldu ki, sən molla 
olmamısan da... Molla adı gələn kimi canuva titrətmə 
  
__________________Milli Kitabxana_________________ 
126 
 
düşür, başlayırsan qaralarınca deməyə. Daha onlar da hardan sənnən dost 
olsunlar... 
Cavadın bir az əvvəl ilhamla işıqlanın üzünü kinli bir qəzəb bürüdü: 
-Neyniyim, aadə, bu qırılmışların əməllərin görəndə sağ adam dəli olar... hansı 
yetimin malını həzmi-rabədən keçirib, özünü çöllərə salmayıblar?.. Hansı dul 
övrətin yiyəsizliyindən istifadə edib siğə boyunduroğun boğazına keçirməyiblər?.. 
Harda bir əhli-qətəm, gözü açıq adam görürlər ya babi, ya kafir elan eləyirlər... 
Dostun Bixud öz adı molla ola-ola gör bir bunların əməllərindən nə yazır; öz 
aramızda,sənə onun bir qədi açılmamış rübaisin deyim: 
 
Zahid bizi görcək tüpürür, ar etməz,  
Bilməz ki, tüpürcəyi bizə kar etməz,  
Biz bəhri-mühit qılmışıq kəndimizi,  
Bir zərrə nəcasət bizi murdar etməz! 
 
Görürsən, Ağa, necədi curun? 
-Afərin, vallah, əladı! Amma eşidən olsa, Bixud batdı, aadə... 
-Eh, kim eşidəcək? Belə şeyləri eşitmək istəyən lələşinə müraciət etməlidir. 
Mən də ki, bunların xiridarını tanıyıram; bilirəm ki, kimə oxumaq olar, kimə 
olmaz. Di, yaxşı, gözlərin parıldamasın. Qoy ağanın qulluğuna səni əməlli 
hazırlayım, birini de deyim, sonra tamam-dəsgah get, ürəkli vuruş... 
 
Ey mərsiyəxan, Hüseyn bizar əz to,  
Aşüftəvü xəstəvü diləfkar əz to,  
Yekbar bədəsti-Şimr əkər koşte şode  
Hər sal şəvəd koştə be səd bar əz to'. 
 
Şairin diqqətlə dinlədiyi bu rübailər az qala məqsədini və gedəcəyi yeri də ona 
unutduracaqdı. 
-Afərin Bixud, aadə, o zalım nə yaman qurd ürəyi yeyib... 
Cin Cavad güldü: 
-Heç özündən xəbərin yoxdu, istəyirsən birini də Seyyiddən deyim? 
  
__________________Milli Kitabxana_________________ 
127 
 
İki kəs şərə gedib, versə biri iki manat,  
Söz onundur ki, verib pul; nə qəmi, tapdı nicat!  
Tez yazıb hökmü verir qaziyi-şirinhərəkat.  
Bu tərəfdən verə məcbun olan üç danə manat,  
Filfövr yazdıgı hökmünü elər rədd qazi. 
 
Hər ikisi güldü. Cavad dedi; 
-Axund yanına, seyid, qazı yanına gedirsən, mən də bir gör nə 
danışıram, dilim quruyar, ağzım eyilər... 
O ciddiləşdi: 
-Get, Allah işivə fərəc versin, amma təslim olma, ürəklə çarpış,sən ki, bu 
güruhi-nafərcamı yaxşı tanıyırsan... 
Onlar görüşüb ayrıldılar. Cavad arxasınca səsləndi: 
-Ağa, az qalıram, evlərin birindən bir piyalə su alıb dalıncan atam. Xeyir və xoş 
xəbərlə qayıdasan... 
-Atmışcan varsan... 
...Ağaseyidəli ağa günün bu vaxtında qəribə görünsə də otağında tək idi, 
"istiftaya", məsələyə gələn yox idi. Onun yaşı qırxı təzə adlasa da, saqqalı və 
bığları ağarmağa başlamış, hətta qalın qaşlarına da təkəmbir dən düşmüşdü. Daima 
evdə çiynindən düşməyən ağ, nazik əbaya bürünmüşdü. İkiqat döşəkçənin üstündə 
bardaş qurub oturmuşdu. Üzünün və əllərinin rəngi təzə süd kimi ağ zərif idi. 
ömründə qələmdən və Qurandan başqa bir ağırlıq görməyən əllərinin uzun 
barmaqları və tərtəmiz vurulmuş, hamar, şirmayı kimi dırnaqları vardı. İri cüssəli 
deyildi, indidən hələ yarı yaşına çatmamış, elə bil qəddi əyilmiş, oturduğu yerdə 
sinəsi çökmüş, mütəkkələrə, yaslandığı nazbalışlara qarışmış bir yığın ağ ipəyə 
bənzəyirdi. Peyğəmbər nəsli hesab edilən bütün seyidlər bir-birini "əmioğlu" 
adlandırdıqlarından, o da çox vaxt bu adətə riayət edirdi. Amma pis tinətinə bələd 
olduğu adamları seyid də olsa adı ilə çağırar, çəndan hörmət qoymazdı. Dərin, 
daxili bir ədəbə malik idi. Gördüyü zəngin dini təhsil onda çox qəribə bir 
dünyabaxışı yaratmışdı. Yüksək, pak bir mənəviyyata malik adam idi, hələ heç bir 
yetimə, dula qəyyum durmamış, heç kəsə siğə eləməmiş, birisinin malında gözü 
olduğunu deyən olmamışdı. 
Məhz bu paklığına görə də hər şeyi çox böyük bir həssaslıqla duyan, hərəyə bir 
quyruq bağlamağı, dodaq büzməyi adət etmiş bir para şamaxılılar Ağaseyidəli 
ağaya irad tuta bilməmiş, nöqsan tapa bilməmişdilər. Günün birinci İmamı kimi nə 
desəydi, istər sünni, istər şiə 
  
__________________Milli Kitabxana_________________ 
128 
 
hamısı onun sözünü ehtiramla dinlər, məsləhətlərinə qulaq asar, müxtəlif arzu 
və əməllə qapısına gələrdilər. 
Nüfuzlu ruhani bu böyük etibardan sui-istifadə etmir, şəxsi mənfəət güdmədən 
öz qəribə dünyabaxışı ilə itaətində olanları idarə edirdi. Bütün dinlərə hörməti 
vardı, milli ayrı-seçkilik salmaz, moizələrində deyərdi: "Şah da bilir Şirvan 
sünnüdü... Mən Şərqin bir sıra ölkələrini, Kərbəlanı, Hicazı gəzdim, gördüm ki, 
dünyada sünnü şiədən çoxdu, peyğəmbər sələvatullah vaxtında heç sünnü-şiə sözü 
olmayıb. Qaldı, erməni və malağan qonşularımıza, onların da dini qədim və bizim 
Quranda adı dönə-dönə çəkilən peyğəmbərimiz həzrət Məryəmin dinidi. Əgər 
Allah istər, bir gün Əzrailini göndərib canlarını alar. Sizə dəxli yoxdu. Bir-birinizi 
yola verin. İndi ki, xudavəndi-taala sizi bir torpaqda xəlq eləyib, birtəhər ötüşün, o 
dünyada Allah-taala özü bilər: kimi behiştə, kimi cəhənnəmə göndərər". Bu kimi 
vəzlər nəticəsində şəhər əhli qonşu kimi dolanır, o qədər də dərindən bir-birinə 
düşmənçilik bəsləmir, sünni-şiə, erməni-malağan söhbəti o qədər də dərin kök 
salmırdı. Hətta bir həyətdə, qonşuluqda yaşayan sünni-şiə və ya erməni arvadlar 
bir-birinin təndirində çörək də bişirir, bir-birinə gedib-gəlirdi. Lakin, bütün bunlara 
baxmayaraq, Ağaseyidəli ağa ruslara qarşı qəddar düşmən kəsilmişdi, bircəciyi ilə 
də yola getmək istəmir, camaatın onlara yaxınlaşmasını, uşaqların yeni açılan rus 
məktəblərinə verilməsini qadağan edirdi: "Urus olub gedəcəklər, dini-islam əldən 
gedəcək", deyirdi. 
Seyid Əzimin onunla görüşə gələcəyini gözləməsə də, hər halda onu görmək, 
bəzi millətə xeyir verə bilən cavan kimi tanıdığı, əsərlərini bəyəndiyi şairlə söhbət 
etmək istəyirdi. Qəribədir ki, bir-iki gün əvvəl ona Seyyidin içkiyə qurşandığını 
xəbər verən Molla Qurbanqulu və daha sonra Hacı Əsəd çox canfəşanlıq 
elədiyindən bir neçə gün idi ki, şair onun yadından çıxmırdı; bu gün də səhərdən 
bir neçe dəfə onu xatırlamış və görməyi arzulamışdı. Elə indi də Hacı ilə söhbətini, 
Hacıya verdiyi cavabları xatırlayırdı: 
- "Xəti-reyhan"dan qərəz heç də məlum anlayış deyil - bu məşriq zəmin 
ədəbiyyatinda, qəzəliyyatda məruf bir təşbeh, bir ifadədir. Füzuli rəhmətüllah 
"Bağdadi ki, Gərbübəlada xuddam idi", qəzəlində istəsən elə söz və ifadələr tapa 
bilərsən ki... Seyyidinkilər onun yanında, övrətlər demişkən, toya getməlidi... 
bunlar hamısı məşriq ədəbiyyatına peyrövlüyün nəticəsidi... 
Hacı haldan çıxmışdı: 
  
__________________Milli Kitabxana_________________ 
129 
 
-Ay onu icad eləyənin lap atasına lənət... 
-Əbədən... bu bir şairin istər cavan, istər cəvanəzən olsun gözəllik ilahəsinə 
büti-siminbərə səcdəsidi, bunsuz şeir yaranmaz... İnsan dimağını incələşdirən, 
zərifləşdirən şeir... bu ifadələrdən qərəz tək-tək şəxslər deyil, ümumən gözəlliyə, 
xudavəndi-aləmin yaratdığı və peyğəmbər sələvatullahın "fətəbarəkəllahu əhsənül-
xaliqin" - yəni səni yaradan Allaha şükr olsun dediyi bəşəri gözəlliyə ibadətdir. 
Xudavəndi-təbarəkin ən gözəl töhfəsidi şeir qabiliyyəti. Qurani-şərif də şeirlə 
yazılıb... ya Hafizə bax, şeyx Sədiyə bax... Məgər onlar hamısı əxlaqsız olub, 
meyi-nab deyəndə məbz siz düşünən piyanis-keliyi eləyiblər?.. 
Elə bu anda müridlərindən könüllü nökər vəzifəsini ifadə eləyənlərdən biri içəri 
girib Hacı Seyid Məhəmməd oğlu Seyid Əzim ağanın gəldiyini xəbər verdi: 
-Buyursun, buyursun... qəlbində düşündü: yaxşı ki, otağa bu gün,bu saatda 
gələn yoxdu, oturub bir əməlli əməli-saleh adamla Allahdan, bəndədən söhbət 
eleyərik. Əmr bə məuf, nehy əz münker şəri qanunu da mən öz həmvətənim 
haqqında yerinə yetirmiş olaram. 
Seyid Əzim otağa daxil olub göstərilən yerdə əyləşdi, onların yaşları arasında 
fərq o qədər də deyildi, amma buna baxmayaraq, Ağaseyidəli ağa az qala onun 
atası yaşında görünürdü. 
Əhval pürsandan sonra şair öz məqsədini açıb Ağaseyidəli ağaya bildirdi. Onun 
gözlədiyinin əksinə olaraq seyid bu təklifi böyük bir məmnuniyyətlə qarşıladı: 
-Mübarəkdir, gözəl işdir, mən əlimdən gələn köməyi əsirgəmərəm. Növbəti 
cümə günlərindən birində camaat məsciddə xüsusilə çox olanda bu barədə onlarla 
danışaram. 
"Yaxşı oldu, başı xeyir işə qarışar, şer və naşər işlərdən əl çəkər, bir də camaat 
balalarını urus uşqoluna yox, öz müsəlman qardaşı açan məktəbə verər", - deyə 
düşündü. Sonra əlavə elədi: 
-Çox gözəl işə iqdam eləyirsən, əmioğlu, mən də sənə qahmar! 
Amma bir neçə şərtim var, birinci şərtim budur ki, sən - o, yanındakı rəhilin 
üstündən xəttat məktəbinin məxsusən ona hədiyyə üçün gözəl xətlə yazdığı böyük 
Quranı aldı, öpüb alnına qoydu və Seyid Əzimin qarşısına tutdu - bu müqəddəs 
kəlamullahi-məcidə and içib, içkidən tövbə eləməlisən. 
Şair bir an duruxdu, lakin o buna çoxdan hazır idi, o bilirdi ki, Ağaseyidəli ağa 
məhz bu andı ondan tələb edəcək; bunu ondan anası da, 
  
__________________Milli Kitabxana_________________ 
130 
 
ən yaxın əməl dostları da xahi edirdi, o özü də bilirdi ki, içkiyə aludəlik onu 
yaman yola apara bilər. 
Şair qəlbində gülümsədi. 
"Bəli, şərab da olub, musiqi də, çəngi də... Şərabdan tövbə... min tövbə... 
Musiqi və gözəllik olmadan yazmaq, şeir düzmək imkanı olsaydı, amalım yolunda 
ondan da tövbə edərdim... Lakin bu mümkün deyil, ağa, ya sən bunu unudub 
tövbənə daxil etmədin, ya da vallahi ki, zövqün var! Bilirsən ki, bunlardan tövbə 
etdirmək, məni yalana mürtəkib etdirmək, mənə nahaq and içdirmək olar. Mən 
təbi-şeir qarşısında acizəm; əhdimi, andımı sındıra bilərdim. Yaxşı ki, bircə 
şərabdan tövbə etdirirsən, - deyə düşündü. Bu anda o çoxdan hazır idi. Əlini 
qaldırıb Quranın üstünə qoymaq istədikdə Ağaseyidəli ağa Quranı ondan kənar 
etdi: 
-Bir sözün kafıdir, əmioğlu, bir sozün kafıdir. İçki tövbəsi üçün həmmamda 
qüsl etmədiyindən Qurana əl vurmagın caiz deyil. Elə bir sözünə qailəm. 
Seyid Əzim and içərcəsinə ciddiyyətlə dilləndi: 
-Mən o sözü sizə səmimi-qəlbdən verirəm. 
Axundun nazik dodaqları səyridi: 
-İnanıram... İndi bir nəsihətimə qulaq asmalısan: Sənin barəndə qulaqlarıma 
yaman sözlər gəlir, içkidən qeyri... guya xoşməşrəb cavanlara qoşulmusan... 
Seyid Əzim etiraz edərcəsinə əlini qaldırdı, nə isə demək istədi, lakin axund 
buna imkan vermədi: 
-Axıra qədər sözümə qulaq as. Bilirəm, xeyirxahın olduğu kimi bədxahın da 
çoxdur. Bilirəm ki, sözlərin çoxu bədxah qayırmasıdı. 
Amma genə də səni xəbərdar eləyirəm, övladım! Mənim nəzərimdə özünü 
paklığa, təmizliyə çıxartma, bunun faydası yoxdu! Mən onsuz da sənə inanıram, 
tinə-tinə bələdəm. Sən çalış ki, xalqın nəzərində pak ol! Öz millətinə, həmvətəninə 
xeyir vermək istəyən insan təmiz,gün kimi aydın və həmişə göz qabağında olduğu 
üçün, hərtərəfli pak olmalıdır. Onu hamı görür: biri təmşiyət götürürsə, bir napak 
da irad tutmağa yer axtarır. Onun paklığı aftab kimi elə ziya saçmalıdır ki,adamlar 
bu şüadan isinə və nur ala bilsinlər. Əks halda, onun bütün ulu və qüdsi arzu və 
əməlləri puç olar gedər. Sən xalqa xidmət etmək xəyalına düşdüyün gündən artıq 
özünə məxsus deyilsən, ona göre də hamının gözü önündəsən. Bu ağır yoldu, ya 
seçmə, ya da seçdinsə,onun bütün ağır və əzablarını, keşməkeşlərini qəbul elə! 
Peyğəmbər nəsihətini onu eşidənlərə deyil, qulaq asmayanlara, ağzına daş vuran- 
  
__________________Milli Kitabxana_________________ 
131 
 
lara eləyib, çünki dininin həqiqiliyinə, öz xalqına xidmət etiqadına inanıb, öz 
gözlərində tir görməyənlər, sənin gözündə tük axtaracaq. Sən istər evdə, külfət 
yanında, istər bazarda, dost-aşna yanında, istərsə də, gələcəkdə şagirdlərinlə özünü 
elə aparmalısan ki, sənə irad tuta bilən olmasın. Di kifayətdi, Allahın köməkliyi 
üstündə olsun... 
...Seyid Əzim bu qəribə insanın nəsihətlərini sözsüz bir maraqla dinləyib çıxdı. 
O elə dərin bir xəyala dalmışdı ki, hətta axunddan xeyir-dua aldığına belə, elə bil 
ki, əhəmiyyət vermirdi. O düşünürdü və düşündükcə indicə eşitdiyi sözlər, 
Gülüstan qalası, Pirdiroki dağı, Pirqulu zirvəsində əks-səda verən bir xəyali sövt 
kimi qəlbində səslənirdi: "Vətənə xeyir vermək istəyən insan gün kimi pak 
olmalıdır... Sən xalqa xidmət xəyalına düşmüsənsə, artıq özünə məxsus deyilsən,.. 
bu ağır yoldu... ya iqdam etmə... ya da işə qədəm qoydunsa, bütün ağrı və acılara, 
məhrumiyyətlərə dözməlisən... Sözünü məhz qulaq asmayanlara, nadanlara, sənə 
tənə-təriz vuranlara, daş atanlara deməlisən... Səndə belə bir dəyanət varmı?.. 
Olacaqmı? Yarı yoldan qayıtmayacaqsan ki?.. Atılan oxlara sinən davam 
edəcəkmi? Bu bir sənəmin kirpiklərindən, növki-müjganından atılan "oxlar" 
olmayacaq ha!.. Sərvəqt ol, Seyyid, artıq sən özünün deyilsən!.. Bu yazıq, məzlum 
və nadan xalqınınsan! Sən də sələflərin kimi əlindən gələni etmədi, sonra: 
"Bacardığımı etdim, bacarmadığımı da etdim, əziz xalqım, əlim mənim" - deyib 
dünyaya rahat göz yuma bilərsən... Malım-mülküm yoxdu ki, bu yolda sərf edəm, 
bir canımdan savayı. Onu da İsmayıl qurbanı kimi ayaqlarına, uğruna qurban 
gətirirəm; elim-günüm mənim! Nə bacarsam insan iqtidarında olan hər şeyi 
edəcəyəm, çalışacağam ki, bəqədri-məqdur, övladının gözünü bu cahana doğru 
özlə açam, ona doğru, həqq yol göstərəm.. Zəif çıxsam bu çarpışmadan, bacara 
bilməsəm, qüsurlarım olsa, əfv et məni, əziz elim-günüm, millətim mənim! Bil ki, 
sənin yolunda nə etmişəmsə, ən səmimi niyyətlərlə etmişəm, nəyi düzgün 
etməmişəmsə, qüsurumu əfv et!.." O öz xəyalında eli-günü ilə canlı bir insan, 
qarşısındakı bir müsahib kimi danışır, əsil andı indi içirdi. 
...O xeyir-dua aldı, o and içdi. Amma bu andın yerinə yetirilməsi, Şirvanın 
maarif qaranquşlarından olan, adı dillərə düşmüş, on altı il davam etmiş, Zaxarov, 
Çernyayevski kimi müəllim-pedaqoq tərəfindən təriflənən məktəbin açılması üçün 
hələ çox çalışmalı olacaq. Bu gün pul tavana sahiblərində, güc güclülərdə- arzu 
Seyyiddədir... Arzu... Bu arzunun həyata keçməsi ilə bugünkü and arasında o qədər 
hadisələr baş veribki... 
  
__________________Milli Kitabxana_________________ 
132 
 
Dostlar, Hacı Əsədin dükanına girməyin vaxtı çatıb, burada ruhumuzu açan bir 
şey olmasa da, gəlin Bəzzazbazarın əvvəldə tanış olduğumuz, lakin içəri girməyə 
münasib vaxtımız olmayan bu mağazasına daxil olaq. 
Hacı Əsəd, oğlu Tərlandan xəbər-ətər bilmədiyi ilk aylarda özünü yerə vurmur: 
"Mənim oğluma nə gəlib ki? Özüm izin vermişəm, qəriblər ağasının qulluğuna 
gedib" deyirdi. Şamaxılılar demişkən "dəvədən düşsə də, höt-hötündən düşmürdü". 
Amma aylar keçib il oldu, Tərlandan gəldi olmadı. Arabir Aşqabaddan bəri 
keçənlər xısınlaşdılar ki, Tərlanı o tərəflərdən görən olub, guya orda dükan açıb, 
ticarət eləyir... Hacı özünü o yerə qoymasa da, camaat, qohum-əqrəba, bazar əhli, 
xususilə yaxın qonşusu Hacı Qədir görürdü ki, kişi xiffət eləyir... Buna 
baxmayaraq dükan əvvəlki qaydasından, bər-bəzəyindən düşməmişdi, iri naxışlı 
şüşlərin dalına mallardan nümunələr qoyulmuşdu. İçərisi geniş olan mağazanın 
piştaxtaları dalında indi cavan bir oğlan, Hacının "pirkəşik" adlandırdığı xalanəvəsi 
Əli işləyirdi. Hacı özü taxtın üstündə oturub əsasən daxıldarlıq eləyir, gəlib-gedəni 
qəbul edir, oturub tez-tez çayçı Əlmuxtarın dükanından gətirilən pürrəng çayı 
içirdi. Kişi oturaq həyat keçirdiyindən bir qədər də yoğunlamış, peysərini qatbaqat 
ət basmışdı. Kosa sifətinin əlləri az qala beşqat buxaq kimi üzüaşağı sallanmışdı. 
Tirmə qurşaq qamına gəlmirdi. 
Qapaqlı həmişəki yerində taxt üstündə oturub qəfəsələri ağırlıqdan əyən 
mallara baxır və çayı qurtumlayırdı. Birdən Molla Qurbanqulu ilə onun kürəkəni 
Məşədi Alış içəri girdi. Hacı "hə-hö" eləyib qalxanacan, pirkeşik Əli qonaqları 
qarşılayıb taxt üstündə onlar üçün yer rahatladı. Molla dedi: 
-Qalxma, qalxma, sən Allah, zəhmət çəkmə... Salaməleyk. 
-Ay əleykəssalam... heç dura bilirəm ki... yaman ağırlaşmışam, axund... Xoş 
gəlmisən, səfa ğətirmisən, sən də Məşədi Alış – ürəyində isə deyindi: "Bu 
qaraxəbərdən Allah xeyir xəbər göstərərmi? Görəsən, genə kürəkən-qaynata nə 
pəstaha açacaqlar, kimin evin yıxacaqlar? Allah özü şərlərindən saxlasın, sən 
öləsən heç Alışa məşədi deməyə də dilim gəlmir". 
-Əli, bir Rəzini səslə, ağalara çay.., 
-Baş üstə... 
Əli çıxmaq istəyəndə Molla Qurbanqulu səsləndi: 
-Oğul, Hacı Qədirə də de ki, bir balaca onuyla məsləhətimiz var,bir zəhmət 
çəkib buyursun bura, buyursun. 
  
__________________Milli Kitabxana_________________ 
133 
 
-Baş üstə... 
Rəzi iri siniyə çaydan və fincanları qoyub çıxanda, mollanın məsləhəti ilə 
Qapaqlı, Əliyə emr elədi: 
-Əli, get karvansaraya, gör kərbəlayi Vəlidən bir xəbər-ətər varmı? 
Əli çıxanda Hacı Qədir dəvə kimi uzun boynunu əyib içəri girdi,lök dodaqlarını 
marçıldadaraq salamlaşdı və məhz dəvə kimi də diz çöküb taxtın bir küncündə 
əyləşdi. 
Oturanların hamısı intizar içində gözlərini Molla Qurbanqulunun üzünə dikib 
durmuşdular. Molla Qurbanqulu adəti üzrə hər bir cümlənin son sözünü təkrarlaya-
təkrarlaya sözə başladı: 
-Hacı, Məşədi Alış da, özüm də eşitmişəm ki, bu təzələrin bir-birinin dalınca 
bağlanan təzə uşqolları elə yağışdan sonrakı göbələk kimi genə də bir-birinin 
dalıncan yerdən dombalıb çıxır... bəli, bəli, çıxır. 
Güllübəyim-kəsmiş elə getdi, İrza bəyinki belə getdi... indi də deyirlər ki, o 
naseyid Əzim təzə qaydada bir məktəb acmaq üçün dost-aşnaynan xosunlaşır, bəli, 
bəli, xosunlaşır... lap səhih xəbərdi... 
-Nə danışırsan, canım? Onda pul hardeydi uşqol aça? Uşqolun bir aləm xərci, 
dərdi-azarı var. 
-Əh, özü günorta durur yuxudan ki, qarnım acar, sən də, ay axund, görəsən 
hansı yuxu görənə inanmısan? 
-Nə danışırsan? Əşədənbillah, peyğəmbər haqqı doğru sözdü, Hacı! Mən 
bəyəm yoxlamamış, bir işə iqdam elərəm, cənabını narahat elərəm? Sən baxma 
lütün biridi, amma o Kərim bəy var ha, deyirlər o da elə əvvəl əldən 120 manat 
ianə verib... süftəsinə, verib... 
Hacıların gözləri kəlləsinə çıxdı, hər ikisi əllərini dizlərine çırpdı: 
-Pah atonnan, bu babi uşağı babi, pul qoymağa yer tapmırlar da... 
-Bəli, elədi ki, var... Mahmud ağa da, Əlyar bəy də, siyahı eləyiblər, hərə karına 
göre 20-dən, 30-dan, 100-dən söz verib... Sonra da naseyid Əzim gedib 
Ağaseyidəli ağanın qulluğuna, ondan izin alıb... rüsxət istəyib... bəli, bəli, istəyib... 
-Hə, o nə deyib? İçkiçi, qumarbaz, çəngibaza izin verib? Elə şey olar? 
-Ele iş də ondadı ki, Ağaseyidəli ağa ona inanır, niyəsini bilmirəm, amma 
inanır. Deyirlər ki, Qurana əl basdırıb, tövbə elətdirib ki, bir də dilinə içki 
vurmayacaq... bəli, vurmayacaq... 
Bu xəbəri Qapaqlı ilə Hacı Qədir hərəsi bir növ qarşıladı. Hacı Əsəd dərhal 
səsləndi: 
-Ay tövbə elədi ha... yalansa tövbə ona qənim olsun... 
  
__________________Milli Kitabxana_________________ 
134 
 
Hacı Qədir dilləndi: 
-Tövbə eləyibsə, Ağaseyidəli ağaya söz veribsə dayı nə söz? 
Hacı Əsəd səylə nəyi isə yadına salırdı. Birdən od götürmüş kimi coşdu: 
-A kişilər, nə tövbə? Nə söz? Hələ dünən Cinin başına yığılan gədə-güdə 
bazarda hırıldaşa-hırıldaşa onun təzə qəzəlini oxuyurdu,yadımda ilişib qalan da bu 
beyt oldu: 
 
Hər işindən eləyə tövbə, yəqindir, Seyyid  
Çəkməz əl badədən, etməz bu xətadan tövbə! 
 
Bu da sənə onun tövbəsi! Təpəsinə dəysin...  
Məşədi Alış söhbətə qarışdı: 
-A kişilər, siz də ona inanırsız? Getdiyim qəriblər ağasına and olsun ki, dünən 
öz gözümnən onu Gürcübazardan Aleksan bəynən qol-boyun çıxan görmüşəm... 
-Pay atonnan seyid yiyəsi, ay sənin cəddin özünə qənim olsun... 
-Bu ola bilməz, əgər söz veribsə... - yenə də şübhə Hacı Qədiri dilləndirdi. 
Bu pir və ocaq dəlisi omründə Ağaseyidəli ağaya inanan kimi heç Allaha da 
inanmırdı. 
-Olar, olar, deyirlər ki, hələm onun uşqolunda urus dilindən də bir erməni 
dığası dərs verəcək; belə qayda qoyub... 
-Əh... ay cəddi onun üzünə tüpürsün, onda hansı imansız ona uşaq usburt olar? 
-Heç kim, heccə kim... O da gedər inşallah urus İrza bəyin məktəbinin 
dalısıycan... 
-Bu babi köpək uşaqlarından bundan artıq nə gözləmək olar? İçkixana, 
həcvxana onlara azlıq eləyir? 
-Əl çəkmirlər... Din eldən gedir... 
Molla məsləhətə xitam verdi: 
-Hacılar, bax borcumuz avamı başa salmaqdı, baxmasınlar ki,seyiddi, nə bilim 
ağadan izin alıb, çoxunun gözünü bu məsəfələr örtə bilər... odu ki, bizim borcumuz 
camaatı başa salmaqdı, bəli, salmaqdı!Qoy öz fərzəndələrini öz əlləri ilə odun içinə 
atmasınlar! Onlardan babi qayırmasınlar, urus-erməniyə tay eləməsinlər, 
eləməsinlər! 
Hacı Qədiri isə fikir götürmüşdü. Şübhə onun inadkar və etiqad sahibi qəlbinə 
yol tapmışdı. Əvvələn, Seyid Məhəmmədli böyük və nəcib ocaqdı, onlar hələ heç 
kimin bir həbbəsinə kəc baxmayıblar... 
  
__________________Milli Kitabxana_________________ 
135 
 
Haram yeməyiblər.,. O biri tərəfdən də Ağaseyidəli ağa kimi bir müctəhid bu 
işi nehy eləməyib, urusxat veribdi... deməli, burda nəsə var... üçüncü tərəfdən Hacı 
Qədir axı bu təzə "məşədi"Alışı yaxşı tanıyır. 0 hardan belə camaat gözləyən çıxdı, 
Allahdan qorxan oldu? Hələ o Molla Qurbanqulu!.. El bilir, aləm bilir ki, hər təzə 
açılan mollaxana, məktəbxana onun cibinə ziyandı... Uşaqları on-on beş il oxudur, 
bir çərəkəden başqa heç nə öyrədib bir yana çıxartmır, bir ucdan da gətir 
hagətirdi....Hər bayramda, hər surə qurtaranda, çərəkə çıxanda, Quranın fılan 
yerinə çatanda, hələ də gətir ha!.. Uşaqların əllərini, ayaqlarını falaqqaya 
salmaqdan canlarını üzüb... Özlərini də gah meşəyə oduna, gah bulağa suya 
göndərməkdən çiyinlərini ulağ beli kimi yağır eləyib... Yox, bu adamların heç 
birinə inanmaq olmaz... Qaldı mənim bu əziz qonşum Hacı Qapaqlı... O da ki, 
Tərlan əhvalatından sonra Ağaya düşməndi... ona heç inanmaq olmaz!.. öz 
aramızdı, əgəm Ağaseyidəli nəhy eləməsə və əgəm deyilənlər düz olsa, uşqolda 
uşaqlara hesabdan, çötkədə öyrətsələr, lap elə o kafir urusun dilini də öyrətsələr, nə 
zərəli var mənə? Həm dükanda gərəyim olar, həm divanda-dərədə əlimdən tutar,.. 
Vallah əgəm deyilənlər düz olsa, gedib Ağaseyidəli ağaya istixare elədəcəm, saat 
xoşduyub Ramazanı aparıb verəcəm Ağaya. Qoy onun dərsin alsın! Alışın, 
mollanın və Hacı aşnamın acığına,.. öz oğlu əlindən çıxıb, indi başqalarının 
uşaqlarına "yaxşılıq" istəyir, qoca tülkü? 
 
MƏKTUBLAŞMA 
 
Baradəri-mehribanım, əziz şairim! 
Əhvalımı xəbər alsan babətəm, cismən sağlamam, cismimdə heç bir cərahət 
yoxdur. Qaldı bir zəmanə əhlinin heç yerində qoyduğu ruh məsələsi, o da mən 
yazmamışdan cənabına məlum olsun gərək. Əziz Vətəndən, istəkli dost və 
yaranından uzaq, kimsəsiz qəribin ruhu necə ola bilər? Mən cismən yaşayıram, 
cismən varam... qalanı sənə məlumdur, istəkli dostum, nuri-çeşmim mənim! 
Qəzəllərinin və digər əsərlərinin sorağı buralara gəlib çatır, gözəl 
həmvətənlərimizə qoşduğun nəzmlərinin qidası ilə yaşayıram desəm, inan. Qırmızı 
Qulam sağ olsun, əşarının hər ələ keçənini bu diyara yolu düşənlərin vasitəsilə 
mənə göndərir. Mənim salam və minnətdarlığımı ona yetirməyini xahiş eləyirəm. 
Səndən bir ricam var, baği-Gülüstan seyrlərində, Mahmud ağa məclislərində 
nəvalara qulaq asanda, Zoğalavayın kənarındakı ağac 
  
__________________Milli Kitabxana_________________ 
136 
 
altında məlum yerimizə qədəmin düsəndə məni yad elə və de ki; ey gözəl 
Şirvan, sənin oğlun, sənin övladın sənin həsrətinlə yanıb qovrulur, qəlbən həmişə 
səninlədir, ruhən həmişə səninlədir. Gözlərimdən bir an da olsa iraq deyilsən, nə 
zaman gözlərimi yumsam, gözümün önündəsən. Uzun müddət sənə və yazıq anama 
heç bir məktub yazmamağımın səbəbi çoxdur. Əvvələn sənin Şirvanda olub-
olmamağın mənə bəlli deyildi, Evlənəndən sonra təhsilə getdiyini Nəcəfül-Əşrəfdə 
olduğunu, zəlzələdən diyarbədiyar düşmüş, avaravətən olmuş həmşəhərli-
lərimizdən Ağa Səməd danışdı. Digər tərəfdən, məktub yazmırdım, çünki hələ yer-
yurdum, iş-gücüm sərbirah olub sahmana düşməmişdi, yerim sabit deyildi. Bu gün 
burda, sabah bir başqa yerda idim. Elə kağız yazmaq qəsdində idim ki, sənin cənab 
Əlabbas bəylə Məkkeyi-mükərrəmə ziyarətinə təşrif apardığının sorağım aldım. 
Burdan Məkkə ziyarətinə gedən Qara Ələkbər sizi orda görübmüs, bir məclisdə 
təsadüfən nağıl elədi. Qayıtmağını bildim. Ziyarətin qəbul olsun, qardaş, amma 
bilə bilmədim ki, haçandan sən belə qəni olmusan ki, boynuna Həcci-Əkbər 
ziyarəti vacib olub? Bu şad xəbəri eşitcək sənə məktub yazıb mübarəkbadlıq etməyi 
və çoxdan bəri qəlbimə yığılanları bildirməyi zəruri sandım. 
Əziz bəradərim! Burada, mənim işlərim pis getmir, yavaş-yavaş ticarət 
eləyirəm, az-çox gəlirim də var. Özümə burada təzə-təzə aşinalar da tapmışam. 
Burada da yeni-yeni insanlar, təzəfikirli tərəqqi-pərvər cavanlar yetişib, burada da 
məktəb açmaq, tərəqqi etmək xəyalına düşənlər var. Burada da tərəqqi düşmənləri, 
mollalar, işanlar, küfr sovuranlar az deyil. Əgər orada dostlara hər hansı bir xeyir 
iş üçün ianə lazım olsa, məni də unutmayacağınıza əminəm. Burada da əlimdən 
gələni eləyirəm... 
Səndən bir şeyi gizli saxladığım üçün həmişə özümü danlayıram və indi gec də 
olsa sənə biidirmək istəyirəm. Sən o zamanlar elə bildin ki, məni Vətəndən didərgin 
salan təkcə atamın münasibəti və təhqiri oldu. Lakin bu təkcə belə deyildi, 
qardaşım. Gec də olsa qoy sənə bildirim ki, mən o bədbəxt Sonanın eşqiylə 
yanırdım, mən onunla görüşmüş, hər şeyi qərarlaşdırmışdım. İstəyirdim ki, onu 
götürüb uzaq bir diyara gedəm, razılığını da almışdım. O yerlərdə bunun mümkün 
olmayacagını bilirdim. Lakin o bədbəxtçilik mənim əhdimi kəsdi. Mən Sonaya, 
dünyalarcan istədiyim o talesiz qıza kömək əlimi uzada bilmədim. Basına nə gəldi, 
kim və harda öldürdü, neylədilər onu, bilmədim. Dərdim o zaman elə böyükdü ki, 
ümidsizliyə elə düçar olmuşdum ki, son görüşdə bunu 
  
__________________Milli Kitabxana_________________ 
137 
 
qulluğuna ərz eləməyə cürətim çatmadı. Son deyirəm, çünki mən onsuz da bir daha 
oralara dönən deyiləm. Bülbülüm uçmuş bağda, sonanı uçmuş göldə nəyim var? 
Mən bunu indi sənə ona görə yazıram ki, dost-aşna hər məktubda "evlən " deyə 
yazır. Mən əhd eyləmişəm, Sonadan basqa könlümü heç kəsə verə bilmərəm, 
konülsüz evlənməyi isə istəmirəm. Mənim üçün çox ağır olsa da, əgər onun başına 
nə gəldiyini bilsən mənə yaz, rica edirəm. Daha nə yazım, məktubunu böyük bir 
səbirsizliklə gözləyirəm. Özündən yaz görüm nəylə məşğul olursan? Əməllərin 
bircə çiçək açırmı? Həsrətli qəlbimlə əziz gözlərindən və müqəddəs bildiyim 
əllərindən öpəb ayrılıram. 
 
Baqi ehtiram, səmimi dostun Tərlan  
21 rəcəb sənə... 
 
"Nuri-didəm, əziz sirdaşım Ağa Tərlan! 
Salamım daimidir! 
Suzişli kağızın yetişdi, oxuyub biqərar oldum...Ah, əziz dost, mən nə üçün sənin 
qəlbini təlatümə gətirən həyəcanlarından o zaman xəbərdar olmamışam, bəlkə 
sənin taleyin o zaman, özün demişkən, belə mənhus olmazdı, əbədi kədərə düçar 
olmazdın. Qardaşım, əvvəlcə öz haqqımda yazım, çünki məktubun sonunda bu 
sözləri yaza bilməyəcəyəm. Mən arabir yazdığım qəzəl və həcvlərdən başqa indi 
həmvətənimiz olan şairlərin həyat və şeirlərini havi bir təzkirə tərtib edirəm, 
həmçinin Şirvan tarixini yazmaq xəyalına düşmüşəm. Biçarə anandan nigaran 
olma, arabir hüzürəzada gedəndə bizə qədəm əziz eləyir, hal-əhvallaşırıq. Atan 
yerində və əqidəsində bərqərardır. 
Mehriban qardaşım, xos və xeyirxah sözlərin üçün var ol, amma gördüyüm 
kohnə hamam baqidir, qənizad olmamışam, boynuma da Həcci-Əkbər ziyarəti 
gəlmayib. Cibimdə fulusum yox, bir çətən külfətlə mənə Həcc ziyarəti nə 
yaraşardı? Necə deyərlər "arığın neyşi var qoruqda, vurub qıçın sındıralar? " 
Sadə desəm şeytan fitnəsinə uydum cənab Əlabbas bəyin simasında, özümün də 
taxsırım onda oldu ki, səyahətlər mailiyəm, dünyanı görüb-götürmək 
həvəsindəyəm. O kişi də bunu bilirmis, sən demə zalım oğluna başmaq götürən 
lazım imiş, çənə yoldaşı gərakmiş, qərəz olmazın əziyyətlər çəkdim ki, bir qismini 
nəzmən qələmə almışam sənin üçün bura qeyd edirəm: 
 
Leyk bir şəxs məni məkr ilə yoldan çıxarıb  
Necə kim, Adəmi şeytan edib əfsun ilə dəm. 
  
__________________Milli Kitabxana_________________ 
138 
 
Etdi yüz hilə ilə dur məni meykədədin  
Eylədi Kəbə təvafında özüylə həmdəm. 
 
Gətdi yollarda mənim basıma yüz gunə bəla,  
Qüssədən axın sədparə könül tapdı vərəm. 
 
Niyyəti şöhrət imiş kim ona "hacı" deyələr  
Qoymuyubmuş demə məlun, yola sidq ilə qədəm. 
 
Mənə bir növ hükumətlər edirdi, billah  
Kim, onu eyləməyib Şamda Mərvan-hərəm. 
 
O cəfalar ki, mənə Şamdə etdi o şərir  
Əhli-beytə o qədər eyləməyib Şümr sitəm. 
 
Leyk səd şükür ki, bir növ ilə çatdıq Vətənə  
Oldu vəsli-rüxi-dildar ilə könlüm xürrəm... 
 
Nə başını ağrıdım, bütün səyahət boyu o molla yanına dartdı, mən alim-şair 
yanına; o, məscidə çəkdi, mən meyxanaya, o zirehə səcdə elədi, mən qədim 
abidələrə - Xaqani rəhmətüllahın qədəmi dəyən yerlərə. 
Əziz və əvəzsiz dostum, buradakı ağır keyfiyyətləri yazmaqla, qürbətdə Vətən 
eşqilə çırpınan qəlbini bir qədər də xərab etmək fikrim yoxdur. Yalnız bir məsələni 
sənə mütləqa yazmalıyam. O da bədbəxt Sonanın taleyindən xəbər istəməyindir. Bil 
və agah ol ki, indi də, elə o zamanın özündə də həmin məsələni mənim qədər yaxşı 
bilən yox idi. Mehriban qardaşım, Sona ölməyib, hərçənd ki, sənin üçün ölüb, 
amma sağdır. O zaman Mütrüf Ədilin evinə basqın olan gecəsi Ağa Səməd adında 
bir cavan ona nicat veribmiş, nə üçün? Hələ indi də bilmirəm. Görünür quldur-
qaçaq içində də comərd adam var imiş! Ya qıza yazığı gəlib, zənən xeylağına əl 
qaldırmayıb, hər nə isə onu sağ buraxıb. Gecəynən Sona o qan ocağında nicat 
tapıb bizə, mənim evimə pənah gətirmişdi. Bu sirdən indiyəcən, bir Mahmud 
ağadan və bir də anamdan başqa heç kəs agah deyil. Sona birgün bizdə qaldı. 
Mahmudağaya məsələni açdım. Ağsudan xeyli aralı Ərəbçəltikçi kəndində Əlyar 
bəy deyilən bir dostu vardı. Gecəynən Sonanı ora yolladıq. Orada onu tanıyıb 
bilən yox idi. Mahmudağa dostuna kağız yazdı ki, qızı orda bir qulluğa düzəltsin, 
qulluqçudan-zaddan qoysun. O vaxtdan bəri hərdənbir Əlyar bəyin məktubları 
vasitəsilə ondan xəbər tuturuq. Şirvanın əvəzsiz gözəli, solmaz süsəni, orda həyat 
adamlarının içində bəy evində 
  
__________________Milli Kitabxana_________________ 
139 
 
qulluqçudur. Bundan artıq hələ ki, bir şey bilmirəm. Onu bilirəm ki, sağ-
salamatdır. Alışın isə bu məsələdən xəbəri yoxdur. 
Əvəzsiz qardaşım, əgər o zaman sirrindən agah olsaydım, bəlkə də, əlini əlinə 
verib sizi bir diyara yollardıq. Şirvan bayatılarında deyildiyi kimi: 
 
Qoy mənə Kür desinlər,  
Kürdən də kür desinlər,  
Əlini əlimə versinlər  
Şirvandan sür desinlər. 
 
Şirvandan sürülərdiniz; amma heç olmazsa bərabər olardınız. Nə o, nə də sən 
əbədilik bir alov-atəş içində yanmazdınız. İndi məktubunu alan kimi sənə cavab 
yazdım ki, biləsən... Sənə ümid vermək istəmirəm. Boş ümid kişiyə yaraşmaz, amma 
əgər mümkün olsa, xəbərləşərəm, ayrı bir qəzavü qədər üz verməyibsə, bəlkə, 
vallah nə bilim, onu oradan uzaqlaşdırıb başqa bir yerə göndərmək və sənə xəbər 
vermək mümkün oldu. Əgər taleyinizdə varsa, ya nəsib, ya qismət, bəlkə də bir 
zaman gorüşə bildiniz. Onda yazaram hardadı və gedib götürüb öz yurd-yuvama 
apararsan. Amma bu hələ ki, ümidsiz fəqərədi. Gör bir aradan neçə illər keçib, 
daha nə qəzalar baş verib, nə bilim. Amma bir şey eləmək mümkün olsa, inan ki, 
əiimizdən gələni elərik. Kağızım cənab Mahmudağa ilə bahəm oxuduq, gözləri 
yaşardı, "Əhməd ağanın ərvahı haqqı, əgər biileydim, yüz Alış, min qapaqlı 
olsaydı, genə də Məcnunla Leylanın bir-birindən ayrı düşməsinə riza verməzdim" - 
dedi və dərhal Əlyar bəyə məktub yazıb yolladı. Hər halda sən namümkün 
ümidlərə düşmədən, mənim ikinci məktubumu gözlə. Mümkün eləyə bilsəm yolum 
Bicov və Qəşətə düşən kimi, səmtimi Ərəbçəltikçiyə salıb, Sona ilə görüşməyə, 
qəziyyədən onu hali eləməyə çalışacağam. Görək nə olar. Mənim kiranbəha 
dostum, kaş sirrini o zaman bilmiş olaydım... Əgər sən Sonanın bizdəki son gününü 
görmüş olsaydın... Onun cəllad əlindən çıxmış zavallı görkəmini görsəydin, mən 
onun o halını heç bir vaxt unuda bilmərəm. Elə bil Şirvan rəqqasələrinin bəzəyi 
Sona deyildi... Düzdür, indi də Mahmud ağa məclislərində çəngi dəstəsi var, Nisə 
böyüyüb, Sonanı əvəz eləməyə çalışır, amma heç kəs onun yerini verə bilməz. O bir 
ustad idi, o bir xəyal kimi gözəl, əfsanə idi, bir pəri idi əvəzsiz. 
Qərəz kəlami-tuldan yorulmadın ümidindəyəm. Başım, bəlatı tüllablıq 
dövründə çəkibdir. Vətəndən gələn hər bir kağız bir tutiya kimi 
  
__________________Milli Kitabxana_________________ 
140 
 
gözlərimə ziya verərdi, istərdim tuğrayi-hümayun kimi təvil' olsun. O qərəzlə 
belə tul yazdım. Həsrətli gözlərindən öpürəm, qardaşım. Təvəqqə edirəm ki, cavab 
gecikdirməyəsən, vəssəlam. 
 
Xeyirxahın Seyid Əzim Seyid Məhəmməd oğlu 
fi 25 şəvval sənə... flan... 
 
Ağa məktuba cavab verəndən sonra mütləq Ərəbçəltikciyə getməyi, şəxsən 
Sonanı görməyi qərarlaşdırdı. 
O, Mahmud ağadan Əlyar bəyin üstünə kağız alıb getmək, Sonanın əhvalından 
xəbər tutub Tərlanın yanan ürəyinə bir parç su səpmək istəyirdi... 
...Şair bazara girəndə Qapaqlı ilə Hacı Qədir dükanlarının qarşısındakı kiçik 
meydançada qələbəlik idi. Adamlar dairə vurub nəyə isə tamaşa edirdilər. 
Adamların nisbətən sakit dayanmasından anladı ki, meydandakı tamaşaçılar xoruz, 
qoç və ya bildirçin döyüşməsinə tamaşa eləyənlər deyil. O yaxınlaşıb dəstəyə 
qoşuldu. Tanıyanlardan bir neçəsi yol verdi, irəli boylandı. Meydanda iki dərviş 
durmuşdu. Hələ səs çıxarmırdılar. Ya çıxışlarının əvvəli idi, ya da özü fasiləyə 
gəlib çıxmışdı. Dərvişlərin geyimi bir-birinə çox bənzəsə də özlərində heç bir 
oxşarlıq yox idi. Sağdakı qoca nəzərə gələn, ucaboy, qədd-qamətli kişi başındakı 
şiş bərk, uzun ətəkli köhnə xirqə ilə daha da uca görünürdü. Əlində təbərzin və 
qolunda keşkül var idi. Onunla üzbəüz dayanmış xirqəsi ayaqlarına dolaşan dərviş 
cavan idi. Əlindəki təbərzini ucaya qaldırıb pəncələri üstünə qalxmış, müsahibinə 
cavab verməyə hazırlaşırdı. Əvvəlcə yaşlı dərviş oxumağa başladı. Şiələrin birinci 
İmamı Əlinin şənində oxunan qəsidə köhnə olsa da, dərvişin ləfzi gözəl, səsi yaxşı 
idi. Ürəkdən, eşqlə oxuyurdu. Arabir aram olanda, cavan dərviş babət səsilə ona 
cavab verir, qəsidəni kəsildiyi yerdən davam etdirirdi. 
Adamların cərgəsində durmuş bala dərviş isə kiçik kəşkülünü sədəqə və ianə 
toplamaq üçün hazır saxlamışdı; işarə, fürsət gözləyirdi. 
Füzuli qəsidəsində imamın təriflərindən əvvəl verilən dərin fəlsəfi parçalar şairi 
sevindirdisə, "Şahi-Mərdan", "Mürtəzanın lütfü qəhri" haqqındakı misraları 
dinlədikcə təəssüflənirdi. "Böyük Füzuli, Əlini az qala Allah mövqeyinə qaldıran 
bu misraları sənə yazdıran nə olub? Mənim kimi külfət dərdi, ruzi möhnətimi? 
Doğrudanmı sən özün də onu Süleyman, Adəm, İsmayıl, Davud, Loğman, Nuh və 
kainatın ən 
  
__________________Milli Kitabxana_________________ 
141 
 
böyük möcüzələrindən yüksək və qüdrətli bilmisən? Buna inanmısan? Bir bax; gör, 
sənin sözünün qüdrətilə bədbəxt həmvətənlərin necə də baş və sinələrinə döyüb 
ağlayırlar? Bilərəkdənmi onları ağladırsan, ya həqiqi imanlamı yazmısan bu 
misraları? Qələminin gücünəmi ağlayırlar, sözünün təsirinəmi, ya imanınmı onları 
ağladır, ey böyük uslad? Bəs 
 
"Könül, ta var əlində cami-mey təsbihə əl vurma!  
Namaz əhlinə uyma, onlar ilə durma, oturma! 
 
mətləli qəzəlin hara, bu misralar, beytlər hara?"  
Dərviş oxuyurdu: 
 
Yüz məsəqqət çəksə kami-dil tapar əncami-kar,  
Hər kimin aləmdə mövlası Şəhi-Mərdan olur... 
Yığılanlar arasında səslər ucalırdı: 
- Kömək ol, ya Şahi-Mərdan... 
-  Adına qurban olum.. 
- Balalarım sənə qurban... Dərviş daha da avaz ilə oxuyurdu: 
 
Ol şahənsah kim, əgər bir murə qılsa iltifat,  
Mur hökm eylər, Süleyman üstünə sultan olur...  
Kövsəri-cənnət onun hökmündədir, ol vəch ilə  
Cümlə nəslindən həmin Adəm ona mehman olur... 
 
- Can... Qiyamət günü, kövsər ağası, nəzərini bizdən kəsmə. –Ya Əli,ya Əli! 
- Can Əli! 
Dərvişlər isə cuşa gəlmişdilər. Böyük dərviş getdikcə coşur, ağzı köpüklənə-
köpüklənə təbərzinini göydə oynadır və elə qeyzle oxuyurdu ki, elə bil gözləri 
hədəqəsindən çıxırdı... Cavan dərviş səsini ona çatdıra bilmir, heyranlıqla ustadına 
tamaşa eləyib dururdu. 
Dərviş aranı tapıb durdu. O, qəsidəni bitirmişdi. Cavan ustadının işarəsilə bala 
dərviş cərgələri gəzməyə başladı. 
- Ağam Əli eşqinə... 
- Ağam Şahi-Mərdan eşqinə,.. 
Kəşkülə diyirlənən pulların səsi eşidilməyə başlayanda, şair, qəlbini çuğlayan 
dərin kədər və təəssüf hissilə dəstədən ayrıldı. Arxasınca Qapaqlının aydın səsini 
eşitdi: 
- Çoxları şairlikdən dəm vurur, amma gör bir heç Əli şənində, öz cəddi şənində 
bu rəhmətlik kimi bir şey yazır? 
  
__________________Milli Kitabxana_________________ 
142 
 
Başqa bir səs ona qoşuldu: 
-Cəddi onu kəssin, heç olmasa Əli şənində cibindən bala dərvişə bir abbası 
çıxardeydi... Şeri, qəsidəsi özünə qalsın... 
...Şair bazardan çıxmamışdı. Bazara gətirilmiş təzə nübar meyvələrə gozü 
sataşanda şair dərvişləri unudub düşünməyə başladı. Təzə meyvələr həmişə 
nədənsə onun fərəhinə səbəb olardı: 
-"İllər keçir, hər il təəccüb və heyranlığını azalmır ki, artır. Hər il bu və ya 
başqa bir şeyin gəlişinə, nübarına sevinirəm. Bilirəm yarpaqlar açmalıdır, amma 
yenə də görəndə "ilahi, nə gözəl, nə tez gəlibdir bu il bahar" - deyirəm, ürəyim 
fərəhlə dolur. Təzə tehrani, təzə xiyar... hər birisi, bilirəm ki, yenə də hər il olduğu 
kimi bu il də çıxacaq! Dostlar bir töhfə kimi, ilk nübar kimi göndərəcək, özüm 
bazarda görəndə alacağam, yenə də hər bir meyvəni adamlar bir-birinə "neçə bele 
nübarlara çıxasan" deyib töhfə verəcək. Amma yenə də mən qırmızı gilası, yaşıl 
alçanı, ağ tutu... təbiətin ilk ecazı kimi, hədiyyəsi kimi qarşılayır, heyrət və 
fərəhimi gizləyə, saxlaya bilmirəm..." 
Şair bunları düşünə-düşünə bazardakı təzə xiyar, gilas və alçalara tamaşa eləyir 
və irəliləyirdi. O, Qırmızı Qulamın kitabfurüş dükanına tərəf üz tutmuşdu. Dükana 
çata-çatda çayçı Əlmuxtarın şagirdi Rəziylə rastlaşdı: şamaxılılara məxsus bir 
ahənglə sözü incə-incə uzadaraq dedi: 
-Salam, Rəzi bala, xoş gördük səni, aadə... 
-Əleykəssalam, Ağa, xoş günün olsun. 
-Məşədi Qulam dükəndədi? 
-Bəli, elə indicə qulluğuna çay apardım. 
-Birini də mənə gəti, meşədiynən balaca söhbətim var... 
Rəzi sevincək tərpəndi: 
-Baş üstə, can üstə, Ağa... Elə sən içəri girən kimi məşədi özü 
buyurtduracaqdı... 
Seyyid güldü: 
-Bilirəm, ona görə də meşədinin boğazına qıymadım, özüm sifariş elədim. 
Rəzi daban aldı,Şair dükanın qapısına çatan kimi Məşədi Qulamı özünəməxsus 
bir tərzdə salamladı: 
-Əssəlamu-əleykə, ey şairlər ağası, şeirşünaslar gözünün işığı... 
-Və əleykəssalam, Ağa, cəddinə qurban olum, xoş gəlmisən,qədəm əziz 
eləmisən, həmişə sən gələsən, aadə, Rəzi - bir çay... 
  
__________________Milli Kitabxana_________________ 
143 
 
Seyid Əzim gülə-gülə Məşədi Qulamın əlindən tutub təmənləşdi: 
-Boğazını ağrıtma, bəradər, indicə Rəziyə rast gəldim və sənin adından sifariş 
elədim çayı. 
-Ay əcəb eləmisən, bax, çox əcəb eləmisən... buyur əyləş, Ağa! 
Məşədi Qulam dükanın yerinə salınmş nimdərlərdən birini Seyyidin qarşısına 
çəkdi. Şair çuxasının ətəklərini səliqə ilə yığışdırıb diz üstə oturdu: 
-Hə, qardaş, təzə nə var, nə yox... İşlər necədi, təzə bir şeyin var? 
Məşədi adətən tapdığını dərhal deməz, şairi hələ bir az gözlətmək istəyər, bundan 
xüsusi zövq duyardı: 
-Niyə, olanda olur, olmayanda oturub baxırıq yollara. 
-Genə də olsun?.. 
-Əşi, ay Ağa, qoy Rəzi bir çaydan çay getsin, bir az içək, Allahdan-bəndədən 
söhbət eləyək. Sonra, nə var, baxarsan, qaçmır ki... -deyə Məşədi Qulam balaca 
süfrəni hazırlamağa başladı. 
-Nə olar, belə dözmüşük, bir az da dözərik. Yaxşı, ay məşədi, nə əcəb 
meydanda yox idin? Yaxşı dərviş oxuyurdu, bütün bazar dostlarında hamısı 
ordaydı... 
-Bilirsən, Ağa, mənim elə özüm dərviş kimi bir şeyəm. Deyir: 
 
Aməd ərəbi ki, mən rəsuləm  
Qoftəm to bero ke mən xod ayəm'. 
 
Seyid Əzim qəh-qəh çəkib güldü, Məşədi Qulam isə deyirdi: 
-Maşallah, namxuda, öyrətmək olmasın, sən özün ki, belə-belə şeylərdə 
pərgarsan... 
Şair cibindən balaca cüngünü çıxartdı, o eşitdiyi hər bir gözəl kəlamı buraya 
qeyd edərdi, Qırmızı Qulamın mücrü üstündəki qələm-davatını alıb dedi: 
-Peyğəmbər haqqı bunu eşitməmişəm, məşədi, sən aləmsən, açılmamış kitab 
elə sən özünsən! Hər bu dükənə gələnə səndən bir qədi açılmamış beyt eşitməsəm - 
qulaqlarım uzanar... 
-İrağ cəddindən... 
Məşədi Qulam bir qədər qızardı, utandı, amma Ağanın tərifindən xoşhallandı 
da. Bununla belə sevincini büruzə vermıdən beyti bir də təkrarlayıb dedi: 
___________ 
1 Yəni: bir ərəb gəlib dedi ki, göndərilmişəm (yəni Allah tərəfindən) dedim, 
yeri get, elə mən özüm də gəlmişəm (bunu bitişik"xodayəm" cinas kimi oxuyub, 
"yeri get, Allah elə mən özüməm" şəklində də düşünmək olar). 
  
__________________Milli Kitabxana_________________ 
144 
 
-  Bircə fərqimiz var ki, mən özgələrinin şah beytlərinin qədini açıram, sən isə özün 
həmin qədi açılmamış beytləri yaradırsan. - Bu sözlərdə dostu, həmvətəni şair 
sarıdan elə bir fəxr və özünün yaza bilməməsinə elə bir təəssüf hissi var idi ki, 
Seyid Əzim özünü bir cürə hiss elədi. Elə bil Qulam kişinin istedadi-şeri 
olmamasında o günahkar idi, çəkingənliklə soruşdu; 
-Neynəmək olar? Yaxşı, məşədi, bu beytin sahibi kimdir? 
-La ədri'dir, qadan alım... Özünə zəhmət ver lap, yoxsa hər şeyi məşədidən 
öyrənib gedib deyəsən və yazasan ki, bunu elə özüm bilirdim?.. 
Gülüşdülər. Rəzi çaydan və piyalə gətirib qoydu və dərhal da qayıtdı. 
Məşədi Qulam bir fincan çaydan sonra, əlini mücrüyə atıb orada məxsusi 
xiridar üçün saxladığı əl yazmalarını çıxardı və bir-bir şairə nişan verməyə başladı: 
-Bax, bu "Xəmsəyi-Nizami"di - cildi Buxara işidi, xəttinə bir dürüst fıkir ver, 
hələ haşiyələrinə bir bax! Bunu göndərən buxaralı rəfıqim yazıb ki, bu bəzəkdə, bu 
naxışda, bu xətdə "Xəmsə" bəlkə dünyada bir dənədi, heç şah sarayında da 
yoxdu!.. Tamam qızıl suyuna tutulub, xalis qızıl suyu ilə yazılıbdı... Bu sənin 
nəüzənbillah birinci imamın Xaqaninin - "Xərabəhayi-Mədayin" idi, xətti yaxşıdı, 
amma təzə işdi, şikəstəynən, naxışsız-zadsız... Bunu Təbrizdən almışam.... 
Bax, bu Quranı görürsən?.. Bilirəm səni şeir maraqlandırır, amma bir gözəlliyinə 
bax, zalım oğlu xəttat və bəzəkçi buna on misqal qızıl ərintisiynən naxış vurub... 
Nadir şeydi... 
O, vərəqləri arasına cığara kağız verilmiş, naxışlı, ornamentli gözəl 
əlyazmalarını şairə elə bir fəxrlə göstərirdi ki, elə bil bütün bunları o özü yazıb-
yaratmışdı. O bilirdi ki, şair bütün bunları ala bilməz, (bəlkə bircə Xaqanidən 
keçmədi, Xaqani "dəlisidi") bu qiymətdar əlyazmalarına vermək üçün onun pulu 
yoxdur. Amma bununla belə Qırmızı Qulam bu əlyazmalarını şairə xüsusi bir 
həvəslə göstərirdi, çünki onu əsil qiymət verən, həqiqi gözəlliyi anlayan bir insan 
kimi tanıyırdı. Bəzən, hətta bu və ya digər nadir əlyazmanın məhz onun əlinə keç-
məyib, başqasına satılmasına təəssüflənirdi də. 
...Başları gözəllik aləminə elə qarışmışdı ki, dünyadan bixəbərdilər. Birdən 
qəfil Rəzi içəri girib dedi: 
-Deyirlər arvadlar hamamda satıldöydü eləyiblər, yazıq mollabacı Güllübəyimi 
bərk əzişdiriblər. 
-Nə danışırsan, gedə? 
  
__________________Milli Kitabxana_________________ 
145 
 
-Vallah, elə dedilər... qonşuları baş-gözün bağlayıb aparırdılar evinə. Özüm 
görmədim, qapaqlının şeyirdi dedi... Evlərinə neyçünsə gedibmiş, yolda görüb. 
Bayırda çayçı Əlmuxtar bir kəndli ilə çənə döyürdü. Tərəkəmə deyirdi: 
-Qardaş, demə tərəkəmədi, annamır, deyəsən, çayın dəm almayıb, heç dadı-
tamı yoxdu. 
Əlmuxtar isə and-aman eləyirdi: 
-Bıy, dadaş, səni-məni yaradana and olsun ki, düz qırx gündü dəmdədi! Mən 
sənə dəmsiz çay verrəm? - sonra da şəyirdini səslədi: (eşidənlər Əlmuxtarın 
yalandan and içmədiyini, tərəkəməyə doğrudan da köhnədəm çay verdiyini başa 
düşüb gülüşürdülər.) 
-Aadə, Rəzi... hara cəhənnəm olmusan? 
-Gəlirəm, ağa, gəlirəm, məşədigildən çaydan aparıram. 
O çay dəstgahım siniyə yığıb cəld çölə qaçdı. 
Məşədi Qulam fikrə qərq olub oturmuş şairə dedi: 
-Olar da... peyğəmbər haqqı, o Molla Qurbanqulunun qızından nə desən 
çıxar,beş vaxt namazdan başqa... 
Şair sual dolu gözlərini dostuna dikdi: 
-Onun bura nə dəxli var? 
Məşədi dedi: 
-Necə nə dəxli var? Axı Güllübəyim mollabacı uşaqlardan haqq alınır, uşaqları 
döyüb incitmir, əməllicə iş-güc də öyrədir, qız uşaqlarıdı, bir-birinə danışırlar, 
analarının baş-beynin aparırlar, onlar da götürüb qızı Umselmə mollabacıdan, 
Güllübəyim mollabacıya verirlər. Molla Qurbanqulu külfətinin də qazancı, nökər-
nayibi çıxır  əlindən... 
-Yaxşı, sən bəs bunları hardan belə yaxşı bilirsən, bunlar ki, şeir deyil dəftərdən 
oxuyasan? 
-Nədən biləcəyəm? Bizim də bir kənizimiz var, mollabacı Güllübəyimin yanına 
gedir, ondan bilirəm... 
-Belə de... 
-Amma axır vaxtlar qulaqlarıma bir para sözlər deyir, deyirəm bəlkə 
Qurbanqulu külfətinin quraması olar, çox da inanmıram... Odu ki, əri israfıl 
gedəndən sonra da mən uşağı onun yanından götürtmədim. 
-Nə isə keçənə güzəşt... amma bizim bu "Xərabə Şirvanda" bir əməlli iş 
axıracan baş tutmur....Mən Güllübəyim mollabacının çox basa-vad zənən olduğunu 
bilirəm. Dərsi axı o cənab Molla Babadan alıb. O kişinin də ki, ərəbi, farsı və türki 
savadının üstü yox idi. Yaxşı da öyrədən 
  
__________________Milli Kitabxana_________________ 
146 
 
Müəllim, təlim verən adam idi. İstərdi ki, nə bilir ha, nə eşidib, oxuyub ha 
hamısını şagirdin boğazından keçirib sinə dəftərinə yazdırsın... 
-Allah rəhmət eləsin, bəli, tanıyıram. O zaman mən hələ lap cavan idim. O 
qədər, ay Ağa, sən sayağı gəlib yanımda təzə xətlərə,divanlara, külliyyatlara baxıb, 
o qədər mənim üçün Quran ayəsi və ya digər anlamadığım bir əşar şərh edib ki... 
Şərh eləməkdə üstü yox idi... 
Qərəz, Allah özü rəhmət eləsin. 
Şair bazardan çıxanda yolunu Mahmud ağagilə salmaq xəyalına düşdü. Bir 
neçə qərəzi vardı, "ümdəsi Güllübəyimin qara dillərdən mühafizəsi üçün tədbir 
xahiş eləməkdən, xüsusən ki, maarif sevən zənən- insan olmaqdan masəva, bibisi 
qızıdı. Bəlkə, heç özünə deyən olmayıb? Bu qeyrət məsələsidi, qeyrəti necə 
deyərlər itə atıblar -yeməyib". 
Bəzzazbazarın məşhur tut ağacı bitmiş yerində isə cahılların bir qismi Cin 
Cavadın başına yığılmışdı. Cavad deyirdi: 
-Oğlun ki, oldu adını qoy Nəzərəli, xeyri de olmasa, nə zərəli. 
Cavanlar qəh-qəh çəkib gülür və dərhal da gülüşlərini qısırdılar ki,dərvişə qulaq 
asanlara mane olmasınlar. Bayaq Seyid Əzimin dərviş nağılına qulaq asmağını 
görənlərdən birinin dili dinc durmadı: 
-Bura bax, Cavad, deyillər dünən Molla Qurbanqulu Ağam məst görüb 
Gürcübazarda, erməni Manvelnən... 
Cavadın gözündə cin oynadı: -Olar, olar... Başqası sözə qarışdı: 
-Nece? Ola bilməz, mən bilirəm ki, Ağa tövbəlidi, özü də Seyidəli ağaya söz 
verib... içməz! 
Cavad gülümsündü: 
-Olar, olar... Axund soruşub ki, deyillər məst imişsən, deyib – bəli ağa, mən elə 
həmişə məstəm, gah ləbi-düdardan, gah musiqidən, gah da didari-dustdən. 
Qəhqəhə qopdu: 
-Belə də də, deyirəm axı... 
-Bura bax, Cavad, sən axı Mahmud ağanın məclisində çox olursan, bilərsən. O 
dövləti-qarun ki, onda var, niyə Həcci-Əkbər eləmir? Heç olmasa Kərbəla, ya 
Məşhəd iqdam eləmir?.. 
Cavadın gözləri yenə də güldü: 
-Elə mən də soruşmuşam, deyir "gərək adamı Ağa özü istəyə,görünür məni hələ 
istəməyib..." 
  
__________________Milli Kitabxana_________________ 
147 
 
Naqolay bir cavan öcəşdi: 
-Niyə quldur-qaçaq Alışı istəyir, Mahmud ağa kimi qarışqanı da incitməyən, 
nazik ürəkli, hamıya əl tutan adamı istəmir?.. 
-Bu hikmətdi, hikmətə sual yoxdu... 
-Cavad, deyəsən, sən də mollalığa başlayırsan? 
-Neyşə də başlamıyım? Sən bir dörd-dövrənə bax!.. Bütün rövzəxanların əvvəli 
nə olub, əgər bildin? Bilməzsən, çünki onda sən uşaqdın, mən isə bilirəm, çoxunun 
əvvəli toyda, meyxanada xanəndə olub, ha belə başqaları. Sonra tövbə eləyib 
olublar rozəxan, bir qaşıq suynan pak olublar, mən niyə olmayım?!. 
-Əh... səni heç bir dənizin suyu da pak eləməz... 
-Onu bilmək olmaz, mənim günahım nə Alışınkından, nə də Hacəsəddinkindən 
çox döyü... 
Cahıllardan biri Cavada dedi: 
-Cavad, nə əcəb sən dərvişə qulaq asmırsan, deyəsən heç onlarla aran yoxdu 
axı? Hə? 
Cavadın gözlərində cin çıxmağa başladı, xımır-xımır gülərək elə bil yeni bir 
haqq-hesab çəkirmiş kimi barmaqlarını bükür və deyirdi: 
-Qardaş, bəngi istəsən dərvişdə, qumarbaz desən dərvişdə, tiryək desən genə 
dərvişdə... 
Etiraz səsləri qalxanda Cavad əlini qaldırdı: 
-Dayan, dayan, sözümü kəsmə, özü də bu gün sənə, əzizi-mən sübutla cavab 
verəcəyəm. Cənab Ağa Mirmöhsün Nəvvab ki, Qarabağın ən məşhur 
alimlərindəndi, özü də seyid-peyğəmbər övladı. Görün,bir dərvişlər barəsində 
təzəcə nə deyib, nə yazıb? İndicə sizə qatı açılmamış şerini oxuyum, sonra da sən 
kimə istəyirsən inan. Ya cəddinə qurban olduğum peyğembər övladı alimə, ya da 
ad-sanını bilmədiyin Təbriz lotusuna ki, adını dərviş qoyub, gəlib sənin cibişdanına 
əl gəzdirir. Buyur, bu da cənab Mirmöhsün Nəvvabın şeri: 
 
"Sürxəli şah" deyirlər meyi-nabın adına,  
Həm qumar oynamağın adına "cəncəl" deyənəst.  
Bəngin adına deyirlər hamısı "Səbzəlişah"  
Künci-pünhani görüb, cirə yeyib, bəng çəkənəst.  
Nə namaz var, nə oruc, bircə yalan diltəri var,  
Oğru it kimi buradan çıxıb ora gedenest.  
Bunların əlinə gər düşsə əgərçi füqəra  
Soyuban köhnə libasın özünü öldürənəst... 
  
__________________Milli Kitabxana_________________ 
148 
 
Şeir bitməmiş bir "vaveyla, vamüsibəta" sədası göyə ucaldı. Sən demə dərvişlər 
oxumaqlarını qurtarıb, pullarını yığıb getmək istərkən, tut ağacının dibində xeyli 
adam toplandığını görmüş, "bəlkə burada da bir şey qopara bildik" həvəsilə kütləyə 
yaxınlaşmışlar. Cavadın oxuduğu şeri eşidincə dərvişlər hər ikisi əmmamələrini 
başlarından çıxarıb açdılar, boyunlarına doladılar, yerlərində fırlana-firlana, 
çomaqlarını bulaya-bulaya Cin Cavada hücum etdilər. Bunu görən dükançıların bir 
qismi Cavaddan hayıflarını almaq üçün onlara qoşulub, dərvişləri daha da 
qızışdırırdılar. 
Cavadın daimi pərəstişkarları isə həm sayca az, həm də özlərindən yaşlı 
adamlara müqavimət göstərmək iqtidarına malik deyildi. 
Cavad işini pis gorüb cəld altında oturduğu ağaca dırmandı. Dərvişlər ağacın 
dibində durub onu hədələyir, gah "cahad" elan edir, gah da onun qanının "halal" 
olduğunu söyləyir, din yolunda, məzhəb yolunda özünü fəda edən tələb edirdilər. 
Rəzi hay-küyü eşidib Qırmızı Qulamın dükanına qaçdı: 
-Ağa, orda dərvişlər Cin Cavadı öldürmək istəyirlər. Qulamla Seyyidin təzə 
əlyazmaya baxmaq söhbəti sonraya qaldı. Hər ikisi cəld özünü meydana yetirəndə, 
artıq Cavadın dostları yasavulları, garadovoyları buraya toplamış, dərvişləri bir 
qədər sakitləşdirib, kənara çəkməyə başlamışdılar. Məsələyə "hökumətin" 
qarışdığını görən və "urus silisti" ilə arası olmayan dükançılar hərə öz yerinə - 
piştaxtasına tərəf çəkilməkdə idi. 
Seyid Əzimi görüncə yasavul Ağa Bəşir və başqaları hörmətlə ona yol verdilər: 
Seyyid Məşədi Qulamla birlikde dərvişləre yaxınlaşdı: 
-Nə qəza üz verib, cənab ağalar? – deyə soruşdu. 
Dərvişlərdən nisbətən yaşlısı çomağı ilə tut ağacının başına işarə eləyib, acıqlı-
acıqlı dedi: 
-Bu namərbut, məlun dərvişləri, din-iman nökərlərini lağa qoyuru, onlara 
yaman deyən həcv oxuyuru. Gedə, belə de iş oli? 
-Əvvəla gədə yox, sizinən danışan seyid-peyğəmbər övladı, Hacı Ağadı, 
sonrada... 
Dərvişlər qərib yerdə olduqlarını sanki indi yadlarına salıb həslədilər: 
-Bağışla, Ağa, bilmədik; amma əşhədənbülah, cəddim peyğəmbər haqqı, bu 
namərbutun bizə yaman dediyini öz qulaqlarımızla eşitdik. Gədə, Səbzəli, sən de, 
eşitdik ya nə? 
-Helədi, Ağa, hacı Ağa, öz qulağımızla... 
  
__________________Milli Kitabxana_________________ 
149 
 
Şair başını yuxarı qaldırıb Cavadı ağacın başında görəndə özünü güclə 
gülməkdən saxladı... 
-Bu nə əhvalatdı, ağa Cavad? 
Cavad ütünün sovuşduğunu görüb ağacda yerini rahatladı, ayaqlarını sallayıb 
qalın budaqların birində oturdu və ordan cavab verdi: 
-Ağa, vallah, mən cənab Mirmöhsün Nəvvabın şerini oxuyurdum. 
Onu qarabağlı seyid şair yazıb. O ki, övladi-peyğəmbərdi, nəsli-aliəbadı. öz 
"əmoğlularını", yeni siz seyidləri yaxşı tanıyır... Sözünüz var, gedin ona deyin, öz 
qohumunuzdan inciyin. Bir də soğan yeməmisiz, niyə göynəyirsiz? 
Dərvişlər də məsələyə "urus" hökumətinin qarışmasını istəmirdilər, heç birinin 
cibində nə seyidliklərini təsdiq eləyən şəcərə, nə də kim olduqlarına dair bir 
barmaq kağız var idi. Buralarda isə kağızsız iş keçmirdi. Odur ki, dişləri 
bağırsaqlarını kəsə-kəsə, deyinə-deyinə meydanı tərk etmək məcburiyyətində 
qaldılar; gedə-gedə deyirdilər: 
-Allah sənə xəsm olsun! Cəddim sələvatullah onun da üzünə tüpürsün, məhşər 
günü, sənin də!.. 
...Meydanda yalnız dostlar qalmışdı. Cavad hələ də ağacın başında idi ki, 
macəradan indicə xəbər tutan Mahmud ağa əshabəsilə birlikdə tut ağacının dibinə 
gəlib çıxdı; Cin Cavadı ağacın başında görəndə qah-qah çəkib güldü: 
-Bu nədi, aadə... deyəsən baba dərvişlər pişiküvü ağaca dırmaşdırıblar? Əhməd 
ağanın ərvahına and olsun ki, yaxşıca yer tapmısan,yoxsa şırımuvu 
çıxardacaqdılar... 
Cavad bic-bic gülərək ağacdan enməyə başladı: 
-Xeyr, aadə, özüm çıxmışdım ki, mərəkəyə yuxardan baxım,uşaqlıqdan 
xoşlayıram! 
...Bu gün şair Tərlana məktub yazmağa iqdam etmişdi. Amma düşüncələri 
Güllübəyün ətrafinda hərlənirdi. Fikrini toplaya bilmir, hey düşünürdü. O, bilirdi 
ki, cavan müəllimlə əlaqədar bütün dedi-qodular, əfsanədir, babalar demişkən 
"naleyi-qazdır". Güllübəyimin başına gətirilənlər heç də şəxsi məsələ deyil, işə 
dərindən baxanda bu elmin, maarifin mühakiməsidir. Bu gün bir Güllübəyim 
mühakimə olunmayıb. Hamı bilir ki, o heç də Bağı bədbəxtin ölümündə günahkar 
deyildir. Onu divan ayağına sürütləyənlər, məhz elmi, maarifi, işığı, nuru 
sürükləyib divan ayağına gətirmisdilər. Bu şəbpərələr... dəhşətdir, ilahi, 
Güllübəyimi və onun kimiləri yıxmağa qəsd eləyənlər bir elin, bir xalqın görməyə 
başlayan gözlərini nurdan, ziyadan məhrum etməyə calışırlar... O düşündükcə 
  
__________________Milli Kitabxana_________________ 
150 
 
pərilər soltanının səsi səsinə qarışıb sinəsində dillənirdi: "Əzizim, əziz şairim, 
tələs... tez ol, səni elin-günün, gözsüz qoyulan həmvətənlərin səsləyir. Sən onlar 
üçün Rza bəyi də, Güllübəyimi də, lap elə o dərviş yolu seçmiş, mübarizəyə 
başlamadan məğlub olmuş Tərlanı da əvəz eləməlisən... Qapaqlıtar, Alışlar, 
Qurbanqulular dünyasına qarşı sən durmalısan! Möhtərəm, sevimli şairim, mən bu 
yolda sənə rəhban ola bilmərəm, mən bu yolda yazacağın mənzumələr üçün də 
sənə itham pərisi ola bilmərəm. Mən olsa-olsa sənin qəzəllərmə ilham verən bir 
mələk, bir huri idim, nakam bir eşq idim, sənin yaşıdlarına məxsus!.. Qoy indi 
sənin yollarını əməllərin, arzuların özü işıqlandırsın... Gəl, gəl, əziz şairim, indi 
artıq mən sənə yol göstərməyəcək, ardınca gedəcəyəm..." 
Şairin səsi isə köksünün dərinliklərindən baş qaldırıb fəzanın ənginliklərinə 
qədər ucalır, Güllübəyim ardınca uçurdu: "Get, bacım, sənin fəlakətin mənim 
əzmimi bir az da möhkəmlətdi, məni daha da tələsdirdi... İşini davam 
etdirəcəyəm... Get bacım, səni əvəz edəcəyəm... sən bir çiçək idin. Zümrüd 
çəmənlərimizdə öz-özünə bitmiş rayihəli, ətirli, gözəl, incəbir çiçək!.. Zəmanənin 
zərbələrinə dözə bilməzdin... Amma dözürdün... soldurdular səni... Qardaşın, 
həmvətənlərin amalını davam etdirər. İndi mənim boynuma deyin gəlir. 
Şairə elə gəlirdi ki, indi Sonanın, anasının, Ceyranın səsinə artıq bir də 
Güllübəyimin səsi əlavə olmuş və bu səslər pərilər soltanının çağırışına qarışıb onu 
mübarizəyə səsləyirdi. 
Şairin qəlbinə bu səslərdən nisbi bir sükunət gəldi, indi o nə edəcəyini yəqin 
bitir, aydın görürdü. Odur ki, Şirazi qələmi pərilər sottanın zülfü və taleyi kimi 
qara mürəkkəbə batırıb məktubu yazmağa başladı: 
 
Nuri-didəm, bəradərim, ağa Tərlan! 
Salamdan sonra sənə ərz eləməyi vacib bilirəm ki, bu gün mənim ömrümün ən 
səadətli günüdür. Nəhayət ki, cavanlıq illərimizdan bir yerdə ikən düşündüyümüz - 
danışdığımız arzulardan birinin bəhrəsini gördüm. Ölmədim, qardaşım, nəhayət ki, 
Şamaxıda, biçarə vətənimizin balaca vətəndaşları üçün bir uşqola bina eləyə 
bildim... İrəlidə də sənə yazdığım kimi üç nəfərik; mən, cənab molla Hüseyn və 
Manvel... Bir neçə gün əvvəl rəbiüləvvəl ayının 15-də cənab Ağaseyidəli ağa özü 
də təşrif gətirmişdi. Bunu görən bizimprixod mollası da gəlməyə məcbur oldu. 
Şamaxı xaçpərəst məktəblərinin müəllimlərindən və digər ziyalılardan, maarif 
dostlarından da təşrif gətirən xeyli nücəba və mənsəb sahibi var idi. 
 
  
__________________Milli Kitabxana_________________ 
151 
 
Uryadnik Kərim bəy, divanbəyi, dilmanc-hamısı gəlmişdi. 
...Elə bil lap maarif bayramı idi. Hamı bir-birini təbrik edir, gözaydınlığı 
verirdi. Cənab Ağaseyidəli ağa özü' açılış münasibətilə dua oxudu, xeyir-dua verdi 
və usqola işinə iqdam olundu. İnşallah ki, bu birinci olsa da, axırıncı olmayacaq. 
Bu bir növ bünovradir... 
İnşallah, vətənpərəst, maarifpərəst cavanlarımız da bir-bır baxıb ülgü 
götürəcək və təzə-təzə məktəblar açacaqlar. İndilik bircə dərs otağı və bircə 
növbətimiz var. Dörd saat dərs deyirik, ikisini mən deyirəm: biri yazı öyrətmək 
dərsi, biri də tarix və ədəbiyyatımızdan yavaş-yavas uşaqlara məlumat vermək, 
şeirlər oxudub əzbərlətmək... Bir saat cənab molla Hüseyn şəriət dəsturiil-
əməlindən deyir, bir saat da Manvel rus dili təlim eləyir. Bilirəm ki, bu ilk 
qədəmimizə ürəkdən, candan sevinənsən, ona gorə də sənə gözaydınlığı verirəm,.. 
Qardaşım Tərlan, Vətənində birinci əsil usqol açılmağıynan səni mübarəkbadlıq 
eləyirəm. Uşaqlar o bitli-sirkəli hasir üstündə oturmurlar, kətillər qayırtdırmışıq, 
onun üstündə otururlar. Divara lövhə vurmuşuq... təbaşir gətirmişik, uşaqlar 
lövhəyə gəlib yazırlar, bax, lap səniynən xaçpərəst məktəblərində görüb, həsrətnən 
tamaşa elədiyimiz kimi... Doğrudur, ara-bərədə bu təzə qaydalarımıza çəp 
baxanlar da var... Amma sən ki, Şirvan bazarını yaxşı tanıyırsan... Belə şeylər tez 
yayılır, tez də tüstü kimi dağılıb gedir, heç məhəl qoymuram, hər şey yaxşı olacaq, 
qardaş... 
 
Şair məktubu bitirə bilmədi. Anasının çoxdan sübh namazını bitirib kürə və 
manqalı qalamağa başladığını görüncə cəld geyindi və məktəbə yollandı... 
Sabah çoxdan olmuşdu, amma günəş hələ görünmürdü. Hər tərəf boz-bulanıq, 
dumanlı-qarlı, azacıq göyə çalan bozumtul ağ örpəyə bürünmüşdü. Çinarların quru 
budaqları səmaya ucalmış, nazik budaqlarda zərif ağ naxışlar əmələ gətirmişdi....O 
bayaqdan bəri məktəbxananın qapısı ağzında durub Abdullanın manqallardakı 
kömür və xəkəni qızartmasına baxırdı. Çiynindəki Xorasan kürkünə bərk-bərk 
bürünmüşdü. Hava soyuqdu, buna baxmayaraq, şagirdlər dərsə həvəslə gəlirdilər. 
Odur ki, Seyid Əzim məktəbə hamıdan əvvəl gəlib yazı ləvazimatını hazırlayır, 
oxudacağı nəsr və əzbərlətdirəcəyi nəzm parçalarını seçirdi. Bu zaman o xüsusilə 
Şirin Abdullanın dərsxananı yaxşıca qizdıra bilmək üçün bütün manqalları 
qızarmış kömürlə doldurmasına, kömürün dəminin tamamilə çıxmasına fıkir 
verirdi. 
  
__________________Milli Kitabxana_________________ 
152 
 
 
...Hər sabah Şirin Abdulla uşaqlar üçün bulaqdan təzə su gətirir, Ağanın 
göstərişilə sənəklərin içini təmiz yaxalayıb, təzə su ilə doldurur və küncə söykəyir, 
qurd-quş girməsin deyə ağzını möhkəm qapazzıqlayırdı. Seyid, Abdullanın bütün 
bunları sözsüz, bir namaz dəqiqliyi ilə yerinə yetirdiyini bilsə də, hər gün öz əli ilə 
yoxlayır və deyirdi: 
- İncimə məndən, Şirin! Xalq uşaqlarını bizə usburt olub. Biz onların təkcə 
biliklərini artırmaqla kifayətlənməməliyik, biz onların canının da qayğısına 
qalmalıyıq. Şirin, dünyada övladdan şirin şey yoxdur! Tacir deyər "mal canın 
yonqarıdı". Şair, müəllim, ata desin gərək ki, "övlad canın yonqandı". Övlad 
baqiyi-həyatımızdı, Şirin. Odu ki, ehtiyatlı ol, bilməzsən, sənəyə bir ilan girər, 
əqrəb düşər... Bilməzsən, ehtiyatsızlıq, kahıllıq elərsən, kömür layiqincə qızarmaz, 
uşaqları dəm tutar... su olmaz, Kəbə ceyranı kimi yanarlar.Şirin, Ağanın 
tapşırıqlarını Allahdan gələn bir hökm kimi dərhal və bütün qəlbilə yerinə yetirirdi, 
həm də sözsüz. O elə seyid-peyğembər övladı bildiyi Seyid Əzimi bir növ 
peyğəmbər hesab edir, ürəyində deyirdi: "Dayı, nəüzbillah peyğəmbər necə olar? 
Nəvəsidi də... 0 nəcib ürək ki, onda var, vallah, günah olmasa deyərdim heç 
imamda da olmaz". 
...Şair məktəbxananın qarşısında durub şagirdlərinin yığışmasını gözləyir, ətraf 
mənzərəni seyr edirdi. "Qışın da öz gözəlliyi var... bir o başı ağ çalmalı dağlara 
bax... Elə bil xilqətin ağ örtüklü gəlinidi, elə bil baharda yaşıl ətləs don geyən, al 
lalələrdən sırğa, silsilə taxan o deyil..." – deyə şair düşünürdü: 
"Amma, öz aramızdı, ac-yalavac yanında bu gözəlliyin bir qəpik qiyməti 
yoxdu. Kasıb-kusubun düşməni, yağısı qiş... Dəyirman donub, evdə un yox, 
tapdığını dəyirmana aparıb çəkə bilmirsən. Su donub, nov buz bağlayıb... Eşşəkci 
yükün örkən-doğanağını açanacan əlinin dərisi soyulur... Evdə uşaqlar, vanəfsa... 
Elə mənim öz günüm onlardan o qədər də yaxşı deyil. Şirin olmasaydı, uşaqların 
kefi sarımsaq dadacaqdı, mənimki onlardan bədtər... Heç bilmirəm harda üyüdüb 
gətirdi, o Mahmud ağa göndərən dəni... Yazıq Ceyranla məməmin əllərini 
əldəyirmanı qabar eləmişdi... Allah razı olsun Mahmud ağadan... Görək 
Ləngəbizdən bəy nə göndərir?.. Söz verdiyi az qalıb il olsun, bir də onları da 
qınamaq olmaz, yol yoxdu ki?.. Ulaq qulağınacan palçığa batar o yollarda, bəri 
aşmaq olar Ağsu dolayından? Eh... dərsdən qabaq əcəb xəyallar cumub ürəyimə! 
Yaxşı dərs deyərəm bu əhvalla". 
Elə bu zaman Abdulla ona yanaşdı; o bütün hazırlıq işlərini görüb qurtarmışdı, 
evə getməyə hazırlaşırdı. Lakin Ağanın üzündən fikir 
  
__________________Milli Kitabxana_________________ 
153 
 
dəryasına qərq olduğunu başa düşdü. "Görəsən genə nə dərd üz verib ona? Yeni 
görəsən, dünyada da dərdsiz-qəmsiz adam var? Xüsusən ki, Ağa kimisi, lap 
cümləqayğıdı... Cəddinə qurban olduğum, elə bil hamının haqq-hesabın bundan 
alacaqlar... Heç gömürnat, heç hökumət adamları, pulu, malı başından aşanlar 
bunuycan fıkir eləmirlər; eləsələr dünyada bir ac qalar? Bu yazığın öz külfəti 
gücnən dolanır, özünə o-bu əl tutur, amma özü boğazından kəsib, dərsə gələn fağır-
fuqəra balalarını doyurub yola salır. Neçə dəfə öz gözümnən görmüşəm". - Bu 
fıkirlə o, Seyyidin üzünü xeyli süzəndən sonra birdən nə düşündüsə dedi: 
-Ağa, təzə xəbərdən xəbərin var? 
Şair xoşa gəlməz xəyallarından ayrıldığı üçün sevindi. Abdullanın xasiyyətinə 
bələd idi, nə isə maraqlı bir əhvalat danışacaqdı, çünki onun bütün maraqlı 
xəbərləri məhz bu sualla başlanırdı. 
-Yox... Genə nə var, a Şirin? - deyə o, gözlərini Abdullanın üzünə dikdi. Şirin 
Abdullanın qəribə görkəmi vardı, elə bil taxçada-boğçada nəyə gümanı gəlirdisə 
hamısını əyninə geymişdi. Əyninə nə geymişdisə, hamısının da yaxası bir-birinin 
altından görünürdü. Çox iri, mixeyi qoyun dərisindən olan yekə papağı qulaqlarını 
qabağa basıb əymiş, onlar da qızarıb gülməli bir görkəm almışdı. Şair bu hala 
təəssüf qarışıq bir təbəssümlə baxdı və Abdullanın nə nağıl edəcəyini gözləmədən 
soruşdu: 
-Hə, Şirinim, nə eşitmisən genə, yoxsa məni Tiflisə sərdar tikirlər? 
-Nə olardı?! Səndən elə sərdar çıxardı ki, dünyadan ac-yalavac qurtarardı... 
hamının qarnı doyardı... 
-Elə demə, Şirin, onda hamı Allahı yaddan çıxardardı; gərək dünyada ac çox 
olsun ki, Allah yaddan çıxmasın... 
Şirin bu sözdəki incə istehzanı duymadı, sözə başladı: -Nə deyirəm ki, özün 
bilən yaxşıdır... Amma məsələ belədi: dünən deyirlər Cin Cavad gedib Haci Məcid 
əfəndinin yanına, otağa... Deyib ki, əfəndi, gəlmişəm ki, dönəm Allah 
eləməmişkən, sünnü olam... Şair güldü: 
-Yeni Allah eləməmişkəni də o deyib? 
-Yox, Ağa, onu mən deyirəm... hə... Hacı Məcid əfəndi soruşub ki, "A Cavad, 
de görüm bu şiəlerdə nə pislik görmüsən ki, dönüb sünni olursan?.." Deyir, Cavad 
deyib ki, heç nə, elə-belə özümçün oluram... Onda hacı da deyib: Cavad, bəlkə əlin 
aşağı düşüb, pula ehtiyacın var, al bu yüz manat məscid pulundan verim, get işini 
düzəlt. Bizi şayılarla 
  
__________________Milli Kitabxana_________________ 
154 
 
qannılığa salma! İndi dəb düşüb, kimin pulu azalır - gedib bir məzhəbdən o 
birinə keçir ki, şirnikdirənlər bunun üçün də pul yığıb evləndirsinlər, ziyarətə 
göndərsinlər. Amma Cavad, sən ümum Şirvanın Cavadısan, hamının əzizi... Qərəz, 
deyillər Hacı Məcid əfəndi, Cavadın xoruzun verib qoltuğuna, salıb yola... 
Şair, Abdullanın söhbəti boyu gözləri yaşarıncayadək güldü; axırda göz 
yaşlarını silib dedi: 
-Aadə... bu ola bilməz! Yəni mənim dostum Cavad belə ölüvay olub ki, bir 
əməlli cavab tapa bilməyib? 
Şirin də gülürdü, o sevinirdi ki, Ağanı qəm dəryasından qurtarıb: 
-Cəddüvə qurban olum, Ağa, dayı pulu alandan sonra nə söz? Elə onunku da 
oracanmış da... 
Hər ikisi güldülər... Şagirdiər bir-bir, iki-bir həyətə daxil olmağa başladılar. 
Uşaqların bəzisi yaxşı geyinmişdisə də, çoxunun üst-başı köhnə və nazik idi. Şair 
bunların bir az da əvvəl içəri girib qızma bilmələri üçün Şirinə işarə verdi, qapını 
açdılar. Uşaqlar salamlaşıb ədəblə sinif otağına daxil oldular. Müəllim bəzən 
onların birini daha da canlandırmaq üçün başını tumarlayır, zarafatla soruşurdu: 
-Aadə... Ələsgər, bala, nə imam cücəsi kimi büzüşmüsən? 
-Ağa, vallah, gələnəcən gözümün içində giləsi də dondu... 
-Pah atonnan mübaliğə yiyəsi... 
...Uşaqlar dərs otağına doluşdular. Hərə bir rəng, hərə bir cür varlı-varına görə 
geyinmişdi. Şirvandakı rus, malakan, erməni məktəbi şagirdləri kimi əyinlərində 
rəsmi məktəbli forması yox idi. Bəzisinin çiyninə, ya papağına göz dəyməməkçin, 
gözmuncuğu, hansı bir mollanınsa yazdığı pitik-nəzər duası, dağdağan ağacı 
parçası tikilmiş, bəzi nəzirli "Əli qulunun" sağ qulağı deşilib oraya bir tay 
"Heydəri" sırğa da taxılmışdı - "Qulluq tanası - deyə şair düşündü... Görəsən bizim 
uşqolumuz da əsil məktəb siması alacaqmı, eh, necə deyərlər şükür Xudanın 
kərəminə, buna da şükür..." 
Müəllim dərsə başladı: 
-övladlarım, ata-ananız sizə daima öyrədir ki, hər bir işə başlayanda 
"bismillahirrəhmanirrəhim" deyin, Allahın adı ilə başlayın!.. Bu nə deməkdir? 
...Məktəbin yanından ötənlər arabir dayanır, Ağanın şagirdlərə nə öyrətdiyinə, 
nə təlim verdiyinə qulaq asardılar. Bu gün buradan keçən Qapaqlı Hacı Əsəd idi. 
O, ağanın bu ilk sözlərini eşidincə dayandı: "Aha, deyəsən, ağla gəlib? Bir də 
uşaqlara nə öyrətməlidi ki, görək!.." 
  
__________________Milli Kitabxana_________________ 
155 
 
O ayaq saxladı, dərsxananın qapısı dalına keçib huş-guş ilə qulaq asmağa 
başladı; içəridən müəllim deyirdi: 
-Hər bir işə Allahın adı ilə başla, yeni doğruluqla, dürüstlüklə başla, heç kimi 
aldatma. Əgər sən tacirsənsə, işə Allah adı ilə iqdam edirsənsə, gərək xam bir 
tərəkəməni beş arşında üç çərək sürüşdürüb aldatmayasan! Əgər baqqalsansa, xam 
şəhərlini aldadıb batgəni bal əvəzinə ona sırımayasan. Bütün bunları eləyən adam 
istər bismillah dedi, istər demədi, bir faydası yoxdu... Namaz-orucu yerinə yetirdi, 
ya yox, bimənadı... İnsan səvab işlər görməli, heç kəsi aldadıb dövlət yığmamalıdı. 
Bizim həmvətənimiz olan şairlərdən Kərbəlayı Arif Allahı buyurubdu: 
 
Kafərəm dünyayi-mafiyhayə gər meyl eyləsəm,  
Xanlığa, sultanlığa, rəğbət məgər adəm qılır? 
 
İnsan olan heç kəsə alçalıb, var üçün, dövlət üçün nücəbalara boyun 
əyməməlidi. Hər şeyə Allah adı ilə başlamaq o deməkdi ki, yəni hər bir işə 
düzlüklə iqdam elə, xəyanətlə yox... Ürəyində Allah xofu, yeni iman,etibar, 
sədaqət, düzlük olsun….. Yoxsa ki, hər dəqiqə bir "bismillah"deyib, salavat 
çevirməklə başqalarını aldadan, ribaxor, təməkar, rəngü hənadan təravət tapmış 
qırmızı saqqallı yalançı möminlərdən olma! 
"Bismillah" sözü hacının döşünə yatmışdısa da, burdakı bəzi təlimat heç onu 
tutmurdu. Tacir olasan, xam tovlamayasan? Bəs sonra Allahdan hansı günahlarını 
bağışlamağı xahiş edəcəksən? Qıldığın namaz, oruc tutmağın, ehsan verməyin nə 
üçündür? Bu, dünyadı... Burda atdadırsan da, aldanırsan da. Sonra tövbə eləyib 
bağışlamısan da!.. O şairin şaha-sultana boyun əyməmək haqqındakı sözlərini eşi-
dib ürəyində deyine-deyinə yoluna düzəldi: "Hə de, hökumət əleyhinə bundan 
aydın nə demək olar? "Padşah yer üzündə Allahın kölgəsidi, padşahına ağ olan, 
Allahına da ağ olur", "Amma gör bir bu, uşaqlarda indidən nə təlim eləyir??? Yox, 
bunu cənab pristova yeri düşəndə çatdırmaq borcumdur". 
...Məktəbdə isə müəllim sözünə davam edirdi. 
-Övladlarım, sizə ən birinci vəsiyyətim budu ki, elm öyrənin,əgər birisi sizə 
desə ki, dünya elmlərini öyrənmək günahdı, ona inanmayın! Quranın özündə 
peyğəmbər "Taha" surəsinde deyib: "Ya reb,elmimi artır" və yenə bilin ki, insanın 
gözəlliyi geyiminin bəzəyi ilə deyil, elm və ədəbindədir. Elmli və ədəbli olun! Öz 
ata-babanızın xan və ya ağa olmağı ilə lovğalanmayın. İnsanı şərəfləndirən onun 
elmidir: 
  
__________________Milli Kitabxana_________________ 
156 
 
"Əşşərəfü bilfəzli vəl ədəbi la bil əsli vənəsibi"1. Bilin ki,dünyada dörd şey 
insanı kamala yetirər: doğru söz, yaxşı əməl, gözəl xasiyyət və həqq olan elm! 
Ulular buyurublar ki, dörd şey insanı xarü zəlil elər: başqasının pisliyinə danışmaq, 
başqasında eyb axtarmaq, həyasızlıq və yalan danışmaq. Yadınızda saxlayın ki, üç 
şeyin axın üç şeydir: bihudə mübahisə etməyin axın - rüsvayçılıqdır, qeyz və 
qəzəbin axın - peşmançılıqdır, bədguluq və paxıllığın axın – bədbəxtlikdir. 
Övladlanın, yerüzünün ən şərafətli xilqəti insandır. Əsil insan üçün din ayrılığı, 
millət ayrılığı nöqsandır. Hər kəs neçə dil bilirsə, o qədər sayda da insan olar. Rus, 
firəng və ya başqa dilləri bilmək günah deyil. Bu barədə sizə bir nəzm 
oxuyacağam; sonra da onu bugünkü yazı dərsimizdə dəftərinizə köçürüb, gələn 
dərsimiz üçün əzbərlərsiniz. 
 
...Demirəm mən gedən təriq ilə get,  
Əqli tut, ol gözəl rəfiq ilə get!..  
Demirəm rus, ya müsəlman ol,  
Hər nə olsan, get, əhli-ürfan ol!  
Demirəm sünni ol və ya şiə,  
Tək hədər olma tiri-təşniə.  
Demirəm şeyxi ol və ya babi,  
Hər nə olsan, tək olma qüllabi!..  
Cəhd qıl neməti-təmamə yetiş,  
Elm təhsil qıl, məqamə yetiş.  
Ey oğul, hər lisanə ol rağib!  
Xassə ol rus elminə talib,  
Onlara ehtiyacımız çoxdur,  
Bilməsək dil, əlacımız yoxdur.  
Nə ərəbdir xuda, nə rum, nə zəng  
Nə həbəşdir, nə zəngibarü firəng.  
Xah Boq, xah Tanrı, xah Xuda  
Birdi mənada, ey düri-yekta!.. 
 
Yaxşı ki, Hacı Əsəd bunu eşitmirdi, yoxsa bu gün bazara təzə bir "vaveyla" 
düşəcək idi... 
 
Nuri-didəm ağa Tərlan! 
Qiymətli məktubun və uşqol üçün ianən vüsul oldu. Kərbəlayı Vəli vasitəsilə 
göndərdiyim şüştəri qələm və qələmdən qayətdə müvafıq gəldi. Allah səni 
bacardıqca xoşbəxt eləsin. Belə yazmağıma təəccüb edəcək- 
  
__________________Milli Kitabxana_________________ 
157 
 
sən, deyəcəksən necə yəni "Allah bacardıqca?.. Böyük pərvərdigari-aləm rükni-
kainatdır, ol deyib olub, yox ol desə künfəyəkun olacaq, əli üstə əl yoxdur"... Və 
leykin bəradərim, mən də insanın və məxsusən sənin təbiətinə bələdəm; bilirəm ki, 
sənin suzişli qəlbinlə nəüzənbillah yəzdən da bacarmaz. Sən hətta öz ağlının da 
deyil, qəlbinin əsirisən. Nə eyləsən, özündən ki qaça biiməyəcəksən. İnsanın ən 
böyük bəlası və (nə qədər təəccüb görünsə də) səadəti öz könlüdür. İstəyi dalınca 
qaçan insanın öz-özünə elədiyini, heç yüz düşmən dəyığılsa eləyə bilməz. Fars 
gözəl deyib: "Canə-mən, xod kərdəi, xod kərdəra tədbir nist"'. 
Bu bəlanı sənin başına zəmanə gətirmişdi; leykin bimürüvvət dövrandan zərbi-
səng alan tək bir sən deyildin ki!.. Başqaları kimi sən də ata-ana rizasına boyun 
əyə bilərdin, istəmədiyin, lakin halal süd əmmiş birisinə evlənərdin, zəmanəyə saz 
olardın. Cəlayi-vətən olmazdın. Amma sən bunu etmədin, edə bilməzdin, ey-
Məcnuni-əsr, sənin nakam məhəbbətini qələmə almaq üçün Xaqani qələmi, 
ixtiyari-Bağdadın ilhamı gərəkdir, mən nəkarəyəm... 
...Müqəddiməmdən heyrət etmə, bu bir neçə gündə cənab Mahmud ağa ilə 
görüşəndə onunla, tək olanda qəlbimdə səninlə məhz səndən söhbət etmişəm. Odur 
ki, elə bilirəm həmin müsahibəni genə də, əlimə qələm alan kimi davam etdirdim. 
Mehriban qardaşım, şəhri-Sirvanda bu saat sənə yazılması qabil elə bir xoş 
xəbər yoxdur. Cənab Mahmud ağanın bir bibisi qızı var idi, Güllübəyim namında, 
mərhum Molla Babanın yanında bir neçə il Quran və sonra da "Gülüstan " dərsi 
almışdı. Bir neçə il əqdəm bəndə Həccdə olan vaxt bir balaca mollaxana açmışmış. 
Məhəllədən bir neçə qız uşağı da toplamışmış. Əvvəlcədən onu da Şamaxıda 
onlara mövcud olan mollabacı mollaxanalarından bilib "ədəb-ərkan " sahibi 
valideynlər qız uşaqlarını çərəkə dərsi öyrənmək üçün onun yanına göndərirlər. 
Sən demə Güllübəyim bacı dərsləri öz anladığı, öz məzağı qaydasıncan qururmus. 
Qurandan dərs deməkdən sivay, bədbəxt vətənimizin biçarə qızlarına qələm 
tutmuq, yazmaq təlim eləyir, Füzuli divanından, bayatı-mahnı sayağında xalq 
əşarından, dünyanın gəliş-gedişatından, evdarlıq vəzifələrindən də başa salırmış. 
Qızlara oxumaq-oynamaq kimi uşaq məzağına yaxın oyunlar da təlim eləyir və ev 
işləri, tikiş-mikis də öyrədirmiş... Uşaqlardan haqq almadığına görə, bir neçə 
tavanasız da öz uşağını bu mollaxanaya vermişmiş, biz kişilərdən, yaxşı, füqəra 
  
__________________Milli Kitabxana_________________ 
158 
 
balalarım müfi-müsəlləm oxudurmuş. Bu isi sənin "müqərrəb dostun " Molla 
Qurbanqulunun qapıbir qonsuluğunda baş verdiyindən, onun zənəni yanında dərs 
oxuyan uşaqlardan çoxusu Molla məktəbini tərk edir. Bu da cənab mollanın 
cibişdanına zərbə vurur. Biçarə Güllübəyim "qız usaqlarını yoldan çıxarır, dayısı 
oğlunun məclisləri üçün çəngi hazırlayır, mütrüf'qayırır'', - deyib, müsibətə 
saldılar. Qurbanqulunun fitnəsi ilə, arvadlar onu o ki var döyürlər, ara yerdə yazıq 
biçarə sərçə Bağı bətfanəyə getdi. Sən demə o boyda məhəllədə köməksiz arvada 
qahmar çıxan bir kişi tapılmayıb, Sərçə Bağıdan qeyrəz. Güllübəyimə vurulan 
zərbələrin çoxu ona dəyib, özün sipər eləməyinə görə, ömrünü sənə bağışlayıb. 
Bu xəbəri sənə yazmaqda qəsdim özgədi, istəyirəm biləsən ki, bizim Vətən 
oğulları haqqında däşündüklərimizi, sən demə, ana və bacılarımızdan basəvad, 
gözüaçıq olanlar qızlarımız haqqında da düşünür. Deyirəm ay yazıq-biçarələr, 
hələ biz kişi ola-ola, sizə nisbətdə imkanımız daha çox ola-ola bir iş qayıra 
bilmirik. Açdığımız uşqola az qalır daşqalaq olsun, göz aça bilmirik, siz nə 
xəyaldasız? Digər tərəfdən bütün faciəli nəticəsinə baxmayaraq, bu məsələ məni 
bihədd sevindirdi, qardaşıml Deməli biz tək deyilik. Ana və bacılarımızdan da 
bizim kimi düşünənlər var. Və nə qədərki "vəkili-millət" demişkən ana və 
bacılarımız lazımınca tərbiyə tapmayıb, onların doğub böyütdüyü övlad da 
bitərbiyə və avam olacaq. Və biz səy etməliyik ki, bizim ana və bacılarımız, xüsusən 
qızlarımız heç olmazsa ata evində bir lazımi tərbiyə görsünlər, oxuyub-yazmaq 
öyrənsinlər. 
Mehribanım ağa Tərlan, şəhri-Şirvanın bir qism təzəfikir şairlərindən, 
bəndənin curları da o cümlədən bir ədəb məclisi tərtib etmək xəyalına düşmüşük. 
Cənab Molla Ağa Bixud, cənab Qafar Rağib, cənab Ələkbər Qafil, cənabMolla 
Mahmud, cavanlardan Məhəmməd "Səfa" təxəllüs və qeyriləri. Bir yerdə məclis 
tərtib edib, sələflərimizin və öz əşarımızdan oxuyub fıkir mübadiləsi aparmaq, 
öyrənib-öyrətmək kimi məsələlərlə məşğul olacayıq. Yerin məlum. Baş tutsa 
fikrimiz gözəl xəyaldır. Nəticə versə sənə yazaram. 
Dostlardan sənə bihədd salam və ehtiram. 
Müxlisin Seyyid  
fi 10 rəbi sani sənə... filan... 
__________________Milli Kitabxana_________________ 
159 
 
  
...Hekayətimizin lap əvvəlində Bəzzazbazar tacirlərindən mərhum Hacı 
Hüseynin oğullarının adını çəkdik. O zaman atadanqalma dükanı üç qardaşın 
böyüyü İsmayıl dolandırırdı. Ailədə Qara adlandırılan Məhəmməd isə hələ uşaq 
idi. Məktəbə gedirdi. Sizinlə qərarlaşdığımız kimi bir zaman Hüseynin oğlanları ilə 
tanış olacaq idik, axı bu ailənin Seyyidin taleyində, Bəzzazbazar həyatında rolu 
böyük olub, hekayətimizə bilavasitə dəxilləri vardır. Xüsusilə indi! Bu elə 
zamandır ki, artıq Məhəmməd böyüyüb, məktəbi bitirib, Şirvan bulaqlarından su 
içən cavanların bir çoxu kimi arabir şeir deməyə, qəzəl yazmaga başlayıb. Özünə 
"Səfə" təxəllüsü seçib. Yaşca Şirvan şairlərinin ən kiçiyi olsa da, şair və ziyalılar 
içərisində bəyənilir və sevilir. Qəribə taleyi var Səfanın. İndi biz Səfa və onu əhatə 
edənlərlə tanış olmaq üçün onların evinə getməliyik. İcazə verin əlinizdən tutum, 
mənə dayaq olun, bu həzin və fəci taleyin səhifələrini çevirməyə başlayaq. 
 
"BEYTÜS-SƏFA" 
 
Bir neçə gün idi ki, Xanımsoltan Məhəmməd ilə təkbətək danışmaq, İsmayılın, 
Vəlinin sözlərini ona çatdırmaq, sonbeşiyinə öyüd-nəsihət vermək istəyirdi. 
...Arvad çay süfrəsini hazırlayıb oturdu, sözlü adamlar kimi oğlunun üzünə 
baxırdı. Məhəmməd çayı icib qurtardıqdan sonra yerindən qalxmaq istədikdə ana 
qoymadı: 
-Qara, (o, uşaqlıqdan Məhəmmədi Qara adlandırırdı) sənə sözüm var, hələ bir 
otur. 
Qara Məhəmməd əyləşdi. Onun da anasından xahişi var idi. Bir neçə gün idi ki, 
bu xahişini anası vasitəsilə böyük qardaşı İsmayıla çatdırmaq istəyirdi. İndi birdən 
yadına düşmüş kimi gülümsədi: 
-N yaxşı oldu, məmə, mənim də elə sənə deyəsi sözüm var. Əvvəl sən başla... 
Arvad əlini çənəsinə apardı, sığalladı, bir qədər düşündü, elə sözlər tapmaq 
istəyirdi ki.bunlar oğlunun qəlbinə dəyməsin: "Hələ lap uşaqdı axı, kövrəkdi, atasız 
böyütmüşəm yetimimi. Sağır kimi şeydi, necə deyim ki, qəlbinə dəyməyim?" – 
deyə düşündü. Sonra qət etdi: 
-Oğul, səndən qulağıma hərdənbir xoşagəlməz şeylər deyir! Axı sən mənim 
istəkli balamsan. Gərək elə eləyəsən ki, mənim də zəhmətim hədər getməsin... 
Məhəmmədin üzü ciddiləşdi: 
-Nə olub ki, məmə? 
  
__________________Milli Kitabxana_________________ 
160 
 
-Can məmə, İsmayıl da, Vəli də deyirlər ki, dükəndə əməlli işə yapışmırsan, 
irağ-irağ veyillənirsən. Sən qardaşlarından incimə, onlar səni istəyib deyirlər. 
-Neynəyim, məmə, axı bu alış-verişdən heç xoşum gəlmir, heç ürəyimə yatmır. 
Gərək elə hamı tacir olar? Atam, babam. Elə qardaşlarım onların yoluynan gedir, 
bəsdi. Dayı mən də gərək elə bu yolnan gedəm? Vallah, məmə, heç ürəyim tutmur 
alış-verişi! 
Ananın dodaqları əsdi, mehribanlıqla deyilən bu dəlillər qarşısında söz tapa 
bilmədi: odur ki, tuta-tutmaza dilləndi: 
-Axı, maşallah, namxuda, böyük oğlan olmusan, yaşın iyirmini addayıb, 
evlənən vaxtındı. Gərəkməz ki, bir işin başına çatı salasan? Bir sənətin ucundan 
yapışasan? - Onun səsi titrədi. Bu hal Məhəmmədə çox təsir elədi: 
-Haqlısan, məmə, neyləmək olar. İstədim, istəmədim gərək elə qardaşlarımnan 
işləyəm dükəndə. Ayrı bir sənət öyrənməyim keçdi. İndi de görüm daxı nə 
eşitmisən? 
Arvad yenə də sözünü necə başlayacağını bilmədi, duruxdu: 
-Day nə olacaq? 
Məhəmməd anasına yaxın çəkildi, onun nazik çiyinlərindən qucaqladı, lap 
uşaqlıqda olduğu kimi, üzünü onun yanaqlarına sürtdü: 
-Yox, məmə, görürəm ki, sözün hələ qurtarmayıb. De görüm dərdin nədi? Mən 
heç razı ollam ki, sən dərd çəkəsən? 
Ana. xəfifcə gülümsədi: 
-Yaxşı, qoy deyim, bir də deyirlər ki, ona-buna qoşulmusan, nə bilim hardasa 
yığışırsız, şeir-meyir deyirlər, nə deyirlər ondan oxuyursuz. Dilim-ağzım qurusun, 
hələ deyirlər çaxır içirsiz. Elə ona görə də sən evə gec qayıdanda bağrım çatlayır. 
Deyirəm görəsən hardadı,kimnəndi? Allah eləməmiş, başında nə var, kimə 
qoşulub? 
Məhəmməd sözün belə yerə gəlib çatmasına sevindi, bu vəziyyət ona istəyəcəyi 
şeyi söyləmək imkanı verirdi: 
-Can məmə, vallah, əgər özün kimlərnən oturub-durduğumu bilsən, yerdən 
göyəcən razı qalarsan. 
-Kimlərdi ki? 
-Bax, bıri Hacı Seyid -Əzim Ağa... 
Arvad diksindi, söz ürəyinə yatmışdı, bu addan, seyid-peyğəmbər övladından o 
heç bir ziyan gözləməzdi, əksinə Seyid Məhəmməd ağa ilə Kiçginə xanımın oğlu, 
bütün şəhərin "Ağa" deyib hörmət etdiyi bir adamın, onun balaca oğlu ilə oturub-
durması ananın qəlbində bir fərəh oyatdı, eyni zamanda inana da bilmədi: 
  
__________________Milli Kitabxana_________________ 
161 
 
-Bıy, cəddinə qurban olum onun, ay oğul, yəni düzün deyirsən? Qara, o sənin 
tay-tuşundu ki, oğul? O hara, sən hara? 
-Məmə, o şairdi, müəllimdi, dərs deyir. O qədər mənim kimi cavanlar gedib 
ondan elm öyrənir ki, sayı yox, hesabı yox... Mən də ondan dərs alıram... 
-Mollaxanada oxuduğun bəs eləməyib? Tacir babasan, haqq-hesabım bildin, 
day sənə nə lazımdı? 
-Bax, məmə, mollaxanada oxuduğum mənə bəs eləmir, ona görə ki, mən də şeir 
yazıram. Elə ağadan da şeir yazmaq qaydalarını öyrənirəm. Bircə bu arzuma 
toxunmayın, nə istəsəz elərəm. İndi qaldı səndən xahişim. 
-O nədi? 
-Biz bir neçə cavan şair, hər axşam yığılırıq ya Ağanın, ya bir başqamızın 
evinə, orda şeir oxuyuruq, qayda öyrənirik, təzə şeir yazırıq. Lap sənin döşünə 
düşən bir mərsiyə də yazacam, Allah qoysa, bu məhərrəmlikdə verəcəm rozexan 
Məşəd Bağıra oxuyacaq... 
Fərəhdən arvadın ürəyi atlandı: 
-Sən Allah doğru deyirsən, Qara? 
-Məməm canı... Bağışladacam dadaşımın ruhuna... 
-Allah ömrünü uzun eləsin, bala, cavan Əliəkbərə bağışlasın səni... 
-Elə cənab Əliəkbərin şənində yazacam, məmə... 
-Nə deyirəm, Allah köməyin olsun... 
-İndi istəyirsən ki, axşamlar evə gec gəlməyim, həmişə də, gündüz - bazarda 
qardaşlarımın, gecə də sənin gözünün qabağında olum, onda izin ver, bizim evdə 
yığışaq. Bu da bircə xahişimdi ki, İsmayıla de, razılıq versin. De ki, özü də istəsə 
gəlib oturax, şerə, elmdən, ədəbdən danışılan söhbətlərə qulaq asar... 
-Yaxşı, Ağa özü də bizə gələcək? 
-Bəs necə? 
-Amma heç inanmağım gəlmir ki, o yerdə kişi, o hürmətdə adam sənə baş 
qoşub, uşaq-muşağa qoşula... Bir də ondan bəzən elə sözlər danışırlar ki... Guya 
şəhərin mütəşəxxis adamlarına, mollalarına, dəyən söz qoşur... 
Məhəmməd gülümsədi: 
-Sən Ağanı tanımırsan, məmə! O elə gözəl adamdı ki, elə yaxşı insandı ki!.. 
Sən deyilənlərə qulaq vermə! Onun haqqında kim nə desə,inanma, düşmən 
qayırmasıdı! O hər kimə söz qoşursa, acıqları tutur,özü də təkcə pis adamları, 
zalımları, yetim malı yeyənləri, yalandan 
  
__________________Milli Kitabxana_________________ 
162 
 
özünü ruhani göstərənləri biyabır eləyir... Onlar da arada-bərədə Ağanın 
dalınca danışırlar... Hə, nə deyirsən, ana, razısan? Gələr, özüm qulluğunda durram, 
onda qapının dalından baxarsan, lap istəsən qulaq da asarsan! Görərsən biz cavan 
şairlərə necə nəsihətlər eləyir: Deyir: elm oxuyun, kamallı, ədəbli olun, 
məzlumlara rəhm eləyin, heç kəsi aldatmayın... 
Bütün bunlar ananın ürəyindən olan sözlər idi. Həm də Qara həmişə gözü 
önündə olacaq, hər gecə ondan sarı nigarançılıqdan yuxusu ərşə çəkilməyəcək... 
Söhbət ananı sakitləşdirdi və bir qədəər də fərəhləndirdi. "Hacı Seyid Məhəmməd 
ocağından Kiçginə xanım kimi salehə arvadın döşündən süd əmmiş adamdan 
balama ziyan gəlməz". 
-Yaxşı, Qara, mən bu gün günorta namazına gələndə İsmayılnan danışaram. 
Məhəmməd təkid elədi: 
-Yox, məmə, danışaram yox ey!.. Söz ver ki, razı salacaqsan. 
Ana qaraca balasının başını qucaqlayıb alnından öpdü: 
-Yaxşı, yaxşı, razı sallam! Amma sən də bax, sözünün üstündə dur ha! İsmayıla 
yaxşı kömək elə, o da səndən narazı olmasın. Namazını da keçirtmə bugünkü kimi. 
Di tez ol, qaç dükənə, ağrın ürəyimə, İsmayıla de ki, məməm dedi, günorta 
namazını evə gəlsin... 
Onlar bir də qucaqlaşdılar, gülə-gülə ayrıldılar... 
Əgər Xanımsoltan bu razılığın, bu qucaqlaşmanın neylə nəticələnəcəyini 
bilsəydi, diri-diri öz ətini kəsib itlərə paylar, ac canavar kimi ulayar, amma bu 
razılıq kəlməsi dilindən çıxmazdı... 
...Xanımsoltan hazırlığını gündüzdən gördü. Qaynı qızı, Qaranın göbəkkəsməsi 
Qəmzəni köməyə çağırdı, ev-eşiyi səliqəyə saldı. Onlar təmiz süpürülmüş və 
döşənmiş qonaq otağına divarboyu nimdərlər, mütəkkələr düzdülər, qatlanıb üstünə 
mələfə çəkilmiş yorğanlar saldılar. Qəmzə, Xanımsoltan əmdostunun xırda əl-ayaq 
işlərini görüb qurtarandan sonra çıxıb getdi. Qız evə bəzək verdikcə, ana, ürəyində 
onu oxşayırdı: "O gün olsun evimi sənin gəlinliyin, toyun, gərdəyin üçün bəzəyim, 
bala, Allahdan diləyim budu. Çox göbəkkəsməyə qismət olmayan baxt sizə qismət 
olub: qaraca balam dərdindən dəli-divanadı, yaxşıca bilirəm". 
Qız gedəndən sonra arvad xörək-çörək hazırlığı gördü, qonaq otağına çıxan, 
taxçanın dibindəki kiçik oyuğu bir az genişlətdi, içindəki mücrünü yana itələdi və 
pərdəni elə çəkdi ki, içəridəki hər şeyi görüb, danışanları eşidə bilsin. 
  
__________________Milli Kitabxana_________________ 
163 
 
Axşam namazından sonra evə əvvəlcə oğlanları qayıtdı. Az keçməmiş qonaqlar 
gəldi. Bunlar Seyid Əzim, Mollağa Bixud, Qafar Rağib, Ağababa Zühuri, Əliəkbər 
Qafıl, Ziya, molla Mahmud Zui idi. Qardaşlar ayaq üstə durub qonaqlara yer 
göstərir, Xorasan kürkü, əba və qəbaları, çuxaları alıb yan otağa ötürürdülər. 
Məclis yerbəyer olan kimi, ayağı sevincindən yerə dəyməyən və məclisdəkilərin ən 
cavanı olan Məhəmməd, qaynar samovarı içəri gətirdi. Otağın ayaq tərəfındə sini 
üstünə qoydu, çay dəstgahını Vəli gətirdi, qardaşlar qonaqlardan aşağı tərəfdə diz 
üstə əyləşmişdilər. Samovarın yanında isə Məhəmməd özü oturub, çay süzür və əli, 
fincanları qonaqların qarşısına düzürdü. 
Yuxarıbaşda Seyid Əzim əyləşmişdi. Onun sağ və solunda Rağib, Bixud və 
başqaları əyləşmişdi. Məclis əvvəlində adi bir qonaqlığa bənzəyirdi, çay içildi, 
ətirli mütəncəmplov yeyildi, süfrə yığıldı, hətta salavat çevirib, ev sahibinin ruhunu 
yad eləyən də oldu. Bütün bunlar sər-sahmanmı qurtarandan sonra "öz müşahidə 
məntəqəsini" tutmuş Xanımsoltanın ürəyindən idi: "Şükür sənə Xudaya, balalarım 
uşağ-muşağa, gedə-güdəyə qoşulmayıb, ağlına qurban olum, Qara, gör özünü bir 
necə yetirib ki, bu cür ağır-ağır kişilər, atası yerində adamlar onunla oturub-durur, 
sayır, evimizə gəlirlər". 
Dəstərxan yığılandan sonra ilk sözə Seyid Əzim başladı: 
-Ağaların icazəsi ile iki təklifım var... Yerbəyerdən səslər ucaldı: -Buyur, Ağa... 
-Söz cənabınındı... 
Seyid Əzim yerində doğruldu, bardaş vəziyyətini dəyişib diz üstə əyləşdi. Hər 
iki əllərini adəti üzrə dizlərinin üstünə qoyub aramla sözə başladı: 
-Təklifımin birincisi ağa İsmayıla aiddi. 
İsmayıl gözlərini Ağaya dikib nə deyəcəyini gözlədi, şair sözünə davam etdi: 
-Cavan bəradərimiz Məhəmmədin xastkarlığı və ağa İsmayılın razılığı ilə biz 
hər gecə də olmasa, həftədə bir neçə dəfə bu möhtərəm xanə sahiblərini narahat 
edəcəyik... 
-Heç bir narahatlığı yoxdu, Ağa, öz evinizdi, nə zaman buyursaz... 
-Çox sağ ol, ev yiyəsi sağ olsun. Təklifim budu ki, hər dəfə bugünkü hazırlıq 
görülməsin, əvvələn bu bizi xeyli xəcalət elər... 
Rağib, Zui, Bixud və başqaları da bu sözə səs verdilər: 
-Doğrudur, doğrudur... 
  
__________________Milli Kitabxana_________________ 
164 
 
-Birinci dəfə eyb etməz, amma həmişə... 
-Ağa düz buyurur. Çaydan başqa, başqa yığıncaqlarımızda ayrı bir hazırlıq 
görülməsin. Yoxsa narahatlıq və izafə xərcə səbəb olub xəcalət olluq və 
mehmannəvazlığınızdan artıq istifadə edə bilmərik. 
Seyid Əzim sükut hasil olmasını gözlədi və sözünə davam etdi: 
-Həm də ağa İsmayıl bizi pis öyrədər, - o gülümsədi, - mədəmiz belə ləziz 
təamlara adət elər, evdə də bunlardan istərik, verməzlər, üz tutarıq evinizə. Sədi 
rəhmətüllah buyurub ki: 
 
Mehman kərçi əzizəst və lakin çu nəfəs,  
Xəfə misazəd əgər ayədü birun nə rəvad'. 
 
-Bizim heç birimiz də ki, mehman olmaq arzusunda deyilik. Məclisdə gülüşmə 
baş verdi. Seyyid yenidən sözünə davam etdi: 
-Belə bilirəm ki, ağa İsmayıl bəradərim sözümüzə qol qoyar... İsmayıl dilləndi: 
-Necə əmr eləsəniz, elə də elərik, Ağa; təki siz narazı olmayın. Amma bizim 
üçün şərəfdi, sizin gəlməyiniz və sizə xidmət... 
-Çox əcəb! Bunu bilirəm, nəhayətdə də səndən razıyam. Demək, bu birinci 
təklifım qəbul olundu: çay vəssalam! İkinci təklifim: Ağalar! - O, məclisə göz 
gəzdirdi, hamını nəzərdən keçirdi, çox ciddi və böyük bir arzusunu söyləyəcəkdi, 
bunun üzlərdə necə əks olunacağını bilmək istəyirdi. - Bu gün çox böyük və tarixi 
gündü. Biz şeir məclisi, ədəb və ədəbiyyat məclisinin əsasını qoyuruq. Biz burda 
təzə qəzəllərimizi oxuyacağıq, böyük ustadlarımızın, bizdən əvvəl ziqiymət xəzi-
nələr qoyub gedən sələflərimizin kitablarını, divanlarıı oxuyacağıq. Bəlkə bizim bu 
məclisimiz başqa şəhərlərin şairləri üçün də ülgü olacaq. Odur ki, məclisimizə bir 
ad verməyi təklif edirəm. Məsləhətçün deyirəm: məclisimiz qəlbə-ruha qida və 
səfa verən bir mövqe olduğu üçün gəlin onu, cavan bəradərimiz Məhəmmədin 
təxəllüsü olan Səfa adı ilə adlandıraq. Onun evində yığıldığımızdan, məsələn, 
"Beytüs-Səfa" adlandıraq. Necə bilirsiniz? 
Hamı bayaqdan bəri, ilk başlanğıcın ciddiyyətini dərk etdiyindən huş-guşla 
şairi dinləyirdi. Söz bu yerə çatanda məclisdəki şairlərin üzündə bir razılıq ifadəsi 
göründü: 
-Əcəbdi... 
-Mübarəkdi... 
  
__________________Milli Kitabxana_________________ 
165 
 
- Gözəl addı... 
- Demək, ikinci təklif də razılıqla qəbul olundu. 
İsmayıl və Vəli dönüb qardaşlarına baxdılar. Məclisin ayağında oturmuş 
Məhəmmədin üzündə sevinci görmək olmurdu; onun qarayanız siması elə 
qızarmışdı ki, bilmək olmurdu, utanır ya sevinir. 
Seyid Əzim isə deyirdi: 
-İndi isə gəlin ilk şeir məclisimizi böyük sələfımiz və həmvətənimiz Xaqaninin 
"Xərabehayi-Mədain"ini oxumaqla başlayaq,sonra ustadi-qəzəl Füzulidən bir qəzəl 
seçib, gəlen məclisimizdə ona yazdığımız nəzirəni oxuyarıq. Bundan başqa gələn 
məclis üçün hərəmiz öz təklifimizi söylərik: həftədə neçə dəfə yığışırıq, nə 
oxuyuruq, zəmanəmizin hansı tanınmış şairinə məclisimiz haqqında xəbər yazırıq 
və onlarla nə kimi əlaqə saxlayırıq... 
...İlk məclis şurlu keçdi. - "Xərabəhayi-Mədain"dən oxunan parçalar nəsrən 
tərcümə və təhlil olundu, nəzirə üçün Füzulidən qəzəl seçildi. 
...Taxçanın o biri tərəfındə çətin başa düşdüyü söhbətləri mürgü döyə-döyə 
dinləyən Xanımsoltan bir ara anlamadığı dildə oxunan şeri mərsiyə hesab edib 
doluxsunmuş, ağlamış, mənasını eşidəndə "qəbrin nurnan dolsun, a bunu yazan" 
demiş, sonra da rəhmətlik əri Hüseyni xatırlamışdı: "Ay rəhmətlik, tez köçdün 
dünyadan, görmədin balalarının bu ağ gününü, Allah ruhunu şad eləsin, ay 
behiştlik. Mən ki, səndən bir ağır söz eşidib, acı yumruğ yeməmişəm. Elə 
maşallah, namxuda, balaların da özün kimidi, torpağın sanı yaşasınlar, yerində bər-
qərar olsunlar, ay Hüseyin" - demiş və yorğun qadın məclisin axırına doğru artıq 
şirin yuxuya getmişdi. Bu gecə onun ana ürəyini narahat eləyən heç bir səbəb yox 
idi. Balaları möhtərəm ağsaqqalların məclisində, öz evində, qulağının dibində, 
səhih-salim idilər. 
...Gece şairlər evlerinə dağılışanda yerə ilk qar düşmüşdü. Quru kolların üstunə 
nazik qar tütəmişdi. Təzəcə çıxan bədirlənmiş ayın soyuq işığında quru kollar incə 
ağ çiçəklər açmış kimi görünürdu... 
...Onlar Cavadla birlikdə Bəzzazbazar başındakı nəhəng daşın üstündə, ağac 
altında oturub söhbət edirdilər. Cavad ona Abid əfəndidən danışırdı... 
-Qardaş, səni and verirəm mabeynimizdə olan dostluğa, mənə düzünü danış, 
yoxsa bilirsən ki, burda məzhəb ayrılığı, təriqət ayrılığı olduğu üçün bir kəlmə də 
yalanı olmasın gərək. 
Cin Cavadın daima qığılcımlar oynayan gözlərinə dərin bir kədər qondu:  
  
__________________Milli Kitabxana_________________ 
166 
 
-Heç gözləməzdim, Ağa! Məgər mən səni bəlaya salan işə iqdam elərəm?.. 
Mən ölümümə razı ollam, amma sənin ayağına daş dəyməsinə yox!.. Düzü budur 
ki, sənə danışdım, özüm öz gözlərimnən görmüşəm. Sarı Balarəhim əfəndinin 
oğluynan getmişdim. Üstümdə bir cüzvi dəyişiklik elədik. Məni də müridliyə qəbul 
eləyən kimi qələmə verib apardı. Şıxın qulluğuna, axşamçağı... Sonra da daha nə 
deyim,sən demə hər gecə yazıq, binəva, başı qəflətdə piylənən kəndlilər;təzə "pir 
çıxıb, şıx çıxıb" deyənlər, hər təzə pirdən, şıxdan ümid gözləyənlər arvadlarının, 
qızlarının əlindən tutub gətirirlərmiş o xarabaya... Dəsgahdı din adına! Nə deyim 
sənə?!. 
Şairi həyəcan qaplamışdı: 
-İncimə, Cavad! Mən sənin sədaqətinə əminəm, mənə qürbətüvü də bilirəm, 
billah! Amma başqa şey olsa, şübhə eləməzdim. Burda gərək səndən də ən səhih 
xəbəri öyrənəm. Mənə bu barədə də çoxları danışıb, lap əvvəl əldə Qırmızı Qulam 
danışdı, ondan sonra da Hacı Qədir... Daxı əməlli xatirimdə qalmayıb, deyəsən, 
cənab İsgəndər bəy də, cənab Mahmud ağa məclisində baməzə bir şəkildə bu 
qəziyyəni nağıl elədi... Bəli, yazıq millət, bədbəxt camaat... 
- Elədi, bədbəxt camaat! Özü də sən ölməyəsən, Ağa, özüm ölüm, bir dənə də 
dövlətmənd kişinin arvadı-qızı ora qədəm qoymur. Qoymazlar da gəlsin! Özləri isə 
gəlirlər! Fırıldağın elə yekəliyi də ondadı ki, hər şeyə inanan fəqir-füqəranı, din-
Allah adı ilə tovlayıb yoldan çıxarır, əxlaqlarını pozurlar. 
-Neynəmək olar? Cavad, özün bilirsən ki, mən həcvi tövbə eləmişəm. Heç 
iqdam eləməzdim, əgər bu qəziyyə məni belə götürməsəydi... Nəysə, salamat qal... 
-Xoşluqla... Allaha ismarladım səni, Ağa! Bilirəm ki, düşmənlərin birə-beş 
artacaq... 
Seyyidin gözlərində qəzəb qarışıq incə bir kinayə qığılcımı yandı: 
-Düşmən bir olsa dəfini asandır eyləmək!.. Heç nəyim yoxdursa da, bu 
matahım boldu... Bir neçə qəvi qəhrəmana çatar düşmənim... 
Şair Səfı demişkən: 
 
Əğyar cövrü, el sitəmni, yar təhnəsi - 
Bəh-bəh yaxşı əppəyimiz batdı bala ha!.. 
Şair ürəyində yeni həcvinin hədəfini düşünə-düşünə dostu ilə təmənləşib 
ayrıldı. Cavad uzaqlaşan şairin ardınca baxa-baxa düşünürdü: 
  
__________________Milli Kitabxana_________________ 
167 
 
 
-Allah varsa, qoy səni bəlalərdən hifz eyləsin, Ağa! Bu ucsuz-bucaqsız 
göylərdə bir qüvvət varsa, o səni atılan daşlardan qorumalıdır! Axı sən elə onun 
"xəlq" elədiklərinin dərdini çəkirsən, xəlq elədikləri də səni daşa tutur. Qərəz, 
qəribə taleyi var Ağanın... Lap molla demişkən, nəüzbillah peyğəmbər sələvatullah 
kimi!.. Sözlərini o kəslərə deyir ki, ona qulaq asmırlar. Bu, bütün peyğəmbərlərin 
nəsibidir... 
Elə sən də maarifın bu əsrdə bu xütteyi-Şirvanda peyğəmbərisən... 
...Şair isə həcvin ilk misralarını pıçıldaya-pıçıldaya evə tələsirdi ki, çay suları 
kimi rəvan-rəvan axan bu beytləri unutmasın, kağıza köçürsün: 
 
Eyyühənnas, bilin, türfə rəvayətdir bu...  
Nə riyadır bu, nə böhtan, nə zərafətdiı bu...  
...Şəhrdə vaqe olan əsli hekayətdir bu... 
 
Həcv bazara ildırım sürətilə yayıldı, bomba kimi partladı... Aləm bir-birinə 
qarışdı... Ağız deyəni qulaq eşitmirdi. Küçə mirzələrinin, az-küç savadı olan bütün 
baqqalların əlində qələm, qələmdan və kağız vardı, hamı həcvin üzünü ya 
köçürtdüriir, ya köçürürdü... 
-Cəddinə qurban olduğum, nə deyib!.. 
-Kişi, sən öləsən, meyitüvü görüm, heç bu ömər uşaqlarını belə biyabır eləmək 
olmazdı ki, canına qurban olduğum eləyib... 
-O it uşağına o da azdı... Heydəri-kərrarın Zülfüqarı vursun onların belindən... 
-Sarıtorpaqlılar Hacımövli bulağından su veriblər Ağaya, vergidi kişininki... 
-Əşi, yoxsa lap azıb yoldan cıxıblar, nə din tanıyırlar, nə məzhəb... 
-Bura bax, çox da müştaq olmayın, ondan elə şey?.. Özü elə səhərdən 
axşamacan sünnü cahıllarıynan oturub durur... 
-Kişi, dayı səni də vaxtında həcv eləyib diyə, aləm aşkar şeyi danmayacaqsan 
ki?.. Bir qulaq ver: 
 
Var ona eylə müridlər ki, onu şah bilir,  
Bəzilər nəhs üzün mehr sanır, mah bilir,  
Bəzilər dərgəhini həqqə gedən rah bilir,  
Bəzi də var ki, şeyxin özün Allah bilir,  
Qəsəm ol xaliqə kim, eyni zəlalətdir bu... 
 
Daxı bundan artıq nə istəyirsən?.. 
  
__________________Milli Kitabxana_________________ 
168 
 
- Bəri ver görüm... - Hacı kişi həcvi alıb oxuyur, əvvəlcə maraqla, sonra acı bir 
təbəssümlə və nəhayət, nə isə tapmış kimi qələbə ilə qalib nəzərlərini müsahibinə, 
Ağanın xeyirxahlarından birinə, amma şiəlik pərəstişkarına tutub deyir: 
-Elə odu ki, qulaqlarun da bir qarış uzanıb da!.. Bəs bu nədi, neyşə 
görməmisən, atam? Heç o namərbutdan Allah bəndəsinin, Əli siəsinin iyi də 
gəlmir! Bir qulaq as, aç qulağuvu mən oxuyum indi də sən eşit: 
 
Şiə məzhəbləri rüsvay eləmişdi babi,  
Sünnüdən həm dəxi bir şeyx çıxıb qüllabi, 
 
Əşhədənbillah o nə sünnüdü, nə babidi, nə şayıdı... Mollanıdı... 
...Dükanlardan, meydanlardan qəhqəhələr göyə sovrulurdu. Məsələnin əslini 
anlayanlar isə həcvə tamamilə başqa bir məna və əhəmiyyət verirdilər: 
-Afərin, Ağa qiyamət eləyib, vallah, hərçənd zəhləm həcvdən gedir və bunu 
Şərq şerinə və Şərq şairlərinə qüsur hesab eləyirəm, amma Abid əfəndi kimisini 
başqa cür aradan götürmək olmazdı... Məhz belə lazım idi... 
-Qardaş, yoxsa bu şarlatanları necə aşkara çıxardasan axı... Əlac elə bunadı ki, 
Ağa da həcv eləyib... 
-Lap yerinde eləyib! Din donu geymiş bu fırıldaqçılar xalqın əhli-əyalını, 
namusunu bədnam eləyib, yoldan çıxarırlar, hamısına da şeriət adı, din adı 
qoyurlar... Belə də din olar? Bunların başına dəysin bu müridbazlıq... 
-Bu rüsvayçılıqdan sonra heç kəs arvad-uşağının əlindən tutub belə məclisə 
getməz, Ağa yaxşı eləyib! Yoxsa nəsihət yolu ilə etiqad eləyənləri bu 
firıldaqçılarıq çəngindən qurtarmaq olmazdı... 
Bunları kimin: yeni sünnü və ya şiə cavanlarının dediyi məlum deyildir, çünki 
bu nöqtədə ziyalı gənclərin hamısı birləşirdi. Hamısı, dost da, düşmən də, Ağaya 
münasibəti yaxşı olan da, olmayan da bu fıkirdə idi ki, həcv yerində və vaxtında 
yazılıb... Bu günlərdə bazarda mürid-mürşid adı çəkən yox idi... 
Həcv dillərdə, əllərdə gəzirdi, evləri, məclisləri dolaşırdı. Qırmızı Qulamın 
bazarı rəvac idi: üzünü köçürtdüyü, bir neçə nüsxəsini çıxartdığı "Abid əfəndi 
həcvini" karvançılar vasitəsilə şəhərbəşəhər, diyar-bədiyar yollayır və dost-
aşnalarının xidmətinə çatdırır, riyakarlara nifrət edən adamları tapıb onlara 
göndərirdi. Qırmızı Qulam özü də bil- 
  
__________________Milli Kitabxana_________________ 
169 
 
mədən, bu günlərdə ruhaniliyin ifşasına əməlli-başlı xidmət etmiş, bir neçə 
xırda təkyənin bağlanmasına, bir neçə molla, mürid və əfəndinin bazarının 
kasadlaşmasına səbəb olan həcvin görülməmiş bir sürətlə yayılmasına zəmin 
yaratmışdı. 
...Şairin başı üzərində qara buludlar gəzirdi. İlk coşqun həyəcanlı günlər sürətlə 
keçdi, həcvi oxuyan qaragüruh onun mənasını, dərin əhəmiyyətini, dinə çaldığı 
zərbənın gücünü indi-indi anlamağa başladı və ayıldı. 
Birinci günlərdə onlar həcvin məhz sünnilər, əfəndilər, mürid-mürşidlər 
əleyhinə yazıldığını düşünmüş, sadəlövhlərin səsinə qoşulmuşdular. Lakin getdikcə 
həyəcan soyuyur və əsil dindarlar başa düşürdü ki, həcv təkcə Abid əfəndini deyil, 
ümumiyyətlə bütün təriqətləri ifşa edir, həm də çox gülünc vəziyyətə salır, dinin 
kökünə balta çalır. Bu yerdə şairin düşmənləri əbədi birləşdilər. İndi onlar üçün 
məhz dini ifşa edən şair mövcud idi. İndi onlar bir az müddətə olsa da sünni-şiə 
olduqlarını yada salmadan məhz kinləri, şairə qəzəbləri ilə birləşdilər. 
Molla Qurbanqulu, Qapaqlı və Alışın köhnə qəzəbləri yenidən canlanmağa 
başladı. Əslində onlar hec bir an da olsun şairə uymamış, onun təsirinə düşməmiş, 
sadəcə qınlarına çəkilmişdilər. Amma indi qaragüruh ayıldıqca onlar da 
qınlarından çıxıb, fəaliyyətə başlayırdılar. Bu fəaliyyət Abid əfəndinin 
tərəfdarlarını öz tərəflərinə çəkməkdən ibarət oldu. Məşədi Alış köhnə quldur 
dostlarının vasitəsilə Abid əfəndi müridlərindən bir neçəsini ələ gətirdi... 
Dəstə şairi bazara çatmamış haqladı... Bunlar gözləri qanla dolmuş bir neçə 
cavandan ibarət idi... Bəzisinin əlində dəyənək, bəzisininkində çomaq və ya tupruq 
var idi. Cavanlar əsasən Şıxlar və ona simsar kəndlərdən gəlmə idilər, amma 
içərisində Şamaxı gənclərindən də bir neçəsi gözə çarpırdı. Dəstə on-on beşə yaxın 
adamdan ibarət idi... Bir-iki nəfəri nisbətən geyimli-kecimli görünsə də, əksəriyyəti 
yamaqlı çuxa, evdə toxunma dəvəyunu geymə və "müsəlmanı" tumanlı, beli ya 
qatma, ya da çit qurşaqlı filqəra idi. Elə geyimlərindən və davranışlarmdan da 
görünürdü ki, bunlar nə isə bir küyə düşüb gəliblər. Yoxsa bunların heç birisi nə 
qoçu, nə qolu zorlu hampa, nə də bazar bəlası kəsilmiş avara cavanlar deyildilər. 
İçlərindən birisi başçıya bənzəyirdi və duruxa-duruxa irəliləyən cavanlara belə 
görünürdü ki, o başçılıq edir, göstəriş verirdi. Cavanlar da onun dediklərini, daha 
doğrusu işarələrini sözsüz yerinə yetirirdilər. 
- Hə, sərvaxt olun, indilərdə bura gələcəy, öyrənmişəm... 
  
__________________Milli Kitabxana_________________ 
170 
 
Birdən şair bayaqdan bəri qarabaqara onu izləyən cavanı tanıdı. Bu qapaqlının 
dükanda işlətdiyi "gədə" idi. Ağasının tapşırığı ilə şərbafların darvazası tərəfdən 
enən şairi qaragüruha göstərdi: 
-O di, ey, gəlir... 
...Və aradan çıxdı. Bu Qapaqlının Tərlandan sonra dükanda işlətdiyi "gedə" idi. 
Ağasının tapşırığı ilə bir neçə gün idi münasib fürsət axtarırdı ki, çoxdan bəri 
Qapaqlıya qənim kəsilmiş şairi, Abid əfəndinin müridlərinin əlinə versin. Mənafe 
uzlaşdığı yerde sünni-şiə yaddan çıxmış, Qapaqlı öz sünni "həmkarları – tacirlərlə" 
sözləşmiş və şairə bir "dərs verdirməyi" qərarlaşdırmışdılar. Bu işə həm məhəllə 
mollası Qurbanqulu, həm də Abid əfəndi gizli fitva - razılıq vermişdilər. Sonralar 
şair, Cin Cavad və Mahmud ağa ilə seyrlərində bu hadisələri xatırlayanda Cavad 
gülərək demişdi: 
- Pah atonnan, Ağanın düşmənləri də Ağa ilə düşmançılıq elə-yendə sünni-şiə 
təəssübü ortadan götürülür.., Neynəyəsən, kişinin bədi də "xeyirə" çevrilir, güc 
deyil ki... 
...Ağa cavanları görəndə əvvəl əhəmiyyət vermədi, amma nə isə bir hissi  
qəbləlvüqu onun nəzərini gənclərə cəlb elədi. Bu, bəlkə də, elə ondan irəli gəldi ki, 
Ağa zahirindən dərhal ayırd elədiyi sünni-şiə cavanları bir yerdə görməyinə həm 
təəccüb eləmiş, həm də sevinmişdi. Hər nə idisə o gənclərin yanından keçərkən 
dodaqlarına bir təbəssüm qonmuşdu. Az qalmışdı ki, dəstənin yanından ötsün də... 
Birdən dəstənin ayağında, cavanlardan xeyli aralı, gözünə Məşədi Alış dəyən kimi 
oldu... "Bəlkə, bu mənə belə gəldi, amma elə bildim ki, Alışı gördüm, elə o da 
məni gordü. Nəzərlərimiz toqquşan kimi, elə bil Alışın gözündə Adəmə dəğdəğə 
verən şeytanın gözündəki hiylə parıldadı, həmin saat da Şərbafların mülkünün 
dalısına keçdi". Sonralar hadisəni nəql eləyəndə şair belə izahat verirdi. Doğrudan 
da Məşədi Alış qaragüruhçu fanatik cavanları, Abid əfəndinin müridlərini irəli 
verib özü Şərbaflar mülkünün arxasına keçdi, çünki nə o, əvvəlki Alış, nə də Ağa 
əvvəlki sütül, kimsəsiz cavan deyildi. İndi o, Şirvanın maarifpərvər ziyalıları 
içərisində birinci yerdə duran, hökumətin də tanıdığı Hacı Seyid Əzim Şirvani idi 
və bu ad çoxlarını titrədirdi. 
...Cavanlar isə qarsılarındakının kimliyini nə tanıyır, nə də bilirdilər. Onlara 
belə demişdilər: "Bir dinsiz, yolsuz cızmaqaraçı peyda olub, cənab Abid əfəndi ilə 
düşmənçiliyi var, ona həcv yazıb, biyabır eləyib, bu bəs deyil, hələ sizin də ana-
bacınızı, elin qız-gəlinini Abid əfəndiyə yazdığı həcvə salıb, masqaraya qoyub, 
onun qanı halaldır". Savadsız, 
  
__________________Milli Kitabxana_________________ 
171 
 
beyniqan cavanlar bu təşvişin qarşısında dura bilməmişdilər. "Elə ona görə də 
el Abid əfəndini kənddən qovdu, təkyəsin dağıtdı, din əldən gedir"... Bu kimi 
qızışdırıcı sözlər bir tərəfdən fanatik, digər tərəfdən isə pozğun tamaşalar əlindən 
çıxan bərzə gəncləri özündən çıxartmışdı. Onlar fitnə yuvasının dağılmasına 
sevinmək əvəzinə, əksinə, buna səbəb olan şairi məhv etmək istəyirdilər... 
-Budur, lənətlik özüdür... 
-Adə, bu? Qoy vurum əngini əzim getsin... 
-Yox, sən öləsən, qoymaram, gərək din yolunda özüm qurban gedəm... 
-Ay uşaq, tez olun, duyuq düşən olar... 
Qaragüruh fıkirləşməyə, nə olduğunu anlamağa macal tapmamış şairi dövrəyə 
aldı və ağır-ağır Şərbafların mülkünün dalına sıxışdırmağa başladı... Ağanın əlində 
bircə dəyənək və ya əl ağacı olsaydı, bəlkə də müqavimət göstərərdi, indi isə 
bunların kimliyini anlayır, yalnız dillə yola gətirməyə çalışırdı. 
-Axı günahım, taxsırım nədi, uşaqlar? 
-Abid əfəndiyə o həzliyyatı sən yazmısan? 
-Aton yerində mömin kişini sən rüsvay eləmisən? 
-Arvad-uşağımızı, ana-bacımızı sən masqaraya qoymusan? 
Halqa daraldıqca Ağa boğulurdu. Nəfəsi kəsilməyə başlayırdı. Bir yandan 
qəzəb, bir yandan nadantara acıması onu təngitmişdi. Qara əllər bədəninə 
uzandıqca bu təəssüf hissi ona qalib gəlirdi; özünü saxlaya bilmirdi: 
-Ay nadan bala, mən sizin namusunuzu masqaraya qoyanları biyabır 
eləmişəm... 
-Aadə, bu hələ danışır da? Vurun!.. 
-Dağılışın, nadanlar... Neynəyirsiz, köpək uşaqları?!! 
Hamı göy gurultusu kimi səslənən bu nidaya tərəf döndü. Uryadnik Kərim bəy 
tam rəsmi geyimində at üstündə, əlindəki qamçı ilə onları hədələyirdi. O, qamçını 
papağı başından düsmüş bir müridin qır tölcülmüş Bakı səkisi kimi parıldayan 
başına endirdi. Müridin ufultusu eşidilmədi, yalnız əllərini uzun birçəkli, lakin 
ortadan təmiz qırxılmış başına apardı. Bu dəfə qamçı onun əllərini yandırdı. 
Qaragüruhun çoxu ömründə uryadnik görməmiş kəndlilər idi. Kərim bəyin zər 
paqonlu, qızıl düyməli hərbi paltarı onlara elə qəribə, qorxunc təsir elədi ki, bir 
neçəsi bunun padşahın özü olduğunu və Ağaya köməyə gəldiyini zənn eləyib 
daban aldı. Bir-ikisi diz çöküb yeri öpməyə başladı. Seyid Əzim 
  
__________________Milli Kitabxana_________________ 
172 
 
Şərbaflar mülkünün dal divarına söykəndiyi halda, meydanda tək qaldı. O, 
vəziyyətin gülünclüyünü görüb bir an əvvəlki təhlükəni unutdu, gülümsədi: 
-Cənab Kərim bəy, mölüm vurma! Axı bu bədbəxtlərin başı nədən çıxır ki? 
Nədən bilsinlər ki, mən elə onların öz namusunu fikirləşmişəm, Abid əfəndini həcv 
eləyəndə... Mölüm vurma!.. Amma Allah  səni nə yerində yetirdi'? Yoxsa bu 
bədbəxtlər məni deyəsən axı o dünyalıq eləyəcəkdilər... Mölüm vurma, vurmalılar 
burda yoxdu... 
 
Bu gün Məşədi Qulam Sarvan Kərbəlayı Vəlinin bir neçə gün əvvəl şəhərə 
daxil olduğunu eşitmiş, dəmə-dəm yolunu gözləyir, dükanından çox da uzağa 
getmirdi. Günorta azanını eşidəndə Məşədi Qulam sübh dəstəmazını təzələmək 
üçün lüləyini götürüb, dükanın arxasına keçdi. Azanın səsinə həmahəng təkbir 
deyə-deyə dəstəmaz aldı. Qayıdıb canamazını dükanın ortasına sərdi. Canamazını 
açıb üzünü qibləyə çevirdi və Allahına ibadətə başladı. Qırmızı Məşədi Qulam 
namazdan fariğ olmamış, kiminsə dükana daxil olduğunu hiss etdi. Son duasını 
bitirənəcən dönmədən, başının işarəsilə gələnin salamını aldı. Əllərini qaziyəl-
hacata tutub namazın son sözlərini dedi və salavat çevirib geri döndükdə, dükana 
girənin Sarvan Kərbəlayı Vəli olduğunu gördü. Gülümsədi: 
-Ya Allah, ya Allah, xoş gəlib səfa gətirmisən, Kərbəlayı, səfər səlamətdir 
inşallah?.. 
-Şükür Xudaya, salamətlikdir. 
-Buyur, bura buyur, Kərbəlayı, - deyə o, qonağa yer göstərib dükanın qapısına 
çıxdı. Ucadan, qonşu çayçı Əlmuxtarın şəyirdi Rəzini səslədi: 
-Aaadə, Rəzi, aadə... 
-Bəli, Məşədi! 
-Aadə, bizə bir çaydan məxməri... i... 
-Baş üstə, Məşədi, bu saat... 
O, Rəzinin səsini eşidir, üzünü görmürdü. Sonra içəri qayıtdı; qonağın yanında 
döşəkçənin üstə diz çökdü: 
-Buyuracaqsan, Kərbəlayı, getdiyin yerlərdən, gördüyündən... 
necə deyərlər, yediyin-içdiyin sənin olsun, gördüyündən danış. 
Kərbəlayı Vəli hər iki əlini təravətli qara saqqalına çəkdi, vird oxurmuş kimi 
"bəli-bəli" deyib dodaqlarını tərpətdi. O, Məşədi Qulama bələd idi. Axşamacan 
dükandan çıxa bilməyəcək, uzaq ellərdə görüb-eşitdiklərini nəql etməli olacaq, 
xörəyini də həmişəki kimi Məşədi ilə 
  
__________________Milli Kitabxana_________________ 
173 
 
yeyəcəkdi. Neçə illərin aşinalığı sarvan Kərbəlayı Vəli ilə Qırmızı Qulam arasında 
belə bir yaxınlıq yaratmışdı. Yalnız bütün bilib-eşitdiklərini nəql etdikdən sonra, 
Məşədi Qulam ona yeni əsərlərdən danışacaq, yoxsa heç sövdələşməyəcək, bir 
vərəq belə göstərməyəcəkdi. Heç beş dəqiqə keçməmiş, çayçı Əlmuxtarın şəyirdi 
Rəzi qapıda göründü. O, arıq, ortaboylu bir gənc idi. 15-16 yaşı olardı. Qara 
birçəkləri vardı. Ülgüclə tən ortadan qırxılmış başına ağ sap işləməli ucuz-bəsər 
araqçın qoymuşdu. Şilə köynəyinin və qara çadra şalvarının önünə ağ bezdən 
döşlük bağlamışdı. Oğlanın əlində zərif işləməli sinidə iki armudu stəkan, bir də ağ 
çaydan vardı. Xırda doğranmış qənd mis camın içinə yığılmışdı. Cam və sininin 
parıltısı göz qamaşdırırdı. Oğlan qapıya çatcağın ədəblə salam verdi. 
-Əleykəssalam, bala, gəl bəri... 
Rəzi dükanın ortasına irəlilədi. 
Dükan divarının küncünü müxtəlif meşin, papyemaşe cildə tutulmuş qalın və nazik 
kitablar yığılmış qəfəsələr, rəflər tuturdu; yerə xalça salınmış, nimdər və 
mütəkkələr qoyulmuşdu. Qulam və Kərbəlayı Vəli döşəkçələrin üstə oturub, çit 
üzlü mütəkkələrə dirsəklənmişdilər. Rəzi onlara yaxınlaşdı, bir addım məsafə 
qatanda ədəblə diz çökdü, sinini kişilərin qarşısında yerə qoydu. Başını qaldırıb 
onların üzünə baxmadan dedi: 
-Nuş olsun, ağalar! 
-Sağ ol, oğul! - deyə Kərbəlayı Vəli əlini cibinə aparmaq istədi. 
-Vallah, qoymaram, bu nə işdir, Kərbəlayı, mənim bir stəkan çaya gücüm 
çatmır məgər? 
-Xeyr, Məşədi, qərəzim çay pulu vermək deyil, bu səfərdə yola çıxanda, sübh 
əzanında qabağıma ən əvvəl Rəzi bala çıxıb, üzü mənə düşüb, xeyirli olub, 
səfərimdən xeyir görmüşəm, əhd eləmişdim qayıdanda ona birrus onşahılığı 
verəm.., 
Məşədi Qulamın əlləri sustaldı: 
-O başqa məsələ, dogrudan da Rəzinin üzü yüngüldü, ayağı da düşərgəlidi; elə 
Əlmuxtar dadaş da deyir ki, o dükənə gələndən işim rəvac tapıb, Allah cavan 
Əliəkbərə bağışlasın, özü də yaxşı, qulluqbaz uşaqdı. 
Qulam kişi danışdıqca Kərbəlayı Vəli cibindən qırmızı qanovuzdan tikilmiş, 
ağzı və qaidəsi qızılı bafta ilə bəzədilmiş pul kisəsini çıxartdı, qaytanı çəkib açdı və 
parlaq bir pul çıxarıb Rəziyə uzatdı. Rəzi bir Qulama bir də özünə uzanan ələ baxıb 
bir an durdu, dükan sahibinin gözündə hiddət görməyib əyildi, əli öpdü və pulu 
aldı: 
  
__________________Milli Kitabxana_________________ 
174 
 
-Mərhəmətüvüz artıq, ağa, Allah cibivüzə bərəkət versin.Sonra 
qalxdı,minnətdarlığım bildirən yaşarmış gözlərilə bir də kişiyə təşəkkür edib 
dükanı tərk etdi. 
Dostlar tək qaldılar. 
Axşam azanına az qalmış xəbər-ətər qurtardı. Kitab sövdası araya gəldi. 
-Kərbəlayı, sənə Ağanın bir neçə qəzəlinin üzünü yazdırtmışam,xoşnəvis Molla 
Qulu ağa öz dəst-xəttilə yazıb. 
Kişi bunları deyə-deyə yeni yazılan rəflərdən götürüb Kərbəlayı Vəliyə təqdim 
edirdi. Sövda qurtarana yaxın Qırmızı Məşədi Qulam durdu, dükanın qapısından 
çölə baxdı, yaxında heç kəsi görməyəndə təkliklərinə əmin oldu və geri qayıdıb 
qalın cildli bir kitabın arasından dəftərçə şəklinə salınmış bir neçə yazılı vərəq 
çıxartdı: 
-Bilirəm həcvə meylin çox deyil, amma bu çox əcib şeydi, tarixdi,dedim 
bəlkə... 
O çətinlik çəkirdi... 
-Kimədi? 
-Qarabağ xanı Mehdiqulu xanın kəriməsinə... Abdullah bəy Asi yazdığıdı... 
Kərbəlayı Vəli yazını ötəri gözdən keçircək qaşları düyünləndi: 
-Necə? Natəvana? O bədbəxt anaya? Ar olsun onlara, ar Məşədi,öz aramızda, 
sənə Qırmızı deyillər, amma mən sənə indi qırmızıca bir söz deyim: heç sən özün 
də düz iş görmürsən, onlar bir qələtdi eləyib, sən niyə yayırsan kişi, özün şeir 
xiridarı ola-ola bu əbləh cəfəngiyatı satırsan, yayılır aləmə? Mabeynimizdəki 
sədaqət haqqı, heç səndən gözləməzdim bunu, kişi! 
Qırmızı Qulam pərt oldu. Söz tapmaqda çətinlik çəkdi: 
-Kərbəlayı, getdiyin beyt haqqı, dilim kəlməyə gəlməsin əgəm yalan 
deyirəmsə, tək bircəsini Qapaqlı Hacı Əsədə vermişəm, deyir verib bazarda 
qarabağlı Hacı İsrafılə o da aparıb Ağaya "Beytüs-Səfa"da oxuyub. Üzümü 
sürtdüyüm qəriblər ağası qərib imam Rizanın zirehinə and olsun ki, doğru 
sözümdü. Tək bircə nüsxədi, sənə göstərdim... inan! 
Kərbəlayı Vəli pərt halda qalxdı: 
-Hər nəsə keçib, amma cırtulla getsin, zənən xeylağını el içində dilə-dişə 
salmaq heç kişilikdən deyil, heç Allaha da xoş getməz, ar olsun o Qarabağ 
şairlərinə... Qərəz səlamət qal. Xudahafız! 
Məşədi Qulam əlindəki nazik dəftərçə ilə dükanın içində tək qaldı. O, 
Kərbəlayı Vəli ilə dostluğuna sədəmə toxunmasını istəmirdi. Xəca- 
  
__________________Milli Kitabxana_________________ 
175 
 
lətdən kişini ötürməyə də çıxa bilmədi. Elə bil əlindəkinin murdar bir şey 
olduğunu Kərbəlayı Vəlidən eşidəndən sonra dərk etmişdi. 
Axşam düşürdü, azançı onu şam namazına dəvət edirdi. Lakin Qırmızı Qulamın 
dodaqları təkbir demirdi. O böhtan içində dayanıb qalmışdı. 
...Bu gün Ağa məclisə çox bikef gəlmişdi. Məclis üzvləri səbəbini bilirdilər. 
Qaladan gəlmiş həcvi hamı oxumuşdu. Şair adına yaraşmayan bu işdən hamısı pərt 
idi. Onlar həcv oxumuş, özləri də dönə-dönə, haqlı-haqsız kiməsə həcv qoşmuş və 
düşmənlərinə Şərq ədəbiyyatında yayılmış bu növ "nəzmlə" cavablar vermişdilər. 
Lakin Qaladan gələn həcv bunların heç birisinə bənzəmirdi. Bu həcv "Beytüs-Səfa" 
üzvlərinin hörmət etdiyi bir şair, öz həmvətənlərinə olmazın yaxşılıqlar edən bir 
qadın haqqında yazılmışdı. Hamı onun xeyriyyə işlərinə bələd idi. Onun uzaq 
yerdən doğma şəhərinə su cəkdirməsi, füqəraya ehsanlar etməsi, Bakıdan Bibi-
Heybətə yol saldırması xəbəri dolaşırdı, incə, qəlb ovlayan qəzəlləri dillər əzbəri 
olmuşdu. Odur ki, belə bir insana yazılan həcv şairləri qəlbən yaralamış, elə bil 
hamısını birlikdə təhqir etmişdi. 
"Beytüs-Səfa" üzvləri həmin bu məclisdə Natəvanın rəqiq qəzəllərini dönə-
dönə oxumuş, ona nəzirələr yazmışdılar. İndi öz həmşəhrisi tərəfındən təhqir 
olunan bu şair qadına vurulan yara, məclisə yığılan şairlərin hər birisinin üzünə 
söylənmiş söyüd kimi onları həyəcana gətirmişdi. Hər ağızdan bir səs gəlirdi: 
-Belə də namərdlik olar? 
-Heç zənən xaylağını da rüsvayi-cahan elərlər? 
-Lap biqeyrətlikdir. 
-Ayıb olsun, Qarabağ şairlərinə... 
-İşə bax ha!.. Birində qahmar çıxmağa qeyrət olmayıb. 
-On-on beş kişi yığılıb düşüb bir arvadın üstünə... 
-Özü də necə xeyirxah arvad... 
-Özü də necə qüdrətli bir şairin... 
Hamısının gözü məclisin sədrində əyləşmiş Hacı Seyid Əzimdə idi. Elə bil 
hamısı onun söhbətə xitam verməsini, bu ağır təhqirə cavabını gözləyirdi. 
Seyid Əzim dinmirdi, o sakit oturmuşdu, amma dodaqları və yanaqları seyriyir, 
əlləri dizi üstündə qərar tutmurdu. Onun gözlərinin qarşısında bir gün əvvəl baş 
vermiş bir hadisə canlandı: Səhər o oğlu üçün həkim Mirzəməmmədin verdiyi bir 
nüsxəni alıb dostu molla ağa 
  
__________________Milli Kitabxana_________________ 
176 
 
Bixudun Mahmudağa karvansarasının qonşərindəki əttar dükanına yollandı. Elə 
bu vaxt karvansaradan çıxan Hacı İsrafil Qarabağiyə rast oldu. Hacı onunla 
salamlaşıb dedi: 
-Elə özüm cənabınızın yanına gələcəkdim, sizə xiridar olduğunuz bir şey 
gətirəcəkdim... - Və xısın-xısın güldü. Seyid təəccüb elədi, onun tacir, həm də 
pambıq alverçisi ilə nə xiridi ola bilərdi? Bununla belə salaməleyki olan Hacı 
İsrafilə dedi: 
-Buyurun... 
-Yox, bunun üçün xəlvət yer lazımdı... Seyyid bir qədər də təəccübləndi: 
-Bəlkə Bixud cənablarının dükəninə buyurasınız, orda... 
-Hə, o başqa məsələ, orda olar! O kişi də yazandı, belə mətaın xiridarı ola 
bilər... 
Onlar ikilikdə Bixudun dükanına daxil oldular. Məcun düzəltmək üçün 
həvəngdə ədviyyat döyməklə məşğul olan Bixud qonaqları böyük bir nəzakətlə 
qarşılayıb, çay sifariş elədi. Hacı İsrafil dedi: 
-Cənab mollağa, çaydan əvvəl bir əyləş, indicə içmişəm, yəqin Ağa da evdən 
gəlir, ondan vacib şey var... - O cibindən ikiqat bükülmüş dəftərçəni çıxarıb 
Seyyidə uzatdı. Seyyid kağızı alıb oxumağa başladı. Bixud da onun çiyninin 
üstündən yazını gözdən keçirirdi, səbir edib Ağanın bitirməsini gözləyə bilmirdi. 
Bu, Qarabağ şairlərindən Asinin Xurşidbanu Natəvan haqqında yazdığı həcv idi. 
Seyyid əvvəlcə çox sakit oxuyurdu, getdikcə daxili dəhşətli bir qəzəbdən 
soyumağa başladı. Oxuyub qurtardı, bir müddət heç nə deyə bilmədi, sonra içəri-
sini bürüyən qəzəbi boğaraq, həzin, kədərli bir səslə sözə başladı: 
-Hacı, heç güman eləməzdim ki, siz bəndəni belə dəni adam hesab 
eləyirsiniz?...Heç zənən xaylağına da həcv yazarlar? O da elə zənənki, siz 
qarabağlıların başını uca eləyib... Dünyanın ən əziz neməti olan su verib elinizə... 
Sizi ətəşdən qurtarıb... Səqqayi-Kərbübəladı o sizə!.. Cənab hacı, Sokrat deyib ki, 
iyrənc yolla alınan zövq insanı xoşhal eləməz. Onun qəlbində pis bir üfunət qoyar 
və nəhayət peşman elər. Mən belə bilirəm ki, bu murdar həcvi yazanlar da, onu 
yaymaqdan zövq alanlar da axırda peşman olacaqlar... 
Sözü necə qurtardığını, hacını daha hansı sözlər, kəlmələrlə utandırıb 
qızartdığını və qəzəbdən titrəyə-titrəyə dükanı necə tərk etdiyini 
1.Alçaq 
2.Kərbəla suçusu 
  
__________________Milli Kitabxana_________________ 
177 
 
 bilmədi, Doğrudur, o özü də həcv yazıb, amma kimə?.. Bir gör onu necə dərk 
edənlər, kimlərə tay tutanlar var hələ?.. Belə də biabırçılıq olar? Bu əməl heç şair, 
insan, kişi adına yaraşar? O bütün gecəni yata bilmədi... Həcvin cavabı hazır 
olandan sonra da gözlərinə yuxu girmədi... Elə gah Asinin xəyal-məyal surəti, gah 
hacı İsrafılin arsız gülüşləri gözlərində - qulaqlarında canlanırdı. İndi də elə idi. 
Məclisi bürüyən uzun sükutdan sonra o dilləndi: 
- Ağalar, həyəcanınızın səbəbi bəndəyə aydındı. Elə mən də siz gündəyəm. Bir 
tərəfdən kişi qeyrətli, ən ürəkli, şirin qələmli bir şair, övrət, ana təhqir olunub. 
Digər tərəfdən bu xəta elə bir şair tərəfindən baş verib ki, biz hamımız onun 
qələminə heyranıq. Mən bu barədə dünen həcvi oxuyandan sonra bir cavab 
yazmışam. Əgər mültefıq olmaq istəsöz oxuyaram... 
Məclis əhli vəziyyetdən çıxış yolu tapıldığına sevindi. Seyid Əzim əlini qoltuq 
cibinə sahb bayazmı çıxartdı. Lazımi vərəqi tapdı, yerində rahatlandı, adəti bir 
şəkildə barmaqlarını bığlarına çəkib oxumağa hazırlaşdı. Əhli-məclis intizarla 
şairin başlamasını gözləyirdi. Seyyid qəmli gözlərlə yığılanları bir daha nəzərdən 
keçirib, diqqəti-tam olduğunu görüncə oxumağa başladı: 
 
Asiya, sözlərüvün hər biri bir canə dəyər,  
Bil sözün qədrdə yüz min düri-qəltanə dəyər. 
 
Şair oxuduqca məclisdən razılıq nidaları eşidilir, onun öz səsi isə gah alçalır, 
gah yüksəlir, gah böyük bir məhəbbət, ehtiram, gah da dərin bir qəzəb hissilə 
titrəyirdi: 
 
Bu haman Xan qızıdır kim, buna yox, şübhəvü şəkk,  
Eyləyibdir neçə pambıqsatanı dəhrdə bək.  
Asiya, söylə, itirmək nə rəva həqqi-nəmək?  
Bəli, adət belədir, kim, ola hər kəs eşşək,  
Yesə hər kəslə nəmək, sonra nəməkdanə dəyər... 
 
Məclisdən xəfif bir gülüşmə kecdi, Seyyid bir an sözünə ara verib dərindən 
köksünü .ötürdü və oxumağa davam etdi: 
 
Bisəbəb tutdun, əzizim, nə üçün bu işi sən?  
Yoxmu qeyrət əsəri səndə, sən axır kişisən?  
Həcvi-zən eyləməyin şiveyi-mərdanə dəyər... 
  
__________________Milli Kitabxana_________________ 
178 
 
Onun səsində elə bir qəzəb var idi ki... Gözlərindən elə atəşlər saçırdı ki... 
Məhəmməd dostu üçün qorxmağa başladı... Elə bil Ağa bu anda, Asinin simasında, 
bütün qaragüruhu – molla Qurbanquluları, Alışları, qapaqlıları qaralayıb danışır, 
onların hər birini, bir ayıblı dirəyə sarıyıb, qüsurlarını üzünə sayır və rüsvayi-cahan 
eləyirdi. Elə bil ki haqqında həcv yazılan heç bir zaman üzünü görmədiyi, 
qarabağlı bir arvad deyil, məhz öz anası, bacısı idi... Şair oxuyurdu: 
 
Gərçi ol zən dəxi bir şirzəni-yektadır  
Ki, bu zənlikdə bizim tək kişidən əladır... 
 
Məhəmmədin qara çatmaqaşları daha da çatıldı. Onun xatirinə Natəvanın incə 
qəzəlləri düşdü. Məclislərin keçən yığıncaqlarında onlar bu qəzəlləri oxuyar, 
təriflər, onlardakı incəliyə, həzin kədərə heyran olar, ona nəzirələr yazar, qadın 
qələminin dərin, fəlsəfı mənasına heyrət və qibtə edərdilər. Ağa onu "Füzuli varisi" 
adlandırardı. "Qəribədir, son illərdə Ağa həcvin əleyhinə çıxır, həcv yazmağı əsil 
şairə yaraşmayan alçaq bir şey hesab eləyir. Amma indi bir gör arabir məclisdə 
gülüş doguran necə də ağır həcv yazmış, necə ədəbsiz sözlər işlətmişdir. Gör bir 
Natəvanın, bir xeyirxah vətənpərvər, füqərapərəst, qadın şairin təhqir olunması onu 
necə bərk qəzəbləndirmişdir ki, o öz son adətinə rəğmən belə ağır həcv yazmışdır. 
Bu yaxınlarda Abid əfəndiyə yazdığı həcv də belə idi. Az qalmışdı özgə namusunu 
qoruduğu üçün qurban olsun". 
Şair isə getdikcə artan bir qəzəb və təəssüf hissolə sözünə davam edərək 
oxuyurdu; elə bil Səfanın düşüncələrinə cavab verirdi: 
 
Şaira! Həcv demək izzətə bil mayə deyil,  
Şeridir, yaxşı-yamanı olu, bu ayə deyil,  
Həcvə adət eləmək şairə bir payə deyil...  
ar elə zən ki, biri əlli min oğlana dəyər... 
 
...O oxuyub bitirdi, səliqə ilə bayazı bükdü. Məclisdən afərin səsı ucaldı: 
-Əhsən, şairə! Həlal olsun sənə o şirazi qələmdan... 
-Əşhədənbillah elə cavabdı ki, lap yerli-yerində! 
-Hə, bax buna deyərəm cavab!.. İndi getsin çəksin xəcalətini! 
-Adə vallahi qan eləmisən, ya cədda! 
  
__________________Milli Kitabxana_________________ 
179 
 
Onun səsində elə bir qəzəb var idi ki... Gözlərindən elə atəşlər saçırdı ki... 
Məhəmməd dostu ücün qorxmağa başladı... Elə bil Ağa bu anda, Asinin simasında, 
bütün qaragüruhu - mollaQurbanquluları, Alışları, qapaqlıları qaralayıb danışır, 
onların hər birini, bir ayıblı dirəyə sarıyıb, qüsurlarını üzünə sayır və rüsvayi-cahan 
eləyirdi. Elə bil ki, haqqında həcv yazılan heç bir zaman üzünü görmədiyi, 
qarabağlı bir arvad deyil, məhz öz anası, bacısı idi... Şair oxuyurdu: 
  
Gerçi ol zən dəxi bir şirzəni-yektadır  
Ki, bu zənlikdə bizim tək kişidən əladır... 
 
Məhəmmədin qara çatmaqaşları daha da çatıldı. Onun xatirinə Natəvanın incə 
qəzəlləri düşdü. Məclislərin keçən yığıncaqlarında onlar bu qəzəlləri oxuyar, 
təriflər, onlardakı incəliyə, həzin kədərə heyran olar, ona nəzirələr yazar, qadın 
qələminin dərin, fəlsəfi mənasına heyrət və qibtə edərdilər. Ağa onu "Füzuli varisi" 
adlandırardı. "Qəribədir, son illərdə Ağa həcvin əleyhinə çıxır, həcv yazmağı əsil 
şairə yaraşmayan alçaq bir şey hesab eləyir. Amma indi bir gör arabir məclisdə 
gülüş doğuran necə də ağır həcv yazmış, necə ədəbsiz sözlət işlətmişdir. Gör bir 
Natəvanın, bir xeyirxah vətənpərvər, füqərapərəst, qadın şairin təhqir olunması onu 
necə bərk qəzəbləndirmişdir ki, o öz son adətinə rəğmən belə ağır həcv yazmışdır. 
Bu yaxınlarda Abid əfəndiyə yazdığı həcv də belə idi. Az qalmışdı özgə namusunu 
qoruduğu üçün qurban olsun". 
Şair isə getdikcə artan bir qəzəb və təəssüf hissilə sözünə davam edərək 
oxuyurdu; elə bil Səfanın düşüncələrinə cavab verirdi: 
 
Şaira! Həcv demək izzətə bir mayə deyil,  
Şeridir, yaxşı-yamanı olu, bu ayə deyil,  
Həcvə adət eləmək şairə bir payə deyil...  
Var elə zən ki, biri əlli min oğlana dəyər... 
 
.0 oxuyub bitirdi, səliqə ilə bayazı bükdü. Məclisdən afərin səsi 
- Əhsən, şairə! Həlal olsun sənə o şirazi qələmdan... 
Əşhədənbillah elə cavabdı ki, lap yerli-yerində! - Hə, bax buna deyərəm 
cavab!.. İndi getsin çəksin xəcalətini! Adə vallahi qan eləmisən, ya cədda! 
  
__________________Milli Kitabxana_________________ 
180 
 
biabır etmiş, Qarabağda Natəvan, Kəminə və Sadıqcanı, Bakıda Cürmini 
müdafıə edən nəzmlərini yazmışdı. İndi onun "Beytüs-Səfa"da Miduğu həcvlər 
qazilərə, mollalara, zahidlərə qarşı çevrilmişdi. Seyidin öz curları içində də bu 
mövzular, ictimai satiralar üzündən düşmənləri artmağa, bəzi dostları ondan üz 
döndərməyə başlamışdı.  
 
QƏMZƏ 
 İlin axır çərşənbəsi idi. Şəhər əlvan işıqlar, məşəllərlə bəzənmişdi, evlərin ön 
divarlarına al-əlvan xalça-palaz vuranlar da var idi. Hamı təzə paltar geymişdi. 
Evlərdən müxtəlif xörəklərin ətri ətrafa yayılırdı. Əsil bayram uşaqların idi. Onlar 
məftillərə bağladıqları qətranlı lopalan yandırıb fırladır, bir az irilər havaya fişəng 
atır, tonqal qalayıb üstündən atılırdılar. 
Gəlin kimi bəzənmiş qızlar əl-ayaqlarına əlvan xna yaxmış, ən zərif, zərrin 
libaslarını geymiş, özlərinə məxsus oyunlarla məşğul idilər. Bu oyunlardan birini 
görmək üçün papaqçı Hacı kişigilə gedək. Axı, qızların gözəli, Şamaxı analarının 
həsrətlə "görəsən, hansı bəxtəvərin ocağının başında oturacaq?", "Necə hansı 
bəxtəvərin? O Hüseyn oğlu Məhəmmədin göbəkkəsməsidi, belə Xanımsoltan arva-
dın gəlini olacaq", "Allah başacan eləsin, gərdəyi günnən dolsun" sonaladıqları 
Qəmzə bu evdə yaşayır, Hacı kişinin qızıdır. Bu gün də qızlar onun başına yığılıb. 
Qəmzə gözəl olduğu qədər də mehriban, gülərüzlü, nəcib qızdır. 
Şirvan gözəllərinə məxsus qumral hörükləri arxalığının belindən aşağı sallanır, 
toppuz hörüklərinin ucuna əlvan yundan toxunmuş gözmuncuqlu saçbağı bağlayıb. 
Qara qaynar gözləri, qıyma çətiri, nazik, azca uzunsov üzü, incə dodaqlarının 
zərifliyini xeyli artıran, qara isti-ota bənzər, yandırıcı xalı var. 
Qızlar Qəmzənin gözəlliyinə həsəd apara da bilmirlər. Axı Qəmzə onlarla elə 
mehriban dolanır ki... İndi evdə kişi yoxdur, Hacı kişi qardaşı evinə gedib. 
Badambəyim mətbəxdə axır çərşənbənin plovunu dəmləyir. Qızlar bala otağa 
yığılıb üzük falına baxmağa, bir azdan sonra da qulaq falına çıxmağa hazırlaşırlar. 
On nəfərdi qızlar, Qəmzədən başqa: Kəbutər, Mələksima, Gülbikə, Töhfə, Ziynət, 
Sübi, Tubnisə, Gülnisə, Gülsüm, Zeyvənisə... hamısı da bərli-bəzəkli, hamısı da 
cığalı, xınalı... 
 sonası kimi süzgün, sarp qayaların kəkliyi kimi şaqraq, Ovçupirim 
__________________Milli Kitabxana_________________ 
181 
 
düzünün ceyranları kimi ürkək, şən qızlar... Onlar bu gün baxtlarını sınayacaq, 
ürəklərinin ən dərin bir hissəciyində özünə yer eləmiş qaraçuxa, çalpapaq, ləzgi 
məsti geymiş cavanlardan birinin baxtına yazılıb-yazılmadığını yoxlayacaqlar. 
Çırpınan ürəklərdə elə bir həyəcan var ki, bu həyəcan dadlı bir həsrət kimi 
qızartıya çevrilib, yanaqları allandırıb. Qəmzə xeyri dedikləri iri, təzəcə 
qalaylanmış, içi su dolu mis qabı gətirib otağın ortasına qoyur. Qızlar döşəkçələrini 
yaxına çəkib, "xeyrinin" ətrafına dövrə vururlar. Qabın üstünə Badambəyimin 
tirmə şalı salınır ki, kələkbazlıq olmasın, bayatı çəkiləndə heç kimin üzüyü 
görünməsin və qəsdən çıxarılmasın. Qızların hamısı barmağından tək yaqut qaşlı 
üzüyünü çıxarıb, xeyriyə atır və qabın ağzı örtülür. Qəmzə başçıdır, o, sağ əlini 
xeyrinin içinə salıb üzükləri qarışdırır və üzünü qızlara çevirib deyir: 
-Hə, di başlayın görək... 
Qızlar şaşqınlıqla bir-birinin üzünə baxırlar, heç kim əvvəlcə bayatı çəkmək 
istəmir, ya da münasib bayatılar axtarılan vaxt birdən-birə hamının yadından çıxır. 
Yenə də Qəmzə işə qarışır: 
-Bıy, nə dilinizi yediniz, ay ölməmişlər, başlayın görək də... Bir azdan azan 
çəkiləcək, qulaq falına çıxacayıq, gecikərik ki... 
Kəbutər dillənir: 
-Hə da... sonra oğlanlar qurşaqatdıya başlayacaq, baş qarışacaq, di tez olun. 
Sübi nazik dodaqlarını büzür: 
-Elə özün başlasana, Kələxana gomuşu kimi nə yayxanmısan yenə? 
-Mən niyə, ay yanasan? 
Tubnisə sözə qarışdı: 
-A-a-az, bu axşam xeyirli söz danış, qulaq falına çıxan olar, yaxşı deyil... 
-Düz deyir, Kəbutər, başla!.. 
Birinci bayatını Kəbutər dedi: 
 
Ağac başında Əli,  
Altında yaşıl xəli,  
Allah muradın versin – 
Ya Məhəmməd, ya Əli!.. 
Qəmzə əlini tirmə altdan suda hərləyib üzüklərdən birini çıxartdı, qızların gözü 
suyu süzülən üzüyə zilləndi: ah, bu həsrətli, nigaran gözlər... Gülbikə sevinclə 
qıyya vurdu: 
  
__________________Milli Kitabxana_________________ 
182 
 
- Ver, mənimdi i... i...  
Hamı onun qiyyəsinə güldü: - Al, a bəxtəvər, bundan da yaxşı fal? Kəbutərdən 
sonra bayatı demək növbəti onun solunda oturan Gülsümə gəldi; qız bu kimi fal 
oyunları üçün qoşulmuş məlum bayatılardan birini çəkdi:  
 
Əzizim əli bağlar,  
Döşənib xəli bağlar,  
Sidqi dürüst olanın  
Kəmərin Əli bağlar...  
 
Qəmzə yenə də üzüklərdən birini çıxartdı: 
- Al, utanma, Sübi, bilirəm ki, bu üzük sənindi, sidqin dürüstü, bəxtəvər! 
Qaraca Ağa Mehdinin gözü aydın olsun, səndən Nayib Sitarəyə yaxşıca gəlin 
olacaq! Amma vay halına! Yamanca hökümlü arvaddı, nahax yerə adını Nayib 
qoymayıblar ki... 
Dövrə ilə növbət Tubnisəyə gəldi, qız bayatı tapa bilmirdi, nə qədər münasib 
axtardısa da, biri də ağlına gəlmədi: 
-Bıy, elə bil tilsimə düşmüşəm, dilimə bir bayatı da gəlmir. Sən Allah, Qəmzə, 
məndən öt! Qoy Gülnisə desin, mən sonra taparam. 
Qızlar etiraz elədilər: 
-Olmaz-olmaz, dövrə pozular onda. 
;- Yaxşı-yaxşı, dəyirman xoruzu təki dindələməyin məni, qoyun yadıma salım. 
Hamı yenidən intizarla Tubnisənin bayatı tapıb deməsini gözlədi; Tubnisə bir 
az da düşünüb dilləndi: 
 
Sarı başmaq zənənə,  
Dünyada gözəl çox, mənə nə.  
On iki imam qənim olsun,  
İlqarından dönənə!.. 
 
Qəmzə üzüyü çıxaranda hamı şaqqanaq çəkib güldü: 
-A-a-z, elə özünə çəkmisənmiş bayatını ki!.. Dönmə ilqarından! 
llqar-iman yaxşı şeydi... 
Tubnisə bir az da qızarıb əlini uzatdı və Qəmzənin gülə-gülə "Allah xoşbəxt 
eləsin, oğullu-qızlı olasız" deyib zarafatla ona verdiyi üzüyü aldı və titrək 
barmağına keçirtdi. Növbə Gülnisənin idi. O duruxmadan, 
  
__________________Milli Kitabxana_________________ 
183 
 
heç də yaxşı-yaman bayatı axtarmadan, ağzına ilk gələn bayatını hüdüləməyə 
başladı: 
 
Şirvanda xan olmuşam, 
Çındə xaqan olmuşam, 
Əlım yardan üzülüb 
Yernən yeksan olmuşam. 
 
Qızların hamısının, elə bayatını düşünmədən deyən Gülnisənin də elə bil ki, 
üstünə su ələndi. Hamının da olmasa uzüyü - "xeyridə" qalanların rəngi torpaq 
rənginə döndü. Bu şum bayatının dalıyca kimin üzüyü çıxacaqdı? Qəmzənin əli 
gəlmirdi, Gülsüm özünü saxlaya bilmədi, Gülnisənin qolundan acı bir çimdik 
qoparıb dedi: 
-Başuva bayatı qəhət olsun! 
Qıza öz bayatısı elə təsir etmişdi ki, ufuldamadı da, əliylə qolunu ovuşdura-
ovuşdura qaldı. Hamının gözü xeyridə idi... Nəhayət xeyli intizardan sonra Qəmzə 
böyük bir çətinliklə əlini tirmənin altından çıxartdı, yaş barmağına baxan kimi 
ürəyi qopdu: üzük onunku idi, falı bəd gəlmişdi! "İlahi, Məmmədimdən əlim 
üzüləcək! Allah sən saxla! Dili qurumamış Gülnisənin bu bayatı hardan dilinə 
gəldi?" Qızların bayaqkı şənliyi pozulmuşdu. 
Amma ev sahibəsi olduğundan Qəmzə özünü o yerə qoymaq istəmir, ürəyi 
yarpaq kimi əssə də, içi içini yesə də, məclisi davam etdirməyə çalışırdı. Buna 
baxmayaraq, qızlar artıq dövrə tuta, bayatı deyə bilmirdilər, bayatı axtarır, 
tapmırdılar. Hamıdan çox pərt olan Gülnisə idi... Elə bu zaman, sanki qızlara nicat 
verən bir səs onları pərtlikdən qurtardı. İmamlı məhəlləsinin məscidindən çəkilən 
azan səsini eşidincə, qızlardan ən cəldi Gülsüm yerindən qalxdı: 
-Siz Allah bu bəsdi! Lap ürəyim darıxdı. Qəmzə, kilidi bəri gəti,qulaq falına 
çıxaq növbəynən. Bax, bu dəfə əvvəl mənimdi. 
O çox canfəşanlıq eləyir, aradakı pərtliyi götürməyə çalışırdı. Qarışıqlıqda heç 
kəs Gülnisənin nə zaman çıxıb getdiyinin fərqində olmadı. Qəmzə kilid gətirdi, 
Gülsüm açarla kilidi kilidləyə-kilidləyə ürəyində  arzusunu tutdu və kilidi 
Qəmzəye qaytarıb, açarı götürəndə qızlardan birisi ona sataşdı: 
 
Quzum bulağa çıxıb,  
Qalxıb bulağa çıxıb,  
Siz Allah, xoş söz deyin,  
Yarım qulağa çıxıb! 
  
__________________Milli Kitabxana_________________ 
184 
 
Qızlar qaqqıldadı, sonalar gülüşdü. Qəmzənin dodağı güclə qımıldandı.Gülsüm 
açarı arxalığının cibinə qoydu və dərhal hər iki əlinin şəhadət barmaqlarını 
qulaqlarına tıxayıb çölə qaçdı, darvazaya çatan kimi barmaqlarını qulaqlarından 
çıxartdı; küçədə, demək olar ki, uşaqlardan başqa heç kəs yox idi. Onlardan ikisi 
əllərində məftilə bağlanmış yanar lopanı hərlədir və fərəhlə atılıb-düşürdülər; 
yandakı; bir başqa balaca oğlan çığırırdı:  
-Yanır, a yanır! Gör necə alovlanır...  
gülsüm bu sözləri eşidincə qəlbindən bir üşütmə keçdi: "Yaman da yaxşı söz 
dedilər! Yazıq Qəmzə, sənin üçün niyyət elemişdim, , alovlanacaqsan! Deyirdim 
bəlkə o bayaqkı şum bayatının  əvəzinə yaxşı bir söz eşidib, gəlim, səni bir az 
fərəhləndirim, sevindirim amma... hayıf... Yox, bunu heç ona deyə də bilmərəm! 
Deyəcəm ki, özüm üçün eşitmişəm, Allah eləməmişkən..."  
…..Bayramdan üç gün ötmüş Hacı kişi axşam namazından sonra tək qalan kimi 
Badambəyimə dedi:  
-Qəmzənin sözünü Sarı Mir Hacağanın oğlu Mir Salehə verdim...  
Arvad əvvəl əldə heç nə başa düşmədi:  
-Qəmzənin nə sözünü, əyşi? 
 Kişi  kütah elədi:  
-Nə söz olacaq, arvad? Dedim ki, qızı verdim Sarı Hacağanın oğlu Mir Salehə. 
Arvadı elə bil ildırım vurdu, qayınxatınısı Xanımsoltan, rəhmətlik qaynı 
Hüseyn, onun xırda qalmış, əmi qoltuğunda böyüyən yetimləri gəldi  gözünün 
qabağında, dili güclə söz tuta-tuta dilləndi:  
ə danışırsan, əyşi? Sən rəhmətlik qardaşınla əhdi-peyman eləmisən!Qızı öz 
qardaşın balasına göbəkkəsmə eləmisən! Bunu el bilir, aləm bilir, elə də şey olar?  
Hacı kişi bütün bunları yaxşı bilirdi, amma Məhəmməd sarıdan a dəyən sözlər onu 
elə cana gətirmişdi ki, bunların heç birisi də ağlına sığan şeylər, arvad qanan şeylər 
deyildi. Odur ki, mübahisəni izahatı yersiz hesab elədi:  
-Arvad, sən məni yaxşı tanıyırsan! Bil ki, bir yox ha, doqquz kor İsa, birini də 
Məhəmmədə verən deyiləm. Ondan mənim balama ər, avaranın biridi, bir işdən 
yapışmır. Şairlik iştahına düşüb! Şairdən yeznə? Yox, bir də ki, dedim, qurtardı. 
Kişiynən bu gün Dor Əlinin dükanında danışmışam, söz də vermişəm qurtarıb 
gedib. Daxı mənə vəzzariyyat oxuma. Sən bilənləri mən də bilirəm. Rəhmətlik 
qardaşımnan da o dünyada özüm cavablaşaram... 
  
__________________Milli Kitabxana_________________ 
185 
 
Qəfıl çığırtı ata-ananın mübahisəsinə son qoydu. Onlar yan otağa qaçdılar. 
Qəmzə qan içində əl-ayaq çalırdı. Ağzından köpük daşdayır, yerə yıxılanda 
yarılmış gicgahının qanı üzünə, çənəsinə sızırdı... 
-Vay, baisin evi yıxılsın, balam tələf oldu... – deyə arvad saçına əl atdı. Kişi də 
özünü itirmişdi: "Yəqin eşidib, amma sənin ölünü də o bihəya, binamusa 
vermərəm, ölünü də onun dalına vermərəm ki, qəbrə quylasın". Kişi qızın 
qollarının qarısını boğmağa başladı və arvadına çımxırdı: 
-Ay kafir balası, nə saçını yolursan? Di dur su gətir görüm, yer irahla...  
Arvad səntirləyə-səntirləyə mətbəxə keçib, mis birəlli dolusu su ilə qayıtdı. 
Hacı kişi suyu qızın üzünə, boğazına çırpa-çırpa deyirdi: 
-Yassar olma, qızım! Nədən qorxdun axı, sənə nə oldu? – sonar yenə də hələ nə 
edəcəyini bilmədən donub oturmuş, dörd gözlə əlindən getməkdə olan yeganə 
balasına baxan Badambəyimə acıqlandı: 
- Yer irahla demədim, ay Allah kəsmiş! Ağlın zayıllayıb lap! 
Arvad alışdı, daha dözə bilmirdi; ömründə üzünə qayıtmadığı kişisinə cumdu, 
lap balasını əlindən qartal alan qırt toyuq kimi. 
-Canın çıxsın gözünün bəbəyindən. Bayaqdan mənəm-mənəm deyirdin. Balamı 
adaxlısından eləmisən, indi əlimdən gedən yerdə, nə sovxaşmısan canıma?.. 
Badambəyim bu sözləri deyə-deyə yer hazırladı. Kişi arvadın hayqırtısına 
cavab verməyi sonraya qoymayıb, qalxdı, ona sərt bir şapalaq ilişdirib bağırdı: 
-O sözü bir də aralığa gətirsən, özünü ölmüş bil! Bax, aç qulağuvu eşit, 
Qəmzənin ölüsünü hambal çiyninə verrəm, o binamus gədənin yox... 
"Binamus gədə" sözü arvadı lap karıxdırdısa da, yerdə çapalamaqda olan və 
valideynləri arasındakı deyişmədən bixəbər, huşsuz qızına doğru can atdı. Yediyi 
sillənin acısını da duymurdu: 
-Allah insaf versin sənə, kişi! Axı necə olsa dədəsisən, belindən gəlib, yağı 
balası deyil! Di kömok elə, yorğana salağ bədbəxti... Bəlkə,balam elə axır can 
üstədi! Qoy heç olmasa axır nəfəsində.... ee-e-eşitməsin... in... 
Arvad ağlayır və başından sıyrılmış ləçəyi ilə Qəmzənin alnını sarıyırdı. Hacı 
kişi əyildi, qızı qov kimi yerindən qaldırıb, ananın hazırladığı yatağa saldı. 
O gecə Qəmzə özünə gəlmədi, səhər ayılanda atası artıq dükanına getmiş, anası 
isə yatağının ucunda idi: 
  
__________________Milli Kitabxana_________________ 
186 
 
 - Can bala, gözünün dərdi mənə, niyə o hala düşdün, sənə nə gəldi? Qəmzə bir 
gecənin içində elə dəyişmişdi ki, səhərin xoş işığında illər xəstəsi kimi görünürdü. 
Gözləri ölgünləşib çuxura düşmüş, yanaqları, dodaqları əvvəlki rəngini itirmişdi. 
İlaxır çərşənbə gecəsində on bir qız içində, on bir gözəl arasında bir pəri kimi 
seçilən sevimli çöhrəsindən nişan qalmamışdı. Bütün gecəni şam kimi balasının 
başı ucunda yanan ana, yaş dəsmalla onun üzünün qanını silmiş, yarasına məlhəm 
qoyub bağlamışdı. Onun isə bütün bunlardan xəbəri olmamışdı. Qəmzə zəif əlini 
alnına apardı, ağrıyan başını sığalladı, nazik dodaqları büzüldü, gözləri yaşla 
doldu, hıçqırıqlar boğazını qəhər kimi boğdu: " - Niyə soruşursan dərdimi-i, ana? 
Özün bilirsə-n axı... Dədəm-nən-n söhbətüzün ha-hamı-sı-nı e-şit-mişəm... Ana, 
deyir: 
 Ay batdı, qaş qaraldı,  
Didəmdə yaş qaraldı,  
Dərdimi daşa dedim – 
Dağ yandı, daş qaraldı.  
 
- Ana, yanı belə daşa dönmüsüz ki, bircə balanızın dərdini də bilmirsiz? Üzümə 
üz bağlayım deyim sizə? Nə deyim axı... - qızı hönkürtü boğurdu...  
Arvad da ağlayırdı:  
-Neynim, necə eləyim, bala? Dədəndi, böyügündü! Nə dedi, eləyək görək! 
Ağrın alım, dərd eləmə, Allah kərimdi, bəlkə fıkrin dəyişdi...  
- Yox, ana, mən bilirəm! Elə ürəyimə də dammışdı... O gün üzük falında da 
Gülnisə bir bayatı çəkdi...  
- Əh, canı yanmasın Gülnisənin, sən bayatıya nə fikir verirsən?  
- Yox, dədəmi tanımırsan? O, sözündən dönən deyil, dedi, eləyəcək. Arvad qıza 
ürək verməkdən bir şey çıxmadığını görəndə deyinməyə başladı: 
-Bayısın evi dağılsın, evinə od düşsün! Kişiyə Qaradan nə qandırıblar 
bilmirəm, üzü lap dönüb. Döz bala, arvadın-qızın Allah qalü-bəladan talehin kəm 
yazıb! Mir Saleh ağa da pis oğlan deyil! Keçən şəbihdə cənab Qasim olmuşdu, çox 
gözəşirin oğlandı! Seyid peyğəmbər övladı, bir parça çörəkləri də var! Nə bilim, 
bəlkə, Allah bilən yaxşıdı. Ağvalideyin olma, əlindən nə gələcək?.. 
Qəmzənin artıq gözlərinin yaşı qurumuşdu: 
  
__________________Milli Kitabxana_________________ 
187 
 
-Ana, məni dilə tutma! İş heç əmim oğlunda deyil. Mən öləcəm!Bax, vallah nitqim 
tutulub, bir gecənin içində canım üzülüb, elə bilirəm ki, ölüyəm... Amma ürəyim 
alışır, mənə bir qurtum su ver... 
Ana qalxdı: 
-Canından irağ yerdə, ölü neyşə olursan? Pislər ölsün! Sən kimə neynəmisən? 
Bəlkə, baxtın bu imiş... Allah alnına bunu yazıbmış... –deyə arvad çaydanı yaxma 
çəkdi, qızın ağlamağı kəsməsindən bir az ürəyi sakitləşdi: 
-Qəmzə, dərdin ürəyimə, bəlkə, bir az şirin çay içəsən, ürəyini tutar... \ 
-Yox, yanıram, ana, su, sərin su ver... 
-Yanan ürəyinə anan qurban, bala! Amma səhər ertə soyuq su içərsən, irağ-irağ 
qarnın ağrıyır axı... onsuz da səndə can qalmayıb, arıqlayıb imam cücəsinə 
dönmüsən... 
-Heç nə olmaz, qaradan artıq nə rəng, ana, su ver!.. 
...Qəmzə sağalmadı, yatağından dura bilmədi. Nişan gətirildi, Qəmzə yataqda 
oldu; paltarkəsdi elədilər, Qəmzə yataqdan qalxmadı... Dava-dərman fayda 
vermədi. Şəhərdə molla, dərviş, seyid, cindar qalmadı ki, Badambəyim Qurd 
Bikəni onun qapısına göndərməsin, qızına dua yazdırmasın! Gizlicə ağanın atası 
Seyid Məhəmmədin canamazını gətirtdi, qızın başına saldı. Çarə olmadı! Mal 
ayağı yandırılan duaların, pişik rükünün, xoruz səsi eşitmədən tum bağlamış 
üzərliyin, atil-batilin tüstüsü Qəmzənin gözlərini acışdırdı... kar eləmədi... Axırda 
arvadlar Badambəyimə məsləhət gördülər ki, "Qəmzəni haqqey pirinə apar. 
Uzunyola gedər, haqqey verəllər, hirsnən gələn dərd hirsnən gedər, sappasağ 
olar..." 
.. Ayrı vaxt olsaydı, Badambəyim, qayınxatınısı Xanımsoltana müraciət elərdi, 
ondan kömək istərdi. İndi qardaşlarla əmi evi arasında düşmənçilik, kin-küdurətli 
küsü mövcud olduğundan, bir-birinin evinə gedib gəlmir, bir-birinden qonu-qonşu 
vasitəsilə xəbər tuturdular. Deyərlər, "eltilərin boğçadakı paltarı da bir-biriylə yola 
getməz" amma Badambəyimlə Xanımsoltan belə qaymxatını deyildi, çox mehriban 
idilər. Badambəyimin öz bacısı olmadığından eltisini bacı bilirdi. Badambəyim 
bilirdi ki, Xanımsoltan Qəmzədən ötrü indi nələr çəkir. Başqa vaxt olsaydı, böyük 
bacı yerində saydığı Xanımsoltanın yanına gedər, deyərdi: 
-Canım sənə qurban, ay Xanımsoltan, Qəmzəm əlimdən gedir,gəl məniynən 
haqqey pirinə gedək! Uzunyola gedək, sünnü piri olsa  
  
__________________Milli Kitabxana_________________ 
188 
 
da,bəlkəm, Allah elədi, balama şəfa verdi! Onların da Allahı bir,Quranı birdi! 
Hər dildə bir səbəb var, o da pirdi, gedərik, nəzir verrik,bəlkə, dərgah qapısı açıq 
oldu... Balamın duasını Allah eşitdi?..  
Amma indi...Kimsəsiz Badambəyimin yeganə sirdaşı və köməkçisi Qurdlar 
məhəlləsindən olan bacılığı Qurd Bikə idi. Arvad hər gün papaqçı Hacı kişigilə 
gəlir, rəfıqəsinin gizli tapşırıqlarını yerinə yetirir ,Qəmzəyə bir az ürək-dirək verib 
gedirdi. İndi haqqey piri söhbəti ortaya çıxanda Badambəyim ərinə müraciət 
eləməli oldu:  
- Əyşi, deyirlər axı qızı haqqey pirinə apar... Qızın xəstəliyinin uzanmasından 
pərt olan, söz-sovu qurtarmaq üçün  toyun tez edilməsinə tələsən Hacı kişi 
mızıldadı: 
- Apar deyillər, apar da... Mirzəmmədin dərmanından əlac olmayandan sonra, 
haqqey piri neynəyəcək, o kafir balasına? 
 - Nasaza danışma, əyşi!..  
- Bura bax, arvad! Bax, mən biləni qız özünü faqqılığa vurub! Azarı uzadır ki, 
bəlkəm mənim ürəyim yumşala, rayımı dəyişəm! Amma budu irəm, bu axır 
sözümdü: haqqeydi-nədi gedin, amma ondan sonra ayaga durdu - toydu, durmadı - 
qəbir. O biri barədə söz olmayacaq...  
Söhbət  həyətdə kişinin dükana yollandığı vaxtda gedirdi. Arvad ərinin   yavaş 
səslə, lakin dərin bir küdurət və qəzəblə dediyi bu sözləri eşidəndə, təəccübündən 
dona qaldı! "İlahi, görəsən Qara neynəyib ki, kişi onun əlindən belə hirslənib?" və 
ana anladı ki, qızının hökmü verilib, bundan sonra Məhəmməd haqqında heç bir 
söz ola bilməz. Qəmzə haqlıdır, kişi dönməyəcək. Sözləri elə dedi ki, ana onun qəl-
binin dərinliklərindən yaralandığını və artıq heç zaman Qaranın adını 
çəkməyəcəyini başa düşdü. "Bayısın evi yıxılsın", - deyə ah çəkdi. Arvad yenə də 
Qaraya, Qaranın özünə heç bir bəd əməl yovuşdura bilmir, elə baisi qarğıyırdı. 
Hacı kişinin bazarda kiçik bir papaqçı dükanı vardı, o vaxt Şirvanda 
Dağıstandan gətirilən qalmığı, çərkəzi dərilər dəb idi və Hacı kişinin bu dərilərdən 
tikdiyi börklər, papaqlar bütün Şirvanda məşhur idi. Şəhərin və ətraf yerlərin bütün 
mütəşəxxis adamları, tanınmış simaları kimi, Hacı Seyid Əzim də papağı Hacı 
kişiyə sifariş edərdi. Arada bir söz gəzirdi ki, bir gün Ağanın növbəti 
sifarişlərindən birini pis, köhnə dəridən tikdiyinə görə Ağa onu həcv eləmişdir: 
 
Qalmığı, Çərkəs yerinə,  
Nə vermisən, curum hacı? 
  
__________________Milli Kitabxana_________________ 
189 
 
Qoymamışdım bir kərə də  
Oldu cırım-cırım, hacı!.. 
Həcv dillərə düşəndən sonra Hacı kişi tutduğu işdən peşman oldu.  Lakin vaxtı 
ilə dost olduğu, hər dəfə dükanına gələndə çaya qonaq edib, şirin baməzə 
söhbətlərinə qulaq asdığı Seyid Əzimlə haqq-salamı kəsdi. öz günahının səbəbini 
özündə axtarmaqdansa, Ağadan incidi. Onun Qara Məhəmmədgilə düşmənçiliyinin 
bir səbəbi də qardaşı oğlanlarının Seyid Əzimlə yaxınlığı, onu öz evlərində qəbul 
edib, "Beytüs-Səfa"nın mənzillərində açılmasına razılıq vermələri, ata əvəzi doğma 
əmilərinə tərəf saxlamamaları idi. Kişi papaq həcvi fəqərəsindəki zarafəti başa 
düşməmiş və bərk, qəlbən incimişdi. İndi Qara Məhəmməd haqqında çıxan sözü də 
eşidəndən sonra, lap dəli-divanə olmuş, "Elə bir bu qalmışdı? Bundan sonra mən 
baş götürüb Şamaxı bazarında gəzə bilmərəm, bu binamusluğu qəbul eləyə 
bilmərəm! Allah məni oğuldan kəm eləmişdi, bir qız gümanlı eləmişdi, elə bilirdim 
qardaş balaları mənə oğuldu! Amma yox, Allah oğulu kişinin gərək özünə verə! 
Qardaş balası da olsa, "başqasının danasını bağlayanın çatısı əlində qalar". Elə bu 
səbəblərə görə də Hacı kişi gözünün ağı-qarası bircə balası Qəmzəyə qarşı belə 
"düşmən" kəsilmişdi. 
İşin əslindən bixəbər olan Badam bəyin ərinin daş ürək olmasına heyrət eləyir: 
"Kişi, deyəsən, lap ağlını itirib, şükür sənə Xudaya, insan olan bəndə, ata da öz 
doğma balasına belə zalım olar?" deyə düşünürdü. 
Hacı kişi dükana tələsdiyindən başdansovma soruşdu: 
-Yaxşı, gedin, amma kimnən gedəcəysiz? Matı-qutu çəkilmiş Badambəyim 
dilləndi: 
-Qurd Bikəynən. 
-Yaxşı, amma gec qalmayın... 
Kişi çıxıb getdi, dünəndən sözləşdikləri kimi Qurd Bikə tez gəldi. Azarlını 
birtəhər geyindirib yola çıxdılar... Çoxdan bəri çöl-bayır görməyən Qəmzəyə elə 
bil bir qədər can gəldi. Təmiz hava, kimsəsiz, gözəl yollar, bağlar, gül-çiçəkli 
çəmənlər, yamyaşıl təpələr qızın bir az eynini açdı. Pirə gedənlər piyada 
getməliydilər, odur ki, yollara bələd olan Qurd Bikə aram-aram irəliləyir, arabir 
rəfıqəsinə göz işarəsilə Qəmzəni göstərib deyirdi: 
-Şəkkakə lənət, bacı, bir bax, maşallah, yola düşən kimi, deyəsən qız 
babatlaşır... 
Ananın da ürəyi sakitləşməyə başlamışdı, o da Qəmzədəki təbəddülatdan 
sevinirdi... 
  
__________________Milli Kitabxana_________________ 
190 
 
Gün günorta olmamış pirə çatdılar. Pir bağ arasında iri meşə ağacları içərisində 
tikilmiş qədim bir bina idi. Divarlarını yosun basmışdı. Günbəzinin üstündə belə 
gömgöy otlar bitmişdi. Həyətdə bir neçə arvad var idi. Qəmzəgili pirin mücövürü 
Ayişə xala qarşıladı: 
- Əleykəssalam, xoş gəlmisən, Allah şəfa versin, azarrınız bu qızdı deyəsən?..    
Bikə cavab verdi: 
-Hə, bacı, sizi deyib gəlmişik. Bu qapıdan şəfa istəyirik, bircə qıza... 
-Sidqi dürüst gəlmisizsə Şıx Eyib köməyiniz olar. Allah qoysa,burdan sağ-
salamat, azarın-bezarın töküb gedər... 
Onlar gətirdikləri nəzri Ayişə xalaya verdilər. Badambəyim əlavə bir neçə pul 
da verəndə, Ayişə xala zəvvarları xüsusi hörmətlə içəri çağırdı. Həyətdəki başqa 
arvadlar da içəri girdilər. 
Pirin içərisi yarımqaranlıq idi. Divardakı mazğala bənzər dar və uzunsov 
pəncərələrdən içəriyə günəşin işığı güclə düşür, ölgün bir kölgəlik yaradırdı. Sərin 
idi. Arvadlar köhnə həsir və taxtamicə palazların üstündə dövrə vurub oturdular. 
Pirin qayda-qanununa Badambəyimdən yaxşı bələd olan və yolda ona keçiriləcək 
ayinlərdən bəhs edən Qurd Bikə, Qəmzəni özü ilə anasının arasında əyləşdirdi və 
yavaşca qulağına pıçıldadı: 
 -Sidqini möhkəm elə, qızım! Bax, mücövür arvad nə dedi, sən də elə.».  
...Ayişə xala orta divarda köhnə ocaq yerinə bənzəyən mehrabın qarşısında 
oturdu. Onun başı üstündə divara ərəb dilində bu sözlər həkk olunmuşdu: "Ya hu: 
ya həqq, ya həyyül-qəyyum". 
...Arvadlar yerlərini rahatlayıb oturandan sonra, Ayişe xala əllərini qoynuna 
qoydu. Üzünü əvvəl sola, sonra sağa çevirib üfürdü, əlləri qoynunda yerində 
yırğalanmağa başladı və yırğalandıqca "duasını" oxuyurdu: 
 
Yerdən illəllah, 
Göydən illəllah, 
Ya Pirdirəki, səndən illəllah, 
Ya Şıx Eyib, səndən illəllah, 
Ya Pirsaat, səndən illəllah! 
Ya Dədəgünəş, səndən illəllah! 
Onun hərəkət və sözlərini təkrarlayan arvadlar getdikcə qızışır və dizləri 
üstündə, yavaş-yavaş məclisin ortasına doğru irəliləyirdilər... 
  
__________________Milli Kitabxana_________________ 
191 
 
Ayişə: - Huy-huy-huy baba!  
Arvadlar: - Huy-huy şıx baba!  
Ayişə: - Haqq-ey, haqq-ey! 
 
Getdikcə özlərini unudan, ağızlarından köpük daşlanmağa başlayan arvadlar 
"haqq-ey, haqq-ey" deyə-deyə şappaşap qollarına vurur və dizin-dizin irəli 
sürünürdülər... 
Həyəcanı, əsəbiyyəti artan və getdikcə də gərginləşən xəstələrdən çoxunun 
ürəyi xarab olub, üzgün və bitab halda yerə yıxılmışdı. Belələri haqqında daha ayıq 
olanlar deyirdi: "Bəxtəvər! Bu sağalacaq, düşdü ona; hirsnən gəlibmiş, haqqeynən 
çıxdı". 
...Qəmzə gün əyiləndə gücnən özünə gətirildi... Üzünə çilənən sərin sular, açıq 
və təmiz hava kömək etdi, qız ayıldı. Gecikdiklərindən, ərinin qorxusundan 
Badambəyim qızın zəifliyinə, heç bir şey yeməməsinə baxmayaraq, dərhal yola 
düşdü. Bikə arvad "Bəlkə, heç gətirməyəydik, yazıq qız bir az da üzülüb, nə bilim 
vallah, bəlkə sonra, xeyrini gördü" - deyə düşünürdü. 
Yol uzun və kimsəsiz idi. Minikləri yox idi. Xəstənin hər iki tərəfdən qoluna 
girib güclə sürüyür - aparırdılar. Bu gedişlə heç bir günə də evə gedib çıxa 
bilməyəcəkdilər. 
Pirdən bu qayda ilə xeyli aralanmışdılar ki, arxalarından at ayağı tappıltısı 
eşidib, yoldan çıxdılar. Taqəti üzülmüş Qəmzəni yolun qırağında oturtdular. Ana 
ona məşğul ikən Qurd Bikə çarə aramağa başladı. O da gecəyə düşməkdən 
qorxurdu. Gecə üç zənən xeylağı çöldə nə edəcəkdilər?.. O arxaya baxanda iki atlı 
gördü, tanımasınlar deyəmi, ya da naməhrəmdən gizlənmək üçünmü bərk-bərk 
yaşındı və əlini qaldırıb atlılara tərəf irəlilədi: 
-Ay qardaş, sən həzrət Abbas, bizə kömək eləyin! Azarlımız var,pirdən 
gətiririk... 
Atlılar dayandı, əvvəlcə onlar da naməhrəm qadınlara baxmaq istəmirdilər. 
Kömək vermək istəsələr də, aralıdan edəcəkdilər. Bunlar yaxın kənddən toydan 
qayıdan Seyid Əzim və Qara Məhəmməd Səfa idi. Seyid Əzim qadınların heç 
birisini tanımırdı. Atdan enib dayanmışdı. Amma Məhəmməd əmisi arvadı 
Badambəyim və Qəmzəni görən kimi tanıdı, dönüb maraqla xəstəyə baxdı və 
hayqırdı: 
-Əmdostu? 
Badambəyim bu səsə başını qaldırdı. Məhəmmədi görəndə nə edəcəyini 
bilmədi. Sevinsinmi ki, Qəmzəyə kömək tapılıb, ağlasınmı ki, 
  
__________________Milli Kitabxana_________________ 
192 
 
 
əri bilsə Qəmzə və o Məhəmmədlə görüşüb, ətlərini şişə çəkər? Arvadı 
ağlamaq tutdu:  
- Əmdostunu Allah öldürsün, bala!.. Məhəmməd həyəcan içində çırpındı, atdan 
sıyrılıb endi, cəld onların yanına cumdu:  
- Qəmzəyə nə olub belə, əmdostu?  
 Görmürsən? Öldüyü gündü... - Naxoşluğun eşitmişdim, belə bilmirdim...  
- Hardan biləsən? Gedənimiz, gələnimiz var ki?.. Neçə vaxtdı suyu  sənəkdən 
görürük, göyü bacadan.   
-Axı nədi azarı?  
- Get onu əmin batmışdan soruş!.. - Əmim məni yaxın qoyur ki?..  
- Sənin dərdin çürütdü bizi, Qara!..  
- Mən neynəmişəm ki, əmdostu?  
- Deyirəm get əmindən soruş onu!.. O bilər neynəmisən!.. Kölgəni də 
qılınclayır, adını da evdə çəkə bilmirik, nə sənin, nə ananın, nə qardaşlarının...  
- Bəs indi hardan gəlirsən axı?..  
- Nə bilim, dava-dərmandan, nəzir-duadan çara olmadı. "Haqqey pirinə, apar" 
dedilər, apardım... Bədbəxtin halı bir az da xarablaşıb... Balam əlimdən gedir, 
Qara!.. 
Məhəmməd, Ağanın, yad arvadın və əmdostusunun yanında Qəmzə ilə kəlmə 
kəsə bilməyəcəkdi. Qəmzə isə gözünün önündə elə bil ki, sönürdü. 
Qız bütün hadisələrə biganə kimi oturmuşdu. Elə bil bütün həyatı ikicə gözünə 
yığılmışdı. Bu gözlər Məhəmmədə nələr deyirdi, nələr demirdi: "Məni nə tez 
unutdun, Qara, məni neyşə tək qoydun, Qara, hanı sənin əhdin, ilqarın, Qara? Sən 
nə bivəfaymışsan? Sən nə biganəymişsən, neyşə məni düşünmədin, Qara? Neyşə 
dədəmə elə yamanlıq elədin ki, mənim bu hala düşməyimə səbəb oldun? Qara, 
Qara!.. Adın dilimi yandırır, çəkə bilmirəm! Çəkməsəm olmur! Adın ürəyimi 
yandırır, çıxarda bilmirəm! Əmioğlu, hanı bizim uşaqlıq çağlarımız? Axı biz 
göbəkkəsməydik, bizi heç bir-birimizdən gizlətməzdilər də... Necə oyunlarımız var 
idi, necə söhbətlərimiz var idi, nağıllarımız, mahnılarımız var idi! Hamısı yalan 
imiş, hamısı yarımçıq qalmaq üçünüymüş, Qara, Qara! Adın dilimi yandırır, 
ürəyimdən çıxmır!.. Çıxarda bilmirəm səni ürəyimdən, Qara! Elə bilirsən, mən Mir 
Saleh ağaya 
  
__________________Milli Kitabxana_________________ 
193 
 
arvad olacam? Elə bilirsən sənsiz bu dünyada yaşayacam? Sən hələ kefdə-
damağdasanmış, Qara? Bəs deyirdin sənsiz bu dünya mənə dardı, əmiqızı? Nə gen 
imiş dünyan, əmioğlu? Nə gen imiş? Amma bir mənə yer yox imiş o gen dünyada? 
Bəs Xanımsoltan əmdostum neyşə mənə yanmır? Deyərdi: gəlinim mənim, Şamaxı 
arvadları içində məndən xoşbəxti yoxdu ki, sənin kimi gəlinim olacaq, hamı mənə 
paxıllıq eləyəcək..." Bəs niyə mənə çarə eləmirsiz? Niyə dədəmin könlün almırsız? 
Niyə onu yola gətirmirsiz, neyşə şəhərin ağsaqqalın-qarasaqqalın ayağına töküb 
barışmırsız? Buymuş sənin vəfan, Qara? Buymuş? Hər təzə aya baxmaqdan ay 
kimi incəlmişəm, hər təzə aya baxanda ürəyimdə səni tutub niyyət eləyirəm: 
 
Ay doğdu Allah,  
Təbarəkallah,  
Var bir niyyətim  
Nədi qismətim? 
 
- deyirəm, qismətimsənmi, əmoğlu? Qismətimmisən? Sən nə etibarsız çıxdın, 
Qara, nə etibarsız çıxdın? 
...Məhəmməd bu gözlərdəki tənə-tərzləri oxuyurdu: "Elə bilirsən əmimnən 
barışmağa çalışmırıq? Heç yaxın qoyur ki?!" 
O, dərdlərini ürəyində gizləyib Qəmzəni və arvadları çətin vəziyyətdən 
çıxarmaq üçün onlardan aralandı, yolun o tayında durmuş Ağaya yanaşdı. 
-Aadə, Səfa, deyəsən, tanışdılar zənənlər, hə? 
Qara dərin bir kədər və qəm dəryasına cummuşdu, şair bunu dərhal duydu: 
-Kimdilər dost? 
-Əmdostumdu, əmimin külfəti, qızı! Dostun Hacı kişinin külfəti, o biri arvadı 
tanımadım. 
-Hardan gəlirlərmiş? Piyada, tək niyə? 
O kişisiz demək istəyirdi. 
-Bu pirə gərək piyada gedilsin. Əmimin qızı bərk azarlıdı, yeriyə bilmir; Ağa 
zəhmət olmasa, məni bağışla! Siz irəli gedin, mən atımı onlara verim, özüm 
qarabaqara gedib şəhərə çatanda atı allam, əmim bilməsin... 
Seyid Əzim anladı: şəhərə yayılmış hadisədən hamı xəbərdar idi: "Papaqçı Hacı 
kişi göbəkkəsmə elədiyi qızını oğul əvəzinə boyütdüyü qardaşı oğluna verməyib. 
Sözün dəbbələyib! Verib qızı Sarı Hacağanın 
  
__________________Milli Kitabxana_________________ 
194 
 
oğlu Mir Salehə... Toy uzanır... Qız naxoşdu, deyillər xəbt-damağ olub, ya uzun 
azara tutulub... iş böyükdü..." Hərə bir söz danışırdı... 
-Yaxşı tək sən neyşə?... Bir atnan onlar neynərlər? Mənim atımı da ver, qoy 
şəhərin girəcəyində düşsünlər, atların cilovunu ağaca bağlarlar. Biz də qarabaqara, 
söhbət eləyə-eləyə gedib atları açıb aparrıq... 
-Sizə zəhmət olar axı... 
-Ayıbdı, Səfa, elə sözü heç dilinə gətirmə... 
Məhəmməd Səfa arvadların yanına qayıtdı. Qəmzənin gözləri yenə də dərd, 
ələm, tənə yağdırırdı. Cavan şair dözmədi, ağır olsa da, ayrılmaq istəməsə də 
tələsdi. Onsuz da burda Qəmzə ilə danışmaq ona müyəssər olmayacaq idi: 
-Əmdostu, kömək eləyim, bizim atları minin, şəhərə çatanda düşüb atları ağaca-
zada bağlarsız, biz daldan gəlib açıb aparrıq. Qorxub eləməyin, qarabaqara gəlirik. 
Amma hansınız yaxşı at minə bilirsə, azarlını (o, Qəmzə deyə bilmədi, qız isə 
düşündü "zalım, daxı adımı da çəkmirsən") onun tərkinə mindirək. 
Badambəyim dedi: :   -Yaxşı bala! Ancaq mən atda gücnən oturacam, genə 
bəlkəm Bikə xalan bilir... 
-Neynək, mənim tərkimə mindirin, mən yaxşıyam. 
Qadınlar Səfanın köməyi ilə ata mindilər. Məhəmməd Qəmzəni qucağına alıb 
Qurd Bikənin tərkinə mindirəndə, göz oğurlayı üsulluca qızın soyumuş əlindən 
öpdü. Səfanın dodaqları buzladı. Qəmzənin əli yandı... 
...Atlılar getdi, yaşlı şairlə cavan şair kimsəsiz yolda tək qaldılar. Lakin dərd 
bağlamış dilləri danışmırdı. Seyyid zamanın bədbəxt etdiyi daha bir nakam 
məhəbbətin şahidi olmuşdu. Ona bir anlığa elə gəldi ki, üzülən Qara deyil, 
Tərlandır! Tanımadığı, üzünü də əməlli görə bilmədiyi qız Qəmzə deyil, Sonadır! 
Evinə pərişan; saçları dağınıq gəlmiş, əstə pənah gətirmiş Sona!!! Ona elə gəldi ki, 
qulaqlarında Sonanın, bəlkə də, ilham pərisinin, pərilər soltanının səsini eşidir: 
"Şairim, nə vaxtacan məhəbbətlər boğulacaq? Nə vaxtacan istəklər ayaqlar altına 
atılacaq? Nə vaxtacan Leylinin göz yaşlarını silməyə qadir olmayacaqınız, ey əsrin 
məcnunları? Ey əsrin nur çeşmələri! Ey zülmət içrə nur olan Məcnun, öz Leylanı 
nə zaman bəlalardan xilas edəcəksən?" Şair bu zorla bir-birindən ayrılan, bir-birini 
yaşatmaq üçün yarandığı halda, biri digəri üçün ölən cavanların eşqinə, qəlbindən 
dodaqlarına süzülən qəzəli özü də hiss etmədən ucadan deyir, sanki fələyə lənətlər 
sovururdu: 
  
__________________Milli Kitabxana_________________ 
195 
 
Şərabi-vəslüvü qıldı mənə həram fələk!  
Məni fəraqın ilə etdi təlxkam fələk! 
 
Məqami-qürbdə dil şad vüsalından 
Ayırdı məndən o məhrunu biməqam fələk!.. 
 
Gecəm, günüm bir olub, ol məhin fərağından,  
Görüm qəraya bata böylə sübhü şam, fələk! 
 
Gənc şair dinlədikcə düşünürdü: "Yaxşı deyirsən, Ağa, yaxşı duymuşsan 
dərdimizi! Amma Qəmzənin o qəmli gözlərin görsəydin, mənim kimi lal olardın, 
heç nə deyə, heç nə qoşa bilməzdin..." 
 
GÜLLÜBƏYİM 
 
Bilirəm nigaransan, ay dost, Sona dərdilə səni intizarda qoymuşdum, üstünə 
Qəmzə dərdi də gəldi. İndi də səni nigaran qoymağa, bir qədər həmin hadisələrdən 
qayıtmağa məcburam. Məni bağışla, bircə saat vaxtını alacağam. Əlini mənə ver, 
dayağım ol, gəl Güllübəyimgilə gedək... Axı sən Seyid Əzimin Tərlana yazdığı 
məktublardan və şairin xəyallarından onun adını eşitdin, üzünü görmədin. Bu 
tanışlıq vacibdir, sən öz əsrinin nazəndə mələyi, incə sənətkarı Sona, faciə 
mücəssəməsi Qəmzədən başqa, maarif fədaisi, cəsur bir qadını - Güllübəyimi də 
tanımalısan... Axı Seyid Əzim məktəbi quru yerdə yaranmayıb, ondan əvvəl 
Şamaxıda Rza bəyin, Güllübəyimin az davam etsə də məktəbləri olub, bunlar da 
onun üçün bir ülgü, bir ilham mənbəyi yerini görüblər. 
İntizar yamandır, dost, bilirəm, səndən çox vaxt istəməmişəm, bir az sonra 
Sona ilə, Qəmzəylə görükəcəyik, indilik nağıl xəzinəsi, nənələr demişkən, Sonayla 
Qəmzə burda qalsın, sizə kimdən deyim, kimdən danışım Güllübəyimdən... 
Güllübəyimin şəxsiyyəti ilə gec tanış oluruq, onun həyatının ağır dəqiqələridir, bir 
neçə ildən bəri yarı mollaxana, yarı yeni tipli bir qız məktəbi kimi Şirvanda 
şöhrətlənmiş bu dərsxana ilə, Güllübəyimin oradakı fəaliyyəti ilə yaxından 
maraqlanmağa vaxtımız indi müsaidə edir. Buyurun, irəli, əziz dost, əlinizi mənə 
verin, Şirvanın, bəlkə də bütün Azərbaycanın ilk qız məktəbini açmağa cəsarət 
etmiş bu münəvvər qadının, müəllimənin məktəb-dərsxana yerini görən evinə 
gedək. 
Güllübəyim axşamdan İsrafıllə bərk höcətləşmişdi. Əslində çox üsul və 
mehriban adam olan İsrafil, Güllübəyimin işlərinə o qədər də  
  
__________________Milli Kitabxana_________________ 
196 
 
baş qoşmazdı. Xətrini çox istədiyi arvadının mollaxana açmağı da belə oldu. 
Məhəllənin kasıb uşaqlarından bir neçəsini evinə toplayıb çərəkədən dərs 
verməsinə də mane olmadı. "Nə qədər ki, oğul-uşaq sahibi deyil, qoy başı qarışsın, 
sonrasına baxarıq", deyə düşündü. Evləri Qurbanqulugillə qonşu idi. Molla arvadı 
vasvası Umsəlmə də, qızı Narıncla birlikdə öz evlərində çərəkədən dərs 
oxudurdular. Buraya gələnlər az-çox varlı qızları olduğundan Umsəlmənin qazancı 
çox idi. Həm də qızlar Umsəlmənin ev işlərinə də kömək eleyirdilər. Birdən-birə 
Güllübəyimin pulsuz-pənəsiz dərs deməyə başlaması Molla Qurbanqulu ailəsinin 
qazancına zərər verməyə başladı. Əvvəl Narınc "eh, canı cəhənnəmə, ora gedən 
kimdi ki? Ac-yalavacın törəməsi, onlardan nə xeyir olacaq?" demişdi. Amma 
Güllübəyimin qızları pulsuz oxutması, evdə işlətməməsi xəbəri qonşulara çatanda, 
çoxları öz qızını Umsəlmənin və xüsusilə Narıncın qulluqçusu olmaqdan xilas 
eləyib Güllübəyimin mollaxanasına apardı. Narınc Güllübəyimə düşmən kəsildi. 
Söz-sov çıxmağa başladı. 
...Doğrudan da, Güllübəyimin mollaxanası qəribə idi. Burada mollabacı 
Güllübəyim xüsusi, özü düşündüyü bir tərzdə dərs verirdi. O, bir saat qızlara 
çərəkədən oxumaq öyrədir, bir saat yazı yazdırır, sonrakı vaxtı isə tikiş tikmək, ev 
işləri görmək, özünə qulluq etmək, necə dolanmaq kimi mollaxanaya dəxli 
olmayan şeylər təlim eləyirdi. Analar Güllübəyimdən çox razı idilər. Uşaqlar evə 
gələndə mollabacını tərifləməkdən doymurdular. Qızlar elə üsul, mehriban, 
təmizkar, çalışqan və səliqəli olmuşdular ki, valideynlər ikitərəfli razı idilər: təzə 
mollabacı həm pul almır, həm də yaxşı dərs öyrədir. Bir qisim adamlar isə 
Narıncın yaymağa başladığı və Molla Qurbanqulunun da arabir dəstəklədiyi fikri 
qüvvətləndirir: "Qız uşağına yazı yazmaq nəyə lazımdır? Sonra da əli qələm tutan 
kimi oğlanlara eşqnamə yazacaqlar" deyirdilər. Söz-sov artıb İsrafılin qulağına 
çatır, Baqqalbazarda ona birtəhər baxmağa başlayırdılar. 
İsrafıl əvvəlcə eyhamlarla qadınını bu "şarbaşaran işlərdən" qorumağa çalışdı: 
- Güllübəyim, sən neyşə bu el dəbiycən, başqa mollabacılar kimi oxutmursan 
qızları? Güllübəyim dedi: - Axı yazıqdırlar, mən istəyirəm ki, bildiklərimi onlara 
da öyrədim... - Yazı qızın nəyinə gərəkdir? Deyirlər qızın qələm tutmağı günahdı. 
Güllübəyim mehribanlıqla ərinin sözünü kəsdi: 
  
__________________Milli Kitabxana_________________ 
197 
 
-Vallah, yalan sözdü, mənim öz müəllimim Molla Babanın yanında neçə qız 
oxuyurdu? Göhərbəyim, mən... hamımıza da yazını o özü öyrədirdi. Deyirdi ki, 
mollalar düz deməyib, qız oxuyub yazsa heç də günah deyil... Əgər günahdı, bəs 
neyşə mollalar öz qızlarını, bəylərin,ağaların qızlarını oxudur, yazmaq da öyrədir, 
hə? 
İsrafıl bu məntiq qarşısında bir söz tapa bilmədi. Yalnız, nədənsə, öz talelərini 
düşünürdü, dedi: 
-Bilirsən, Güllü, mən özümüz üçün qorxuram, bilmirəm, nədənsə ürəyimə 
damıb ki, sənin bu işlərinin axırı yaxşı olmayacaq... Bazarda hərdən qulağıma elə 
sözlər dəyir ki, o Qurbanqulu var ha... lap elə onun o Alışa istənilən qızı Narınc... 
Allah onların şərindən saxlasın, nə desən əllərindən gələr... Sən onları yaxşı 
tanımırsan, amma biznən dədə-baba qonşudular... Mən bilirəm onlardakın... 
Quyruqların bircə tikə basdınmı,vay halına!.. Sən də ki, onların hazır çörəyini 
əllərindən almısan... 
-Neynəmişəm onlara? Yaxşı oxutsunlar... Qızları səhərdən axşamacan nökər-
qulluqçu yerinə işlətməsinlər... Biri ev süpürür, biri palaz-paltar yuyur, biri 
hamamda Umsəlmənin satıl-boğçasını aparır, biri uşaq yırğalayır... Xalq da görür... 
-Nə deyim vallah! Genə də deyirəm ki, Allah axırın xeyir eləsin... Amma bir 
şeyi bil ki, mən heç bir biabırçılığa dözə bilmərəm. Cəmbəm götürməz. Əgər bir 
şey baş versə, sənin adın ləkələnsə, mən bu eldə, o şəkibaz Baqqalbazarda gün 
keçirdə bilmərəm. Bax, sənə qabaqcadan deyirəm: ya onlara dəyib-dolaşma, boş 
yerə üstünə qaldırma, ya da onlar sənə dəyib-dolaşsa, adını dillərə salsa, baş 
götürüb bu eldən gedərəm... Mənim onlarla hampalaşmağa halım yoxdur... 
Güllübəyim susdu... Bir söz deyə bilmədi. Amma son zamanlarda yeni dərs 
kimi uşaqlara öyrətməyə başladığı "nəğmə-mahnı" dərsi haqqında düşünməyə 
başladı: "Yaxşı ki, hələ bundan xəbərləri yoxdur! Düzdü, qızlara tapşırmışam, 
amma heç ürəyim yerində durmur. Görəsən kəsimmi, yox, axı mən təkcə onların 
xeyrini düşünürəm. Mənə ki, bir mənfəəti yoxdu. Haxçıx Şuşanıkın, Marya bacının 
ev uşqolunda necə görürəm, elə də istəyirəm ki, bizim qızlar da bir şey öyrənsinlər. 
Elə ölü duası, fatihə surəsi, namaz qaydaları, oruc, xüms, zəkat... Bəs bu dünyada 
onlara heç nə lazım deyil? Dayıoğlum da deyirdi ki, Allah insanı bu dünya üçün 
xəlq eləyib, o biri dünya, axirət, Allahın öz rəhminə bağlıdı. Sən çalış ki, bu 
dünyada beş günlük ömrünü fənaya verməyəsən... Amma bizim yazıq qızların bu 
beşgünlük dünyada fənadan başqa heç bir xeyri yoxdu. Elə o dünya üçün çalışırlar, 
vəhşət namazı, 
  
__________________Milli Kitabxana_________________ 
198 
 
Ayət namazı, qəza namazı, nimeyi-şəban namazı, nə bilim daha nələr. Allahın 
insana bəxş elədiyi bu aləmdə, onun üzü gülməsin gərək? mən ki, günahkar 
deyiləm - Allah özü məni yaradıb". . 
O bu sözləri düşünə-düşünə ərini yola salıb, sinif otağını silib-süpürməyə, bir 
azdan sonra dərsə gələcək qızlar üçün hazırlığa başladı. Bu çox təmiz və işıqlı bir 
otaq idi, yerə təmiz, nimdaş palazlar salınmışdı. Divarlara qəşəng qətələr', taxçalara 
salmanclar, camaxatanlara ləbaşlıqları vurulmuş, rəflərə incə, lacivərdi kasa və 
boşqablar, çaydan  və gülabzənlər qoyulmuşdu. Divar boyu xırda döşəkçələr 
salınmış  hər döşəkçənin önünə kiçik rəhil qoyulmuşdu. Rəhillərin üstündə çərəkə, 
Quran, yanda - yerdə isə qələmdan və balaca bayazlar düzüldü. Güllübəyim bütün 
əşyanı bir də nəzərdən keçirib sildi, qapı agzına salınmış ayaqaltını da çırpıb səliqə 
ilə yerinə döşədi. ... 
Qızlar iki-bir, üç-bir gəlməyə başladılar.  
- Salaməleyk, mollabacı.  
-Əleykəssalam... O qızları gülərüz və mehribanlıqla qarşılayırdı.  
Hamı yığıldı, hərə özü üçün müəyyənləşdirilmiş yerə keçdi. Güllübəyim də 
otağın yuxarı başında salınmış iri döşəkçənin üstündə oturdu. Onun əynində Şirvan 
xanımlarının geydiyi gen, xara tuman, açıq çəhrayı qanovuzdan köynək, yelpazə 
qolluqlu kiçicik arxalıq vardı. Başına badımcanı haşiyəli ağ Gəncə kəlağayısı 
bağlayıb, boğazının altından dolamışdı. Üstündə heç bir bəzək yox idisə də, cavan 
mollabacı gəlin  gözəl idi. Yumru, xırda çənəsinin üstündəki qara xal yuvarlaq 
dodaqlarını daha da al göstərirdi. Bir cüt qara üzüm giləsini xatırladan ərindən 
nəvaziş tökülürdü. Burma birçəkləri, kəlağayının altından çıxıb üzünün ağlığını 
daha da artırırdı. Məşşatə əli görməmiş qara qaşları elə bil qələmlə çəkilmişdi. 
Güllübəyim əlini qaldırıb rəhilə tərəf aparda qızlar hamısı sakitləşdi.  
- Bismillahir-rəhmanir-rəhim...  
Qızlar hamısı rəhillərin üstündəki çərəkə və quranları açdılar. Hər birisi 
mollabacının bugünkü oxu dərsi üçün verəcəyi tapşırığı gözləyirdi.Lakin 
Güllübəyim bir az əvvəlki fıkirlərinin təsirilə, sanki bayaqkı xəyallarını davam 
etdirərək sözə başladı. 
- Pərvərdigari-aləm insanları xəlq eləyib, əvvəlcə - bu dünya üçün. 
  
__________________Milli Kitabxana_________________ 
199 
 
Əbrü-badü mahü xorşido fələk dər karənd  
Ta to nani be kəf ari və beqəflət no xori... 
 
Əgər pərvərdigari-aləm insanı təkcə o dünya üçün xəlq eləsəydi, elə o dünyada 
da yaradardı, daha zəhmət çəkib bu böyük aləmi xəlq eləməzdi. Sən bu dünyaya 
gəlmisən ki, bir iş görəsən. Və böyük xudavəndi-aləmin yaratdığı nemətlərdən, 
məhz sənin üçün yaratdığı nemətlərdən, onları əldə edəndən sonra istemal da 
eləyəsən. Allah-taala, çayların, quşların, bülbülün sədasını dinləmək üçün sənə 
qulaq verib, asimanın, dağların, meşələrin, çiçəklərin və güllərin rəngin gözəl-
liyini görmək üçün sənə göz verib, musiqidən, nəğəmatdan, əşardan və başqa növ 
gözəlliklərdən zövqi-ruhani almaq üçün sənin ürəyin var. Əgər bunlar insana lazım 
olmasaydı, heç bir şeyi, yeni bir zihəyatı səbəbsiz yaratmayan pərvərdigar, ya sənə 
bu üzvləri verməzdi, ya heç onları yaratmazdı... Elə heyvan kimi... 
...Qızlar nəfəslərini gizləyib Güllübəyimin nəsihətlərini dinləyir və xırdaca 
qəlblərinin döyüntüsünü eşidirdilər. Onların ürəyində hələ evdəki vəzlər o qədər də 
dərin kök salmamışdı. Kiçicik bir şübhə lazım idi ki, o zəif örtü, qara örtü - nazik 
duman kimi dağılıb getsin, yerini coşqun təbiətin çağırışı tutsun. Qızlar bu anda 
qaradinməz  nənə və analarını, günləri namaz və orucla keçən böyükləri unudur, öz 
mollabacılarına haqq qazandırır, onu haqq sanır və sözlərini dadlı bir xəyal, şirin 
bir yuxu kimi həvəslə, bütün varlıqları ilə dinləyirdilər... 
...Quran, oxu və yazı məşğələləri bitdikdən sonra, Güllübəyim dəfini əlinə alıb 
qızları oxutmağa, onlarda rəqs, nəğmə vərdişləri yaratmağa başladı. "Heç olmasa 
burda bir az üzləri gülsün, heç olmasa, burda bir neçəsinin qəlbinə sevinc yol 
tapsın..." 
...Şamaxı evlərinin çoxundan dəf səsi gələ bilər. Bu heç kəsi təəc-
cübləndirməz... Amma bu gün Narınc çox təəccübləndi və marağı artdı. O elə 
onsuz da Güllübəyimi güdür, əlinə bir bəhanə keçirməyə çalışırdı. "Bu da sənə 
mollabacı... Evində dəf səsi, şırıqqa səsi! A sənə uşaq usburd olanın dədəsi 
tünbətün düşsün... Üç ildi sən bizim canımızı xirtdəyimizə yığmısan... Dayan, 
köpək qızı, bu neçə vaxtı dədəm sənə dəyib-dolaşmağa qoymurki, Mahmud ağanın 
bibisi qızıdı, onlarla düşünüşməyimiz yaxşı düşməz. Odur ki, əlimi sənə 
bulaşdırmıram... Qoy bir hələm gör sənin başına nə oyun oynayacam..." 
  
__________________Milli Kitabxana_________________ 
200 
 
Narınc darvazaya yaxınlaşdı, ehtiyat edirdi, bir adama rast gəlmək istəmirdi; 
amma şübhə, maraq onu irəli aparır, dincəlməyə qoymurdu; "Yaxşı, uşaqlar gərək 
hələ dağılşmamış olsun, bəs dağılışıblarsa, bu kiminlə kefdədi, hə?.." Narıncın 
atası Qurbanquluya bənzəyən yoğun bədəni gen tuman və köynəyin içində əsirdi, 
darvazaya yaxınlaşıb taxtaların arasından içəri baxmağa başladı, həyətdo heç kəs 
yox idi, səs içəridən gəlirdi. Kim isə oxuyur, arabir şırıqqa çalınır, dəf təqt 
tuturdu... Birdən bir neçə incə qız səsi o zaman Şirvanda dəb olan "Sağrı başmaq" 
mahnısını elliklə oxumağa başladı: 
 
Sağrı başmaq zənənə,  
Dünyada gözəl çox, mənə nə,  
On iki imam qənim olsun  
İlqarından dönənə. 
 
Sağrı başmaq mərd olu, 
Geyməyən namərd olu  
İstədiyinə getməyənin  
Ölənəcən ürəyində dərd olu... 
 
Narınc qulaqlarını şəklədi: "Aaa... deyəsən, qızların səsidi axı... Bəs bu 
Güllübəyim batmış qızları qoyub hara itib ki, onlar da çərəkə əvəzinə nanay 
vurullar?" İndi isə səslər və mahnının ahəngi dəyişdi indi qızlar Şirvan şikəstəsi 
oxuyurdular: 
 
Şirvanın yastı yolu,  
Su gəldi basdı yolu,  
Gedirdim səni görəm,  
Yağılar kəsdi yolu. 
 
Şirvana paşa gəldi,  
Gör nə tamaşa gəldi,  
Şükür gördüm üzünü,  
Hər arzum başa gəldi. 
 
Narınc bu Şirvan şikəstəsi oxuyan qızı səsindən tanıdı... "Bıy, Məşədi Qənbərin 
nəvəsidi ki... vallah özüdü! ...Ay səni görüm canuva  od düşsün, necə də yanıqlı 
oxuyur? ...Yaxşı, doğrudan bəs Güllübəyim dadı görəsən?"  
  
__________________Milli Kitabxana_________________ 
201 
 
Narıncın ağlına da gəlməzdi ki, Güllübəyim otaqdadır. Birdən otağın qapısı 
açıldı. Qızlar səs-küy ilə həyətə çıxdılar. Narınc qorxdu, qızların qapıya çıxıb onu 
görə bilməsindən ürkdü. Lakin qızlarla birlikdə Güllübəyimin də həyətə çıxması və 
qızların heybəsiz, əliboş olması, onu yerində saxladı: "Nə? Mollabacı Güllübəyim 
içəridə ola-ola belə rüsvayçılıq? Bəs onlar orda nə dərsi keçir?" 
Qızlar isə həyətdə müxtəlif oyunlar oynamağa başladı: kimisi ip üstdən tullanır, 
kimisi "səndə-məndə", başqa bir dəstə "gözbağlıca"... Mollabacı Güllübəyim isə 
onlara nəzarət eləyib ortalıqda gəzişir, qızlarla sənli-mənli gülüb-danışır, cığallıq 
eləyənləri danlayır, küsüşənləri barışdırırdı... Yox, bu dərs deyil, mollaxana 
deyildi. 
Narınc gördüklərini anası vasvası Umsəlmə və atası Molla Qurbanquluya 
danışmaq üçün evlərinə götürüldü. Qapılarının ağzında yengə Əzizbikəylə 
toqquşdu: 
-Salam, Əzizbikə xala, nə əcəb belə? - Narınc həyəcanını gizləyib yengəni 
nəzakətlə qarşıladı. 
-Əcəb camalın, ay mənim matan qızım! Belə səni Allah mənim əlimnən, 
tezliklə xoşbəxt eləsin, göydə Allah, yerdə mən... 
Yengə, qızın çənəsi qabağında bir çırtıq çaldı, yeddi məşşatə əlindən çıxmış ağ 
maya üzünü Narıncın tüklü sifətinə sürtüb marçıltıyla öpdü. Yengənin xoş xəbərlə 
gəldiyi Narıncın kefini durultdu. Böyüyüb çoxdan bəri gəlinlik dövrünü keçmiş 
Narınc, Əzizbikənin ondan ötəri müştəri gəzdiyini yaxşı bilirdi. Amma məhəllədə 
öz dalaşqanlığı, sözgəzdirməsi, "qıldırımqaşlığı" ilə məşhur olan Narınc, Umsəlmə 
və Molla Qurbanqulu kimi "mömin bəndələrin" övladı olsa da, qorxusundan heç 
kim yiyə durmamışdı. Qız da qarıyıb hədəqədən çıxmışdı. Yazıq Umsəlmə neçə 
cümə günü qızının başına qırxaçar camı ilə baxt-açma duası oxunmuş su tökmüş, 
baxtını açdırmışdısa da, "düşmənin cadısı güclü çıxmış", qıza elçi gələn olmamışdı. 
İndi ümid, uzaq məhəllələrə, qızın xasiyyətinə bələd olmayan ailələrin oğlanlarına 
və münasib qız axtaran yengə Əzizbikəyə qalmışdı. Odur ki, Narınc yengəni xüsusi 
ehtiram və ədəblə qarşıladı; birdən-birə quzuya dönüb, evə dəvət elədi. Arvadın 
çarşabını aldı, büküb taxçaya qoydu və həyətə çıxıb çay hazırlığı görməyə başladı. 
Vasvasılıqdan əriyib dərisi sümüyünə yapışmış, bütün bədənində damar, dəri və 
vəzidən başqa bir şey olmayan, quru müqəvvaya çevrilmiş Umsəlmə, döşəkçənin 
üstündə oturub mütəkkəyə söykənmiş, qarşısında çərəkə oxuyan şagirdi ilə məşğul 
idi. Yaz-qış buz su altında 
  
__________________Milli Kitabxana_________________ 
202 
 
qab-qacaq və öz şəxsi dəsmallarını suya çəkməkdən damarları çıxmış, dərisi 
çat-çat olmuş, qan çırtlayan əllərində Quran var idi. Əzizbikəni görüncə arvadın 
xeyir xəbərlə gəldiyini anladı. Tələsik şagirdinə öyrənməli olduğu parçanı göstərib 
dedi: 
- Qızım, get evinizə, sabahacan "qül ya eyyühəlkafırun"u əzbərlə, sabah 
soruşacam... 
Şagird çıxdı. Yalnız bundan sonra Umsəlmə əlindəki Quranı büküb öpdü və 
yanındakı rəhilin üstünə qoydu: 
-Xoş gəlmisən, ay Əzizbikə, həmişə sən gələsən... 
-Xoş günün olsun, mollabacı, elə deyəsən zəhmətim hədər getməyib, yaxşı 
xəbərlə gəlmişəm... 
Arvadın ürəyi döyündü: "Şükür sənə ilahi, heç olmasa mollaya layiq yer ola, 
irazi ola". 
Əzizbikə sözə birdən başladı: 
-Bilirsən, mollabacı, uzaqdan neyşə başlayım? Bax, dünən gecə məni Alış 
çağırtdırmışdı... Dedi ki, məni Molla Qurbanqulu özü üzə çıxardıb, zəhməti də 
üstümdə çox olub, tövbəmi də özü verib. Qəriblər ağasının qulluğuna göndərib. 
İndi elə məni oğulluğa da özü götürsün. Ev-eşik tikdirirəm, qurtaran kimi toy 
eləyim. Elə olsun ki, ev-eşiyim də külfətsiz qalmasın... 
Ərinin bu haqdakı arzusuna çoxdan bələd olsa da, Umsəlmə arvad fikrə getdi: 
"Görəsən dolanarlar, ay Allah? iki qoçun başı bir qazanda çətin qaynar". 
-Allah köməyin olsun, ay Əzizbikə, bu hardan onun ağlına gəldi? 
Əzizbikə gülə-gülə dedi: 
-Bıy, ay mollabacı, bəs mən nəyə gərəyəm? Yadına mən saldım dəə.  
Özün bir yaxşı adam tap dedin, mən dəə... 
  "Yaman da yaxşı adamdı, quldurun biri". 
-Nə deyim vallah, qorxuram genə əvvəlki əməllərinə qurşana axı... 
Əzizbikə əlüstü etiraz elədi: 
-Heç elə şey olar? Ağa Alış əsil kişidi. Məşədə gedib tövbə eləyib, üzə çıxıb, 
zamın verib, ölsə də sözündən dönməz. Sən özün bir axund ağanın qulluğuna ərz 
elə... Sonra baxarıq. 
-Həlbət ki, atadı, axır söz də onundu, mən nəkarayam ki! öz qızıdı, başın da 
kəsməyə haqqı var. Nə dedi, o olacaq... 
Bu dəmdə Narınc çay dəstgahını ortaya gətirdi, bic-bic üzünə baxıb 
gülümsəyən Əzizbikəyə fıkir vermədən sözə başladı: 
-Ay məmə, lap matım-qutum quruyub... 
  
__________________Milli Kitabxana_________________ 
203 
 
-Nə olub ki, aaz? 
-Nə olub ki, aaz? 
-Güllübəyimgilin qapısınnan keçirdim, nə görsəm yaxşıdı, dərs-Quran qalıb bir 
tərəfdə, "mollabacı Güllübəyim" uşaqlara oynamaq-oxumaq öyrədir... 
- Nə? -Nə? 
-Elə şey olmaz aaz... 
-Bıy, ağamın oxuduğu Quran kəlmə-kəlmə canıma qənim olsun əgər yalan 
deyirəmsə... Öz gözümnən görmüşəm... Xalxın qızlarını mütrüf qayırır... 
-Bıy, Allah sən saxla, bircə bu qalmışdı? 
-Ondan nə desən çıxar, beş vaxt namazdan başqa... 
-Əstəğfürullah, əstəğfurullah... Lənət sənə kor şeytan... 
-Şeytan neyləsin, o özü elə şeytanın yekəsidi... 
...Az keçməmiş xəbər məhəlləyə yayıldı... Doğru deyiblər ki, yengəni, 
yuyucunu razı yola sal, ağzına sirr vermə, bədnamçıdı - evlər gəzir... Söz qızın 
ağzından çıxan kimi dəstinə şəhərə yayıldı. Qalabazar, İmamlı, Sarıtorpaq, 
Minaxor... bir-birinə dəydi, arvadlar bir cəldlik, sürət göstərdilər ki, təzəcə 
meydana çıxmağa başlayan simsiz teleqraf da bu qələti eləyə bilməzdi. Çox az bir 
müddətdə hadisə bazara çıxdı, əsnaf, tüccar bir-birinə dəydi. Kişilərdən 
Güllübəyim mollabacının mollaxanasında qızı oxuyan kim vardısa, cəld dükanı 
bağlayıb evə cumdu və arvada əmr elədi ki, gedib qızı o şeytan yuvasından qay-
tarıb gətirsin və bir də o xarabaya buraxmasın... 
Əsil dərd biçarə İsrafilin idi. Bu gün bir həbbəlik ticarət etmədiyi kimi, heç kəs 
salamını da almadı. Əksinə, bazar avaraları hər qapısından keçəndə söz atmağa 
başladılar: 
-A-a-adə, Ağa İsrafıl, deyirlər Mütrüf Ədilə yerrik olmusuz? 
-Əşşi, o da kişidi? Verib cilovu o Mahmud ağanın bibisi qızının əlinə, hara coşa 
deyib sürür, bu da gedir daaa. 
-A balam, sən də adını kişi qoymusan, o nə arvaddı saxlayırsan, həəə?.. 
Hamısından ağır dərd Alışın hədəsi idi. Çovuş Kəblə Abbasla təzəcə imam 
qulluğundan gəlmiş Alış bar-bar bağırırdı: 
-Din əldən gedir, camaat, biri oğlanlarımızı (onun hələ heç oğlu yox idi, indicə 
evlənməyə hazırlaşırdı), bir çəngi də qızlarımızı (əlbəttə qızı da yox idi, Narınc 
hələ onun tikilib qurtarmamış evinə gəlin gəl- 
  
__________________Milli Kitabxana_________________ 
204 
 
mişdi) yoldan çıxarır, laməzhəblər yetişdirirlər... Bu da işdi? Mənim elə 
övrətim olsa, cəhəngini cırram, bir gün sağ qoymaram dünyada ki,başımı da aşağı 
eləyə, Arvad nədi ki, kişinin sözünə baxmaya (Alış hələ Narıncın xasiyyətinə bələd 
deyildi). Bütün bunlar İsrafilin səbir kasasını doldurdu. İsrafıl heç kimə cavab 
vermədən dükanı kilidlədi, dalda yollarla evinə gəldi. Güllübəyim bazar 
hadisələrindən xəbərsiz evdə oturub kürədə fisincan bişirir, arabir zümzümə də 
edirdi. Dünyadan bixəbər qadının bu halı İsrafilin ürəyini suya döndərdi, əvvəlcə 
heç bir şey demədi. Sonra davam gətirə bilməyib, qərarını Güllübəyimə anlatdı: 
- Bilirsən, Güllü, mən sənə demişdim, sən mənə qulaq asmadın, indi özündən 
küs... Məndən incimə, mən səndən inciməmişəm. Bir baş yoldaşı kimi həmişə 
qulluğumda olmusan. Səndən yaman bir əməl görməmişəm, amma bu boyda 
həngaməyə dözmək üçün məndə tavana, tab-taqət yoxdu, mən gedirəm... 
Güllübəyimin dodaqları əsdi, aciz də olsa, fağır adam olsa da, istəkli ərindən 
ayrılmaq ona çox ağır idi. ; -Hara? İsrafilin də ürəyi oycalanırdı, o da mehriban, 
nəcib və nəvazişkar, qayğıkeş sevdiyindən ayrılmaq istəmirdi: amma bazara bələd 
olduğundan, bundan sonra gününün necə keçəcəyini yaxşı bildiyindən, özündə 
mübarizə əzmi görmədiyindən sozündən dönmədi: 
 - Hara gəldi... Ya Bakıya, ya Aşqabada... nə bilim....Bəlkə Qafqaya... Mən 
daha burada qala bilmərəm. Əgər sən mənim sözümə baxıb əməlindən dönsəydin... 
Bu da ki, mümkiin deyil, mən sənin təbinə bələdəm. Sən ölərsən, dönməzsən, Mən 
isə... Yox, səndəki hünər, ayıb da olsa, ağır da olsa qoy deyim ki, məndə yoxdur. 
Qapı taybatay açıldı... İçəriyə yaşlı bir qadın girdi. Hər ikisi bu qəfil tappıltılı 
gəlişdən diksinib çevrildi. Gələn Güllübəyimin anası Minabəyim idi. Arvadın 
vaxtilə yaraşıqlı üzü qocalsa da, təravətini itirməmişdi. Güllübəyimin simasını 
xatırladan sifəti acığından eybəcərləşmişdisə də, yenə də qəşəng idi. Qara üzüm 
gilələrinə bənzəyən gözləri qəzəbindən daha da girdələnmişdi, çənəsindəki xal, 
yuvarlaqlığını irirməyə başlamış dodaqları kimi əsim-əsim əsirdi, çadrası sıyrılıb 
çiyinlərinə düşmüşdü. Dən düşmüş saçları dingənin altından çəngə-çəngə çıxmışdı, 
görünür başını yolmuş, sonra da tələm-tələsik dingə vurub çadralanmışdı. İçəri 
girən kimi salamsız-kalamsız qızının üstünə düşdü: 
  
__________________Milli Kitabxana_________________ 
205 
 
-A qara yer oğurlasın səni, bu nə işdi başımıza gətdin? Şirvan içində bizi xar 
elədin! Dedik: Quran oxuyar, mollabacı olar, uşaqlara Allahın kəlamını öyrədər, 
savab yiyəsi olar. Aaz, bəyəm qorxmursan Allahdan? Bilmirsən ki, qız xaylağı 
əlinə qələm alsa, o dünyada həmin qələm od olub barmağın yandıracaq? Yazılar 
ilan olub cəmdəyinə dolaşacaq?.. Bu bəs deyil, hələ sən bir nanay vurub dəf də 
çalırsanmış? Ay ölmüş! A sənin qaranı geyim, bəyəm sən mütrüf olmusan? 
Sonaya yerrik çıxmısan? A Sona yolu yollanmış, bizi bədnam elədin ki... 
Aləmnən bir olduq ki!.. 
Güllübəyim nə qədər cavab verməməyə çalışdısa da bacarmadı: 
-Ana... 
-Çor ana, dərd ana... Elin ağzın yüz ərşin bez alıb bağlayacaqsan? 
-Ana, mənim baş yoldaşım var, özü bilər... 
-Kül sənin başına, sənin baş yoldaşında o qeyrət hanı ki, tikə-tikə eləyə səni, 
hər tikəni bir çalada basdıra. 
İndi nə İsrafil, nə də Güllübəyim danışırdı. Ərinin qulağı eşidə-eşidə deyilən bu 
sözlər, həm də düşmən deyil, məhz ana diliylə verilən hökmlər Güllübəyimi elə 
sarsıtmışdı ki, söykəndiyi divar kimi ağappaq olub durmuşdu. İsrafıl də müdaxiləni 
mənasız görürdü. Bu hadisə onun qərarını daha da möhkəmlətmişdi... 
Minabəyim arvad qapıya yeriyə-yeriyə acığından boğulduğu halda bir də dedi: 
-Mən bilirəm səni yoldan eləyən o namərbut dayoğlunun sözlərinə qulaq 
verməyin olub. Neynək, elə-elə! O kişidi, danışana cavab verməyə gücü, divan-
dərə yanında dili, arxası var... Sən arvadsan, bu işlər sənin hünərin deyil; amma 
belə ki, sən tutmusan, ərinin qeyrəti çatmır, Sonanı cəhənnəmlik eləyənin biri səni 
də yer üzündən götürər! 
Südüm sənə haram olsun, bala! Məni Şamaxı arvadları içində bir pulluq elədin. 
Atan bədbəxt yaxşı vaxtında baş gora apardı, sənin bu biabırçılığını görmədi... 
Arvad gəldiyi kimi də sağolsuz-zadsız çıxıb getdi... Evdə ikisi qaldı. İsrafıl indi 
Güllübəyimə daha çox acıyırdı: "Əzizim, səni belə ağır günlərində tək qoyub 
gedirəm. Bilmirəm, bəlkə bu qərarım, bu hərəkətim, səni yolundan döndərə. Onda 
bəlkə qayıdıb gələm, genə sakit bir ömür sürək, amma səni ki, mən tanıyıram, sən 
belə şeylərlə yolundan dönən deyilsən. Mən isə... Mən gücsüzlüyümü yaxşı başa 
düşürəm. Məndən sənə arxa çıxmaz..." 
...O gecə bir-birini həqiqi insan məhəbbətilə sevən iki qəlb atəşlər içində yana-
yana ayrıldı. İsrafıl Güllübəyimi tək qoyub getdi. Yola 
  
__________________Milli Kitabxana_________________ 
206 
 
Düşərkən son sözü də bu oldu: "Əgər məni istəyirsənsə, məktəb məsələsindən 
bilmərrə əl çəkməlisən! Belə eləsən, ara sakitləşəndən sonra bir-iki ilə, yazarsan 
gəlləm; yox, sözündə baqi qalsan, məndən incimə, axundun üsrünə talaq kağızını 
göndərrəm, azaddamanı oxuyar". ...Güllübəyim meydanda tək qaldı, doğma anası 
lənətlədiyi kimi, istəkli əri də onu tərk edib getdi. Amma Güllübəyim mollabacı 
məktəbini bağlamadı. Vasvası Umsəlmənin mollaxanasına uşaq verməyə tavanası 
olmayan iki-üç ailənin övladı dərsə davam edirdi. Üç il ərzində gah on, gah otuz 
şagirdi olan məktəbdə indi üç qız oxuyurdu. Bunlardan biri də suçu Sərçə Bağının 
qızı Nazpəri idi. 
İndi Güllübəyim artıq evdən eşiyə çıxa bilmirdi, nə toya, nə vaya çağrılır, nə də 
gedirdi. Ana evindən ayağı kəsilmişdi. Mollabacının bazarlığını da Sərçə Bağı 
eləyir, səhərlər dərsə gələn Nazpəri ilə göndərirdi. 
Narınc və qohumları tamamilə qudurmuşdu. Güllübəyimə göz verib, işıq 
vermirdilər. Dərsə gələn iki-üç qızın da ailəsi nə edəcəyini bilmir, səhər erkən 
uşaqları mollabacının evinəcən yol uzaq eləyir və Güllübəyimə yalvarırdılar: 
Sən Allah, mollabacı, oxudub-oynamağı tərgit, elə Qurandan dərs ver, qoy 
çərəkələrin oxusunlar, qara tanıdılar- bəsdi... 
Güllübəyim məktəbindəki əski təravət, şənlik qalmamışdısa da, uşaqlar buraya 
həvəslə gəlir, maraqla oxuyurdular. 
Təhlükə isə Güllübəyimin başından sovuşmamışdı. Narınc və curları 
Güllübəyimə rahatlıq vermir, ondan əl çəkmirdilər. 
Şənbə hamamındakı satıl döyüşündən sonra Güllübəyim artıq bulaq başına da 
getməkdən qorxurdu. O gün hamamda heç özü də bilmədi ki, məsələ nədən 
başladı. Qapaqlının arvadı Bircəxanım, Molla Qurbanqulunun övrəti vasvası 
Umsəlmə və qızı, Alışa təzə nişanlanmış Narınc ilə birlikdə çimirdilər. Güllübəyim 
onlardan xeyli aralıda oturmuşdu. Vasvası Umsəlmənin xasiyyətinə bələd 
olduğundan Güllübəyiın heç onlara yaxın durmurdu. Yəni Umsəlmənin xasiyyətinə 
bütün məhlə bələd idi. Arvad elə vasvası idi ki, hamamda yuyunub qurtarandan 
sonra, çıxanacan bütün sütunların dibində başına su tökər, paklanardı, yenə də 
ürəyi soyumazdı. Yanından biri keçdimi, üstünə kimdənsə bir damcı su sıçradımı, 
ya tavandan soyumuş buxardan çiyninə bir damla damdımı, dərhal dayanacaq, 
qurnanı açıb ləyənini dolduracaq və başına yenidən salavat, müxtəlif qüsl suları 
tökəcəkdi. Bəzi nadinc qızlar qəsdən onun yanından ötüb üstünə su sıçradar və 
arvadın bütün paklanma 
  
__________________Milli Kitabxana_________________ 
207 
 
əməliyyatını yenidən başlamasına aralıdan, sütun daimdan durub tamaşa elər və 
gülərdilər. Ayrı vaxt olsaydı Güllübəyim özü də, özünü gülməkdən saxlaya 
bilməzdi. Amma indi vəziyyət başqa idi. O bilirdi ki, vasvası Umsəlmənin 
yaxınından keçsə, az qala bütün hamamdakılar ona qahmar çıxıb Güllübəyimin 
üstünə düşə bilər. Arvadların hamam davasının dəhşətini, burulmuş ipək fıtələrin 
tuma davasını, tas döyüşdürmə, satıl vurmanı isə Güllübəyim görmüşdü... 
Dadmasa da görmüşdü, bilirdi. 
Odur ki, bu gün qəsdən aralıda oturmuşdu, heç kimə qarışmırdı. Buxar 
arasından qarıların qıyğacı, çəp baxışlarını görürdü... Birdən necə oldusa özünü 
Umsəlmə duran qurnanın yanında gördü... Dəhşətdən, bir hissiqəbləlvüqu ilə ürəyi 
buza döndü. "Allah sən saxla", -deyə düşündü, elə o dəqiqədəcə Narınc və 
Umsəlmənin əqrəbasından olan arvadlar qocanı dövrəyə aldılar, Güllübəyim də 
onların içərisində qaldı. Fitələr burulmağa, satıllar bir-birinə çırpılmağa və 
Güllübəyimə yaxınlaşmağa başladı. Qorxunc, gün tutulmasında çıxarılan mis 
səsləri kimi dəhşətli gurultu qopdu, hamamın günbəzinə, divarlarına düşüb əks-
səda verirdi. Birinci arvad satılını ikincininkinə, o üçüncüyə və beləliklə də, 
Güllübəyimə çatanacan bir-birinə vurmağa, ona çatanda zərbələri gücləndirməyə 
başladılar, səs artdıqca, buxar arasında nə baş verdiyini görmək olmurdu. Satıllar 
ona dəydikcə Güllübəyim səsini çıxara bilmirdi. Çıxarsaydı da, mis gurultusundan 
eşidən yox idi. Arxadan yaş fıtələrdən düzəldilmiş turnalar işə düşəndə Güllübəyim 
dözə bilmədi, turnalar ilan kimi onun bədəninə sarılır, zol-zol izlər qoyurdu, o, elə 
bir yanıqlı fəryad qoparıb səndələdi ki, sıx duran arvadların üstünə yıxılmasaydı, 
yerə dəyib yaş döşəmədə başını da yaracaqdı... Onu qızışıb qəzəb yağdıran 
arvadların əlindən kim aldı, hamamın paltar soyunulan yerinə kim çıxartdı, 
bilmədi. Ayılanda özünü xalça süzənisinin üstünə uzadılmış gördü, kisəçi arıq 
Şərəq üzünə soyuq su səpirdi... 
-Allah kərimdi, heç nə olmaz... aç gözünü... Narıncın səsi hamamda 
gumbuldayırdı: 
-Mütrüf, köpək qızı, qoca arvada neyşə sataşırsan? 
Hamam icarəçinin arvadı, boğça üstə oturan Məşədi Safurə isə deyinirdi: 
-Balam, sən Allah, şərüvü bizdən sovuş! Gəlmə bizim hamama! 
Qanuva salma bizi!.. Biz də yazığıq axı... Düşmançılığınız var, gedin özgə 
yerdə eləyin. Sənin o alim, molla, axund arvadıynan nə işin var? 
Neyşə yazıq, təmizkar arvadı qoymamısan paklığını eləsin? Hə? 
  
__________________Milli Kitabxana_________________ 
208 
 
Hamam tək sənindi ki?.. Qoca arvadı, pak salehə müsəlman bacını elə salmaq 
heç yaxşı şey deyil... Gəlmə hamama! Səndən ötəri müştərilərimizi qaçırmayacağıq 
ki... hamı deyir ki, sən mütrüf olmusan, uşaqları yoldan çıxardırsan, körpə qızları... 
Kül onların analarının başına ki, şəhərdə molla tapmayıb balalarını sənə usburd 
olublar... 
 Güllübəyimin bədəni göy tuluğa dönmüşdü... Ağrıdan, taqətsizlikdən güclə 
geyinirdi. Arıq Şərəf ona kömək elədikcə yavaş səslə, Məşədi Safurə eşitməsin 
deyə, alçaqdan deyirdi: 
- Təpitmə qoy, ay bala, yağlı xəmir... keçib gedər... Allah qoysa... 
 Hamamda bir səs əks-səda kimi gumbuldadı: 
 - Şərəf... 
- Aaz, Şərəf, içəridən kisəçi haraylayırlar, ay ölməmiş, nə kəsdirib oturmusan 
yanını? Canı var, xalxa sataşmasın, dur itil oradan, cəhənnəm ol. Yuxa qırağı 
sulama... 
...Satıl, ləyən və turnaların zərbi bir neçə gün Güllübəyimi yatağa saldı. 
Yerindən tərpənə bilmədi. İndi neçə gün idi ki, Güllübəyim bulağa suya da gedə 
bilmirdi. "Axşam?.. Yox, qorxuludu, uzaq, kimsəsiz... İsrafıl fağır yaxşı ki, burda 
deyil. Eh... yazıq... dözmədi..." Gündüz isə nə vaxt bulaq üstə getsə hökmən 
kiməsə rast olacaq, arvadlar... xüsusilə Qurbanqulunun qızı Narınc əqrəbası ilə 
onun bulaq başına getdiyini görən kimi satıl-sərnic, güyüm götürüb dalınca 
cumacaq, satıl-döydüyə başlayacaqlar... Yox... Çarə təkcə Sərçə Bağıyadı. Göz göz 
eləyib  gələn kimi suyun başını bağlamaq, güyümlərin dördünü də alıb qablara 
boşaltmaq lazımdı. Bir-iki gün bəs elər, sonra da, bəlkə Allah kərimdi, yadlarından 
çıxdı, yorulub usandılar, əl götürdülər, ya başqa çarə tapıldı... 
Güllübəyim bu fıkirlərlə erkəndən darvazanın dalında qab hazırlayıb durmuşdu. 
Sərçə Bağının "höşşə"sini güdürdü.Gün bir cida boyu qalxmamış Sərçə Bağının 
səsi eşidildi. Güllübəyim cəld darvazanı açıb çıxdı, bu tezlikdə bəlkə bir kəsə rast 
olmadı, amma bununla belə yenə də səs çıxarmadan Bağıya tərəf əl elədi... Bağı 
eşşəyi həmişə hörmət gördüyü mollabacının darvazasına tərəf yonəltdi... Amma 
sən demə başqa güdükçü də var imiş... Umsəlmənin qızı Narınc da darvazadan 
çıxdı, cır səslə çığırdı: 
 -Əyşi, Bağı, Bağı... ə-ədə...  
Kişi dayandı, hansı tərəfə gedəcəyini kəsdirə bilməyib durdu. Eşşəyin noxtasını 
boynuna dolayıb, başından tutdu... nə o, nə o biri tərəfə gedə bildi. Narınc özünü 
Bağıya Güllübəyimlə birlikdə çatdırdı: 
  
__________________Milli Kitabxana_________________ 
209 
 
-Su mənimdi, Bağı... 
Kişi qətiyyətsizliklə dilləndi: 
-Neynək... yarsı sənin, yarsı da... dörd güyümdü... 
-Yox, hamısı... 
-Genə gətirrəm... 
-Dedim ki, yox, hamısı... 
-Sərnicin birdi ki... 
-Sənə nə? Alıb yerə tökəcəm... 
-Günahdı, bacı, Fərat yolu kəsməmisən ki... 
Bağı sözünü qurtarmamışdı qonşu arvadlar tökülüşüb gəldilər, satıl-döymə 
başlandı... Bağı və Güllübəyim aralıqda qaldılar... Narınc, anası əqrəbasından olan 
digər arvadlar satıl, səmic və güyümləri göyə qaldırdılar, Bağı həm öz başını, həm 
də Güllübəyimi qoruyurdu... Qəzəbdən boğulan Narıncın səsi hamıdan bərk 
gəlirdi: 
-Ay yalavac köpək oğlu, indi məni Şümürə oxşadırsan? Bu cəngi köpəyin 
qızma qahmar durmusan? Nə var, nə var, küçüyünə çəngilik öyrədir? Ona görə? 
...Çığırtılar satıl-səmic zərbələri ilə müşayiət olunurdu. Adam çığırtıları, söyüş, 
hədə və mis səsləri bir-birinə qarışmışdı. 
-Vay öldüm... 
-Burax... xx... 
-Bəsdi... -Ayy... 
-Aaz, məni neyşə vurursan, ay ətüvə düşəsən? 
-Səni kimdi vuran, işim bu it uşağıynandı... -Qoyma... 
-Al... 
...Birdən nə oldusa arvadlar geri çəkildilər, kimin zərbəsi sərrast dəydi, heç kəs 
bilmədi. Aralananda Bağının cılız bədənini yerdə, qanlar içində gördülər. Kim 
olursa olsun, insan ölümü, qan mənzərəsi arvadları qorxutdu. Hamısı birdən-birə 
gəldiyi kimi, birdən-birə də yox olub evlərinə çəkildilər... 
Bağının heç zarıltısı da eşidilmirdi... Güllübəyim öz yaralarını unudub Bağıya 
baxır, nə edəcəyini, neylə kömək edəcəyini bilmirdi... Köməyin yeri də yox idi, 
Bağı artıq həyata vida etmişdi... Bundan sonra bir daha heç kim onun cır sövtlə 
hayqırdığı "höşşə"səsini eşitməyəcək, güyümlərindən bulaq suyu ala bilməyəcək. 
Məhəllə arvadlarına su paylaya-paylaya oxuduğu məzəli mahmları dinləyə 
bilməyəcəkdi: 
  
__________________Milli Kitabxana_________________ 
210 
 
Allı-güllü yolları var Şirvanın,  
Qızıl-gümüş pulları var Şirvanın,  
Qızdan göyçək dulları var, Şirvanın.  
Qalabazar məhəlləsi, Bəzzazbazar dükanları Bağını əbədilik itirmişdi... Xırda 
bədənli, boyük ürəkli Bağı, Güllübəyimin dadına çatdı, özü isə həlak oldu... 
Bağının cansız cənazəsi üstündə bir Güllübəyim, bir də əli çərəkəli dərsə gəlmiş 
olan Nazpəri hönkürüb ağlayırdı.  
...Bazara və məhəllələrə ildırım kimi bir xəbər yayıldı, hər ağızan bir ses 
eşidilirdi: 
- Mollabacı Güllübəyimi divanxanaya aparıblar...  
- Satıldöymədə Sərçə Bağı ölüb...  
Deyillər Güllübəyim vurub kişini...   
- Yazığın külfətinin başı kəsildi...  
- A bala, elə də mollaxana olardı?.. Onun bir qadası var idi, dəydi fagır bagıra 
-Əşi, bizimkilərdə qeyrət hardadı? 
 - Yox eləyən yoxdu balam da...  
- Rəhmətlik xan vaxtı olsaydı, bir saatın içində itirtdirərdim...  
- Görək əri qurumsaq eləyəydi...  
- Əşi, onda o qeyrət hardaydı...   
- fağırın biri idi, başın götürüb getdi, canı da qurtardı.   
- Pay atonnan, kişi, arvad hara, divan-dərə hara!  
- Dinyanın axırıdı, müsəlmanlar! 
...Güllübəyimi doğrudan da divanxanaya aparmışdılar. Bağının cənazəsi və 
gözü yaşlı balaca Nazpəri də burada idi. Murov Kostritski, dilmanc Əli bəydən 
Güllübəyimin kim olduğunu öyrənən kimi, yasavul Ağa Bəşiri Mahmud ağaya və 
uryadnik Kərim bəyə xəbərə göndərdi.  
Yasavul Ağa Bəşir gələndə Seyyid, Mahmud ağagildə idi. Qalada təzə peyda 
olmuş bir tarzəndən söhbət gedirdi, musiqi aşiqi Mahmud ağa danışırdı. 
- Belə deyirlər ki, adı Sadıqdı, cavan adam olsa da, elmi-musiqiyə mahirdi, 
yaxşı bələddi, deyillər bizim bu qədim tarda nə isə elə dəyişikliklər eləyib ki,... tar 
bir özgə cür səslənir. Qaladakı aşnam Kərbəlayı Xudaverdiyə yazmışam ki, 
mümkün olan kimi onu Şirvana dəvət eləsin, gəlsin ki, bir görək nə əllaməlik 
açıb... Vallahi, Əhməd ağanın 
  
__________________Milli Kitabxana_________________ 
211 
 
ərvahı haqqı, musiqidə bir təzə hava, bir təzə qayda çıxdığını, bir yeni gözəl 
səsli xanəndə peyda olduğunu eşidəndə, Seyyida, çiçəyim çırtlayır, arvadlar 
demişkən. İndi onun təəşşüqündəyəm gətirtdirib, çaldırıb görməsəm, təskinlik tapa 
bilməyəcəm. 
Seyid Əzim gülümsəyərək Mahmud ağanı dinləyir və Güllübəyim məktəbilə 
əlaqədar qulağına dəyən məsələləri ona nağıl etməyə hazırlaşırdı, amma Mahmud 
ağanın musiqi haqqında söhbətləri onun özünü də maraqlandırmışdı: 
-Elə siz özünüz də, cənab Mahmud ağa, musiqidə az təbəddülat etməmişsiniz... 
-Yaxşı, Seyyida, bəs o tələbəlik illərində, ya da cənab hacı Əlabbas bəylə 
Hicazı səyahət eləyəndə bizim bu musiqi məclislərimizsiz necə keçinirdiniz? 
Seyid Əzim əlini xəttinə çəkib, çənəsini ovxaladı, adəti bir hərəkətlə 
barmaqlarını bığlarında gəzdirdi: 
-Onu heç deməyin, ürəyimin içi göynəyirdi, xanəndələrimizin səsi 
qulaqlarımdan, rəqqasələrimizin şəkl və şəmayili gözlərimdən getmirdi. 
Hər zaman gözlərimi yumanda özümü sizin məclislərdə görürdüm. 
Mahmud ağa güldü, zarafatla barmağını ona tərəf silkələdi: 
-Ya cədda, bəs dostlar? 
-Dostlar öz yerində... Siz, cənab ağa Tərlan, bədbəxt cavan! Heç unuda 
bilmirəm onu... Bir xəbəriniz varmı? 
-Yox, xeyli var kağız da yazmır mənə namərd... 
-Elə deməyin, o, Şirvanı yaralı tərk etdi... Bir də Sona... Ondan necə... 
Mahmud ağanın gözləri yol çəkdi: 
-Eh, heç, bu keçən ay cənab Əlyar bəy bizə qonaq gəlmişdi, soruşdum, deyir, 
əl-ayağı dürüst, başıaşağı dolanır. Amma heç üzü gülmür... 
-Bədbəxt cavanlar... hərəsi bir fəlakətin qurbanı olur, bizim bu Qurbanqulular, 
məşədi Alışlar dünyasında... 
-Hə balam, məşədi Alış yamanca hörmət-izzət sahibi olub, Əhməd ağanın 
ərvalıına and olsun, deyillər Molla Qurbanqulu döşünə çəkib onu, deyir tövbə ki 
eləyib, üzünü qəriblər ağasının asitanına ki sürtüb, dəxi Əshabi-Kəfin iti kimi yeri 
behiştdi... 
Seyid Əzim kədərlə gülümsədi: 
-Sədi rəhmətüllah gözəl deyib, cənab Mahmud ağa: 
 
Xəri-İsa gərəş bə Məkkə bərənd  
Çun beyayəd hənuz xər başəd. 
  
__________________Milli Kitabxana_________________ 
212 
 
Yəni İsanın eşşəyini Məkkəyə də aparsan qayıdanda elə eşşəkdi ki var. 
Mahmud ağa dərindən, uğunarcasına bir qəhqəhə sovurdu. Elə bu anda 
Mahmud ağanın lovğapəsənd nökəri dilmanlı Kərim içəri girib baş əydi: 
-Ağa, yasavul ağa Bəşir gəlib... Deyəsən, nəysə yaman xəbərnən gəlib... 
Mahmud ağa yaylığını çıxarıb yaşarmış gözlərini sildi. Kərimin sözlərini o 
qədər də fərqinə varmadan, hələ də gülməsində davam edərək dedi: 
-Çağır gəlsin... 
Nökər çıxdı, Mahmud ağa Seyid Əzimə döndü: - Bilirsən bu Kərim dələduz 
dünən nə pəstaha açıb? 
 -Xeyr...  
- Qapıda dayanmışmış... Birdən Təklədən bir fağırın biri soraq alıb bizə gəlir, 
məni soruşur, qapını nişan verirlər. Bu Kərimin də lovğalığı cənabına məlum olsun 
gərək... 
 -Bəli, bəli... 
-Qərəz ki, təkləli yazıq bunu görüb təşəxxüsündən bəy sanır, baş əyir, bu 
oyunbaz da özünü sındırmır, deyir: "- Nəyə gəlmisən, kişi?" 
"- Cənab Mahmud ağa sənsən, başına dönüm?", deyir "hə", deyir: "- 
Başına dönüm, uşaqlarım batır, gəlmişəm mənə bir az əl tut", "- İstədiyin nədi 
axı?", "- Nə olacaq, dərdin alım, buğda". Kərim de qayıdır ki: "- Get bir araba 
gəti". Kişi qayıdır bazara, bir malağan arabası danışır, gəlir bizim qapıya (Söhbətin 
bu yerində yasavul Ağa Bəşir içəri girdi, baş endirib dayandı, Mahmud ağanın 
sözünü kəsməyə cəsarət etməyib, söhbətin qurtarmasını gözlədi). Otur, Ağa Bəşir, 
bu saat qurtarıram. Hə... Mən də atlara baxmağçun tövlələrə getmişdim, mehtər 
xəbər vermişdi ki, kəhər day nəsə bir az axsayır, nalın dəyişirik,bədnallıq eləyir. 
Qayıdam görəm darvazanın ağzında bir araba durub,nökərlər aralıda gülüşür, mənə 
işarə elədilər, həyətə girdim. Kərimi çağırıb soruşdum ki, bu kişiyə nə söz 
vermisən? Dili dolaşa-dolaşa deyir ki, "buğda". Çıxmışam həyətə, bunu vermişəm 
qabağa, deyirəm "Eşit dilmanlı Kərim, bu qapıdan boş qayıdan olmayıb, eşit 
dilmanlı Kərim, bizim qapıdan boş qayıdan "olmayıb..." Bu sözləri ona dedirtdirə-
dedirtdirə özüm də dalına düşüb getmişəm. Kişi fağır Kərimin əlindən öpüb 
yalvardıqca gədələr arabaya bir miqdar buğda-arpa yüklədilər... özləri də uğunub 
gedirlər, Kərimin öldüyü gündü... 
  
__________________Milli Kitabxana_________________ 
213 
 
Mahmud ağa həmin hadisəni yadına saldıqca bir də gülür, Seyid Əzim də 
özünü "ağa" qələmə verən lovğa nökərin vəziyyətini təsəvvürünə gətirib 
gülümsəyirdi. 
-Hə, Ağa Bəşir, buyur görək, nə əcəb səndən? 
-Yasavul, Ağa Bəşir yerində dikəldi, diz üstə qalxıb sözə başladı: Ağa, başına 
dolanım, murov xahiş elədi ki, bir divanxanaya buyurasan... 
Mahmud ağanın üzü ciddiləşdi: 
-Nə olub axı? 
Ağa Bəşir ehtiyatla sözə başladı: 
-Vallah ağa, narahat eləməzdik, amma, belə deyirlər ki, sizin qohumlardan bir 
mollabacı Güllübəyim var ha, guya o suçu Sərçə Bağını öldürüb... 
-Nə??? 
-Helə deyillər... Meyiti də gətirilib divanxanaya. Bir neçə zənən-uşaq da gəlib. 
Cənab murov dedi ki, nə qədər bizdən böyüklər xəbər tutmayıb, qoy cənab 
Mahmud ağa özü işdən hali olsun, mollabacını özü danışdırıb, işin səhihini bilsin. 
Sərçə Bağının qızı da ordaymış. Düzünü o bilir, amma elə ağlayır ki, heç bir söz 
qandıra bilmir. Cənab uryadnik də ordadı, məni tez qulluğunuza göndərdi ki... 
Mahmud ağa həyəcanla yerindən qalxdı: 
-Yaxşı eləyib... Sən get, mən bu saat gəlirəm. 
Ağa Bəşir çıxdı. 
Seyid Əzimin üzünü bir ələm kölgəsi çulğadı: 
-Men bir az əvvəl cənabına ərz edəcəkdim, bir para bəd xəbəri qulağıma 
çatmışdı... Gecikdim... gecikdim... çox təəssüf... Bu o namərd Alışla 
Qurbanqulugillərin qurması olacaq. Onlardan sarı xeyli söz eşitmişdim bazarda... 
Çoxdan dilə-dişə salmışdılar Güllübəyim bacını. 
-Seyyida, vallahi, anası - bibim də yanıma gəlmişdi. Çağırtdırıb bir az 
nəsihətlədim. Dedim: əziz bibiqızı, bura Şirvan, şərvan deyəllər, burda hələ-hələ 
kişilər bir iş görə bilmir, sən zənən xeylağı neynəyəcəksən? Mənə nə desə yaxşıdı: 
"Hərə bir yolun qurbanıdı, dayoğlu, mən də özümü bədbəxt bacılarımın savad 
alması yolunda qurban demişəm".... Di ala, bu da sənə qurban! 
Mahmud ağa bu sözləri deyə-deyə dilmanlı Kərimin ona gətirdiyi içi xez astarlı 
əzəmini əyninə geydi, havalar soyumağa başlayırdı. Seyid Əzim də payızın 
əvvəllərində beş manata Hacı Qədirdən aldığı sarı Xorasan kürkünə büründü: 
Bərabər çıxdılar... 
  
__________________Milli Kitabxana_________________ 
214 
 
...Murovun otağında adamın çoxluğundan nəfəs almaq mümkün deyildi. 
Cənazəni bir küncdə palaz arasında qoymuşdular. Ölümdən və ölüdən qorxması ilə 
Şamaxıda bir çox lətifələrə səbəb olmuş Mahmud ağa, cənazə tərəfə baxmadan 
uryadnikin yanına keçdi. Murov Kostritski otaqda yox idi. Kərim bəy Mahmud 
ağanı görcək üzünü camaata cevirdi: 
-Adə, Ağa Bəşir, çıxart camaatı çölə, şahıdları sonra çağırtdırrıq bir-bir. Qoy 
bir görək ağalar nə eləyir... 
Mahmud ağa və Seyid Əzimə kürsü təqdim etdilər. Hər ikisi əyləşdi. Ağa Bəşir, 
artıq adamı çölə çıxarandan sonra, cənazənin ayaq ucunda başıaçıq, ayaqyalın bir 
qız uşağı və onun yanında çadrasına sıx bürünmüş bir qadın qaldı. Görünür, 
Güllübəyim bu idi... Qızın ağlamaqdan gözləri qıpqırmızı qızarmışdı, hələ də 
hıçqırırdı, amma deyəsən, artıq gözünün yaşı qurumuşdu, taqətsizliklə qoca qarılar 
kimi dizlərini qucaqlayıb oturmuş, çənəsini dizlərinə dayamışdı. Hamıdan, hər şey-
dən əvvəl şairi balaca qızın vəziyyəti maraqlandırdı, o yerindən qalxıb Nazpəriyə 
yaxınlaşdı, sağ əli ilə onun pırtlaşıq saçlarını tumarladı: 
-Qıznn, dur bəri gəl, - deyə əlindən tutub Mahmud ağa və Kərim bəyin 
oturduğu mizin yanına gətirdi. Nazpəri qorxa-qorxa, güclə irəliləyirdi, amma 
deyəsən, Ağanı tanıdığından bir az ürəklənmişdi. 
-Qorxma, qızım, qorxma... day olan olub... De görüm sən əvvəldən o mərəkə 
yerində idin? 
Nazpəri əvvəlcə Ağaya, sonra da Mahmud ağa və Kərim bəyə baxdı. 
Kərim bəy ucaboy idi, sağ ayağı bir az çəksə də (haçansa qaçaqlar vurmuşdu 
onu) mütənasib, cüssəli kişi idi, nəzərə çarpandı. Ağ bənizi, azacıq dən düşmüş 
qıvrım saqqalı belə onun üzünə mehribanlıq, incəlik verə bilməmişdi. 
Qəzəblənəndə qanla dolan dəyinni, qabarıq gözləri qorxunc görkəm alırdı. İndi bu 
gözlər çox qəzəbli idi. Hərəsi bir qan piyaləsinə dönmüşdü. Qız bu baxışlardan elə 
qorxdu ki, ondan nə soruşulduğunu dərhal unutdu. Seyid Əzim yenidən onun 
əlindən tutub başını sığalladı: 
-Sən qorxma, qızım, qorxma, dedim ki, olan olub. Ağalara ancaq işin olanını 
danış, nə bilirsən onu... 
Nazpərini yenidən hıçqırıq tutdu, o, əlini Ağanın əlindən çəkmədən sanki bu 
əldən qüvvət alaraq kəsik-kəsik sözə başladı: 
-Də-dədəm su gətirmişdi, arvadlar yığılmışdı, Narınc, Molla Qurbanqulunun 
qızı... var ha... o, su vermirdi bizim mollabacıya - qız başı ilə küncdə oturmuş 
Güllübəyimə işarə elədi - hə, sonra nə təhər oldusa satıldöymə başladı. Də-dədəm 
araya girdi ki, mollabacımı vurmasınlar 
  
__________________Milli Kitabxana_________________ 
215 
 
(o yenə qadına tərəfbaşı ilə işarə elədi) yoxsa satıllar, güyümlər hamısı ona 
dəyəcəkdi... dədəmə dəydi... dədəmə!.. Nazpərinin hıçqırtısı artdı... 
-Ağlama, qızım, ağlama... 
Mahmud ağa qızın sözlərini eşidəndən sonra, qəlbində bibisi qızı üçün bir 
qədər rahat oldusa da, böyük bir təəssüf hissilə Güllübəyimə tərəf döndü: 
-Bibiqızı uşaq düz deyir? 
Güllübəyim örtülü başı ilə "bəli" işarəsi elədi... 
Bundan sonra Kərim bəy söhbətə qarışıb, şəxsən özü Nazpəri və Güllübəyimi 
dindirdi, ondan sonra da Mahmud ağa və Seyid Əzim Hacı Məhəmməd oğlunun 
qulluğunda digər şahidlər dindirildi... 
Ayrılarkən Seyyid üzünü qadına tutdu: 
-Güllübəyim bacı, bir az əvvəl dayıoğlunuz dedi ki, özünüzü bu maarif yolunda 
qurban demisiniz, "Ənvari-Süheyli"də deyilir ki: 
 
Mən nəmiquyəm səməndər baş, ya pərvanə baş,  
Çun befekre-suxtən oftadeyi-mərdanə baş. 
 
Bu yolu öz məzaqınız, öz xəyalınızla qəbul etmisiz. Sizə Allah-taaladan səbir 
arizu edirəm ki, binəva həmvətənlərimizə yaxşılıq etdiyiniz yerdə, atılan daşlara 
dözə biləsiniz, mərdanəlik isə özünüzdə var. 
Məsələ aydın oldu. Sərçə Bağının ölümündə Güllübəyimin təqsiri yox idi. Onu 
azad elədilər və Mahmud ağa özü gəldiyi faytonda onu evə göndərdi. Mahmud ağa 
və başqa mütəşəxxis şəxslərin işə qarışması nəticəsində, Bağının ölümü təsadüfi 
bədbəxtçilik kimi qeydə alındı. Arvadların, xüsusilə, davanın düşməsinə səbəb olan 
Narıncın məhkəməyə çəkilməməsi üçün Molla Qurbanqulu və Alış adamları 
əllərindən gələni elədilər. Cənazə murov idarəsindən qaytarıldı və Şirvan dəbiycən 
həmin gün dəfn edildi. 
Güllübəyimin yarı mollaxana və yarı məktəb olan dərsxanası əhali arasında 
narazılıq törətdiyi üçün, hökumət tərəfındən "İcazə alınmamış, qeyri-qanuni" elan 
edildi və qədəğən olundu. Burada da Alış, Qapaqlı və Molla Qurbanqulunun əli var 
idi. 
Şirvanda "Müqəddəs Nina"nın 1848-ci ildə qızlar üçün açılmış şöbəsi nəzərə 
alınmazsa, yerlilər arasında ilk bahar elçisi, qaranquşun 
  
__________________Milli Kitabxana_________________ 
216 
 
ilk sədası olan qız məktəbi beləcə darmadağın dağıldı. Amma qaranə-vəslər 
Güllübəyimdən əl çəkmirdilər... 
Axşam təzə düşmüşdü. Mallar örüşdən qayıtmış, şəhərdən əl-ayaq yığılmağa 
başlamışdı. Güllübəyim evdə nə vaxtdan bəri idi ki, tək dolanırdı. Qapısını açan, 
halını soruşan yox idi. Əgər Sərçə Bağının külfəti olmasaydı, bazarlığını eləyən, 
suyunu gətirən də olmayacaqdı... Qüssə, təklik Güllübəyimi haldan salmışdı... O, 
yeddilik lampanın şüşəsini silib yandırdı, otağa ölgün bir işıq düşdü. Qəlbinə dolan 
qüssələr bir az da artdı, divarlara düşən kölgələrindən üşənməsin deyə, Füzulinin 
divanını taxçadakı mücrüdən götürüb yerə oturdu, kitabı açdı. Lampanın işığını bir 
az da artırıb oxumağa başladı: "Açmayır kimsə qapını badi-səbadan qeyri... Mənim 
kimi, yox mənim kimi ola bilməz, ey rəhmətüllah Bağdadi! Sən kişi idin, qapını 
açan olmayanda, özün onu açıb küçəyə çıxa, istədiyin yerə gedə bilərdin... Mən 
isə... 
 
Mən gövhərəm özgələr xiridar,  
Məndə deyil ixtiyari-bazar,  
Dövran ki, məni məzadə saldı,  
Bilməm kim idi satan, kim aldı?.. 
Yaxşı demisən Şərqin leylalarının dərdini... yaxşı bilmisən..." 
...Qapı vuruldu, gəlin diksindi, başını qaldırıb qapıya tərəf baxdı, ona elə gəldi 
ki, külək döyüb, ya özgə qapısının səsini eşidir, ya da kim isə, qərib Allah 
qonağıdı, darvazanı səhv salıb... Qalxıb cəftəni içəridən açdı və donub qaldı: 
Qarşısındakı məşədi Alıhş idi... O, kimi desən gözlərdi... Alışdan başqa... Əslində, 
yox, o heç kimi gözləmirdi, o cümlədən Alışı da... 
-Bağışla, Güllübəyim bacı, Allah qonağı istəmirsən ki?.. 
Bu gəliş elə gözlənilməz, elə nagəhani idi ki... Güllübəyim özünü itirdi... 
Yaşmaqlanmağı da unutdu... Bir də axı kimdən yaşmaqlanacaq idi tək evdə? 
Kiminləsə danışa bilmək, təklikdən çıxmaq arzusu ona elə qalib gəldi ki, Alışa bir 
söz tapıb deyə bilmədi... 
Alış qımışmadan, ciddi sima ilə qapının astanasında durmuş gəlinə baxırdı: "Nə 
qədər qada-bala çəksən də, elə əvvəlki gözəlsən, ay su sonası, lap elə imanlılara 
"yox" deyib əməziyi seçəndəki kimi... Nəslimdən - imanlıdan neçəsi istədi səni... 
Mən də onlardan biri idim..." 
-Nə buyururdun, ağa Alış? 
O, kandardan çəkildi. Alış öz evinə girən kimi otağa daxil oldu, dər-divara göz 
gəzdirdi. Hər yer gül kimi tər-təmiz olsa da, otaqda  
  
__________________Milli Kitabxana_________________ 
217 
 
qorxunc bir tənhalıq əsəri duyulurdu. Elə bil heç bu evdə insan yaşamırdı, 
xörək bişirilib, çay qoyulmurdu. Elə bil ev kimin üçünsə, haçansa təmizlənib 
qoyulmuş, indicə ağzı açılmışdı... 
-Dedim, nə olar, qonşu olmuşuq, gedim bir soruşum görüm necəsən, bəlkəm bir 
şeyə ehtiyacın-zadın var? 
-Allah ömür versin, heç nəyə ehtiyacım yoxdu... 
Alışın gözləri lampanın dibində qoyulmuş kitaba sataşdı. "Elə genə oxuyur, bu 
oxumaq olmadı bəyəm səni bədbəxt eləyən, bəsin olmadı bəyəm çəkdiyin?" Lakin 
bu haqda bir kəlmə də danışmadı... Keçib nimdərin üstündə oturdu. Dimdik - 
heykəl kimi astana yanında dayanmış Güllübəyimə baxdı: 
-Məsəl var deyəllər ki, "dəli qonaq ev yiyəsinə təklif eləyər" gəl otur görək, bir 
Allahdan-bəndədən danışaq. İndi durub mən də gedirəm... Görüm nə təhərsən, axı 
Allah özü buyurub, kömək Əlidən qalıb... 
Güllübəyim ona "bacı" deyib qapısından içəri girən Alışı qova, "çıx get" deyə 
bilmirdi. Əvvəldən onun nə üçün gəldiyini ağlına da gətirmirdi. Digər tərəfdən 
tənhalıq onu əldən salmışdı. Həm də Alış ziyarətdən bu yaxınlarda qayıtmışdı. 
"Bəlkə bədbaxtımı bir yerdə görüb eləyib, bəlkə başında bir iş var, bəlkə qara 
xəbərlə gəlib?" 
-Yoxsa kişinin başında bir iş var, məşədi? 
O ilk dəfə dilinə quldur Alışın təzə ləqəbini gətirirdi. Alış təzə adını eşidəndə 
gülümsədisə də dərhal Güllübəyimin nədən danışdığını anladı: "Hə, bircə bu 
qalıbmış..." 
-Yox, yox... Kişini görüb eləməmişəm, haqqında bir bəd xəbər də 
eşitməmişəm, Allah eləməsin... 
Güllübəyim aralıda əyləşdi. 
-Bəs nə əcəb məni yada salmısan? 
-Əcəb camalın, vallah, elə belə, fikirləşdim ki, əl tutmaq Əlidən qalıb, gedim 
görüm nə təhərdi? 
-Çox sağ ol, Allah imanını versin... Amma bir şey lazımım deyil... 
-Təki olsun, təki olsun... Olmasa yaxşıdı... Bəs bazar-dükan işini kim görür? 
-Rəhmətlik Bağının uşaqları... 
-Hə... nə olar. Əl tutmaq Əlidən qalıb... - "əh zəhrimar, deyəsən bu gecə bundan 
başqa söz tapmayacam..." Odur ki, dərhal mətləbə keçməyi məsləhət bildi, dedi: 
-Bilirsən, Güllübəyim, mən dedim ki, əvvəl bir özünnən danışım, sonra da 
xalamın yanına gedim, ya adam göndərim... Açığı ondan sənə ər olmayacaq... 
  
__________________Milli Kitabxana_________________ 
218 
 
"Belə.'.. Daha nə deyəcəksən, ağa Alış?" - Güllübəyim düşündüklərini demədi, 
dinməyib söhbətin dalını gözlədi. 
Alışa isə sanki birdən-birə ilham gəldi... dil oldu, keçmişdən, Güllübəyimin 
qızlıq çağlarından söz açdı, bütün İmanlı cavanları kimi özünün də o vaxtdan bəri 
Güllübəyimin vurğunu olduğunu dedi; dedi ki, "onda qismət olmayıb, indi olsun. 
Mənim də ayağım çöldən-bayırdan yığılar, tövbə eləyib gəlmişəm, sən də olmazın 
bəlalar çəkmisən, baş bir yaxadan çıxarrıq. Günümüz pis keçməz, bir sənətdən, 
işdən yapışaram. Sənli-mənli ev-eşik olluq". Lakin Alış bir bunu büruzə vermək 
istəmirdi ki, bir neçə gün əvvəl Qapaqlı və Molla Qurbanqulu ilə məsləhətləşib, 
mollanın qızı Narıncı əqd etdirib. Bura isə onu ayrı bir arzu, ayrı bir tamah çəkib 
gətirib. "Tək arvad, özü də cavan, gözəl-göyçək... çətini əvvəldi, sonra ayıbına kor 
olub oturacaq... kim kimədi?". 
Alış danışdıqca yavaş-yavaş Güllübəyimə tərəf sürünür, dizin-dizin irəliləyir, 
arabir əlini onun gah kəlağayısının ucuna, gah da guya təsadüfən arxalığının 
qolçağına toxundururdu... 
Güllübəyim nə deyəcəyini, nə cavab verəcəyini bilmirdi: "Belə də şey olar? 
Kəbinli arvada kim nikah kəsər? Bu nə danışır?" 
Alış isə hüdüləyib tökür, Güllübəyimin qəlbindən keçən suallara cavab verirdi: 
-Mollaya məsləhətələmişəm, deyir ki, hansı birzənən axund yanına gedib desə 
ki, bir ildi ər çörəyi yeyib, ər paltarı geymirəm, ondan boşdu!.. 
Alış qadına yaxınlaşdı. Çoxdan bəri həsrətini çəkdiyi gözəlin əlini əlinə aldıqda 
elə bil kişinin canına od düşdü. 
Güllübəyim əlini çəkmədi, uzun mübarizədən artıq yorulmuşdu. Və bu 
mübarizənin çoxunu da öz vicdanı, qəlbi, namus qorxusu ilə aparmışdı. Xəyanət 
onu dəhşətə gətirirdi. Həm də bu elə bil ki, sevən bir insanın, həsrətini çəkdiyi ərin 
əli idi. Ona bir anlıq elə gəlirdi ki, bu dilləri danışan, qorxusundan onu təkbaşına, 
qaragüruhun caynağında buraxıb getsə də, vücuduna, qəlbinə doğma olan ərinin 
əlidir... Kişi bunu duydu, onda kinli bir qalib hissi baş qaldırdı: "Canın elə bu 
deyilmiş?" deyə düşünüb dişlərini qıcıdı və daha kəskin bir hərəkətlə hücuma 
keçdi: boğuq, rutqun bir seslə mırıldandı: 
- Iraanlının hayıfmı səndə qoymayacağam, imanhdan heç kəsə getmədin... 
Güllübəyim lap ayıldı, "necə?" imanlının hayıfını? Demək, bu dillər, bu 
yalvarışlar  tək bir hayıf üçünmüş? Mən axmaq isə onun doğrudan da tövbə eləyib, 
insan olduğunu, qohum kimi kəmfursət ərimi 
  
__________________Milli Kitabxana_________________ 
219 
 
əvəz eləyə biləcək igid olduğunu, məni müdafıə edəcəyini güman eləməyə 
başlamışdım... Qaçaq şöhrəti qızların çoxunun ağlını alan kimi... o isə..." 
Qadın kəskin bir hərəkətlə qalxdı. İndi onun üz-gözündən qəzəb, həqarət 
yağırdı: 
-Ağa Alış, zəhmət olmasa çıx get! Hayıfinı başqa cür alarsan, mən axmaq da... 
Çıx get, ağa Alış, yoxsa qışqırıb aləmi bura yığaram. Mənim üçün nə təfavütü? 
Yağışdan çıxmışın doludan nə qorxusu? Nə deyərlər desinlər... Çıx get, ağa Alış, 
xasiyyətimə bələdsən, elə qıyya vurram ki, bütün Şirvan səsimə toplanar!.. - deyə 
o, tərəddüd içində dayanmış kişini bir də təkidlə qovladı. 
"İtin qızı qışqırar, vallah, mən onu tanıyıram, o cəhənnəm, bəs deməzlərmi ki, 
"salamməleyk, ağa Alış, ziyarətin mübarək?" Bəs qaynatam Molla Qurbanqulu nə 
deyər? Deməzmi ki, "Adə, vecala, qələt qarışdırmağa başuva yer qəhət idi? Gərək 
elə burnumun dibini tapeydun?" "Qaçaq Alış belə ölü olub ki, bir arvadnan da 
başarmayıb?" Bunu da lotular deyəcək... hələ bəs Narınc? 
O, bir daha dişlərini qıcadı, bu diş qıcırdatma artıq ehtiras əlaməti deyil, 
qəzəbdən, məğlubiyyət acısından idi: 
-Neynək, Güllübəyim, səninkiynən mənimki qalsın... Getdiyim ağaya qurban 
olasan... neynək... 
Alış çıxdı... Qapını da çırpmadı, açıq qoyub çıxdı. İndi Güllübəyimin heç nədən 
qorxusu yox idi, elə bil bir anda gözünün altını almış ölümünə qalib gəlmişdi... 
Birdən onu acı, göz yaşları qarışıq bir gülmək tutdu, özünü saxlaya bilmədən 
qəhqəhə çəkirdi... 
-Axmaq... axmaq... sən də Alışı insan saymısan? -bu "axmaqlar" onun özünə 
aid idi... O, göz yaşları içində güldü, güldü... Və bu gülüşlər köksünün 
dərinliklərindən qopub gələn hönkürtüyə çevrildi. Güllübəyim üzüüstə döşəkçəyə 
yıxılıb ağlayırdı... Heç divan-dərə ayağına çəkiləndə, bədbəxt Sərçə Bağının 
ölümündə özünü müqəssir sayanda,belə ağlamamışdı... O, Alış kimisinə inanıb, bir 
anlığa zəifliyə yol verməsinə ağlayırdı... 
Narıncın savaşıb-söyüşməkdə xüsusi istedadı var idi. Elə ki, davaya başladı 
bütün yaxın məhəllələrin arvadları, bekarsa, kişilər belə iş-gücünü buraxıb 
tamaşaya durardı: 
-Aaz, genə qıldırımqaş başlayıb... 
-Sən Allah?.. Bıy hayıf, əlimdə xəmirim var. 
-Qoy sonraya! 
  
__________________Milli Kitabxana_________________ 
220 
 
-Ay əskiyin qızı, bəs kişi gələndə əppək nə verim? 
-Məndə var, aaz, bəri dur. Gör bir qıldırımqaş nə mərəkə düzəldəcək... 
Bütün tanış-biliş arasında "qıldırımqaş" adıyla məşhur olan Narın-savaşmaları 
məhəllələr arasında bir tamaşadan üstün idi. Onu nə dərviş oxuması, nə xoruz 
döyüşü, nə xəncərvurma, nə məhərrəmlik şəbihləri, nə qaraçıların oynaması əvəz 
edə bilərdi. Narınc şeir istedadına malik idi və bunu da yalnız söyüşmə vaxtı 
büruzə verərdi: elə bil qız savaşmadan ilham alar, qarşısındakı rəqibini sicilləmə 
sözlərlə bəzəyərdi, bu sözlərin xüsusi uyğun ahəngi, vəzni, qafıyəsi, hətta rədifi də 
yerində olardı. Rəqibin bütün zahiri və batini qüsurları bu mənzum söyüşlərdə 
əksini tapardı. Narınc bu sətirləri rəqibin başına sel kimi yağdırar, ahəngə uyğun 
şəkildə getdikcə, coşar, üstələyər, bir mahir aktyor kimi əllərini ölçə-ölçə gah 
irəliləyər, gah geriləyər, əlini bədəninin müxtəlif yerlərinə çırpardı. Arabir nəfəs 
dərib içəri gedər, gördüyü işə ara vermədən gərəyi olan qabı-qazanı götürüb, yenə 
həyətə çıxar, ocağı qalaya-qalaya, qazanı bulaya-bulaya sözünə yeni bir qüvvətlə 
başlayardı. 
Bu gün təzəgəlin Narıncın hədəfi Güllübəyim idi. 
-Aaz ey! Ay ərini çöllərə salan dilaramçəngi, - deyə çırtıq çalmağa başladı: 
 
Güllübəyim nazanda,  
Aşı bişirər qazanda,  
özü yeyər nimçədə,  
Ərinə verər çömçədə. 
 
Elə elədin ki, yazıq kişinin gününü göy əskiyə düyünnədin, düşdü, 
diyarbədiyar. İndi də özünü elə yetirmisən ki, mənim salamımı almırsan?  
Çırtıq səsi bir də ucaldı: 
 
.. Ətəkliyin piləydi,  
Çıxma çölə küləydi,  
Salam verdik almadın,  
Sımsığına nə dəydi? 
 
Bu başlanğıc idi, Narınc bu müqəddimə ilə hədəfinin kim olduğunu, kimə 
meydan oxuduğunu bildirir, qohum-qonşuya və rəqibin özünə xəbər verirdi. 
"Allah, sən saxla", deyə hələ hədəfin kimliyin- 
  
__________________Milli Kitabxana_________________ 
221 
 
dən bixəbər arvadlar bir-bir məhəlləyə tökülüşdü. Narınc əllərini belinə vurub, 
Güllübəyimin qapısından xeyli aralıda dayanmış, üzünü həyətə çevirib nazik 
"qıldırım" qaşlarını yuxarı dartmış və döyüşkən beçə görkəmi almışdı. 
-Ay sənin atovun qəbrinə tula bağlayım yeddi cüməaxşamı, sabah yox, o biri 
gün əvvəlidi, indi özünü o yerə çatdırmısan ki, mənə öcəşməyə başlamısan? Ay 
dərələrin tülküsü! Sən yaxşı vələd olseydun nəslün səndən üz döndərməzdi, arvad 
olseydun ərün atıb getməzdi, ay divan-dərə artığı. 
Bundan sonra Narınc sağ əlinin dalını sol əlinin içinə vura-vura ahəngdar 
addımlarla irəliləməyə və dərələrdə əks-səda verə bilən ötkəm səsilə bədihə 
deyirmiş kimi yeyin-yeyin ötməyə başladı. 
 
Qadam sənin ac ağzuva,  
Əppəyə möhtac ağzuva,  
Əppək tapıb xoruldayır,  
Eşşək kimi zırıldayır. 
 
Arvadlardan bəzisi şaqqanaq çəkdisə, bir çoxu ürəyində deyirdi: "O bədbəxtdə 
indi əppəy hardadı ki, qudura da, a bihəya" - amma heç kəs həyasıza baş qoşub, 
davaya düşməməkçin ucadan bir söz deyə, Güllübəyimə qahmar çıxa bilmirdi: 
"Həyasızdan hayovu gözlə" deyiblər. 
Güllübəyim dözməyib qapıya çıxdı, darvazanın önündə ona olmazın föhşələr 
verən, şəbədələr bağlayan Narınca sükut içində xeyli baxdı. Yaşı qurumuş, kədər 
dolu gözləri yanırdı. Dili-dodağı təpimişdi. Narıncın nəfəs dərməsindən istifadə 
edib aram səslə dilləndi: 
-Məndən nə istəyirsən, Narınc? Niyə məni elnən bir eləyib,səsini başına 
salmısan? 
Narınc yenə də nəzmlə coşdu, əlin əlinə çırpıb ritmlə irəliləməyə, şırıqqa ilə 
özünə təqt tutub yağdırmağa başladı: 
 
Əcəb eləyirəm!  
Əlimin içindən gəlir,  
İçinin içindən gəlir,  
İçində bir noxud var,  
Onun da içindən gəlir,  
Xətcə biçindən gəlir,  
Sayad bulaqdan gəlir,  
Xanbikə bağdan gəlir,  
Orcalı dağdan gəlir!.. 
  
__________________Milli Kitabxana_________________ 
222 
 
 
qafıyə, ad çox, Narıncın boğazı da elə bil gavahınla deşilib, yorulub-usanmaq 
bilmir, əlləri, qamı, dizləri göyərib ağrımır, atəş saçan gözlərilə getdikcə kükrəyir, 
coşur, föhş yağdırırdı. 
- Hə... Ay əskik uşağının törəməsi! Sərçə Bağının vayına oturdun, bir sürü 
yetimi qaldı. Yaxşı ki, dilənib-dolanıb gətirirlər. Bir parça dan cadını bulğurtda 
boğazından getdikcən. 
 
Cad fətiri,  
bulaq suyu,  
Güllübəyim – 
qarnın quyu. 
 
Dayı bizdən nə istəyirsən? Yoxsa təzədən gözün İmannı gədələrinə düşüb? 
Əgər onlar sənə yiyə duran olsaydılar, vaxtında durardılar! Dayı biqeyrət artığım, 
divan-dərə tullantısını neynirlər? Onlar o namısın yiyəsi deyillər! Bax, fas-farağat 
dur, cadı-pitiknən indi də təzə pəstaha açma ha... Allaha and olsun, səni bir 
Güllübəyim elərəm, biri də yanından çıxar, yaxşı saxla yadında! 
Güllübəyim anladı, bayaqdan bəri başına yağdırılan sözlərin məğzini. davanın 
səbəbini bilmirdi; demək, Alışın onlara gəlməsindən xəbər tutan olub, ya Narınc 
özü Alışı onların evinin həndəvərində görüb... "Bəs Alışdan Narınca nə var? Hə... 
Deyirlər axı... Molla Qurbanqulu Alışla qohum olur... bu imiş qohumluq... Su suyu 
tapar, su çuxuru; Güvəc yumbalanar, qapağını tapar... Əsil yerindi Narınc... Əgər 
qulağın söz eşitməyə, qəlbin kimə isə inanmağa qabil olsaydı səni başa salardım... 
Deyərdim... O namərdi qapımdan necə və nə üçün qovduğumu söylərdim... heyif... 
heyif ki, heç nə eşidən, heç kəsə inanan deyilsən..." 
Bu hadisədən sonra Güllübəyim artıq Şamaxıda sağ baş gora apara 
bilməyəcəyini anladı. Mahmud ağanın köməyi ilə şəhərdən çıxıb, Qafqayda 
yaşayan qohumlarının yanına yola düşdü. Az sonra İsrafıldən Şirvana talaq 
məktubu gəldi və Molla Qurbanqulu məmnuniyyətlə bu talaq hökmünü icra elədi. 
İsrafilin məktubunu dostəvüz eləyib Güllübəyimi, özü meydanda olmadığı halda, 
ərindən boşadı... Əqrəba bu xəbəri Qafqayda Güllübəyimə çatdıranda onun üçün 
artıq heç bir əhəmiyyəti qalmamışdı. Onu müdafıə etməyən, meydanda tək qoyan 
ər nəyinə gərəkdi. Güllübəyim Qafqayda xüsusi təhsillə məşğul idi. 
Güllübəyim hadisəsi belə qurtarmışdı. Bundan sonra Seyid Əzimin məktəb 
açdığını, "Beytüs-Səfa" ədəbi məclisinin fəaliyyətə başladığını siz artıq bilirsiniz. 
Siz Qara Məhəmməd Səfa, onun istəklisi 
  
__________________Milli Kitabxana_________________ 
223 
 
Qəmzə faciəsinin başlanğıcında ondan ayrılmışdınız. Xəstə Qəmzənin pirdən 
qayıdanda, Səfa və Seyyidə rast gəldiyini, onların atına minib Şamaxıya 
yollandıqları zaman cavan şairlə Seyyidin mükaliməsi yadınızdadırmı? 
O zaman Seyyidin "fələk" rədifli qəzəli bu hadisədən kədərlənərək qoşduğunun 
şahidi olmuşuq. Gənc şair öz böyük dostunu dinlədikcə düşünmüşdü: 
"Yaxşı deyirsən, Ağa, yaxşı duymuşsan dərdimizi! Amma Qəmzənin o qəmli 
gözlərini görsəydin, mənim kimi lal olardın, heç nə deyə, heç nə qoşa bilməzdin". 
Bəs indi cavan dostumuz Səfa, onun yaralı, qəmli Qəmzəsi nə haldadır? Gedək 
bir görək. Axı zəmanə bu insanları elə qəribə bağlarla bir-birinə bağlayıb, elə 
düyümlər vurub, hadisələri bir-birilə elə qovuşdurub ki, onlan təkbətək bir-birindən 
ayırıb izləmək mümkün deyil. Buna görə də bayaq Güllübəyim fəqərəsini 
danışmaq üçün hadisənin əsas gedişini qırdığıma görə sizdən üzr istəmişdim. 
Güman edirəm ki, məni artıq əfv etmişsiniz. 
 
VİDA (müsibət) 
 
Onlar meşənin dərinliyinə girəndə Məhəmməd nədənsə üşənən kimi oldu. 
Bayaqdan bəri heç bir şey düşünməmiş, heç nədən şübhələnməmişdi; onlar bulaq 
başında çörəklərini yeyəndə İsmayıl çox qara-dinməz oturmuşdu. Başqa cür ola da 
bilməzdi. Axı son zərbədən yazıq İsmayıl hələ də özünə gəlməmişdi. Elə ona görə 
də dünən axşam Məhəmmədi yanına çağırıb demişdi: 
- Məhəmməd, sabah məni haqqey pirinə apar, haqqeyə gedim, bəlkəm gəldim 
özümə. Dizimdə taqət qalmayıb, yerimdən qalxan kimi dizim əsir. 
Məhəmməd pir söhbətinə ürəyində o qədər inanmasa da qardaşının xətrini 
sındırmamış, sözünü yerə salmamışdı. "Hər nə olsa təki sağalsın, indi ki, inanır - 
sağalar, etiqad eləyir - sağalar", - deyə düşünmüşdü. Qardaşlar erkəndən hazırlaşıb 
evdən çıxanda anaları Xanımsoltan İsmayılı səsləyib evin kəlləsinə aparmış, nə isə 
danışmışdı. Sonra da İsmayıl arxadan gəlib Qaraya çatmışdı. Onlar sübhün alaca 
toranında, şeh parlayan otlar üzərindən addımlayıb şəhərdən çıxmışdılar. Şəhər-
kənarı evlərdən qalxan naxır, yaylımdan qayıdan qoyun sürüləri yaşıl təpələrə 
yayılmışdı. 
  
__________________Milli Kitabxana_________________ 
224 
 
Son günlər qardaşlar, ümumiyyətlə, ailə üzvləri demək olar ki, bir-birinin üzünə 
dik baxa bilmir, bir-birilə yanpörtü, yarımküsülü kimi danışırdılar. Elə buna görə 
də Məhəmməd anası ilə qardaşı arasındakı söhbətlə maraqlanmamış, heç nə 
soruşmamış, İsmayıldakı təbəddülatı da görməmiş, görə bilməmişdi. 
İndi Zoğallı meşəsinin dərinliyinə girəndə üşənməsi də onda heç bir qara fikir 
oyatmadı. Məhəmmədə elə gəldi ki, onu üşəndirən meşənin sıx, sərin kölgəliyidir... 
Bütün yolu qırıq-qırıq danışmışdılar. 
-Bulaq  başında oturaq? 
-Oturaq  
- Aclığın var? 
- Yox... - Bəlkə tikə kəsəsən? 
0, İsmayılın üzünə baxa bilmirdi. Məhəmmədin dərdi onsuz da böyük idi, o 
bütün yol boyu qəlbində qardaşı ilə danışır, ürək sözlərini ən əziz və yaxın adamı, 
dostu olan İsmayıla söyləyirdi: "Qardaş, axı bəyəm sən bu Bəzzazbazar camaatını 
tanımırsan?.. Bu dodaqbüzmələrə, şəbədəbazlara bələd deyilsən? Mənim günahım 
nədi? Alışdı, Hacəsəddi kimə bir quyruq bağlamayıb? Hər kim bir az gözü açıq 
çıxıb - dinsiz deyiblər, oxumuşa - urus adı qoyublar, məscidə bir gün ayaq 
qoymayana - mollanı deyiblər... loğaza qoymadıqları adam qalmayıb. Görmədin 
bədbəxt Güllübəyimin başına nə oyun açdılar? Məktəbini necə dağıtdılar? İndi də 
Ağanın üstünə düşüblər. Min zəhmətnən açdığı məktəbi künfəyekun eləmək 
istəyirlər. Ona da, mənə də olmazın qara yaxırlar. O kişidə dərya bilik var, mən də 
bir damcı götürmək istəyirəm o dəryadan. Şerimi aparıb oxuyuram - duzəldir, 
ülgülərin öyrədir, biliyimi artırır. Məgər "Beytüs-Səfa"da nə pis əməl var ki. sən 
ondan bixəbərsən? Hansı yığıncaqda özün olmamısan, qardaş? 0 ədəb məclisində 
nə pis şey görmüsən? Kaş səninlə açıq danışa bileydim, kaş gözlərimin içinə baxa 
bileydin? Kaş, ürəyindən keçənləri sən də mənə deyə bileydin? Nə olardı, qardaş! 
Dərd deyilsə, insan yüngülüyər... Deyilməsə daş olar, qaya olar, ürəyə çökər... 
Qardaş, axı biz usaqlıqdan dost idik, boyük də olsan məndən, oyun yoldaşım 
olmusan, axı atamız olsa da, mənə atalıq eləmisən, sənin qorxundan məni məhlədə 
bir uşaq incitməyib, bir azğın şapalaqlamayıb... Elə ilk əvvəldən ürəyimin 
doyüntüsünü də sən bilmisən... Bədbəxt Qəmzənin qəlbimə işləyən baxışlarından 
yaralandığımı, əmimiz qızının vurğunu olduğumu da sən bilmisən. İlk nahamvar 
qəzəllərimi sənə 
  
__________________Milli Kitabxana_________________ 
225 
 
oxumuşam. Dərdimi-acımı sənə açmışam, səndən heç nə gizlətməmişəm, 
dostum, canım-ciyərim qardaş! Bəs indi niyə mənə inanmırsan, niyə qaragüruhun, 
başıpozuq alışların, azğın qapaqlıların felinə inanırsan, mənə yox, qardaş?!. ...Axı 
ürəyin var, o sənə heç nə demirmi? Axı Allah divanı var, ondan qorxmursanmı?" 
Məhəmməd ətəyinə və qolağzına gümüşü balta tikilmiş qara çuxasına bir az da 
sıx büründü. Zoğallının lap sıx, əl-ayaqdan uzaq bir yerinə çataçatda idilər, 
Məhəmməd nə üçün haqqey pirinə gedən yolu burdan saldığını İsmayıldan 
soruşmur, səbəbini bilmir, ardınca düşüb gedirdi. 
İsmayıl isə bilirdi. O öz son hökmünü vermişdi. Bu gün nəslinin üzünə yaxılan 
bu qaranı silmək üçün yolu Zoğallı meşəsinə salmışdı. Söz-sovun qulağına dəydiyi 
bir il olardı. Bu bir ildə İsmayıl nələr çəkməmişdi. Bir neçə gün əvvl Mahmud ağa 
onu yanına çağırtdırmışdı. İsmayılla təklikdə xeyli danışmış, "ağlını başına yığ, 
haramzada sözlərə inanma, bunlar o Qapaqlıynan Alışlının quramasıdı" - demiş, 
sonra da Ağanın kəlamından neçə-neçə yerləri oxumuşdu: 
-Bu şeirdir, nəzm aləmidir. Burda şair xəyalı rəmzlər, təşbehlər yaradır. Bir bax 
gör şair məşədi Kazım bəy haqqında yazdığı nəzmdə cənab Ağaseyidəli ağaya nə 
sifətlər verir: 
 
Leyliyi-sirri-həqiqətdir o sibti-Müstəfa  
Kim edib hüsni-xilasi dəhr ara Məcnun məni. 
 
Şair Ağaseyidəli ağanı Leyliyə, özünü Məcnuna nisbət eləyir. İndi sən bilən bu 
zahiri təşbehdən gərək cənab Seyidəli dilgir olsun? Ona da bir gizli məna 
qoşulsun? 
İsmayıl qəlbində şeir aləmində bu növ rəmz və təşbeh icad edənləri lənətləyib 
zahirdə dedi: 
-Xeyr, əstəğfürullah... Amma... 
Mahmud ağa özünəməxsus bir mülayimliklə əlini İsmayılın əlinin üstünə 
qoydu: 
-Bunu ancaq və ancaq gövdənlər eləyər. Bir də qəsdi-qərəzi olanlar! O adamlar 
ki, Ağanın cənab Səfaya olan şeir dostluğundan -sui-zənn edirlər, ona yazdığı 
şeirlərdən sui-istifadə edirlər, onlar sizə yox, məhz Ağanın düşmənləridir. Sizin də 
zəif yerinizi tapıblar. 0 növ dustanə şeirlərdən cənab Ağa mənə də, başqa dost-
aşnaya da, Qarabağın, Bakının, Gəncənin başqa cavan şairlərinə də yazıb. 
Namərbut adam istəsə onlardan da sui-istifadə üçün misralar, beytlər, təşbehlər 
  
__________________Milli Kitabxana_________________ 
226 
 
tapar. Amma o təşəxxüslü şəxslərin adını yamanlığa çəkməyə heç kəs cürət 
eləmir. Ağanın adını batırmaqnan məktəbi, təzə məktəbi batırmaq istəyirlər. Təzə 
əməlləri puç eləyirlər, sən onların əlində məyub alət olma! Quramadı, inanma... 
Ağaya öcəşirlər, inanma... 
Son sözlər İsmayılın qəlbində təkrar olunurdu. Bundan bir gün keçmiş cümə 
namazından dağılanda ona dedilər ki, Ağaseyidəli ağa səni görmək istəyir. Ayaq 
saxladı, seyidin üzünə baxa bilmirdi. Başını təkəmbir yuxarı qaldıranda məsciddən 
sonuncu çıxan adamların maraq dolu baxışlarına rast gəlib özünü lap itirdi. 
Mahmud ağa ilə söhbətdən sonra bir az ürəyi toxtamışdı. İndi Ağaseyidəlinin nə 
deyəcəyi onu qorxudurdu: Bəlkə Ağaseyidəli "yox elə, aduvu batıranı" deyəcək, 
bəlkə o da... O, titrək qədəmlərlə mehraba yaxınlaşdı. Uca, naxışlı minbərin sağ 
tərəfində oturmuş qoca seyid yumaq kimi büzülmüşdü. Qara Misir əbası, ağ ipək 
əmmamə sanki onun nazik bədəninə ağırlıq edirdi. Dümək saqqalı sinəsinəcən 
uzanmış, boz qaşları, ağ bığları qocanın simasına nurani bir görkəm vermişdi. 
İsmayıla elə belə də göründü, "elə bil bir parça nurdu", - deyə düşündü. 
-Yaxın gəl, övladım, yaxın gəl, gəl əyləş, - deyə qoca ruhani oturduğu 
döşəkçənin yanındakı nimdəri göstərdi. Lakin İsmayıl onunla yanaşı oturmağa 
cürət etmədi, iki qədəm qalmış önündə ehtiramla taxtamicə palazın üstündə diz 
çökdü. 
-Dərdini bilirəm, oğul eşitmişəm, amma sən mənim nəsihətimə,məsləhətimə 
qulaq as. Namərbut sözlərə inanma! Qiyamət qarası çəkilmiş üzlərə... 
İsmayılın qəlbinin üstündən bir daş götürülən kimi oldu. Ağaseyidəli damarları 
çıxmış ağ, nazik əllərini ipək kimi yumşaq saqqalında gəzdirib sözünə davam 
elədi: 
-Sən bir diqqət elə, onun dediyi şeirdir, oğlum! Özün də məclislərində olmusan, 
bilirsən azdan-çoxdan. Bunu da bil ki, şeirdə rəmz olur,onun da dediyi məhz rəmz 
ilədir. Sən bir onun peyğəmbər sələvatullah barəsində dediyi nəzmə diqqət elə: 
  
Eşqdir hər nə var aləmdə,  
Sən də ol eşqə yar aləmdə.  
Seyyida, eşqə iqtida eylə  
Eşqi tut, tərki-masəva eylə.  
Mətləbin gər nəimi-sərməddir,  
Sənə məşuqə bil Məhəmməddir. 
  
__________________Milli Kitabxana_________________ 
227 
 
Afitabi-səma, məhi-bətha  
Şahi-ümmi, müəllimi-əsma... 
 
İndi bu nə olsun, burdakı məşuqə adlandırılan Məhəmməd kimdir? O 
peyğəmbər səlavatüllahdır! Cənab Hacı Seyid Əzim bir bu cümlə ilə bütün 
nabərkarların cavabını verib deyir ki, mənim həqiqi eşqim də-dinim, məşuqəm də - 
peyğəmbərimdir. Ağa pak adamdı, napaklara inanıb özüvü bədbəxt, cəhənnəmlik 
eləmə. Get, bir halal süd əmmiş tap, mən özüm də gərək olsa vasitəçilik elərəm, 
qardaşını evləndir, yığ əl-ayağını, söz-sov da qurtarıb getsin. 
İsmayıl əyilib göy damarları aşkar bilinən o balaca, ağ əli nə zaman öpdüyünü 
bilmədi. Məsciddən çıxanda uçmağa qanadı yox idi. 
Bir vaxt elçilər əmi evindən boş qayıdanda Xanımsoltan ana qaynından 
gileylənib demişdi: 
-Nə olsun, qoy heccə yerə verməsin. Odu ey, Məşədi Ağabalagil... hələ 
rəhmətlik kişi sağlığından biznən qohum olmaq istəyirdi. 
Elçilər ananın arzusun yerinə yetirdi. Məşədi Ağabala isə elçilərə çox aydın bir 
cavab vermişdi. "Özlərinin iti də var, kütü də, qız əmisində. Əvvəldən də 
deyiklisiydi, o verməyəndə mən niyə verim? Yaxşı oğul idi - əmisi neyşə üz 
döndərdi ondan?". 
Elçilər pərt qayıtdılar, dedilər: 
-Kişi zər istəmədi, zor istəmədi, aləm aşkar dedi ki, itə verrəm -ona vermərəm. 
Söz dərhal bazara yayıldı. 
Elə o gün atasının köhnə, sadiq dostu Ağa Rəsulla söhbəti İsmayılın heç 
yadından çıxmırdı. Ağa Rəsul onu Qapanlara çağırtdırmış, anbara çəkib təklikdə 
xeyli söhbət eləmiş və demişdi: 
-Ağa İsmayıl, oğlum! Rəhmətlik atanın yanımdakı hörmətini və haqq-
salamımızı yaxşı bilirsən! Sarı Hacağagil məsələsin eşidən kimi yaman qanım 
qaraldı. Əşhədən billah, az qaldım əminnən ölüm-dirimə çıxam. Sonra aranızdakı 
incikliyi götürməyi məsləhət bildim. Getdim yanına. Bir az gec idi, nə isə, dedim: 
bəlkə düzəlişim, kişiynən sizi barışdırım. Özün də mənə bələdsən, şükür Allaha! 
Peyğəmbər haqqı,kişi mənə qardaşın sarıdan elə şeylər danışdı ki, dayı matım-
qutum qurudu... Əzəldən qulağıma çatan sözü "düşmən sözü" bilib fikir vermirdim. 
İndi yalan-gerçək bir əhvalat ki, Qapaqlının, Ayıbasan Məhərrəmin, Zol Hüseynin, 
Dor Əlinin qərəz, bütün əsnaf və tüccarın dilinə ki, düşdü, onun çarəsi yoxdu!.. Sən 
də lap nahaq eləyib evinizdə o "Beytüs-Səfa"dı nə zəhrimardı, ona yol vermisən... 
  
__________________Milli Kitabxana_________________ 
228 
 
İsmayıl and-aman elədi:  
-Vallah, əmi, mən dayı öhdəsindən gələ bilmirəm. Amma neçə dəfə özüm 
məclislərində olmuşam, bir pis şey görməmişəm. Buna baxmamışam, qulağıma 
söz-sov dəyəndən nə qədər Qaranı danlamışam, olmur! Deyir: məndən, Ağadan, ya 
məclisə gələn şairlərdən nə yaman şey görmüsən ki... Ağaseyidəli ağa dedi ki, 
"yalandı, get evləndir yığ əl-ayağını..." 
Ağa Rəsul onun sözünü kəsdi: 
- Yalan-gerçək, genə də deyirəm ki, bilmirəm. Bu şeylər bir Allaha məlumdur! 
Axund demişkən "Allahü ələm". Mən peyğəmbr deyiləm, imam deyiləm... Nə 
bilim, amma onu bilirəm ki, bu şəhərdə sizə qız verən olmaz, o söhbətdən sonra. 
İllah ki, əmin tutduğu işdən sonra! Nahaq yerə qapı-qapı düşüb özünü urvatdan 
salma. Elçi göndərdiyin abırlı kişilərin də üzünün suyunu tökmə! Bizim də öz 
qayda-qanunumuz var, bu namus məsələsidi, əvvəl əldə sənin öhdənə düşür, sonra 
mənim... Əmin deyir ki, nə qədər o gədə sağdı, məndən onlara əmi oldu yoxdu, nə 
öldüm - ölümün üstünə gəlsin, nə öldülər - ölülərinin üstünə gedən deyiləm!.. İndi 
özün bil, bu ləkəni sən yuvasan gərək! 
İsmayıl namus əsiri kimi tanıdığı Ağa Rəsulun yalanla işi olmadığını yaxşı 
bilirdi. Elə ilk dəfə qardaşı haqqında hökmü də orda verdi. 
Üç gün əvvəl İsmayıl Bəzzazbazardakı dükanına gələn də Hacı Əsəd açıq-aşkar 
ona eşitdirmək qəsdilə ucadan qonşu bəzzazı səslədi: 
 -Adı, Hacı Qədir, deyillər aşnova qız gəzillər... - Sonra özünü görməməzliyə 
vurub bir az da ucadan sözünə davam etdi. - Balam, ağa onun talağını verib 
bəyəm?.. 
Cərgədən qəhqəhə qopdu... 
İşarə o qədər aydın idi ki, ad çəkilməsə də qan İsmayılın beyninə vurdu, sözlər 
şüurunda ildırım kimi çaxdı. İsmayılı hırıltı səsləri müşayiət edirdi. 
-Sö-öləsən, meyidüvü görüm, dayı bu camaatda qeyrət qalmayıb...  
Balam papagı isti-soyuq üçün qoyullar da...  
-Allahü əkbər, camaat arı yeyib, namusu dalına atıb. 
-Ayə ona kim uşagın  usburt olar? Əşhədən billah, kişinin on kor küçüyü ola 
ha, birini ona verməz... 
Elə bu anda Xorasana gedib məşədi olmuş sabiq quldur Alış onun qənşərinə 
keçdi, açıq həyasızlıq yağan simasındakı acı gülüşlə dedi: - A-adə, deyillər 
qardaşun Ağanın mütrüfu olub, Ədilin yerinə... İsmayıl sözün dalını eşidə bilmədi, 
gurultulu qəhqəhə, fit və hay-küy altında bazardan qaçdı: "Onu quzğun yemi 
eləyəcəm..." 
  
__________________Milli Kitabxana_________________ 
229 
 
Evə çatan kimi şaqqıldatma - titrətmə ilə yorğana girdi. Məsələ dərhal ailə 
üzvlərinə aydın oldu. Hamının əl-ayağı küçədən, iş-gücdən kəsildi, xanənişin olub 
qaldılar, evdə ailə bir-birindən küsülü kimi dolanırdı. 
Xanımsoltan ana naxoş İsmayıl və Məhəmməd arasında çırpınır, gah xəstəyə 
çörək-çay yedirir, gah da dib evə çəkilib bir guşədə fıkir dəryasına qərq olmuş 
Qaranı ovundururdu. Dünən axşam İsmayılın qızdırması azaldı. 
...Hökm verilmişdi. Mahmud ağa da, Ağaseyidəli də, kim nə deyir-desin... 
"Məni bağışlayın, mən daha bu dərdi çəkə bilmirəm. Onu quzğun yemi eləyəcəm". 
...Sübhün ala-toranında evdən çıxanda Xanımsoltan ana onu evin kəlləsinə 
çəkdi: 
-Hara gedirsiz, oğul? 
Onun səsində elə bir həyəcan, sinəsində elə bir çırpıntı vardı ki, İsmayılın 
dizləri əsdi, ananın gözlərinə baxa bilmədi, boğuq səslə mızıldandı: 
-Haqqey pirinə, dedim axı. 
-Bəs Qaranı neyşə aparırsan? 
-Tək getməyəcəm ki... 
-Vəlini aparsana!.. 
-Ondan mənə nə hay... 
Ana oğlunun əlindən tutdu, İsmayılın barmaqları sırsıra bağlamış kimi bumbuz 
idi. Ana bu əllərdə övlad məhəbbəti duymadı, balasına süd verən döşləri sızıldadı, 
taqəti kəsildi, təlaşı artdı: 
-Ürəyimə damıb... 
-Nə axı, qoyma yoldan... 
-Damıb ürəyimə! Yuxumu da qara-qura görmüşəm! Bax, İsmayıl, səni bu 
vaxtın sahibinə and verirəm ana buz kimi soyuq əllərdən bərk-bərk tutub döşlərinə 
sıxdı - bax, qardaşının, Qaranın başından bir tük əskik olsa, südümü sənə halal 
eləmərəm... Ağvalideyin olma, mənim balam güldən təmizdi, o dünyada, Fatimeyi-
Zəhra qulluğuna üzü qara gələrsən... südümü halal... 
İsmayıl əllərini ananın əlindən çəkdi "güldən təmizdi... Sən get bunu Alışa de, 
Hacı Əsədə de... Bazar camaatına qandır, baqqal-çaqqala de". 
Məhəmməd arxada gəlirdi, bir bəhanə ilə onu qabağa keçirmək lazım idi. 
İsmayıl dayandı, hələ də bazarın hırıltısı, hay-küyü qulaqla- 
  
__________________Milli Kitabxana_________________ 
230 
 
rında səslənirdi: "Namusu yeyib... qeyrəti atıb..." sözlər hərəsi ildırımlı bir daş 
kimi İsmayılın başına dəydi. İsmayıl ətrafına göz gəzdirdi: yer çox münasib idi. 
Kolluq, sıx ağaclıq, yarıqaranlıq, kölgəli, kimsəsiz... Ağaclar elə uca idi ki, sıx yar-
paqlar arasından göyün bircə parçası şırım-şırım, parça-parça, yarpaqlardan bəzəkli 
mavi tikmə kimi görünürdü. Günəş buluda girmişdi. Bahara məxsus, sərin, kölgəli 
meşədə, təzə pöhrələnmiş ağacların şux yaşıl yarpaqlarında bir şüa belə əks 
olunmurdu. Bu zərif yarpaqlara hələ toz-torpaq qonub onları codlaşdırmamışdı. 
Təzə ot, nəm torpaq və çiçək ətri bir-birinə qarışmışdı. Ah... yaz nə gözəl, nə 
nazəndə idi... Amma İsmayılın bu gözəlliklərdən zövq alınağa vaxtı, macalı yox 
idi. Bu gözəllik də ona məxsus deyildi, onların, onların idi! Məgər qoyardılar ki, 
sən - mən rahat nəfəs ala, baharı görə; gözəllik duya?.. Ağa demişkən 
şəbpərələrdir, amma neynəyəsən ki, gücsüzsən, onlar güclü... Yazıq, biçarə 
İsmayıl? 
Məhəmməd gəlib ona çatdı: böyründə dayandı, bir söz soruşmadı. İsmayıl 
qardaşına baxmağa qorxurdu, ona elə gəlirdi ki, indicə Qaranın gözləri gözünə 
sataşsa, sıx qara çatma qaşlarını, indi allığı solmuş buğdayı simasını görsə, 
hönkürüb ağlaya bilər, qəsdini yerinə yetirə bilməz, sonra da baş götürüb camaat 
içinə çıxa bilməz, "papaq, namus" daşlarına duruş gətirməz. O, boğuq səslə 
dilləndi: 
-Yeriyə bilmirəm, Qara, keç irəli, bərkə düşmüşük, deyəsən yolu da itirmişəm... 
"Qara!" Uşaqlıqdan evdə onu hamı beləcə əzizləyib, niyə bu dəqiqə bu söz 
dilimə gəldi? Məhəmməd dinmədən irəli keçdi və keçən kimi də kürəyinin ortası 
alışdı. O, hövlnak geri döndü. Elə bildi onu ilan çalıb, elə bildi ki, kürəyinə şiş 
budaq sancılıb. Gözü qarışına sataşanda hər şeyi anladı: . 
-Haqlısan, qardaş, halal-himmət elə! - və biçilmiş qələmə kimi  
yerə yıxıldı.  
Bir anda Zoğallı meşə fırfıra kimi fırlandı, İsmayılın gözləri qaraldı, qardaş 
qanına bulanmış xəncəri rulladı, dizləri onu saxlamırdı, qulaqlarinda çox səsli, 
dəhşətli bir uğultu var idi: Mahmud ağanın səsi: - Quramadı, inanma...a!.. 
Xanımsoltanın səsi: - Südümü sənə halal eləmərəm... Hacı Əsədin səsi: - Balam, 
Ağa onun talağını verib bəyəm?.. Alışın səsi: - A adə... deyillər qardaşun Ağanın 
mütrüfü olub, Ədilin yerinə… 
  
__________________Milli Kitabxana_________________ 
231 
 
Ağaseyidəlinin səsi: -  Ağa pak adamdı... özüvü bədbəxt, cəhənnəmlik eləmə... 
Mahmud ağanın səsi: -  Ağaya öcəşillər... 
Ağa Rəsulun səsi: -  Nə qədər o gədə sağdı... 
Ananın səsi: -  Bəs bizim günahımız nədi? Balam güldən təmizdi... 
Məhəmmədin səsi: -  Halal-hümmət elə, qardaş!.. 
Ananın səsi: -  Südümü sənə halal... 
İsmayılın öz səsi: -  Onu quzğun yemi eləyəcəm!.. 
- Quramadı... ... 
- Papağı isti-soyuq... 
-  Gədə sağdı... 
- Südümü... ü...  
- Mütrüf olub... 
- Öcəşillər... 
- Quzğun yemi... 
- Güldən təmiz... -Halal elə... ə... ə... 
- A... a... a... 
İsmayıl hara, necə getdiyinin fərqinə varmadan qaçırdı. Alçaq budaqlar 
çuxasım, üz-gözünü cırıq-cırıq eləyirdi, papağı düşmüşdü, yanağından, alnından 
qan sızır, göz yaşları çənəsinə sızırdı, parçalanmış, didilmiş əllərini qulaqlarına 
basmışdı, bəlkə səslər kəsilə, amma səslər kəsilmək bilmirdi. 
-A... a... 
Məhəmmədin qara xəbərini şəhərə, meşəyə getmiş odunçular gətirdi. İmamlı 
cavanları palaz, furqon götürüb meyitin dalınca getdilər, həyətdə ocaq qazıldı, qara 
qazanı asıldı, Şamaxı arvadlarının sevmədiyi qara rəng. Onu yalnız məhərrəmlikdə 
"Hüseyni qara" nəzri olanlar, bir də əzizi ölənlər geyər. Kərbəlayı Qənbər 
nəslindən olan gəlin və qızlar hərəsi bir nişanə - kimi köynək, kimi kəlağayı gətirib 
qara qazanına atdı, Xanımsoltan ananın bir dəst paltarı da bura tullandı - qara 
boyandı. Qəbir qazmaq və çadır qurmaq üçün Şaxandana adam getdi, yeddi gün, 
yeddi gecə təzə qəbrin üstündə qurulan çadırda İmamlının məhəllə mollası 
oturacaq, Quran oxuyacaqdı. 
Evdə şivən qopmuşdu, hələ meyit gətirilməmiş, qara xəbər ildırım sürəti ilə 
şəhərə yayıldı. Qohum-qonşu arvadlar həyətə doluşdular. Halbahal olan 
Xanımsoltanı dövrəyə alıb şaxsey gedirdilər, gəlinlər saç-saça bağlandı, 
köynəklərini çıxarıb bellərinə bağladılar, üzlərini, sinələrini cırıb oxşayır, yedici 
Sənəmin səsinə səs verirdilər; 
  
__________________Milli Kitabxana_________________ 
232 
 
Sənəm: - Müsibətdi, müsibət.  
Gəlinlər: - Olmaz belə müsibət!  
Sənəm: - Oldu belə müsibət.  
Gəlinlər: - Olmaz belə müsibət...  
Sənəm: - Şəhid öldü, müsibət.  
Gəlinlər: - Olmaz belə müsibət...  
Sənəm: - Cavan öldü müsibət...  
Gəlinlər: - Olmaz belə müsibət...  
Sonra Sənəm ağıya keçdi:  
 
Əzizim qannıları,  
Qan tutsun qannıları.  
Qudurmuş it olaydım  
Tutaydım qannıları.  
 
Evdəki şivən həyətə, küçəyə yayılırdı. Küçə qapısına yığılmış İmamlı 
ağsaqqalları və qeyri səsə gələnlərin hərəsinin ağzından bir avaz gəlirdi. Kimi 
deyirdi: 
-Alışlının işidi... 
-Yox , aadə, o qəriblər ağasının qulluğunda tövbə eləyib, qan tökməz! 
-Əh, qəriblər ağası onun belindən vursun! Özü eləməz, elətdirər... 
-Bəs İsmayıl gözə dəymir... 
Elə ikisi də deyir evdən bir çıxıbmış... 
-Bəlkə onu da öldürüblər... 
-İlim-ilim itib... 
-Onun da meyiti tapılıb? 
-Yox , ölsəydi, bir yerdə düşərdilər... 
-Sorağın verən yoxdu... 
-Gördüm deyən yoxdu... 
...Cənazə alayı məhəlləyə girəndə, cavanların çoxunun gözü yaşlı idi. Furqon 
həyət qapısında dayandı. Kişilər palaz arasındakı cənazəni qaldırıb yuyulmaq üçün 
həyətə aparanda, içəridən divanə şəklinə düşmüş, üzü qanlı Xanımsoltan çıxdı, 
şivənsiz-zadsız özünü balasının üstünə atdı. Bir belə yad kişi qabağında başıaçıq 
idi. İndi o, yeddi gün başını örtməyəcəkdi. Köpürmüş, qan sızan dodaqları ilə 
Məhəmmədin qansız üzünü, açıla qalmış gözlərini öpür, yalvara-yalvara 
pıçıldayırdı: 
-Yuxumu görmüşdüm, Qara! Niyə buraxdım səni? Neyşə qoydum gedəsən, 
Qara? Neyşə umudumu üzdün, oğul, belimi sındırdın, oğul, 
  
__________________Milli Kitabxana_________________ 
233 
 
məni imansız elədin, Qara!.. Mən sənə toy eləyəcəkdim, oğul! Toyunda 
oynayacaqdım, gəlinimin nazını çəkəcəkdim... yaralarına qurban olum, Qara, ölüm 
mənimdi... hardasan, ay Hüseyn, gəl!.. Balam əlimdən gedir! Qara... Düşmanın əli, 
dili quruyeydi... Sən mənim güldən təmiz balamsan, oğul... 
Ananın qoluna girib qaldırdılar, dünya görmüş İmamlı ağsaqqallarının da 
saqqalıaşağı yaş süzülürdü, çığırtısız ana iniltiləri ən möhkəm ürəkləri də suya 
döndərmişdi....Ananı, quzuya dönmüş, güclə ayağını sürüyən Xanımsoltanı çəkib 
evə apardılar. O hey dönüb geri baxır, bir saatın içində çoxu ağarmış saçlarını 
yolmağa taqəti qalmamışdı, yalvarırdı: 
- Siz allah, qoyun doyuncan öpüm, qoyun doyuncan balama baxım! 
Ağa Rəsul da, faciənin böyüklüyündən peşmançılıq çəkməyə başlayan və "ölsə 
ölüsünün üstünə getməyəcəyəm" deyən Hacı kişi də darvazanın ağzında dayanmış, 
təziyəyə gələnlərdən başsağlığı qəbul edir və qəribə, anlaşılmaz bir həyəcan və 
kədər hissilə özlərini günahkar saymasalar da, ailəyə üz vermiş bədbəxtçiliyin 
dəhşətini dərindən duyurdular. 
İmamlı ağsaqqalları tələsirdi. Əvvələn qədim adətcə ölünü tez, gün dönməmiş 
dəfn etmək vacib sayılırdı. Digər tərəfdən nəslin başbilənləri bu işə hökumətin, 
urusun qarışmasını istəmirdilər. Sud, silist, axı onların çoxusu, başa düşürdü ki, bu 
işi İsmayıl görüb. Bir oğul getdi, o biri də tutulub Sibirə sürgün olunsa, ev-ailə 
dağılar. Buna isə heç kəs razı olmazdı. Bu qanlı matəmi törədənlər də istəmirdi ki, 
"iş urusun məhkəməsinə" düşsün. Çək-çövür çox işin üstünü aça bilərdi. Odur ki, 
Bəzzazbazarda səs-səmir yox idi. Adamların çoxu məscidə, evlərə çəkilmiş, ya da 
təziyə yerinə getmişdi. Hamı bilirdi ki, indi bu qapıdan açıq qanlını da heç kəs 
qovmaz. "Allah heç bəndənin qapısını çağırılmamış qonağa - yasa gələn üzünə 
açmasın" deyirdilər. 
Təkcə tabaqçı yetim Hüseyn ədavalı halva dolu tabağı başına qoyub Qapan 
meydanında dolaşır "Sələb... sineyi-məlhəm", "ləbləbi-kişmiş" deyib qışqıranların 
arasında gəzir, sinəsindən dodaqlarına süzülən təzə, həzin bir mahnı oxuyurdu: 
 
Qardaş dedim - dilim yandı,  
Anam başuva dolandı,  
Xəncərüvün ucu qandı,  
Qardaşım, öldürmə məni, 
 Sirdaşım, öldürmə məni! 
  
__________________Milli Kitabxana_________________ 
234 
 
Nanə bulaq, yolu çiçək,  
Yeyək kabab, sudan içək,  
Gəl qaranı ağdan seçək,  
Qardaşım, öldürmə məni,  
Sirdaşım, öldürmə məni! 
 
Cavan öldüm adım qaldı,  
Damağımda dadım qaldı,  
Bigünah, fəryadım qaldı,  
Qardaşım, öldürmə məni,  
Sirdaşım, öldürmə məni! 
 
İnanma əğyara gözüm,  
Vurma mənə yara gözüm,  
Böhtana qıl çarə özun,  
Qardaşım, öldürmə məni,  
Sirdaşım, öldürmə məni! 
 
Məmmədəm səfa görmədim,  
Dostlardan vəfa görmədim,  
Heç kimə cəfa vermədim,  
Qardaşım, öldürmə məni,  
Sirdaşım, öldürmə məni! 
 
O bilirdi ki, az keçməmiş bu mahnı dillərə düşəcək, hər bir acı müsibəti tez 
unudan şamaxılılar həmin havanı toylarda, seyrlərdə çaldıracaq, oxuyacaq və hətta 
bu havaya oynayacaqlar da... 
Hacı Hüseynin həyətində isə, təcili hazırlıq başa çatmışdı. Axşam qılınacaq 
vəhşət namazı üçün mollalara pul paylanmışdı, zərri, xara, tirmə boğçalara halva-
külçə yığılmış, toy xonçası kimi bəzədilib uşaqların başına qoyulmuşdu. Cavanlar 
mafəni qaldırıb Şaxandana tərəf yol almışdılar. Qabaqda İmamlının məhəllə 
mollası ərrəhman oxuyaraq irəliləyirdi. Onun ardınca məhəllənin, bəlkə bütün 
şəhərin mütəşəxxis adamları irəliləyirdi. Bəzzazbazar bağlanmışdı. Kərbəlayı 
Qənbər oğlu Hacı Hüseyn və balaları İsmayıl, Məhəmməd və Vəli ilə qonşu olan 
bəzzaz Hacı Qədir də burda idi. Çoxusu onlara güman getməsindən, şübhə 
oyanmasından qorxub bura gəlmişdi. Hacı Əsəd, Məşədi Alış və başqaları da burda 
idi. Elə bil üç-dörd gün əvvəl İsmayılı Bəzzazbazarda şəkiyə basan, sözə-loğaza 
qoyan, dəh eləyib qardaş qanlısına döndərən adam bunlar deyildi. Bunlardan sonra 
xonça aparan uşaqlar gedirdi. 
  
__________________Milli Kitabxana_________________ 
235 
 
Arada bir nəfər də qadın görünmürdü. Dəb deyildi, Şirvanda qəbiristana qadın 
getməz. Onlar evdə Məhəmmədin qanlı paltarını yerə döşəyib ətrafında halay 
vurmuş, şaxsey gedirdilər: 
 
Göydə buludum səni,  
Sərim qurudum səni,  
Ölüb torpağa getsəm – 
Bəlkə unudum səni. 
 
"Toysuz balam vay" səsləri cənazə alayını uzun müddət müşayiət elədi. Arxada 
gələn bir dəstə içində Mahmud ağa, Seyid Əzim və "Beytüs-Səfa"nın bütün başqa 
üzvləri də var idi. Seyid Əzimin könlü yaralı idi, Səfaya vurulmuş bu yara, onun da 
qəlbini parçalamışdı. Dodaqlarına bir misra da gəlmirdi. Qadın ağlayanda ürəyi 
boşalır, şair şeir qoşanda. Seyyidin rəvan təbi susmuşdu. Bu gün "Beytüs-Səfa"nın 
matəmi idi. Şirvanın şairləri öz cərgələrindən nəcib, cavan və gözəl bir insanı 
itirmişdilər. Qara pəncələr onlara ağır zərbə endirmiş, ölümün qorxunc nəfəsi həyat 
eşqilə, səadət, işıq naminə çalışanların üzünə toxunmuşdu. Şair dərdli-dərdli 
irəliləyir, bədbəxt vətəndaşı Zülalinin bir beyti dodaqlarında titrəyirdi: 
 
Yar qara çəpkən geyəndo xəlqə vaveyla düşər,  
Filməsəl kim, ay tutulcaq aləmə qovğa düşər. 
 
"Beytüs-Səfa"nın ayı tutulmuş, yar-yoldaş qara geyinmiş, xalq arasına vaveyla, 
aləmə qovğa düşmüşdü. 
Ölüm acı dili ilə şairin pəjmürdə simasını yalayırdı. Şairin qəlbini dərd-qəm 
tufanı çulğamışdı. Bu təlatümlər içərisində Səfanın qaraca, duzlu, gülümsər siması 
arabir görünüb qeyb olur, mütənasib bədəni xəyal buludları içərisində itib-batır, 
müzləm göylərin ənginliklərinə çəkilirdi: "İndi torpaq altına tapşırılacaq bu bədən 
sənin ən nadir ecazlarından biri idi, ey qüdrətli yaradıcı! Hansı sənətkar öz əli ilə 
yaratdığı on gözəl əsərə qıyar? O necə olacaq, bir-iki gün sonra qara torpaqlar 
altında paşidə olan bu bədənin ruhu üçün göylərin qapıları açılacaqmı? Həqiqət 
hardadır, nədədir, ilahi? Ey qadir, yaradıcı qüvvət, mənə həqiqəti dərk etməkdə 
kömək elə, ilham et mənə həqiqətü!" Sözlər, fıkir və xəyallar göz yaşlarına dönüb 
şairin qəlbinin içərisinə gilələnirdi... 
Bir az əvvəl cənazə namazına durmuş qapaqlılar şairi dəhşətə gətirirdi, riya, 
riyakarlıq... Bəli, elə rəhmətlik şair də belələri haqqında deyib ki: 
  
__________________Milli Kitabxana_________________ 
236 
 
Məra be ruze-qiyamət qəmi ki, həst inəts  
Ki, ruyi-mordome-aləm do barə xahəm did'.  
 
Bu cisbirdə adamların üzünü görmək elə bu dünyada da qiyamətdir,məhşərdir, 
cəhənnəm əzabıdır, ey xaliqi-ləmyəzəl, sən hələ allı Səfaya o dünyada da bunlarla 
üzbəüz gəlmək üçün şərait idacaqsan? Ey göylərin adil deyilən pərvərdigarı, hanı 
sənin ədlin, ədalətin?" Qəbiristana yaxınlaşanda o, Mahmud ağanın əlindən işdı, 
titrək səslə pıçıldadı:  
Mən öləndə Şaxandanda basdırın,  
Çünki onun Şahi-Xəndanı vardır.  
 
İşıq, şux məclislər aşiqi, şeir və musiqi hamisi Mahmud ağa da dərin kədər 
içində idi. Şairin sözləri bu dərdi bir az da artırdı. 
 
 ZƏMANƏNİN İKİNCİ LEYLİSİ 
 
Dayan ay dost, dayan, dərdim var... Axı mən sənə deməyi unutmamışam, amma 
deməyə də dilim varmır... Bilmirəm bu hadisəyə sevinimmi, kədərlənimmi? 
Sevinimmi ki, ömrümün yarı yaşına az qalmıs şairim yenidən sevməyə başlayıb, 
qorxuram "qocalıqda yorğalıq" deyənlərin təsirilə sən də ona irad tutasan, mən isə 
tuta bilmirəm, dilim varmır... axı bu eşqin, bu gecikmiş məhəbbətin kiçik, lakin 
faciəli tarixçəsini bilsən... mən hər halda inanıram ki, sən ona bəraət 
qazandırmasan da, dərin irad tutmayacaqsan... o bueşqin dalınca gedəndə "hər 
çiçəkdən bir ətir alıb şerimi bəzəyirəm" deyən şairlər kimi hərəkət etməyib... Onun 
ilhamı, istedadı bu "ötəri çiçəklər" olmadan da süslü bir gəlin kimi bəzəkli olub, 
ürəyə yatan olub... o bu eşqin dalınca gedəndə amalını da unutmayıb, balalarını 
da... o bu məhəbbət çağırışına cavab verəndə Ceyrana xəyanət etməyib, Sonanı 
yaddan çıxarmayıb, bir ürəkdə üç məhəbbət ola bilməz deyəcəksən. Amma bu 
kiçik tarixçəni eşidəndə bu insanların şair qəlbində hər birinin öz yeri, öz mövqeyi 
olduğunu, birinin o birinə əsla mane olmadığını görəcəksən... Məgər Sona 
yadından çıxıb? Məgər ömrü uzunu, illər boyu Sonanın "pərilər soltanı" adını 
qəlbində daşıyan, qələminə onun ilha- 
  
__________________Milli Kitabxana_________________ 
237 
 
mıyla rövnəq verən şair, balalarının anasına, ömür yoldaşı Ceyrana xəyanət 
etmişdi?...Məncə, mənim fıkrimcə indi də elə... 
Əziz dost, mən sənin əlindən tutub keçmişə qayıtmaq, Şamaxıda baş vermiş 
1872-ci ildə ikinci zəlzələnin törətdiyi fəlakətləri xatırlatmaq istəmirəm. Onsuz da 
birinci zəlzələnin yaraları hələ lazımınca sağalmamışdı, bu zəlzələ yaranı yara 
üstündən vurdu Şirvana... Dost ellərdən - Bakıdan, Şəkidən əl tuta bilənlər əl 
tutdu... Şirvan ağır günlər keçirirdi... Ölənləri torpaq altından çıxarmaq üçün bütün 
sağ qalan kişi və qadınlar küçələrə tökülmüşdü. Dostum, mən sənə yalnız bu 
fəlakətlərdən birini göstərmək istəyirəm, çünki yalnız onun bilavasitə hekayətimizə 
dəxli var. Bu hadisə də məktəbdə, Scyid Əzimin məktəbində və onun yaxınlığında, 
varlı-hallı bir tacir kimi tanınmış Hacı Nurulla kişinin evində baş vermişdi. 
Həmin gün Ağa dərsi bir az vaxtından gec başlamışdı. O, məktəbə gələn tanış 
ziyalıları - malakan, erməni məktəbdarlarını qarşılayıb yola salandan sonra sinfə 
girib yazı yazdırmaq üçün hazırlıq gördü. Uşaqlara dəftər, qələm payladı, bu gün, 
keçən dərsdə əzbərlətdirdiyi bir nəzmi hafizədən uşaqlara yazdıracaq idi. 
-Hə, uşaqlar, qələmləri... 
Müəllimin sözü yarımçıq qaldı. Qəfıldən sinif otağına kəsif bir qaranlıq çökdü, 
Seyid "gün tutuldu, nədir?" deyə düşünməyə macal tapmamış, onu artırmadan 
hayladılar: 
-Ağa, ay Ağa... 
Bu Şirinin - Abdullanın səsi idi: 
-Nədi, ay Şirin? - deyə o cəld qapıdan çıxdı. Bayırda nə isə qəribə bir həyəcan 
var idi, hələ heç kəs nə olduğunu anlamağa macal tapmamış, yer tərpənməyə 
başladı. Seyyid özünü geri, sinfə tərəf atdı, lakin Şirinin əlləri Ağanın ətəklərindən 
elə yapışmışdı ki, onu tərpənməyə qoymurdu. Hər ikisi təkana davam gətirməyib 
yerə yuvarlandı. Ağa yenidən qalxdı, indi o nə baş verdiyini bilirdi, yeganə dərdi 
sinif idi,evi, uşaqları, anası və arvadı da bu an üçün, demək olar ki, yadından 
çıxmışdı, indi onu yalnız sinif düşündürürdü, "görəsən orada nə oldu?" 
Orada isə uşaqlar xəlfəni dinləyirdilər. Qaydaya görə müəllim çölə çıxan kimi 
xəlfə onun yerini tutmuş və şagirdlərə müəllimin seçdiyi şeri oxumağa başlamışdı. 
Birdən güclü bir təkan onun sözünü yarımçıq kəsdi. Şagirdlər nə olduğunu 
anlaya bilmədilər. Onlar ömürlərində zəlzələ görməmişdilər. Xəlfə isə dərhal hər 
şeyi başa düşdü. Bu zəlzələ idi... 
  
__________________Milli Kitabxana_________________ 
238 
 
-Uşaqlar, tez olun bayıra... 
Onun sözləri ağzında qaldı. Uşaqlar xəlfənin səsindəki həyəcanı duyub onunla 
birlikdə qapıdan çölə tökülməyə başladılar. 
Sinfin içərisi daha da qaranlıqlaşdı... bayırda isə itlərin ulaşması, heyvanların 
böyürüşməsi eşidildi. 
-Bu nədi? 
-Nə oldu görəsən? 
-Vay!.. 
Nə isə çatırdadı. Nə isə uçdu. 
Seyyid özünü içəri atanacan iş işdən keçmişdi... Uşaqların bir neçəsi çölə qaça 
bilməmişdi, həyətə yığılıb heç bir şey anlamadan ağlaşan və ya hıçqıran uşaqlar 
göz yaşlarını balaca yumruqları ilə üzlərinə yaya-yaya uçulan evə baxırdılar. Elə 
bil bu onların məktəbxanası deyildi... Tavan uçulmuş, içəridən çıxa bilməyənlər 
altında qalmışdı. Ətrafda da hər şey hərəkətdə, uçulmaqda idi... Elə bil ki, torpaq 
uzun illər hərəkətsiz qalmaqdan təngə gəlib, tüğyana başlamışdı. Elə bil ki, dağlar 
uçulub dərələri doldurmaq, dərələr ucalıb dağların zirvələrinə qovuşmaq istəyirdi... 
Elə bil ki, ağaclar kötükləri üstündə durmaqdan yorulub, dincəlmək üçün böyrü 
üstünə yatırdı. Evlərdən tək-tək tüstü dalınca alov göründü və yanğın başladı. Yer 
isə hələ də nənni kimi tərpənməkdə, yırğalanmaqda idi. Ustündən heç bir ay 
keçməmiş yetim Hüseyn məhz bu yırğalanmaqları xatırlayıb mızıldayacaqdı: 
"Zəlzələ döyül nənnidi..." 
Dərs otağında da yanğın başlamışdı. Bu, uşaqların sinifdə özləri üçün 
qaladıqları manqallardan dağılan kömürlərin törətdiyi yanğın idi. Seyyid qalxıb 
özünü sinif otağının qapısına yetirəndə, uşaqların çoxu artıq çıxıb, həyətin ortasına 
cəm olmuş, qorxudan ağızları açıla qalmışdı. Ən xırdacalar indi hətta ağlaya da 
bilmirdi. Seyyid quzusuna canavar daraşmış çoban kimi alacalanmış gözlərilə 
uşaqları yoxlamağa başladı. Kim var, kim çıxa bilməyib? Yerin aramsız təkanları 
ara verməyə başladı, nisbi sakitlik çökən kimi bağırtı və çığırtılar, ağlaşma 
başlandı. Bunların çoxu arvad və uşaqların səsi idi. Kişilər, cavan oğlanlar və 
qızlar isə uçuqların altında qalanları çıxarmağa səy göstərirdi. Bir-birini, itənlərini, 
gözə görünməyənlərini axtaranların, haraylayanların səsi aləmi bürümüşdü: 
-Ay Saday, hey... 
-Ana, ay ana... 
-Səlmə nənəni görmədin? 
-Ay bala, ay Səmərrux? 
  
__________________Milli Kitabxana_________________ 
239 
 
-Urhan, ay Urhan? 
Bazardan qaçan kişilərdən bir çoxu özlərini məktəb və mollaxanalara 
yetirmişdi. 
-Ağa, kömək lazımdı? 
Ağanın gözlərindəki yaş onun düşmənlərini də qorxudurdu: Ağlayan Seyyid 
idi: Kişilər gəlib çatanacan, Şirin, iri uşaqlarla və qonşudan əl yetirənlərlə birlikdə 
tavan dirəklərinin altında qalıb əzilmiş uşaqların bir neçəsini eşib çıxara 
bilmişdilər, onlar tələsirdilər. Məktəb binasını artıq tüstü bürüyürdü, bina alışıb 
tamamilə yansaydı, artıq heç kəsi xilas etmək mümkün olmayacaqdı. Odur ki, bunu 
anlayan uşaqların hamısı, dinməz-söyləməz, sakit bir qəzəb və inadla yeri 
eşməkdə, böyüklərə kömək etməkdə idilər. Yaralanan çox deyildi. Lakin məktəbə 
böyük müsibət üz vermişdi, uşaqların içində ən zəki, hazırcavab hesab olunan, on 
yaşda olmasına baxmayaraq, böyük şagirdlərin belə hörmət və məhəbbətini 
qazanmış, müəllimin xüsusi ümidlə sevdiyi Salah ölmüşdü. Dirəklərdən biri uşağın 
gicgahına dəymişdi. salahın atası da burdaydı. O, evdən palaz gətirilməsini 
gözləyirdi ki, uşağı qapısına aparsın və ara sayxaş olan kimi yudurtdurub dəfn 
eləsin. Bu anda kişinin gözü əvvəlcə görmədiyi, bəlkə də oğul faciəsinin görməyə 
qoymadığı bir mənzərəyə sataşdı. Seyyid, şagirdi Salahın başı üstündə çökmüş, 
dünyanı unutmuş, balasına matəm saxlayan ana kimi, oğlunun cənazəsi önündə diz 
çökmüş ata kimi, istəkli, ümid bəslədiyi döyüşçüsü həlak olmuş sərkərdə kimi 
məlul-müşkül durmuşdu. Onun gözlərindən səssiz süzülən iri-iri göz yaşı dənələri 
qara xəttindən süzülüb boynunu, əbasının yaxalığını isladırdı. Seyyidin çiyinləri 
tərpənmir, hıçqırmır, boğazı tutulmurdu. Onun gözlərindən axan bu yaşlar yaz 
buludundan süzülən neysan kimi aram-aram, küləksiz-fırtınasız axırdı... Atanı 
dəhşət bürüdü: Necə? Seyid peyğəmbər övladı, ali-əba nəsli ağlayır!!! Belə də iş 
olar? Göydən niyə daş yağmır, ilahi? Kişini elə bir qorxu bürüdü ki... oğul fəlakəti 
də bu dəhşət qarşısında ona çox xırda göründü... Özünü müəllimin yanında yerə 
çırpdı, fəryad elədi: 
-Ağa, cəddinə qurban olum, ağlama, mən duran yerdə! Ağa, sənə sadağa 
gedim, sən ağlama! Şəhərimiz bədbəxt onsuz da virana olub,ağlama, cəddüvə 
qurban olum, ağlama! Ağlama, tufan qopar, Nuh tufanı... Zəlzələ qalan-qulanı da 
künfəyekun elər, ağlama! Salah balan sənə qurban olub, ağası cənab Əliəkbərə 
qurban gedib, sən ağlama,başuva dönüm, Ağa!.. 
  
__________________Milli Kitabxana_________________ 
240 
 
Seyyid kişinin az qala çatladığını, qorxudan böyümüş gözlərini, tutulan səsini 
görüncə əvvəlcə təəccüb, sonra da anlayınca təəssüf hissilə yerindən qalxdı: "Ay 
yazıq, bədbəxt ata!.." Salahın atası qohumları ilə birlikdə cənazəni götürüb 
apardılar; qalan valideynlər də sağ qalmış iri uşaqlarla birlikdə ev-eşiklərin altında 
itkinlərini axtaranlara qoşuldular. Az qala ağlını itirməkdə olan bir qadın "Ya baba 
səngər, itiyimi göndər" deyib dəli kimi özünü gah o, gah da bu uçğuna vururdu... ' 
...Bütün təkidlərə baxmayaraq Seyyid məktəb qabağındakı meydançadan getmədi. 
Adamlar uşaqların tamamilə yer altından çıxarıldığına əmin olandan sonra qonşu 
evlərə dağılışdılar. Seyyid də Şirinlə birlikdə Nurulla kişinin evini eşənlərə 
qoşuldu. Nurulla kişinin evi məktəbxanaya on yaxın ev idi. Evin taxtapuşu elə 
yatmışdı ki, köməyə gələnlər onun altından heç kəsin diri çıxacağına ümid 
etməmişdilər. Odur ki, Nurulla kişinin, oğlu Əsədin və arvadı Nurcahan xanımın 
cənazəsini taxta-torpaq və kərpic altından çıxarandan sonra getmişdilər. Burada 
zəifliyindən güclə ayaq üstündə duran Ağa və onu evə aparmağa səy göstərən 
vəfalı Şirin Abdulla qalmışdı. O, şairin qoluna girib yalvarırdı: 
-Gedək. Ağa, cəddüvə qurban olum. Allah kömək elər, qalan-qulanı da 
çıxardarlar, sən lap əldən düşmüsən... 
-Allah kömək elər, Şirin!.. Elər!.. Eləsəydi, bir-birinin dalıycan iki zəlzələ 
göndərib gözəl vətənimizi künfəyekun eləməzdi... 
 - Əstəğfər de, Ağa, başuva dönüm, dərdündən bədən deyirsən... Günahdı... Gəl 
gedək. Minasoltan da, uşaqlar da sən sandan nigarandılar 
 - Yox... Şirin, gəl bir az da kömək eləyək... 
-Dayı burda adam qalmayıb, Ağa!.. 
Onun qulağı bayaqdan bəri güclə eşitdiyi bir səsdə idi, elə bil kim isə 
zarıyırdı... Əvvəl ona elə gəldi ki, səs çox uzaqdan - başqa evlərdə daş altında 
qalanlardan gəlir... diqqətlə qulaq verdi: 
- Şirin, bir qulaq ver... Deyəsən zarıltı gəlir axı... 
Şirin ətrafa baxındı, bir şey görüb-eşitmədi. 
- Yox, qurbanın olum, qulağına gəlir... 
-Abdulla, sənə deyirəm evdə qalan var... 
- Axı kim?.. 
-Nə bilim... 
Şirin birdən dikəldi:  
- Hə, Ağa, başuva dönüm, düz deyirsən! Baş qarışıqda lap yaddan çıxıb Nurulla 
kişinin gəlini, Sarabəyim... 
  
__________________Milli Kitabxana_________________ 
241 
 
-Di tez ol... 
Onlar yenidən evin çökmüş səqfınə doğru atıldılar. Zarıltı, kiminsə fəlakətdə 
olması, kömək diləməsi Seyid Əzimin qüvvəsini özünə qaytardı. O, otuz beş-otuz 
yeddi yaşlı kişinin bütün sağlam gücü ilə daşları, kəsəkləri götürüb atmağa başladı. 
Abdulla işlədikcə ona baxır və qəlbində düşünürdü: "Bax, bax... maşalla, cəddi 
necə kömək oldu ey... bayaqdan gücnən ayaq üstə dururdu... Amma bir də, hələ 
cavandı da axı!.. Nə yaşı var ki, mənə baxanda..." 
Taxta və pərdilər, çiy kərpic və daşlar qalaq-qalaq atılırdı, Abdulla və şair 
durmadan əlləşirdilər. Toz nəfəslərini, gözlərini tuturdu, səs getdikcə yovuqlaşırdı: 
-Ağa, deyəsən burdadır... 
Onlar səs gələn səmtə əyildilər. Toz-torpağın altından iri bir taxta qaldırdılar. 
Sandığın dibinə düşmüş gəlini də elə bu xilas eləmişdi. 
Gəlinin solğun, on beş gecəlik ay kimi dolu çöhrəsi, lakin bu solğun üzdə daha 
da qara görünən çatma qaşları dərhal nəzərə çarpdı. Gözləri qapalı idi. Bir az sonra 
gözlərini açdı, sıx qara kirpiklər şana kimi aralandı, bir cüt yaş dolu qara göz şairin 
üzünə zilləndi, tanıdı; dodaqlarını islatdı, hıçqırıqla dilləndi: 
-Sağ ol, Ağa... yesirin olum... Allah... 
O, başına hələ də nə gəldiyini, üstünün nə vəziyyətdə olduğunu bilmirdi, 
sıyrılmış əllərilə üzünü tutub, qalxmaq istədi. Şair onun cənazələri görməsini 
istəmirdi, qarşısına keçdi... 
Gəlin bir az əzilmişdi, yaraları o qədər də böyük deyildi, qolu-qıçı sıyrılmışdı, 
bəlkə elə xəstə imiş, həddən ziyadə solğun idi. Ayağındakı dizlik qan-qeysan 
olmuşdu, şairin əti ürpərdi və anladı ki, gəlin uşaq ziyan eləyib. Hər şey yadından 
çıxdı, başqalarına kömək edəcəyini də unutdu. Bədbəxt gəlini cəld evlərinə 
yollamaq üçün binagüzarlıq elədi: 
-Şirin, köməkləş, yazığı evimizə aparaq... 
Şirin, saçları pərişan, cismindəki əzabdan güclə ayaq üstə duran gəlinin 
qoltuğuna girdi və Ağagilin evlərinə sürüklədi. 
Sarabəyim bir neçə gün onlarda qaldı, şair ara sakitləşənə kimi gəlini 
evlərindən buraxmadı, həkimbaşı Mirzəmməddən gətirdiyi dava-dərmanı anası və 
Ceyranın köməyi ilə gəlinə yedirtdi. Sara cavan idi. Gənc və sağlam bədən öz işini 
gördü, dərmanların köməyi ilə tezliklə özünə gəlib gül kimi açılmağa başladı. İndi 
o, Şirvan dəbi ilə Ağadan yaşınırdı, amma həyət-bacada iş-güc gördüyü vaxtlarda 
tez-tez rastlaşır, gözaltı şairə nəzər yetirir, dik üzünə baxmağa həya eləyirdi. 
Sarabəyim getdikcə   
  
__________________Milli Kitabxana_________________ 
242 
 
öz xilaskarı hesab elədiyi seyid-peyğəmbər övladına - Ağaya bağlandığını, 
qeyri-ixtiyari bir hissin qəlbində baş qaldırdığını duyurdu, o, cavan olsa da uşaq 
deyildi. Bu hiss onun varlığına hakim kəsilirdi... 
Şair bu hissi çox tez anladı, özündən qovmağa, uzaqlaşdırmağa cəhd elədi... 
Amma bacara bilmədi, əziz dost, irad tutsan da, tutmasan da çarəm yoxdur. Bir az 
əvvəl sənə danışmaq istədiyim macəra məhz bu idi, mən onun üstündən keçə, 
səndən gizləyə bilməzdim. Axı Seyyid özü onu "göydən yerə enmiş ayeyi-rəhmət" 
adlandırmış, Sarabəyimlə macərasını Nəcəfdə başına gələn bir əhvalatla 
qarşılaşdırıb, onun dodaqlarını "Misr nabatına" bənzətmiş, çəkinməmiş, ismini 
gizlətməmiş, gəlinə hədiyyə verdiyi qəzəllərdən birində adını belə yazmışdı: 
 
Saradır adın, iki saçın ənbəri-sara,  
Saçın kimi aləmdə sənin müşkitər olmaz.  
 
Dostum, mən bunun Sonaya olan eşq kimi ilahi bir məhəbbət oldugu da deyə 
bilmərəm; çünki Seyid Əzim Şirvani nə qədər müqəddəs xəyallarla yaşamış bir 
insan və şair olsaydı da, otuz yeddi yaşında əsil kişilik həddinə qədəm qoymuş bir 
ər idi. Həyatdan, həyatın insana bəxş etdiyi nemətlərdən zövq ala bilirdi, bunun 
üçün onun qədərsiz inkişaf etmiş aləmi-ruhaniyyəsi var idi. Sarabəyim isə 
məhəbbəti rədd ediləcək qadınlardan deyildi. Ona görə də qulaq ver, arabir əsil 
hekayətimizlə yanaşı Seyyidin başına gəlmiş bu qəziyyəni də sənə nağıl eləyim. 
Daha doğrusu, hərdənbir, zəmanə müstəbidlərinin atdıqları tənə daşlarından qəlbi 
qana dönən şairi Sarabəyimin atəşli öpüşlərlə necə ovundurduğunu da bilsən nə 
olar ki... 
...Günlər gəlib keçdi, Sarabəyim evlərinin yerində yeni bir ev tikdirdi, bu 
əvvəlki təki mərtəbə yarım, tacir Hacı Nurullanın evi kimi dəbdəbəli, yaraşıqlı 
olmasa da, yer üzündə kimsiz-kimsəsiz qalmış Sarabəyim üçün yararlı idi. Gəlin 
tezliklə özünü ələ alıb evinə köçdü, səliqə-sahman yaratdı. Bu gündən sonra 
Minasoltangildən ayağını da çəkmədi. Arabir gəlib onlarla görüşür, uşaqlara 
bayramlıq alır, bişirdiyi əziz tikədən pay gətirməyi də unutmurdu. Kimsəsizlərə 
özünə-məxsus bir nəvazişlə isinişən Minasoltan, Sarabəyimi də doğma qızı kimi 
sevməyə başlamışdı. Ceyran da ona yaxın olmuşdu. Sarabəyim hər gələndə onu 
xala adlandıran uşaqlarla xeyli əylənir, çıxıb gedirdi. Hər dəfə onun uşaqları necə 
bir mehribanlıqla öpdüyünü görən Minasoltanın gözləri yaşarırdı: "Bədbəxtin 
balası, uşaq üçün ürəyi titrəyir, yazıq! Heç olmaya balası qalaydı, bir parça çörəyi 
var, baxtı açılaydı, 
  
__________________Milli Kitabxana_________________ 
243 
 
yaxşı adama irast olaydı. İlahi, neyşə sən yaxşı adamları həmişə qara-günlü 
eləyirsən! Neynəmək olar, bir tərəfdən də tək onun başına gəlməyib ki!.. Elnən 
gələn qara gün toy-bayramdır deyərlər... Şükür Xudaya, genə nə əcəb ki, Ağa 
səsini eşidib, yoxsa yazıq diri gözlü qəbrə batıbmış..." 
Gəlin özü də Ağaya əvvəl əldə elə xilaskar kimi baxır, burda qaldığı günlərdə 
canü dildən evin bütün işlərində Ceyrana yardım edirdi, lakin çoxsözlülərin "yəqin 
Ağaya gedəcək" sözünü uydurmamaları üçün Sarabəyim Ceyranın gözü önündə 
çox qala bilmədi, evi hazır ola-olmaya müvəqqəti sığınacağını; ona doğma külfət, 
ana nəvazişi göstərmiş ailəni tərk edib getdi. Ağa birinci günlərdən, elə gəlini tor-
paqdan çıxardığı dəqiqədən həyatında, qəlbində nə isə bir şeyin dəyişildiyini duyan 
kimi olmuşdu. Saranın şana kirpikləri altındakı yaşlı qara gözləri onun iliklərinə 
işləmişdi. Odur ki, gəlinin evinin tez hasilə gəlməsi üçün əlindən gələni etmiş, "tez 
çıxıb getsə yaxşıdır" demişdi... lakin hər şey əksinə oldu... 
Dostum, bəs "Qəmzə necə oldu?" - demirsən?.. Gedək zəmanənin Leylasından 
xəbər tutaq. Hacı kişinin evi yovuqdur. Ürəyini möhkəm elə dost, mənə də dayaq 
ol... 
Sarı Hacağalı toyu tələsdirmək fıkrində deyildi. Mir Salehin anası "ayağı 
şükümsüz" və arvadların deməyinə görə "xəbt-damağ" olmuş" Qəmzəni artıq heç 
evində gəlin görmək istəmirdi. Təkcə Mir Saleh fikrindən dönməmiş, Şamaxı 
gözəllərinin gözəlinə necə olursa olsun evlənmək istəyir, deyirdi: 
- Qoy qırx çıxsın, hər şey düzələr, ana! Əri ölən ərə gedir, arvadı ölən də arvad 
alır. O ki, heç Qara Məhəmmədin gəlini də olmamışdı... Yadından çıxar gedər, 
sağalar, toyu elərsən. Ana, atama da elə belə de! De ki, bu fikri özü mənim başıma 
salıb, mən sözümdən dönən deyiləm. 
Qırx çıxanda Sarı Hacağalı hərəkətə gəldi. Sakit, səs-küysüz bir yığıncaq eləyib 
Qəmzəni gətirmək fikrinə düşdülər. Hacı kişi də qızının xilasını bu toyda görürdü. 
Əks halda Şamaxıda Qəmzəyə heç kəs yiyə durmaz, bir adam adını çəkməzdi. 
Göbəkkəsməsi öldürülmüş, ikinci nişanı qaytarılmış bir qızı kim alardı? 
Toy xəbəri Qəmzəyə çatanda elə bil yatmışdı, ayıldı. "Necə, hələ bu işdən 
sonra da dədəm dediyini deyəcək? Məni o qapıya calayacaq?" Bir neçə gün evdə 
toy söhbəti olmasa da, qız key kimi gəzdi. Nə edəcəyini bilmirdi. Əlinə nə götürsə 
yerə salır, nə iş dalınca getsə unudur, fikrə dalıb qalırdı. Hara, nə üçün getdiyini 
bilmirdi. Bir gecə 
  
__________________Milli Kitabxana_________________ 
244 
 
yenə atası ilə anası arasında gedən mübahisəni eşidib, Hacı kişinin öz fikrində 
möhkəm, bərqərar olduğunu anladı və qət etdi. 
Səhər Hacı kişi dükana gedəndən sonra, Qəmzə ayıldı, çoxdandı ki, anası ona 
acıyır, qorxa-qorxa olsa da, sübh namazına qaldırmırdı. Qızın sübh namazı neçə 
vaxt idi ki, qəzaya qalırdı. 
Bu sabah Badambəyim qızını yatmış bilib, kişisini ötürdükdən sonra məsləhət 
üçün Qurd Bikəgilə yollandı. Qapıdan çıxanda, sonra özü deyən kimi, elə bil 
arvadın "basaratı bağlandı", darvazanı kilidləmədi. Qonşu həyətdən Gülsümü 
səslədi: 
 -Gülsüm, qulağın bizim qapıda olsun, qızım! - dedi. - Soruşan olsa, de ki, tez 
qayıdacam. Qəmzə yatıb, mən Bikə xalagilə gedirəm. 
Gülsüm içəridən səsləndi: 
- Yaxşı, xala, arxayın get. 
Qəmzə otağında bütün bunları eşidir, anasının Qurd Bikəgilə nə üçün 
getdiyinin səbəbini də anlayırdı. Ana gedən kimi Qəmzə durub həyətə endi, 
kəlağayısını başına dolayıb çarşablandı və küçəyə çıxdı. Elə yavaş çıxdı ki, köhnə 
darvaza heç cırıldamadı da... O gedir və neçə vaxtdan bəri adət etdiyi kimi 
Məhəmməd ilə danışırdı: "Sən elə bilirsən ki, səndən sonra mən gəlinlik duvağı 
salacam, gəlin olacam, Qara? Məni elə bivəfa bilərsən, Qara?" - o, Məhəmməd 
Səfanın xəyalını gözünün önünə gətirib onunla danışırdı. Qız heç deyiklisinin 
ölümünə inanmırdı. 
Qəribədir, insan sevdiyi adamın cənazəsini görməyəndə onu heç ölmüş sanmır. 
Qəmzə də elə idi. O, Qara ilə diriylə danışar kimi söhbət edirdi. Onun xəyalında, 
qəlbində, vücudunda Məhəmməd ölməmişdi, əmisi oğlu onu hələ də sevirdi, ona 
evlənəcəkdi, onun üzündən gəlinlik duvağını açacaqdı. Vəli öz təkbəndi ilə onun 
belini bağlayacaq, Xanımsoltan əmdostu üzgörümçəyi verəcək: "Otur, a mənim 
gözəl gəlinim!" deyəcəkdi. Budur, indi də qız getdikcə Məhəmməd onun önündə 
irəliləyir, qızı çağırırdı: "Hara çağırırsan məni, Qara? Dünyanın o başına da desən, 
dalıncan gedərəm, axı!.. Məni qucağına alıb uzun yolda ata mindirəndə əlimdən 
necə öpdün! Əlim buz kimi soyumuşdu. Elə bilirdim ki, ürəyim də soyuyur! İndicə 
ölüb dünyanın əzabından qurtaracam! Amma dodaqlarının istisi ürəyimə işlədi. 
...Yandırdın məni, a zalım! Yandırdın məni, a zalım! Yandırdın məni, Qara. 
Gəl-gəl eləmə, mən onsuz da gəlirəm, dizlərimin taqəti kəsilsə də gəlirəm!.." 
...Qız bu sözləri deyə-deyə gedirdi, o düşünmürdü, o doğrudan da, sevdiyi ilə 
danışır, söhbət edir, giley-güzar eləyirdi. Əgər yanından keçən 
  
__________________Milli Kitabxana_________________ 
245 
 
olsaydı, onun sözlərini eşidərdi. Amma səhər tezdən Rusdarçaya doğru enən 
qara çadralı qızı nə görən oldu, nə də səsini eşidən... 
Qəmzəni tək bircə oğlan görə bilərdi. Onun da başı qarışmışdı. Qarşı təpədə 
quzu otaran bala çoban böyüklər qaydasınca yanıqlı Şirvan şikəstəsi oxuyurdu. O, 
başını firuzəyi göylərə tərəf qaldırıb, ənginliklərdə süzən leyin qanad çalmadan 
uçmasını seyr edir, özü də xəyalında oralara uçurdu. Haçansa, haradasa, kimdənsə 
eşitdiyi ağının mənasını düşünmədən şikəstə üstündən həzin-həzin hıçqırıb deyirdi: 
 
Şirvanın dağları var,  
Meyvəli bağları var,  
Rəhm elə, ay Əzrayıl,  
Dalıycan ağları var. 
 
Ağıda Xanımsoltan ana, Badambəyim ya da yedici Sənəm arvadın qəlbimi 
çırpınırdı? Bu rekviyemi bala çobana kim təlqin etmişdi? Təbiətin hissi-qəbləlvüqu 
adlandırdığımız ehsasatımı oğlana baş verəcək fəlakəti irəlicədən duydurmuşdu? 
Hər nə idisə matəm ağısı Qəmzəni diri ikən, aşiqinin "görüşünə" tələsirkən 
müşayiət edirdi, niyə? 
Qəmzə çayın sahilinə çatıb dayandı. Çayda su çox idi. Dünənki sel hələ 
yatmamışdı. Gicovlar mövc vururdu. Rusdarçayın seldən bulanmış suları Qəmzəyə 
ayna kimi, güzgü təki aydın göründü: Qara Məhəmməd suda üzür, əl-qol atır, 
boğulur yoxsa? "İlahi, sən özünü suya neyşə vurmusan, Qara? Yoxsa məndən 
qaçıb çayın o biri tayına keçmək istəyirsən? Yoxsa məni də özünlə çimməyə 
çağırırsan? İrəlidə, uşaqlıq vaxtlarımızda olduğu kimi?.. Gəlirəm, Qara, tələsmə! 
Kərəm elə, qoy bir çarşab zəhrimarı başımdan atım! Yoxsa sənnən üzə billəm? Sən 
ki, od-alovdun, Qara, elə üzürdün ki, dəryada balıq kimi!.. Mən heç sənə çata 
billəm? Tələsmə, Qara, sən mənim canım, tələsmə". 
Qəmzə çadrasını başından açdı, adəti bir hərəkətlə qatlayıb bükdü, sahildəki iri 
daşın üstünə qoydu və hündür qayalığa çıxdı. O getdikcə, Məhəmmədin sudakı 
xəyalı da qızı təqib edir, gicovun ən dərin və sakit axan yerinə doğru "üzürdü"... 
Qəmzə bu gözəl şəkil və şəmayildən gözlərini bir an da ayıra bilmirdi. İrəliləyib 
lap qayanın qırağına gəldi: "Dayan, Qara, mən atılım, sən tut, qaçma məndən, axı 
mən səninəm, sənin!"...Səs qayalarda əks-səda verdi... 
Qarşı təpədə quzu otarmaqda olan oğlan əvvəlcə bir şey başa düşmədən 
sahildəki qıza baxırdı: "Yəqin paltar yuyacaq", sonra: "Belə bulanıq suda paltar 
yumaq olar?", daha sonra: "Bəs paltarı hanı?" deyə 
  
__________________Milli Kitabxana_________________ 
246 
 
düşündü. Quzuçu əvvəlcə heç nə anlamadı, lakin "sənin" səsi qayalara əks-səda 
verib qırılanda və cavan qızın özünü suya atdığını görəndə dəhşətlə bağırdı: 
- Ayə heyyy... yy... Köməyə gə-li-iii-n... Bir qız suya düşdü...ü...  
Dağlar, təpələr əks-səda verdi.  
- Nolub, nə bağırırsan? - Quzuya qurd gəlib nədi? 
Səslər Rusdarçaydan xeyli aralı düşmüş binələrdən gəlirdi.  
-Çaya adam dü...şüb...üb... 
Quzuçu görüb... üb... dərələr əks-səda verirdi.  
...Adamlar köməyə gələndə iş-işdən keçmişdi. Sahildə Qəmzənin qara 
çadrasından başqa heç nə qalmamışdı. Üzgüçülük bilən cavanlardan bir neçə ən 
ürəklisi özünü gicovun quzuçu göstərən yerinə tullandı. Uşaq ağlaya-ağlaya 
hadisəni başına yığılanlara danışırdı... Xeyli baş vurduqdan sonra cavanlardan biri 
Qəmzənin uzun toppuz hörüklərinə əl ilişdirib cənazəni öykəmdən' sahilə çıxartdı... 
...Qəmzənin cənazəsi Hacıkişinin qapısına palaz arasında, eynilə Səfanın meyiti 
kimi gətirildi. 
Xanımsoltan hadisədən xəbərsiz, Qurd Bikəgildən qayıdan qayın-xatınısını acı 
fəryadlarla qarşıladı: 
-Bilmirəm, nə istəyir məndən əliqanlı fələk? Ağlaşma eşitdim,əvvəl 
inanmadım, sən demə qanlım fələk gənə mənim başıma torpaq ələyibmiş. Oğlumu 
əlimdən almışdı, gəlnimi də aldı... 
-Sənin yerində var, bəs mən? - deyə Badambəyim özünü Qəmzənin üstünə atdı. 
-Onlar bəyəm sənin deyil, Qəmzə mənimki deyildi?.. 
Arvad saçlarını yola-yola fəryad edir, qayınxatınısının sözlərinə Sənəm, səsəmi 
gəldin? Dabanbasamı gəldin? Sağ günündə gəlmədin -Öldü, yasamı gəldin? 
Ay bimürvət ata, gəl indi köçürt qızı! Gəl indi saxla gələnin qabağını!.. 
  
__________________Milli Kitabxana_________________ 
247 
 
Xanımsoltanın da yarası təzələnmişdi, bir övlad cənazəsi üstündə iki ana baş 
yolur, yedici Sənəm "Müsibətdi, müsibət" deyib oxşayırdı......Dərdindən yumağa 
dönmüş Hacı kişi evin bir küncündə bükülüb oturmuş, dəfn mərasimində iştirak 
edəcək halda deyildi. 
...Səfanın torpağı bərkiməmiş qəbrinin yanında təzə bir məzar qazılırdı. Bu, 
əsrin Leylalarından birinin - Qəmzənin idi... 
Sarabəyim onun başından çıxmırdı, gəlinin nazəndə görkəmi gözlərini tərk 
etmirdi. Axı niyə də eləsin?.. Sara bu bəhanələri, fürsətləri hardan tapırdı, bunu bir 
özü, bir də Allahı bilir... O hər gün heç olmasa bir dəfə, iki dəfə Ağaya 
görünürdü... Gah şairin məktəbə gəldiyi, gah məktəbdən çıxdığı dəqiqələrdə... 
bazara gedəndə, yol üstündə, dünyanın elə bil hansı səmtində tək qalsaydı, mütləq 
Sara gözlərinə görünür, böyürdən çıxırdı... İndi də şairin daima əvvəllər Tərlanla, 
sonralar Səfa ilə endiyi Zoğalavay sahilindəki məlum söyüd dibinə şürahını 
salmışdı. Elə bil yaxınlarda başına su qəhət idi; balaca səmicini götürüb su üçün 
bura gəlirdi, paltarını da burda yuyurdu... Eylə yolu Minaxordan buracan enirdi... 
Seyyid indi buna lap adət eləmişdi, haçan tək qalsa Saranı görürdü. Tənhalığında, 
yaxında adam olmayanda, gəlin ona lap yaxınlaşır, salam verir, əleyk alır, "canım 
sənə qurban, Ağa, gələcəysənmi, gözləyimmi?" deyirdi. Adam kölgəsi görünəndə 
qəfıl gəldiyi təkin qəfıl də yox olurdu... Heç bilmirdin harda gizləndi, hansı 
kölgəyə qarışdı, hansı qaranlıqda əridi, hansı evə girdi... Şair bəzən bu ani 
görüşlərin xəyalını, həqiqətini olduğunu da unudur, bəzən hansının xəyal, hansının 
arzu və ya hansının həqiqət olduğunu ayırd eləyə bilmirdi. Arzular onun da qəlbini 
qovurur, yandırıb yaxırdı: 
 
Bu pir könül tazə bir əhli-nəzər istər,  
Əvvəlki keçibdir, bunu ondan bətər istər, 
 
- deyib durur, gah pərilər soltanından, gah Ceyranın məhəbbətindən imdad 
istəyirdi, amma harayına gələn yox idi: 
 
Göz yaşımı dil, culərə döndərdi qəmindən,  
Məlum olur nəxli-muradə səmər istər. 
 
Onun arzuları bəhrə-səmər istəyir, bu səmər gənc bir gəlinin dodaqlarından 
qopub gələn məhəbbət çağırışı idi, şairi yandırırdı. Ürəyi eşq üçün uçunurdu. İndi 
o, məhəbbətin qulu, kölgəsi idi, ona bir anlıq elə gəlirdi ki, əgər məhəbbət onu tərk 
etsə, həyatı da sönər, bu keçməkdə olan ömrünün, əbədi əlindən keçmiş olan 
gəncliyin son hədiyyəsi, ona 
  
__________________Milli Kitabxana_________________ 
248 
 
töhfəsidir. Əgər itirsə, bu eşqi rədd etsə, gözləri fərdən, qəlbi ilhamdan qalar... 
ürəyinin atəşi də əbədilik sönər, külə çevrilər... Bilmədən özünü şamın işığına 
çırpan pərvanə kimi bu eşqdən ziya almaq, bu məhəbbətin odunda yanmaq həvəsi 
getdikcə onun bütün varlığına hakim kəsilirdi... 
….O, Sonanı görüb sevmişdi, lakin qovuşa bilməmişdi... Ceyranı görmədən, 
tanımadan evlənmişdi, amma elə isinmişdi, elə uyuşmuşdu ki, bu adətkərdəlik 
dərin, həyati, ailəvi bir bağlılığa, əbədi bir qadın -ana məhəbbətinə çevrilmişdi... 
Sarabəyim isə onun hələ sevmədən gördüyü, xislətinə bələd olub coşqun bir 
ehtirasla arzuladığı insan idi... Sarabəyim onun çox gecikmiş, ömrünün ağır 
illərində ruhuna qida vermək üçün yolunun üstünə-qismətinə çıxmış bir çiçək, 
günəşli bir gün, işıqlı bir səhər idi... O nə müqəddəs bildiyi amalına, nə 
övladlarının anası kimi dərin ehtiram bəslədiyi Ceyrana xəyanət etmirdi. Amma 
istədiyindən dönə də bilmir, bu heç bir şey tələb etməyən, təmənnasız eşqi rədd 
etmək üçün özündə iqtidar görmürdü. Sarabəyim onu heç bir şey istəmədən, heç 
bir fədakarlıq tələb etmədən, qurban gözləmədən dəlicəsinə sevirdi... Sadəcə bir 
insan kimi, bir şair kimi onun üçün ölürdü, onu bir baş yoldaşı kimi deyil, bir 
arvadın əri kimi deyil, məhz bir məşuqun aşiqi kimi, Məcnunun Leylası kimi sevir, 
arzulayırdı... Sarabəyim onun saqqalında, gicgahlarında gümüş təki parlayan ağ 
tükləri də görmürdü... Sarabəyim onun səsini, oxuduğu qəzəllərin ahəngini 
sevirdi... Sarabəyim onun ölgünləşməyə, bulanmağa başlayan gözlərinə fərəh 
gətirmək, bu gözlərdə fərəh çırağı yandırmaq, sonra da bu çırağın işığına isinmək, 
hərarətindən nur almaq istəyirdi... Sarabəyim onu hər gün olmasa arabir, zaman-
zaman görmək, şeirlərini dinləmək, mehriban əllərinin yumşaq təmasını saçlarında 
duymaq üçün uçunurdu... Ondan çörək, paltar tələb etmirdi, edə də bilməzdi, o, 
şairin evində bir neçə gün yaşamışdı... tavanasız olduğunu da yaxşı bilirdi... 
-Bilirəm, hamısını bilirəm, özümünkü özümə çatar, Ömrüm-günüm! Evi 
təzədən tikəndə olub-qalanımızı daş-torpağın altından çıxarıb Şirin qardaş özümə 
qaytarıb. Başqaları kimi dəbbələməyib, bir canım var, bəsimdi... 
-Həmişə bir canım qalmayacaq ki... 
-Qalacaq, gözümün işığı... Təki sən sağ ol... 
-Yeri düşər, başqasına gedərsən... axı cavansan hələ... 
-Allah eləməsin, sənə gələn mənə gəlsin, elə demə, Ağa!.. Min ömrüm olsa, bir 
günüvə qurban verrəm, uf da demərəm!.. 
  
__________________Milli Kitabxana_________________ 
249 
 
O, bu dərin nisgilli hisslər qarşısında mat-məəttəl qalmışdı. O, bu nazicək ürəyi 
sındırmağa qadir deyildi, heç istəmirdi də... Məgər ömrün düşkün çağında, günəş 
qüruba enərkən üzünə gülümsəyən bu günəşli təbəssümdən üz çevirmək asandır? 
Necə bilirsən, əziz dost, mən şairimi qınamıram, sən necə? 
...İndi də Sarabəyim Tərlanın durduğu yerdə durmuşdu. Səhərdən bəri yuyub-
qurutduğu paltarlarını boğça kimi bağlayıb qarşısına qoymuşdu. Bir kölgə görsə, 
dərhal boğçanı başına qoyub uzaqlaşacaq idi. O, yumru əllərinin totuq barmaqları 
ilə kəlağayısının həşyəsini sığallayır, gözlərini də bu həşyəyə dikib şairin suallarına 
cavab verir, qəlbində düşünürdü: "Evini də görmüşəm, eşiyini də, tavanana da 
bələdəm... Mənə səndən heç nə gərək deyil... yaşa!.. Ömrün uzun olsun!.. Sənə 
dünyada qəzadan heç bir sədəmə dəyməsin... yaşa... təkcə, hərdənbir gəl, gəl, 
əzizim, gözümün işığı! Arabir gəl, amma gəl... İsti nəfəsindən isinim, şirin 
qəzəllərini eşidim, o güclü qollarının istisini duyum..." 
-Mən hamısını bilirəm, Ağa, mən bilirəm ki, sən məni almazsan, Ceyran kimi 
canın üstünə evlənməzsən... 
-Bəs onda... 
-Nə istəyirsən? Təkcə məhəbbətini, gizlin-gizlin olsa da, oğrun-oğrun olsa da... 
hərdən-hərdən səni görmək istəyirəm, görməsəm ölləm... Səndən nə gedir ki, 
Ağa... nə gedir məndən gedir. 
-Elə demə... 
-Bəs necə deyim?.. demirəm ki, başqa kablayılar kimi, qırmızısaqqal baqqallar 
kimi, mollalar kimi məni siğə elə, ikinci arvad kimi al, yox, Allah eləməsin, mən 
sənin öyünə narazılıq salmaqdansa ölməyimə razıyam, ancaq... ancaq hərdənbir 
gəl, bundan Ceyran bacıma nə ziyan var? 
-Heç nə ziyanı... 
-Qoy o heç bilməsin də... mən elə elərəm ki... 
-Bir ərşin bez alıb dünyanın ağzın bağlarsan? 
-Nə deyərlər mənə deyərlər... Sənə ki, bir peyğamı yoxdur. Ağa, mən arvad 
ləçəyimlə səni tuturam, sən kişi papağınla məni tutmayacaqsanmı? 
"Bu nə danışır, ilahi, belə də iş olarmı?" 
Saranın gözlərində elə bir yalvarış, elə bir nalə, fəryad var idi ki, şair bu 
gözlərdən keçə bilmirdi... Bu gözləri bir göyərçin ovlamağa çıxmış iki ovçuya 
bənzədirdi: 
 
Qəsdi-can eylər o fəttan gözlərin, bidaddır,  
Bir kəbutər qəsdinə guya iki səyyaddır... 
  
__________________Milli Kitabxana_________________ 
250 
 
 
 
Köməyə gəl, pərilər soltanı, bu qız, bu gəlin nə deyir, kimə qəsd edir, sənin 
məhəbbətinə, Ceyrana sədaqətimə, ya öz cavanlığına? Axı mən heç onun tayı-tuşu 
da deyiləm... Mən handa, o handa?" Amma şairin ürəyi durmur, bu fettan gözlər 
onu çəkib aparır, dərin, şəbiyelda kimi qara saçlar onu ahu kimi tora salır, ürəyini 
ovlayır, imanını əlindən alırdı. 
 
Ey gül, üzün müayinə Firdovs bağıdır,  
Şəhdi-ləbindi, yoxsa bu Kövsər bulağıdır?  
 
Qəzəl qəzəl dalınca peyda olduqca, şair güclə qələm işlədir, onları yazıya 
köçürməyə imkan belə tapmırdı. Gəlinin nənnin dodaqlarının üstündəki xal can 
quşunu ovlamaq üçün səpilmiş dənə bənzəyirdi: bütün varlığını unutmuş, Sara 
danışdıqca, bu dodaqlar tərpəndikcə şair, həmin dodaqların üstündəki xalı öpmək 
həvəsi, eşqi ilə yanır, qovrulurdu. Bu arzu onun ağlına, iradəsinə üstün gələn bir 
ehtirasa çevrilirdi: 
 
Eşq əhli ki, xali-ləbi-cananı öpərlər,  
Ol kobə ara vermək üçün canı öpərlər. 
 
Bu gecə ona başqa bir gecəni də xatırladırdı. İndi onun düşünmək, xatirələri 
sahmana salıb nəzərlərində canlandırmaq imkanı yoxdur, dostlar, gəlin ona mane 
olmayaq, bu elə bir aləmdir ki, biz orda artığıq, gəlin geri, şairin Nəcəfdə oxuduğu 
illərə qayıdaq, orada keçən ömründən çox yox, bu gecəyə bənzəyən tək bircəsini 
xatırlayaq. 
O zaman, tələbəlik, başabəla tüllablıq illərində də buna bənzər bir hadisə baş 
vermişdi. O gənc idi, qızğın idi. Uzun müddət idi ki, cavan gəlinindən ayrılmışdı... 
Qəlbi ehtirasdan qovrulurdu və o bunu məhz gənclik həvəsi, cavanlığın cismani 
tələbi kimi qəbul etmiş, xəyanət hesab etməmiş, nə pərilər soltanını, nə də Ceyranı 
düşünmüşdü... Sadəcə ala-babat türk dili bilən bir ərəb qızı ilə görüşmüşdü... cavan 
dul gəlin atası evində, onların mədrəsələrinin yovuğunda yaşayırdı... Bir gecə necə 
olmuşdusa, ata-anası harasa, səfərə, ya qonaqlığa getmişdi, Nəval onu evlərinə 
apara bilmişdi... O zaman yarıac-yarıtox tələbəlik illərinin fərəhsiz günlərinə kiçik 
bir sevinc, bir rəngarənglik gətirən o münasibəti sonralar şair, arabir xatırlar, ərəb 
qızının ehtirasdan titrəyən dodaqlarını, titrək, nəvazişkar əllərini yadına salardı. 
özü də buna gəncliklərinin kiçik bir nadincliyi kimi baxmışdı, ötəri, sadə, hər iki-
sinin nadincliyi... həm də bu nadinclik xoşbəxtlikdən heç bir fəlakətlə 
nəticələnmədi, tezliklə qızın baxtı açıldı, ərə verildi, nadinc gözləri 
  
__________________Milli Kitabxana_________________ 
251 
 
pərdə dalından ona vida edərək çıxıb getdi. Amma o ehtiraslı gecə gəncin 
xəyalında xoş bir iz buraxdı. Sonralar şair həmin görüşlərə bir qəzəl də həsr 
etmişdi: 
 
Hanı o mahə həmağuş olduğum gecələr?  
Şərabi-vəslilə mədhuş olduğum gecələr...  
...Düşəndə yadə, düşər şölələr dilü canə,  
O nari eşqilə pürcuş olduğum gecələr. 
 
Doğrudan da, o ehtirasın narına yanmışdı, yox, buna məhəbbət atəşi deyilməz, 
olsa-olsa ani bir qarsalanma idi, qarsalanmışdı, qəlbində isə eşq adına təkcə coşqun 
bir ehtirasın xatirəsi qalmışdı. 
İndi Saranın məhəbbəti əvvəl əldə ona Nəvalın ani, tez yanıb, tez də sönən 
eşqinin ehtirasını xatırlatmışdı. Lakin az sonra şair bu məhəbbətin dərinliyinə, 
qızın qəlbində dərin-dərin bir yara açdığına inandı, inandığı kimi də dəhşətə gəldi... 
Bu, məhəbbət Saranın qəlbindən silinməyəcəkdi, bu məhəbbət Saranın fəlakəti idi, 
şəxsi fəlakəti... Sarabəyim, bu eşqi dünyada heç bir şeyə dəyişməyəcək, əbədi ərə 
getməyəcək, heç kəsə könül verməyəcəkdi... O, dirigözlü, bilə-bilə özünü ölümə 
məhkum edirdi... Bu şairin xəyalında beləydi... həm də ölümə niyə? Sara özü isə 
bu eşqi analıq məhəbbətindən də üstün tutmuş, özünü əbədi tənhalığa məhkum 
etmişdi. Sarabəyim onun xəyalı, şeirlərinin şöhrəti ilə yaşayırdı... Yox, ona elə 
gəlirdi ki, o özü üçün heç nə istəmir, təkcə onun üçün yaşayır, o bu dünyaya gəlib 
ki, Ağaya bircə parça səadət versin, onun fərəhsiz günlərini bəzəsin, ürəyini 
cavanlaşdırsın, üzünü güldürsün... Ona daha nə lazımdır ki?.. Bundan böyük 
səadəti Sara təsəvvür də eləmirdi... Şair arabir ehtirasın qarsalayan alovlarından 
ayrılır, Sarabəyimi qorumağa, şər dillərə düşməkdən sağındırmağa cəhd göstərir, 
nəyəsə səy eləyirdi... Lakin artıq Sarabəyim onu eşitməyə qadir deyildi, 
səadətindən məst idi, Sara... 
Hələ ölənlərin ili olmamışdı... Sarabəyim hələ qaradan çıxmamışdı. Əynindəki 
qara paltar onu daha gözəl göstərsə də Şirvan xanımlarının sevmədiyi bu rəng, 
şairin də xəyalında məhz nəhs bir şey idi, Hüseyni qara idi, imam matəmi ilə 
əlaqədar bir rəng idi, o bu qara rəngi heç sevməzdi... Saranın qara libasda daha da 
ağ görünən simasını qəmli bir kədər bürümüşdü. O, arabir həzin-həzin ah çəkir, 
kim bilir bəlkə də fitnəkar qəlbində özünü şairin coşqun ağuşunda görür, bəlkə də, 
bu qara matəmin onu sevdiyi şairin quca bilmək imkanından məhrum etdiyi üçün 
ah çəkir, nifrət edirdi. 
  
__________________Milli Kitabxana_________________ 
252 
 
Saranın qəlbini duysa-duysa bir şair duya bilərdi, iakin o da nədənsə bu gün 
qara rəngli köynək altında qabarıq sinənin içində gizlənmiş ürəyin çırpıntılarını elə 
bil ki, duymurdu, ahlar onu yandırırdı: 
 
Ey məh, sənə bu ahi-dəmadəm nə üçündür?  
Ayineyi-dildə kədərü qəm nə üçündür?  
 
Batdın genə bəxtim kimi bilməm nə qərayə,  
Qurban sənə, bu şiveyi-matəm nə üçündür?  
 
Dünyayə gələn getmək üçündür, bu nə qəmdir?  
Bir fikr elə, bu xilqəti-aləm nə üçündür?  
 
Seyyid, əgər ol şəmo sənin yanmadı könlün,  
Bəs pərdeyi-çeşmində olan nəm nə üçündür? 
 
O, qəlbində həzin-həzin hıçqıran, yalvaran bu misraları yazıya köçürməli, 
yiyəsinə tapşırmalı, onun dərdinə nə qədər də dərindən şərik olduğunu bildirməli 
idi: 
- Sara, - dedi, - qələmdanı bəri ver! 
Sarabəyim quş kimi yerindən qalxıb taxçaya yaxınlaşdı, zərxara pərdəni 
qaldırdı, bala mücrüdən şairin belə halları üçün hazırladığı qələmdanla bayazı 
çıxartdı və cəld gətirib onun qarşısına qoydu. Şair bir anlığa, dünyanı, bütün 
qayğılarını unudub yazmağa başladı... 
...İş getdikcə yoğunuyur, Ağa bu qayım düyünləri açıb xilas ola bilmirdi. Ana, 
bəlkə hələ Ceyran da nə isə duyur, dostları tez-tez "qeybə çəkilməsini", məclislərdə 
görünməsini ona andırırdılar. Hamı eyhamla nə isə bic hadisə baş verdiyini 
söyləyir, dəyişməsinə işarə vururdular. Amma hələ ki, heç kəs əsil həqiqəti bilmir, 
qaranlıq quyuya daş atırdılar. 
Elə bu zaman Ağa müvəqqəti də olsa şəhərdən getməyi lazım bildi. Onsuz da 
Şirvan yolları onu çox rahat qoymayıb, həmişə diyar-diyar gəzdirib. Baxaq görək 
səfəri indi hayanadır? 
 
SONA 
 
Hələ keçənlərdə Tərlana yazılan cavab məktublarından birinin sonunda 
demişdik ki, şair "Mahmud ağadan Əlyar bəyin üstünə kağız alıb getmək, Sonanın 
əhvalından xəbər tutub Tərlanın yanan ürəyinə bir birəlli su səpmək istəyirdi". 
Lakin təəssüf ki, Seyid Əzim həmin o vaxtlarda bu arzusuna əməl edə bilmədi... İş 
elə gətirdi ki, aylar keçdi, 
  
__________________Milli Kitabxana_________________ 
253 
 
Güllübəyim hadisəsi baş verdi, məktəb açmaq məsələsi ortaya düşdü. Sonra qış 
gəldi, yollar bağlandı, daha sonra "Beytüs-Səfa" ilə ilgili hadisələr meydana çıxdı. 
Abid əfəndi fəqərəsi... zəlzələ, nəhayət, şairi son dərəcədə həyəcanlandıran Səfa və 
Qəmzə faciəsi baş vcrdi. Şairin ürəyi Tərlanla Sona yanında qaldısa da əlindən bir 
iş gəlmədi. Dostuna vədə-xilaf çıxdığı üçün hey özünü danladı, axı onu gözünü 
yolda qoymuşdu. Nəhayət, son hadisələrdən sonra bir qədər havasını dəyişmək və 
Sonadan bir xəbər bilmək üçün uzaq bir səfərə çıxdı. Şair Qafqazın təpələrə 
çevrilən alçaqlı-hündürlü dağ silsiləsi və onun ətəkləri arasından dağların, 
sıldırımlı qayaların sinəsindən keçən cığırla irəliləyirdi. Bu yollarda ilin yalnız yay 
aylarında üç ay gediş-gəliş olur, payız, qış və yaz aylarında palçıq əlindən 
buralarda tərpənmək olmur. Dar cığırlara lehmə palçıq dolur. Çarıqlar, patavalar, 
çarbağılar bu palçıqdan bulanıb batır, rəngini, gözəllərin patava və çarbağıya 
saldığı naxışları boz bir lehmə içində itirib batırır. İndi yayın ilk ayıdır. Buralar 
cənnətin bir guşəsidir. Quzeylər, təpələrin döşü al rəngə boyanıb, elə bil yerə qan 
çilənib... lalə... sıldırımlar, dərə və yarğanlar yamyaşıl otlara bürünüb yaşıl atlaz 
don kimi... çiçəklər, sarı, mavi, bənövşəyi, xırdaca, ətirli dağ çiçəkləri... Şair bu 
ətirləri, bu əzəli, mədhuşedici bakir rayihələri köksünə çəkməkdən doymur. Göy 
üzündə bircə bulud da yoxdur. Qəribədir, dağa qalxdıqca adama elə gəlir ki, 
göylərə daha yaxın olmalıdır. Arabir Cin Cavad ona sataşır da: "Ağa, cəddinə 
sədəqə gedim, dağa çıxanda ərzimi öz mübarək dilinlə Allaha yetir, ordan yaxın 
olarsan, yaxşı eşidər səni..." Yaşıl donlu dağlar, təpələr, fıruzəyi qübbə altında nə 
gözəlsiniz... O bu dərin, əngin qübbə, bu namütənahi, sonsuz fəza altında 
"kümbədi-dəvvardır elə bil", deyə düşünür, boş kimi görünən təpələr üstündə tək-
tənha olduğunu da unudur, o öz xəyal aləmindədir. Dağda nə çox quş var, ilahi, 
hərənin də öz rəngi, öz nəğməsi... Bu şinəbub, çoxlarının şanapipik dediyi, başı 
daraqlı narıncı don geymiş gəlinə bax!.. Ceyran uşaqlara necə nağıl edirdi: hə, 
şana-pipik gəlin idi, evdə başını yuyurmuş, birdən qayınatası içəri girir... Gəlin də 
başını örtə bilmir, utanır, darağı başına sancılı, üzünü Allaha tutub deyir: "Ay 
Allah, məni xəcalətdən qurtar". Elə o saatda da gəlin dönüb olur şanapipik, 
başındakı darağı da dönür olur darağ təkin kəkil... Hə... bu vaxt Həcərin, 
Mircəfərin gözləri necə alacalanmışdı... Şair quşun "bub-bub" nəğməsini dinləyə-
dinləyə irəliləyir, atın üstündə yırğalanır, Ceyranı və balalarını görər kimi olur və 
nazik dodaqları təbəssümlə səyriyir. Yenə heyrətedici mənzərə onu alır. İlahi, nə 
rəngin, nə 
  
__________________Milli Kitabxana_________________ 
254 
 
mahir rəssamsan, ey yaradıcı!.. Bir bu qızzarquşunun, sarıköynəyin, 
göycəqarğanın (Məməm deyir hələ qanı da göy öskürəyə dərmandı, özü də quşların 
"seyididi", bir növ mənim kimi...) rənginə bax, nəğməsini dinlə... O alabaxta... hələ 
bu xınalı kəklik... öz aramızda, bu babətdən götürəndə aşıqlar bizdən yaxşıdı... 
Rəhmətlik Qurbaninin bənövşəsi... Xəstə Qasımın kəkliklər qoşması... Aşıqlar indi 
də oxuyur! Adam eşidəndə bu dağlarımızı, bu kəklikli qayalarımızı gözünün qaba-
ğına gətirir, ürəyi tellənir... Necə oxuyurdu o cavan aşıq Bilal? 
 
Gözəl kəklik qayalarda səs eylər,  
Qaqqıldaşıb bir-birinə bəhs eylər,  
Bilmirəm toy eylər, yoxsa yas eylər,  
Qaynağın batırmış qana kəkliklər. 
 
Öz aramızda lap elə mənim gözümün qabağındakı bu kəklikləri deyib ha... 
"Qaynağın batırmış qana kəkliklər..." Gəlinlərimizin əlinin xınası təki... "Elə bil əli 
hənalı Sarabəyimdi durub" şair dərindən köksünü ötürür, gülümsəyir. 
...İsti şairi bişirirdi... Gün qalxdıqca quşların səsi kəsilir, çiçəklərin də elə bil ki, 
rəngi avazıyırdı. "Hə, sənin də ömrünə az qalıb, ay isti gün. Bir az keçər, hava 
soyuyar, quşlar köçüb gedər, nəğmələr kəsilər. Dağlar tənha qalar". Susuzluq şairə 
yaman əsər eləmişdi. O irəlidə nohur olduğunu bilirdi, bu nohuru köçərilər yaylağa 
gedən yol boyunca çox yerdə qazıblar. Kolanının, Padarın, Arabın köçü bu 
yerlərdən yaylağa qalxanda, qışın, yazın, payızın yağışlarında dolmuş bu 
nohurlardan həm heyvanat sirab olur, həm də köç əhli istifadə edir. İndi aranda köç 
yoxdursa da (hələ yaylaqdan qayıdan yolda olarlar) nohurlarda azurğu su qalmamış 
olmaz, - deyə şair atın yönünü dağın ətəyinə sığınmış binəyə sarı çevirdi. Birdən o 
sanki bir sərinlik duydu... hardansa firuzəyi göylərə gəlib çıxmış bir parça buludun 
kölgəsinə düşmüşdü. O irəlilədikcə sanki bulud da xəfıf nəsimin təqibilə irəliləyir, 
onun üstünə kölgə salırdı. Su iyi almış at fınxırdı, tələsdi... Nohura az qalmışdı, 
xəyallara dalmış şair, Baloğlan qışlağını haxlamışdı ki, qəfıl bir səsdən diksindi: 
- Kərəminə şükür, ilahi! Bu buludsuz, isti ələnən göydən öz nurunu 
göndərmisən ki, Ağanın başına kölgə salsın?! A sənin cəddinə qurban olum... 
Şair qarının səsini eşidincə xəyallarından ayıldı. Bayaqdan bəri onu seyr edən 
arvadı görməmişdi, görcəyin tanıdı: baloğlanlı dostu Hacı Qədimin böyük arvadı 
Dəstəgül arvad dua-sona eləyə-eləyə onu 
  
__________________Milli Kitabxana_________________ 
255 
 
qarşılayırdı. Şair, qarının sadolövhlüyünə gülümsədi: "Ay yazıq bacı, bayaqdan 
istidən bişən bəs mən deyildim? Onda hardaydı gözəgörünməzin nuru? Bu bir 
parça buludu mənə çox gördün? Elə indicə gəlib aldı üstümüki!.." 
O, qarı ilə köhnə bir tanış və ailəvi dost külfəti kimi sənli-mənli qonuşmağa 
başladı: 
-Salaməleyk, Dəstəgül bacı, nə əcəb, arandasan? 
Çoxdanın sinədəftəri kimi tanıdığı Dəstəgül gülümsədi, nohurdan doldurub 
gətirdiyi güyümü qapazzıqlaya-qapazzıqlaya dilləndi: 
-Eh, canım qurban, malım qurban, Ağa! "Qalsa da qarı qalsın,qalmasın qız 
aranda!" Elə aşıq yaxşı dcyib... Vallah!.. Bir az taxılımız vardı biçiləsi. Köç 
yığışanda qız-gəlin çöp tutdu ki, kim qalsın biçinçilərə çay-çörək bişirməyə. 
Dedim: a yanmışlar, bəyəm aşıq oxuyanda eşitməmisiniz? Aran bu il mənə 
düşəcək... Qırımuvuzdan bilirəm. Nə çöp, nə hop tutun, nə də cınaq çəkin... 
Onlar danışa-danışa binəyə endilər. Binədə deyəsən heç kəs yox idi. Kişilər 
biçindəydi. Dəstəgül arvad çiynindən güyümü aşırıb yerə qoydu və cəld Seyid 
Əzimin atının başını tutdu. Şair atdan endi. 
-Yaxşı vaxtında gəlmisən, Ağa. Bir az incığun çıxar, o vaxtacan kişilər də 
qayıdar! Yaxşı, kefın istəyən beçə çığırtması bişirirəm, -arvad bu sözləri deyə-deyə 
mis aftafanı doldurub şairin əlinə su tökməyə başladı... 
...Bir az sonra şair binədəki qazmaların birində yumşaq döşəkçə üstündə 
məxmər mütəkkəyə yaslanıb oturmuşdu. Bürün köçəri tayfalara məxsus 
qonaqpərvərliyi və sadə mehribanlığı ilə Dəstəgül arvad, yaşmanıb eləmədən onun 
qarşısına süfrə açmışdı. Süfrədə sarı inək kərəsi, üzlü qoyun pendiri, qaymaq və 
nazik sarıbuğda yayması vardı. Ağa susuz idi, süfrədəki nemətlər nə qədər ləzzətli 
olsa da, o çay içmək istəyir, qazmanın ayaq başında gərmə üstündə qaynadılan qara 
aftafadakı çayın hazır olmasını gözləyirdi: 
-Dəstəgül bacı, maşallah, ilin bu isti havasında qaymaq, kərə... 
özü də əriməyib... bunun sirrin açsanam... 
Arvad qalaylı mis piyaləni dəstərxanın ucu ilə silə-silə gülümsədi: 
-Heç bir sirri-zadı yoxdu, canım qurban, malım qurban, Ağa,zağada, dalda 
yerdə çal-çal eləməyçin axşam sərirəm, səhər yığıram,yoxsa altı gələr... qatıq 
qıcqırır, odu ki, nəhrəni elə-belə eləyirəm... 
O bu sözlərlə piyaləyə çay süzüb şairin qarşısına qoydu: 
-Ye, ye, ba-şuva dönüm... 
  
__________________Milli Kitabxana_________________ 
256 
 
Şair çayı içdi, yuxa yaymanı lülələyib arasına bir qırıq pendir qoydu, qaymağa 
batırıb yedi, iştahı yox idi, amma arvadı da incitmək istəmirdi. 
- Qızlar nə təhərdir, Dəstəgül bacı?.. 
- Necə olacaqlar, canım qurban, malım qurban, Ağa, canuva dua eləyirlər. 
Gedələr dağdan arana enmişdilər, taxılları qurtarıbmış. Bir də qoyuna duz 
aparmağa, duzzağa gəlmişdilər. Deyir: hamısı yeyir yaylağın qaymağın, sanayır 
başının telin, vırıllar şıllağı. Ərləri yanlarında, ağılları başlarında... - bu sözlərdə 
bala sarıdan arxayın ana səadəti, fərəh və hənəyi duyulurdu. O, sözünə davam 
edirdi: - Bir-iki motal göndərmişdilər, birin ayırıb qoymuşdum siziyçin. Deyirdim 
gedən olar göndərrəm, Minasoltan bacıma....Uşaqlar qışda yavanlıq eləllər. Yaxşı 
üzdü motaldı, xalis yumrudu. 
- Çox sağ ol, Dəstəgül bacı, siz mənə yaman xəcalət verirsiniz, elə hər il 
pendirimizin, yağımızın çoxu sizdən gəlir... 
-Nolar, başuva dönüm, canım qurban, malım qurban cəddüvə, Ağa! Biz də 
sənin duvannan dolanırıq, Allah kölgəni başımızdan eləməsin... Ağa utandığı 
söhbəti dəyişmək məqsədilə yenə də qızların məsələsinə döndü. O, Dostəgülün 
məzəli söhbətlərinə valeh idi... 
-Yaxşı, bəs qızlardan qalanı var? Ya hamısın vermisən gedib? Yadımda da 
qalmayıb neçəydilər? 
-Bıy, başıma xeyir, canım qurban, malım qurban, axı hamısının adın da özün 
qoymusan. Dağlarımızda ot-ələf qalmayıb, gül qalmayıb, hamısını o vecsizlərə 
yaraşdırmısan... Beşdi qırılmamışlar. Allah mənə beş qız verincən beş qalıb sabun 
verəydi, beş dəfə paltar yuvardım, sərərdim yerə, suyun torpaq çəkərdi, dərdlərin 
mən çəkməzdim... Qız yükü duz yüküdü, başına dolanım... Əyriburun kişi (Şair 
dostunu xatırlayıb gülümsədi) o vaxtlar cahıl idi, ova tez-tez gedərdi. Ceyran vurub 
gətirərdi, yeyərdim. Qızlar da olurdu hərəsi bir ceyran təki... Gedirdi sənin yanuva, 
sən də mənim adıma tutaş Səməngül, Çəməngül, Bağdagül, Qızılgül, Narıngül, 
qoydun adlarını... Dərdim oldu beş dənə... Kişi fağırın üzünə baxa bilmirdim. 
Ağaqulu dünyaya gəlincən, cəddüvün nökəri balam... Qərəz başuvu da ağrıdıram, 
canım qurban, malım qurban, iştahnan ye... Qulağın məndə olsa bəsimdi. 
Şair bir də içərisinə pendir qoyduğu yuxanı qaymağa batırıb ağzına qoymuşdu, 
gülümsədi, tikəsini udub dedi: 
-Elə demə, Dostəgül bacı, mən sənə diqqətnən, həvəsnən qulaq asıram, hə, 
sonra... 
  
__________________Milli Kitabxana_________________ 
257 
 
-Qız alan kim idi... - Arvad gözlərini yerə dikib, əlindəki çöplə torpağı cıza-cıza 
sözünə davam elədi: -...Qız alan, qız verən kim idi... Elə qızlar tanıyırdım ki, qız 
kasadlığında evdə qalıb xal salıb!.. Nədi ki, ata-ana qapıya gələn elçilərə yaxşı üz 
göstərmir. Alşan imarət istəyir, qızıl-gümüş istəyir, toqqa elə getdi, boyunbağı belə 
getdi... Yox, mənciyəz ucuza qız verənçiləm, lap şər qiymətinə vermişəm qızları. 
Çobanları çəkmişəm cınağıma, hərəsinə bir qız vermişəm dağların quzayında 
bəslənmiş. Maral təki. Nə gətiriblər - nə gətirməyiblər: bircə nazik üzük, bircə dəst 
də baş paltarı!.. Ucuzca da şirniyyat... vəssalam! Day nə baş pulu almışam, nə süd 
pulu istəmişəm... Yaxşı ki, əyriburun dostun sözümdən çıxmayıb... 
-Yaxşı da eləyib, yoxsa mal-mülk istəyəydin, borca-xərcə düşüb alaydılar, 
dalıycan da qızın günü olmayaydı... 
-Onu doğru deyirsən, malım qurban, canım qurban, indi heç olmasa dilim 
kürəkənlərin üstündə uzundu. Neyşə ki, incitməmişəm onları... 
-Yaxşı, günləri necə keçir? 
-Necə keçəcək, qurban olsunlar sənə, yaxşıdılar... Bircə dərdim var, Ağa, 
başuva dolanım. Qarında mənə oxşayıblar, düzüblər qızı-qız dalıycan... - Arvad 
kədərlə, təəssüflə gülümsədi. 
-Özlərinə oxşasa nə var ki... 
-Tula itdən uzaq getməz, başuva dönüm, elə hıqq eləyib analarının burnundan 
düşüblər... Amma neynəyəsən ki, kürəkənlərin ata-anası bu qız məsələsindən 
narazılıq eləyirlər... hamı mənim o əyriburunum olmaz ki... 
-Qərəz ki, Allah hamısını xoşbəxt eləsin, oğul nəvə də görərsən, Dəstəgül bacı, 
fıkir eləmə, təki sağlıq olsun. 
-Allah ağzından eşitsin, Ağa, cəddin köməkləri olsun! Vallah, oğul nəvəm olan 
kimi qapunda qoç qurban kəsəcəm. Onda özüm də gəlib Minasoltan bacımı 
görəcəm... Elə uzaqdan-uzağa tanıyıram, amma qapınıza dəxil düşüb bir 
öpməmişəm! Allah qismət eləsin... 
Seyid Əzim Dəstəgüldəki bu qəribə etiqada dərin, daxili bir ağrı hissilə təəssüf 
edərək yeməyini bitirdi... 
-Çox sağ ol, bacı, süfrən açıq olsun. 
-Bıy, neyşə yemədin, Ağa, cəddüvə qurban olum? 
-Yedim, artıq iştahım yoxdu, Dəstəgül bacı, çox sağ ol! 
-Bıy, başıma xeyir! Ağa, bəs deyillər molla yeddi camışnan yeyər, seyid də 
yeddi mollaycan. Amma sən heç bir uşaqcan da yemədin ki? - deyə arvad gülə-
gülə köhnə qonaqları Seyyidə sataşdı. Hər ikisi 
  
__________________Milli Kitabxana_________________ 
258 
 
güldü. Seyyid gözlərinin yaşını geyməsinin altından çıxardığı yaylıqla silib 
dedi: 
-Görünür mən o dərin seyidlərdən deyiləm... Bir də iştahımı sənin bir az əvvəl 
vəd elədiyin beçə çığırtmasına saxlamışam... 
-Mında nə vardı ki, axı qurbanın olum, onu da yeyərdin, o vaxtacan acacaqdın, 
iştah diş altdadı... 
-Çox sağ ol... 
Arvad nə düşündüsə birdən soruşdu: 
-Ağa, hərçəndi qonaqdan soruşmazlar, amma sən evin yiyəsisən, odu ki, qoy bir 
söz soruşum, səfərin hayanadı? 
-Ev yiyəsi sağ olsun, Dəstəgül bacı, yolum Ərəbçəltikçiyədi... 
-Neynək, neynək, səfərin xətərsiz olsun, qayıdan baş burdan gedərsən Allah 
qoysa, uşaqlarçın motalı da, bir az ayın-oyun da var, onu da apararsan... 
-Baş üstə, Dəstəgül bacı, elə motal bəsimdi, ayrı zəhmət çəkmə! 
-Bıy, başıma xeyir, ay Ağa, zəhməti də day sənin yolunda çəkməyəndə kimin 
yolunda çəkəcəyik? Hayıf ki, yol irağdı, qatıqdan, süddən, qaymaqdan gedib 
çıxmaz... Motaldan başqa bir az yun qoyacam, gəlinimizçin, iplik, bəlkə mən 
toxuyanı bəyənmədi, ora şəhər yeridi, özləri corabdan-zaddan toxudu... 
-Nə danışırsan, Dəstəgül bacı, sənin corabını kim bəyənməz? Elə həmişə sənə 
dua eləyirik... Ömrün uzun, gözlərin işıqlı olsun... 
-Ağzın fal olsun, Ağa, dərdin ürəyimə... Son Allah, dua elə, Ağa, Allah kiçik 
gəlindən də Hacıya bir oğul kəramət eləsin, day mənimki keçib... Ağaqulu tək, 
qardaşsız qalmasın, Hacı da tabağı təkçörəkli olmasın. 
Şair kədər qaplayan gözlərini Dəstəgülün qocalmağa, qırışları çoxalmağa 
başlamış simasına dikdi: "İşə bir bax... Günüsü üçün dua elətdirir... Sən nə böyük 
ürəyə maliksən, ay bacı, nə böyük ürəyə". O, dərindən bir ah cəkdi, qadın bu alım 
səbəbini yaxşı başa düşürdü; Ağa çoxarvadlığı xoşlamır, hələ bir müddət ikinci 
arvad alandan sonra dostu Hacı Qədimlə araları soyumuşdu da... Ağa yenidən 
Sarabəyimə olan münasibətini xatırladı. "Bəs sən? Sənin başqa hacılardan, kablayı 
və məşədilərdən nəyin əskik qaldı ki? Bir siqə yarağın? Bitib hər bir yarağımız, 
qalıb saqqal darağımız?.. Bir bu təfavütdür ki, onlar aşkarda, sən gizlində..." 
Dərhal da Sarabəyimin səsi qulağını yandırdı: elə neyşə düşünürsən, Ağa? Yesirin 
olum, məni ki, sən Ceyran bacıma göz dağı eləməmisən" - şair dərindən bir ah 
çəkib keçmiş xatirəyə 
  
__________________Milli Kitabxana_________________ 
259 
 
qayıtdı. Sonra yenə də onu nəcib qəlbli Dəstəgül əri ilə barışdırmışdı: "Bu 
adəmdən xatəmə belə olub, Ağa! Sən belə şeylərdən geri düşmə! Qocalıram, elə 
mənim özümə də qızlar gedəndən sonra evdə bir qulaq yoldaşı gərəkdi. Bəlkə 
Allah mənim qismətimdə qoymadığını, ona qismət elədi, hacının oğlu oldu" - 
demişdi. Amma iş elə gətirmişdi ki, cavan gəlin gələndən sonra Dəstəgülün özünün 
oğlu olmuşdu. Uşağı Ağanın hörmətinə Ağaqulu adlandırmışdılar. Kiçik arvadın 
isə hələ ki, bu on-on beş ildə övladı olmamışdı...O özünü Dəstəgülün qızlarından 
biri kimi aparmış, bir dəfə də üzünə qayıtmamışdı. Odur ki, günülər yaxşı yola 
gedir və Dəstəgül də evdə, külfət, ailə arasında öz əvvəlki hakim mövqeyini 
mühafizə edirdi. Bütün köçəri tərəkəmə qadınlar kimi o da çəndan yaşınmaq 
bilmir, qonaq qarşılayır, xırmanda, suda, heyvanat halavatlamaqda kişilərlə çiyin-
çiyinə çalışırdı. Hacı Qədim tez-tez deyirdi: "Dəstəgül baş yoldaşından başqa bir 
də mənimnən dövlət qazanıb, qardaş olub". 
Birdən ona elə gəldi ki, pərilər soltanı başı üzərində qanad çalmağa başladı, o, 
xısın-xısın pıçıltılarla deyirdi: "Şairim, məgər sən ana və bacılarının nələrə qadir 
olduğunu bilmirsən? Nə tez unutdun? Özün necə demişdin? "Peyğəmbərin 
dediklərindən təkcə "Behişt" dedikləri yer ananın ayağının altındadır" cümləsi 
üçün ona peyğəmbər deyər, tapınar, səcdə edərdim, qalan əməlləri bir yana 
dursun". Məgər bu cümlə məhz Dəstəgül kimi analarımız haqqında deyilməyib? 
Bəs sən analarımızı yüksəldən şerini nə zaman qoşacaqsan, bu gün qoşmasan?" 
-Dəstəgül bacı... 
-Can Ağa, nədi, canım qurban? 
-Mənə elə bir yerdə yer hazırla, bir nimdər at ki, bir az yazmaq istəyirəm... 
-Bu saat, malım qurban... 
Dəstəgül Ağanın adətinə keçmiş gəlişlərindən də bələd idi. Az-çox varlı evdən 
olsa da, nökər-nayıb gözləməz, hər bir işini özü görər, qonağına da, xüsusilə Ağa 
kimi qonağına özü xidmət edərdi. Cəld alaçığın böyründə yer hazırlamağa başladı. 
O, yer hazırlamaqda ikən şair alaçığın qənşərində durub kəndin bütün axar-
baxarmı seyr edirdi: İlahi, behiştin bir guşəsidir! Bu babalar yurd salmağa yer 
scçəndə nə gözəl yerlər, məkanlar seçiblər. Kişilərdə nə qəribə zövq, nə dərin 
təbiəti duymaq qabiliyyəti varmış!.. Onlar istər yaz yurdu, istər küz yurdu, istər yay 
və ya qış yurdu olsun, elə yerlər seçiblər ki, harda olsalar alaçığın keçə qapısını 
açıb çölə 
  
__________________Milli Kitabxana_________________ 
260 
 
çıxanda, qarşılarında təbiətin geniş, bir aləm işıq, gözəllik dolu bir mənzərəsi 
açılsın. Qışda alaçığın dalını dağa veriblər ki, isti olsun, -qənşəri açıq olub; yazda, 
payızda yağış və küləklərdən qorunuqlu, yayda gündən kölgəlikli yerlər seçiblər; 
amma genə də qənşərləri açıq olub, açıqlıq... Qərəz... 
Arvad alaçığın kəlləsinə keçdi: 
-Ağa, başına dolanım, sənə isti olmaz burda?.. - O, əlindəki mütəkkəni, balıncı 
və döşəyi yerə, tamaşa palazın üstünə qoyub sahmanlamağa başladı. 
-Yox, ay bacı, olmaz, isti nə gəzir... - O yazmağa hazırlaşmasına işarə verib 
dedi: - Mən indi şeir aləmindəyəm, ora da ki, behiştdir... nə soyuğu var, nə istisi... 
Arvad şairin dediyindən bir o qədər də dərin söz anlamadısa da mülayim behişt 
haqqında eşitdikləri ürəyinə yer elədi: 
-Can-can, Ağa, cəddüvə qurban olum, həlbət ki, sənin də yerin behişt 
olmayanda, dayı kiminki olacaq? 
Seyyid güldü, qadının cavabındakı mənanı özü istədiyi kimi yozdu: 
-Doğru deyirsən, bacı, ərəblər deyirlər ki, "Əlmənayi-şeir, fi bətni şair" yəni 
şerin mənası şairin qarnındadı... - O, qəsdən çəkdiyi məsəlin mənasını qadının 
anlayacağına uyğun bir şəkildə tərcümə elədi. - Hə,mən də ki, bir azdan acacağam, 
zəhmət də olsa bir balaca tədarük gör. 
Qarı sevindi: 
-Bıy, səno malım-canım qurban, can-can, Ağa, incığm çıxıncan xörəyim hasıla 
gələr, sən bir piyalə də çay iç, qoy bağırsaqların genisin, bir şey yeyə biləsən. 
Yoxsa acam deyəndə də elə bir şey yediyini görməmişəm. Bir tikəynən o yana, bir 
tikəynən bu yanasan... Bax,budu, çayı da qoyuram yanına. 
Dəstəgül arvad bu sözlərlə qara aftafanı yaz ocağından götürdü. Zağlı mis 
piyaləyə çay süzüb dəsmal arasındakı qəndlə birlikdə şairin dizinin dibində qoyub 
getdi. 
...Şair gecəni burada, dostlar arasında keçirib, istirahət elədi və səhər dağdan 
aşağı Küdrüyə endi, Həcqədirli qışlağından ötüb axşama Ərəbçəltikçiyə çatmaq 
üçün atı dehmərlədi... 
Gəlin biz ondan irəli düşək, xəyalın qanadlarına qalxıb Ərəbçəltikçiyə uçaq. 
Ağa öz arıq yabısı ilə ora yortanacan baxıb görək elin Sonası nə kökdədir? 
  
__________________Milli Kitabxana_________________ 
261 
 
ÇİLLƏ ÇIXARTMAQ 
 
Ərəbçəltikçi Sığırlı ilə Ağsu arasındakı məşhur Küdrü düzənliyində yerləşən 
kəndlərdən biridir. Bu düzənlik uzunu 140-150, eni Qarasudan Ləngəbiz dağlarına 
qədər 50-60, bəzən yüz kilometrə çatan bir sahəni əhatə edir. Burada Ərəbçəltikçi, 
Ərəbqiyaslı, ümumən Şirvan tərəflərdə Ərəbşalbaş, Ərəbqədim, Ərəbşahverdi kimi 
adları ərəb sözü ilə başlanan kəndlər yerləşir, elə Ərəbistan kimi də yayı qupquru 
susuz səhradır, yaz, payız aylarında zümrüd kimi gömgöy, qışı qışlağa enən 
qoyunlarla dolu olur. Ortasındakı ovçupirim təpəsini nəzərə almasan, düzənliyin 
tən aralığına, qocalar demişkən, bir yumurta qoysan hər tərəfındən görünər. Ağsu 
dolayından, Ləngəbiz silsiləsinin hansı təpəsindən baxsan, Küdrü düzənliyi azman 
bir xalı kimi ayaqlarının altına, gözlərinin qabağına döşənir. İntəhası hər fəsildə bu 
xalının rəngi dəyişir: gah zümrüd kimi yamyaşıl, gah boz çalarlı, gah sarı çalarlı, 
gahdan bir də ağappaq olur. İndi biz Küdrü düzənliyinə Ağsu dolayından keçib, 
Ləngəbiz silsiləsinin lap aşağı ətəkləri ilə enəcək, Gərgəli, Rəhimağalı, Qəşət 
kəndlərindən keçib gedəcək, yolüstü Gans kəndlərini ötəcəyik. Şairimiz də həmin 
yolla gələcək, onun Qəşətdə tez-tez işi olur. Bu iş də gün ruzisinə bağlıdır. Buranın 
əhalisi, həmçinin kəndin bəyi Kərim bəy çox qəribdost və əliaçıq adamlardır. Onlar 
tez-tez Seyyidə əl tuturlar, taxıldan, heyvandan müzayiqə eləmirlər. Əli aşağı 
düşəndə şairimiz bunlara özü müraciət eləyir. Bu səfərində biz onu qabaqlamışıq. 
Onun bu yolu keçməsi uzun vaxt istəyir, biz isə sizinlə xəyalın qanadlı atlarına 
minmişik, çapırıq. 
...Bir neçə gün idi ki, kənddə nökər-nayıb bir-birinə dəymişdi, şirin hazırlıq 
gedirdi, hamı xanımın çillə çıxartmaq nəziri olduğunu bilirdi. Ona görə do qohum-
əqrəba indidən hazırlaşır, gəlin-qızlar əllərini-ayaqlarını xınalayır, çətir və 
birçəklərini qayçılayıb düzəldir, ocağa şiş qoyub qızdırır, düz teli olanlar bu telləri 
qızmar şişə dolayıb burur, salxım birçəklər düzəldirdilər. Adət üzrə çillə çıxardan 
ev bircə qoyun kəsər, o gecə həmin qoyun içalatından tutmuş, qora basdırılan baş-
ayağına qədər bütünlüklə yeyilər. Gələn qohum-əqrəba da özü ilə yemək-içmək 
gətirməlidir. Odur ki, arvadlardan fəsəli bişirən kim, sacarası salan kim, qovurğa, 
küncüd, çətənə qovurub içinə qoz ləpəsi dolduran kim, yumurta bişirib boyayan 
kim, nazik yuxa salan kim idi... Bəziləri hətta südlü, zəfəranlı plov da bişirib 
dövrələrə yığır, üstünə sərpic qoyub aparmağa hazırlaşırdı. 
  
__________________Milli Kitabxana_________________ 
262 
 
Sona hamıdan artıq əl-ayaqda idi. O, Şamaxı xanımları arasında 
görmədiyi bu kənd dəbi ilə çox maraqlanır, hər şeyi soruşub eşitmək, 
öyrənmək üçün yetiklik eləyirdi. 
Bayırda bir qar çovğunu var idi ki, gəl görəsən, bu il yaz gecikmiş, 
soyuq günlər uzanımşdı, içəridə kürsünün kömürü qızarıb paxır misə 
dönmüş, borq vuran manqalların istisindən içəridəkilərin sifəti al-al 
vururdu. Hələ qonaqların gəlməsinə xeyli vardı. Şahbikə xanım kürəyini 
mütəkkələrə söykəyib kürsüyə girmiş, kürsü yorğanının üstündən naxışlı 
mis məcməyidə qoyulmuş qovurğadan, ləbləbi-kişmişdən ağzına atırdı. 
Sona, Çəmən və İsa başqa qaravaş və nökərlərlə birlikdə hazırlıq 
görürdülər. 
- Ədə Qulu, Qulu! – deyə Şahbikə xanım nökərlərdən on üşüyənçil 
kimi tanıdığı birisini səslədi. 
- Bəli, xanım. - Qulu əllərini hoyxura-hoyxura içəri girib, qapının 
astanasında dayandı, ayağının birini-götürüb o birini qoyurdu. 
Şahbikə xanım onu cırnatmaq üçün hava ilə oxumağa başladı: 
-Ayə, Qulu, soyuqdu? Ayə, Qulu, soyuqdu? 
-Vallah, xanım, doğrudan elə soyuqdu ki... heç bilmirəm bu nə çillə 
qonaqlığıdı? Allah nəzirini qəbul eləyib, qurtarıb gedib. İnanmıram bu 
havada bir adam gələ... 
Xanım qəşş edə-edə güldü: 
-Qulu, Qulu, sən ağanın canı, qaç Gülgəz xalamqızıgilə. Soruş gör 
o gün onlarda idik ha... bir mahnı dedi: "Tutum biləngindən öpüm 
üzündən" onun əvvəli nəydi? Birdən ölmüş sənin kimi havadan qorxar 
gəlməz, sonra mahnını bilmərəm... 
Qulu qorxa-qorxa qapının dalında uğuldayan küləyə qulaq verib 
dilləndi: 
- Bıy, xanım bax, xanım! Oturub isti kürsüdə, qabağında 
ləbləbikişmiş, atır ağzına, deyir: get gör "tutum biləngindən öpüm 
üzündən"in qabağı nəydi? Vallah xanım, mən qoyun soyuram. İsini göndər, 
onun yaddaşı mənimkindən yaxşıdı. Mən gəlincən yaddan çıxardaram, 
genə qayıtmalı ollam, iş qalar... 
Şahbikə xanım boynuna saldığı qızıllar içində qəhvəyi qotaz kimi 
görünən və hər bir hərəkətində ətrafa ətir saçan mixək düzümünü yana 
elədi, dolğun döşləri arasındakı xırda ağ torbacıqdan "ağız acısı aparan" 
noğul çıxarıb, ağzına atdı və gülə-gülə nökərin sızıltısını dinlədi. Görünür o 
__________________Milli Kitabxana_________________ 
263 
 
bu günlərdə hüzürə gedibmiş, "şirinlik noğulunu" da yas yerindən ağrı-acı 
ilə qayıtmamaq, bəlanı özündən uzaqlaşdırmaq üçün 
asmışdı. Şahbikə xanım bu adəti harın, zadəgan xanımlardan, şəhərdə 
öyrənmişdi. 
Noğul ağzında həll olunan kimi, Şahbikə xanım yalançı bir qəzəblə 
nökərə acıqlandı: 
- Allah öldürməsin səni, hələ qoyunu soyub qurtarmamısan? Di əkil 
gözümün qabağından... 
Elə bu dəmdə qızlar-gəlinlər üstlərinin qarmı çırpa-çırpa içəri 
doluşmağa başladılar. Soyuq nədi, qorxan kimdi, çillə gecəsinə kim 
getməz? 
- Ədə, Qulu, bəs deyirdin gələn olmayacaq bu soyuqda, hə? Qulu 
görürüldü. 
-Allah qəbul eləsin... 
-Gələn bayramınız mübarək! 
-İlaxır çərşənbəniz mübarək... 
-Siziynən belə, sizin də nəzriniz qəbul olsun. 
-Allah eləsin... 
-Qulu ölmüşün sözü olmasın, yamanca soyuqdu... 
-Alaçalboy əhdimizi kəsdi... 
-Əh, sulu qardı, yerdə durmur ki... 
-Mən heç belə yazbaşı görməmişəm... 
-Sənin nə yaşın var, a cücə? Mən o qədər arvadların Novruz bayramına 
yuduqları pal-paltarın həftələrlə tabaqda qaldığını görmüşəm ki!.. 
-A yanasan, mənə cücə deyirsən? 
-Bıy çimdiyin nə acıdı, a yanmış... neynək dəvə ol... 
Qızların hərəsinin ağzından bir avaz gəlir, səbəbsiz, zarafatsız 
şaqqıltılar, gülüşlər eşidilir, getdikcə Şahbikə xanımın evini doldurur, bir 
aləm qəhqəhəyə çevrilirdi. Ağalar evdə yox idi, onlar çillə gecəsini başqa 
yerdə, kişilər məclisində yığılıb qumar, nərd oynamaqla keçirəcəkdilər ki, 
arvadlara mane olmasınlar. 
Əlyar bəyin arvadı Şahbikə xanım məclisin baş tərəfində salınmış 
nimdər üzərində oturub, hündür mütəkkələrə söykənmişdi. Şahbikə 
xanımın maya budu kimi qalın qıçları topo kimi döşəkçənin üstündən 
qalxmış, arvad əncama qolbaqlı biləklərindən sallanan qızılların, zən-
cirlərin ağırlığından yumru dirsəkləri ilə bu dizlərinə dayaq vermiş, hər 
barmağının üstü zənoxdanlı, totuq əllərini üç qat buxaq basmış çənəsinə 
__________________Milli Kitabxana_________________ 
264 
 
söykəmişdi. Al bənarənin şövqü bəyaz pənbə üzünün qızartısını bir az da 
artırmış, örpəyin zər butaları, alnında və sinəsindəki qızılların şəfəqinə 
qarışıb göz qamaşdırırdı. 
Qonaqlar da ondan geri qalmazdı. Hamı bərli-bəzəkli, hamı qızıllı-gümüşlü, 
zəncirə-baftalı idi. Şahbikə xanım qızların toplandığını görüncə dedi: 
- Bax, ay canı yanmamışlar, bu gecə yatdı yoxdu! Kim yatsa tikəcəm. Üç 
gündü yuxumu alıram. Oynayacaqsız, oxuyacaqsız, yeyib-içəcəksiz, nə istəsəz 
eyləyəcəksiz. Evdə ağalardan kimsə yoxdu. Kişi xaylağı hesab eləsəz bircə 
nökərlərdi... 
Məclisdən qəhqəhə qopdu: : *- Eh, nökəri kişi sayan kimdi... Ona qalsa hərənin 
evində bir üç-dördü var... 
Çəməngüllə Sona süfrəni döşəməyə başladılar, naxışlı dəstərxanlar dörd cərgə 
salındı, qonaqlara ol suyu verildi, saciçi araya gəldi... 
...Bu gecə dörd-beş cür yemək veriləcəkdi. Çəməngül, Sona və başqa nökər-
qulluqçular əl-ayaqdan düşəcəkdilərsə də, Sona bundan narazı deyildi. O, tez-tez 
bilmədiyi adətləri Çəməngüldən soruşub öyrənirdi... 
Bir qədər sonra nay çalan kəniz ortaya gəldi. Xanımlar oynamağa başladılar. 
Sona və Çəməngüllə yanaşı başqa nökər və qarabaşlar da qapının ağzına yığışıb 
rəqsə tamaşa eləyirdilər. Birdən Sona harda, nə etməkdə, nə şəraitdə olduğunu 
unutdu; musiqi və oynanan rəqslərin gözəlliyi sənətkarı almışdı. Onun ayaqları, 
bədəninin bütün sümükləri çalınan havanın ahənginə uyğun olaraq daxilində rəqs 
edir, gözləri bu ahəngə uyğun axırdı... O, şırıqqa səsini, arvadların hay-küyünü 
eşitmirdi. Ona elə gəlirdi ki, bu çalan Çapıq Nəcəfqulunun dəstəsidir. Ortada 
oynayanlar onun yctirmələri Qəndi, Məleykə, İzzət və Nisədi... Səkinədi... Bu 
"qızlar bu gün nə gözəl, necə bir aludəliklə oynayırlar, ilahi! Xalqın içində necə 
gözəl oynayanlar varmış... Nə üçün vaxtilə biz bu yerişləri, bu əl, baş, çiyin 
oynatmalarını, boğaz çəkmələrini öyrənməmişik... Cənab Mahmud ağa deyərdi ki, 
dünyada elə ölkələr, elə yerlər var ki, orda rəqsi, oynamağı müqəddəs bir iş hesab 
eləyir, hətta nəüzənbillah, ibadəti də rəqslə icra edirlər... Nə olaydı orda 
doğulaydım... Ya da yox! Bizim adətlər də onlarınkına bənzəyə idi!.. Görəsən elə 
 bir zaman gələcəkmi, elə bir dövran olacaqmı ki, bizim də oyunları çəngi rəqsi, 
rəqqasələrimizi qaraçı, çəngi adlandırmasınlar?.. Onlara da, hörmət demirəm, heç 
olmasa nifrət etməsinlər... Onlan da, adam yerinə qoysunlar demirəm, heç olmasa, 
onlarla bir insan kimi maraqlansınlar, bilsinlər... Başa düşsünlər ki, bizim də 
qəlbimiz var... Biz də duyuruq, biz də öz sənətimizi sevirik... Başqa sənətlər kimi 
bizim sənəti də qiymətləndirsinlər, ilahi!" 
  
__________________Milli Kitabxana_________________ 
265 
 
...Şahbikə xanım özünəməxsus bir həssaslıqla Sonadakı əcib halı duydumu, 
yaxud qonaqların oyundan yorulduğunu, indi də nökər-nayıbın növbəsi çatdığınımı 
hiss etdi (axı nökərlər, kənizlər, qarabaşlar bəzən öz məzəli rəqsləri ilə xanımları 
çox güldürür, əyləndirirdilər). Odur ki, ilk əvvəl Sonanı səslədi: 
- Aaaz, Sona, di gəl bir düş ortaya, bildiyindən oyna görək... 
Sona diksindi, əvvəlcə bu səsə cavab vermək istəmədi, "oynamaq bilmirəm, 
xanım" demək istədi, lakin bacarmadı: əvvələn bu onun vəliyyülnemət sandığı 
adamlara qarşı bir ədəbsizlik olardı, digər tərəfdən... O özü məgər musiqi eşidib, 
rəqs görüb sükut edə bilərdi? Bu onun qüdrətindən xaricdə olan bir şey idi... O, 
qollarının nə zaman yuxarı qalxdığını bilmədi... Musiqi onu öz qanadlarına alıb 
uçurmağa, qara badamı gözləri əllərinin ahəngilə gah sola, gah da sağa süzülməyə 
başladı. Nimdaş şətəl geydiyi balaca ayaqları çoxdan həsrətində olduğu rəqsin incə 
ahəngi ilə xırdaca-xırdaca səkdikcə, Sonanın mütənasib əndamı qıvrılıb açılırdı. 
Məclisdə şırıqqa səsindən başqa bir səs eşidilmirdi. Hamı birdən-birə susmuşdu, 
sevinc, fərəh qarışıq bir heyranlıqla ortada süzən su sonasını seyr edirdi. Şahbikə 
xanım elə bil birdən-birə bir xəzinə tapmış, olduqca gözəl, dürdanə bir gövhər kəşf 
eləmişdi. Qadının koppuş dodaqlı xırdaca ağzı açıla qalmışdı. Qapı ağzına 
toplaşmış nökər, qaravaş xüsusi bir həvəslə Sonanın rəqsinə tamaşa etdikcə, 
nökərlərdən İsinin ürəyi ayrıca bir ahənglə vurmağa başladı: "Bıy, şükür sənə, 
Xudaya, belə möcüz olar?.. Elə bil qız deyil, huridi zalım balası..." 
Sona isə süzürdü... Onun qulaqlarında çalınan nayın səsi deyildi. Bura Mahmud 
ağanın məclisi idi. Çalanlar Çapıq Nəcəfqulunun mahir dəstəsi idi. Şırıqqa vuranlar 
Məleykə, Səkinə, Qəndi və Nisə idi... İndicə Qəndi, ahəngi dəyişməli olan rəqsə 
uyğun bir şəkildə oxumağa başlayacaq, çırtıq çalıb məclisi daha da qızışdıracaq. O 
qapı qənşərində gözləri yana-yana baxan da nökər İsi deyil, o Tərlandır... "Ağa 
Tərlan... Sənin boyuna, qəddü qamətinə, yanan gözlərinə qurban olum, ağa Tərlan! 
Sən nə susqun oturmusan? Həmişəki kimi əl də vurmursan, eləcə yana-yana, 
qovrula-qovrula tamaşa eləyirsən. Gözlərin vücudumu yeyir, baxışların iliklərimə 
işləyir. Elə baxma, dərdin alım, axı çaşıram..." 
Birdən qızlar İsini də məclisə itələdilər... Gülüşmə qopdu, ley qanadları kimi 
qollarını su sonasının üstünə gərib oynamağa girişən İsinin nəfəsi elə bil Sonanın 
vücudunu qarsaladı. Qız ayıldı. Bütün xoş və 
  
__________________Milli Kitabxana_________________ 
266 
 
xoş olduğu qədər də acı, bütün yaxın və yaxın olduğu qədər də uzaq birxəyal olan 
xatirələr gözlərindən itib getdi, qayib oldu... Sonanı ağlamaq tutdu; o əllərilə üzünü 
örtüb məclisdən qaçdı, otağı tərk etdi. İsi də, musiqisi qırılmış məclis də donub 
qaldı, lakin harın ağa qızlarının gülüşməsi yeni bir cürətlə canlandı... :  
- A... a... o külbaşa no-oldu?.. 
-Gədədən qorxdu nədi? Amma nə oynayırdı! 
-Day ağlamaq nöşün? 
- Gədə elə cumdu qıza ki, elə bil ley cücəyə cumdu... Qorxar da!.. Şahbikə 
xanım məclis pozulmasın deyə, qızlara döndü: 
-Aaaz... şırıqqa vurun özüm oynayacam... 
Elə bil yerindən bir dağ qopdu, ləngər vura-vura qalxdı... yanında oturan qızlar 
"ya Allah" deyib qolundan tutdular. 
-Aaz, Şahbikə xanım, ağımğım-uğurruğum elə, yoxsa oynayanların ağırlığı 
üstünə tökülər, bir az da şişərsən... 
Sataşan Şahbikənin bacısı arıq Çimnaz idi. Şahbikə köklüyünə yaraşan bir 
incəliklə ağır-ağır oynamağa başladı. Oynadıqca bacısına cavab qaytarırdı: 
-Sən işində ol, ərimin ki, koklüyüm gözünə girməyib. 
Musiqi çox asta-asta çalırdı, şırıqqa və fındıqça çırtmaya çevrilmişdi. Birdən 
Şahbikənin gözləri məclisin yuxarı küncündə oturmuş bir qadına sataşdı. Bu onun 
qayınxatınısı, Vəlyar bəyin arvadı Fatma xanım idi. Fatma xanımı yuxu tutmuşdu. 
O, başını mütəkkəyə söykəyib bərk yatmışdı, arabir "pambıq da atırdı". Şahbikə 
xanım çoxdan belə bir şey gözləyirdi. Gözləri ət görmüş ac pişiyin gözləri kimi alı-
şıb-yandı, tumbul barmağını ağzına qoyub çalğıçılara sarı döndü. Musiqi 
zümzüməyə çevrildi. Hamı məsələni anladı. "Çillə çıxarınlan gecə yatmaq olmaz", 
yatanı yerinəcə tikmək lazımdır. Şahbikə axşamdan bəri hər şeyi hazırlatmışdı. 
Çəməngül, xanımının işarəsini anladı, bir az əvvəl o, Sonanı ovundurub təkrar 
məclisə qayıtmışdı. Sona nisbətən qəmli də olsa, maraqla nə iş tutulacağına tamaşa 
eləyirdi. Çəməngül, xanımın işarəsilə iynə, sap, qatma keçirilmiş qıyıq, dəmir-
dümür, kəfkir, ərsin, dudkeş, qərəz əl altında hazır nə vardısa yaxına çəkib gətirdi. 
Otaqda Fatma xanımın mışıltısından başqa heç bir səs eşidilmirdi. Heç kəs 
cınqırını da çıxarmırdı ki, yatan oyanmasın. Şahbikə xanım və Çəməngül xüsusi 
bir ehtiyatla bütün bunları Fatma xanımın büründüyü ağır tirmə şala bəndləməyə 
başladılar. Sonra şalı mütəkkəyə, mütəkkəni döşəkçəyə, döşəkçəni də iri qıyıqla 
xalçaya hörmə- 
  
__________________Milli Kitabxana_________________ 
267 
 
 
ləyib tikmələdilər. Hamı bütün bu əməliyyatı nəfəsini içəri çəkmiş halda izləyirdi. 
Ömründə belə bir şey görməmiş Sona, daha böyük bir maraqla baxırdı, elə bil bir 
az əvvəl xəyalı qarışan o deyildi. Bəndləmələr qurtaran kimi Şahbikə əlini yerə 
dayaq verib durdu və çalğıçılara işarə elədi. Bayaqdan bəri Şahbikəni narın-narın 
izləyən, Fatma xanıma lay-lay çalan musiqi dəyişdi. Cəld, oynaq bir hava 
çalınmağa, bərkdən şırıqqa tutulmağa başlandı. Şahbikə əlini qulağının dibini 
qoyub bərkdən hayqırdı: 
-Aaz, Fatma xanım, növbə sənindi; dur oyna, dur oyna! 
Məclis ağız-ağıza verdi: 
-Fatma xanım, dur oyna, Fatma xanım, dur oyna! Yatma, xanım,dur oyna! 
Hövlnak gözlərini açan Fatma xanım heç bir şeydən xəbərsiz gülümsədi və 
özünü təmizə çıxardı: 
-Mən yatmamışam ki!.. 
O bu sözləri deyib ayağa qalxmaq istəyəndə, onunla birlikdə mütəkkə, döşəkçə, 
xalça da qalxmağa başladı; arvadın üstündəki dəmir-dümürün bir-birinə dəyib 
qopardığı səslər ümumi gülüşməyə səbəb oldu. Məclisdə bir hay-küy və gülüş 
vardı ki... hamıdan çox da Fatma xanımın özü gülürdü... 
-Bıy aaz... ətin tökülsün, ay Şahbikə! Day bu tutkeşi niyə tikmisən, qalanı sənə 
bəs eləmirdi?.. 
Sona da gülürdü... və nə üçünsə xəyalına birdən-birə belə bir fıkir gəlib 
soxulurdu, özündən ixtiyarsız düşünürdü: "Ah, bu adətlərdən nə gözəl rəqs 
quruluşu düzəltmək olar? "Dəyirmançı qoca", "Fatma xanım xoş amədi" kimi... 
adını da "Fatma xanım-yatma xanım" qoymaq olar. Tamaşaçılar elə xoşlanar, 
fərəhlənərlər ki... Amma... eh..." Bu "eh" onun ürəyini yandıran bir ah kimi 
dodaqlarını qarsaladı. 
Gülməkdən gözləri yaşarmış Şahbikə, Sona və Çəməngül ilə birlikdə 
qayınxatınısına dəmir-dümürdən azad olmaqda kömək edirdi. Çillə gecəsinin ən 
maraqlı oyunlarından biri də budur. Bundan sonra "Motal-motal", "Əlüstə kimin 
əli" "Başmaq təpmə" və sairə oynayacaq, səhərə kimi müxtəlif əyləncələr 
düzəldəcəkdilər. İndi isə Fatma xanım tikiş bəndlərdən azad olub, cəza olaraq 
gözəl bir rəqs oynamalı idi... Fatma xanım oynadıqca qaravaşlar tör-töküntünü 
yığışdırıb, nimdərləri sahmanladılar. Onlar ikinci yemək süfrəsi üçün hazırlıq gör-
məkdən ötəri otağı tərk etdilər. Bayırda çovğun kəsmiş, hava yumşalmışdı... İsi 
səkinin üstündə Çəməngülü yanladı: 
  
__________________Milli Kitabxana_________________ 
268 
 
- Çəmən, sən dədənin goru, bilmədin Sona niyə ağladı?  
- Nədən bilim, ədə, ürəyindəyəm?  
- Soruşmadın da?.. 
-Dedi sənə nə, demədi sənə nə!.. Yeri kababları şişdən çək, aşpaz təkdi. 
- Bax, Çəmən, dədəmin goru haqqı, əgər məniynən onun arasın düzəltsən, sənə 
Şirvandan lap xanımınkı kimi bir "güllü yaylıq" alıb gətirəcəm... 
-Bıy, qadam ağzına! Elə mənim xanım kimi "güllü yaylıq" örtməyim qalıb ki, 
sonra da düşüm itin-qurdun dilinə. Desinlər ağa alıb ona. 
Adıma olmazın söz çıxartsınlar... Şahbikə xanımın çənginə düşəm... 
-Neynək, nə deyərsən onu allam... 
-O ayrı söz... Amma ara söhbəti heç olmaz, o elələrindən deyil ha!.. 
Axlında yaxşı saxla! Elə təmiz ürəyi var ki, gül kimi qızdı, başı aşağı... 
Yazığın amma nə nisgili varsa, heç üzü gülmür. Allah irasta sala, xoşbəxt ola... 
-Elə mən də onun xoşbəxtliyin istəyirəm, Çəmən. Nənəm canı,düşəcəm ağanın 
ayaqlarına - istəyəcəm, versin! Allahın əmriynən istəyirəm; mən ki, pis bir şey 
demirəm... 
-Nə bilim vallah, mən özünə deyərəm... amma bu indinin söhbəti deyil, İsi! Get 
işini gör, xanım kələyimizi kəsər yoxsa... 
Çəməngül süfrə, dəsmal, əl suyu hazırlanan otağa keçdi. Sona burda tək idi, 
ağlamırdı; amma fıkir dəryasına qərq olmuşdu. Elə bil əzizi ölmüşdü, ağlayıb 
gözünün yaşını qurudub qurtarmışdı, böht' içində quruyub qalmışdı. Gördüyü işləri 
də fikirləşmədən, nə elədiyini bilmədən elə belə görürdü... 
-Sən Allah, Sona, sənə nə oldu bayaq elə? 
Sona diksindi, elə bil xəyalından keçənləri kiminsə duya biləcəyindən qorxdu, 
xəfifcə gülümsədi. Gözləri hələ də fikrindən, təhəssüründən xumar ikən dilləndi: 
-Heç... bir yaxşı oynağan qız dostum vardı, elə gözəl oynayırdı ki,o yadıma 
düşdü... 
Çəməngül qaqqıldadı: 
 Heyrətdən donub qalmaq, fikrə cummaq. 
  
__________________Milli Kitabxana_________________ 
269 
 
-Ay səfeh, heç səndən də yaxşı oynayan tapılar? Hamının gözü səndəydi ki... 
işə bir bax... hamı onu tərifləyir... bu da başqasını yadına salır... 
-Yox... ona görə deyil, o ayrı cür oynardı... 
-Yaxşı, dayı bundan ötəri ağlamaq neyçün? Sona nə düşündüsə birdən dedi: 
-Mənə oynamağı o öyrətmişdi... 
-Deyərəm sağ olsun, Allah bəxtəvər eləsin, dayı niyə ağlayırsan ondan ötrü... 
Sona yenə də nə düşündüsə aram-aram dilləndi: -O qız ölüb... 
Dalını gətirə bilmədi. Çəməngül Sonanın dostunun ölümünü yadına salmağını 
vəfalılığına yozdu: 
-Belə de! Allah irəhmət eləsin, ömrünü istəyənlərinə versin…… 
 -Ömür var idi ki... Olsaydı özü yaşardı... Nakam ölməzdi... Arzısı gözündə 
qalmazdı... 
Çəməngül Sonaya ürək-dirək, təsəlli verməyə başladı, qorxurdu ki, Sona yenə 
ağlar, iş yarımçıq qalar, xanımın danlağında qalarlar 
-Neynəmək olar, Allah hamımızın alnına nə yazıbsa o olacaq-- 
Bu gecədən sonrakı hadisələr çox sürətlə cərəyan etdi. Bir gün Şahbikə əri Əlyar 
bəyə belə bir xəbər verdi: 
-O gecədən sonra gedələr bu batmışdan ötrü bir-birini yeyib tökür. 
-Nə gədə, nə qız, nə gecə? Şahbikə, sən mənə hər şeyi əməlli danış, min dəfə 
demişəm ki, yarımçıq məramnan aram yoxdu. 
Şahbikə Sona fəqərəsini ərinə danışanda, qızın çillə gecəsində necə gözəl 
oynadığını, onsuz da nökərlərdən Sonanı istəyənin çoxluğunu, indi bir neçəsinin az 
qala dəli-divana olduğunu ərinə anlatdı. Əlyaf bəy Sonanın kimliyinin hələ də 
burada məlum olmadığına sevindi, lakin bu rəqs məsələsi yayılsa, işin üstü açıla 
bilər. O öz dostu Mahmud ağalın təkidlərinə, ricalarına qarşı dura bilməmiş, 
çəngini evinə almişdı. Lakin hər halda bu işin üstünün açılmasını istəmir, evində 
çəngi saxladığını şəninə sığışdırmırdı. Ata və qardaşları ilə arası pozulardı. Ətraf 
qohum-əqrəba da onu danlardı. Ən yaxşısı budur ki, Sonanı ərə versin. Yaxşı, bəs 
Mahmud ağanın məsləhəti olmadan necə olsun? Bir də o nə deyəcək axı?.. 
Ömründə bir çəngi üçün açılmayan, gözəl bəxtdir. Qoy ev-eşik sahibi olsun, can 
sahibi Sonadı, çağırtdırıb özündən soruşaram. 
Qismən açıq fıkirli bir adam olan Əlyar bəy, zor sevməyən bəy kimi tanınırdı: 
  
__________________Milli Kitabxana_________________ 
270 
 
- Şahbikə, - dedi, - bu can alveridi. Sonanı çağırtdır, gədələrdən 
hansını məsləhət bilirsən, hansına özünün də meyli varsa, verim, 
getsin. Söz-sov da qurtarsın, qan-qada da... 
Şahbikə xanım Çəməndən eşidib bildiklərini tutuşdurandan sonra ərinə 
dedi: 
-Mən İsini məsləhət bilirəm. 
-Sona özü də razı olsa, mən bir söz demirəm, Allah xeyir versin, 
çağırtdır mollanı, kəsdir kəbinlərini... 
Küdrünün üstünə bu gün allı-əlvanlı, sanlı-qırmızılı bir aləm günəş 
şüaları ələnir. Nə duman var, nə də çən. Küdrü bu gün gəlinlik donuna 
girib. Elə belə də olmalıdır. Mənə nə üçünsə həmişə belə gəlir ki, aşığın, 
xanəndənin, rəqqasənin toyunda həmişə gün çıxmalı, təbiət əlvan rəngə 
boyanmalı, çaylar zümzümə etməli, quşlar oxumalı, ağacların yarpaqları, 
otlar və çiçəklər də rəqs etməlidir. Niyə? Təbiət elə bil ki, bayram 
etməlidir, çünki o bu gün özünün ən gözəl, sevimli, təbii övladlarından, 
xilqətlərindən birini məhəbbətə qovuşdurur, yeni həyata qədəm qoyduğu 
bir gündə ona nəğməxan olur... Axı elə rəqqasə, xanəndə, aşıq da quşlar 
kimi, çiçəklər kimi təbiətin zərif, nazəndə övladıdır. Belə bir gündə təbiət 
susa, qaşlarını çata bilənni? Əsla, əbədən... Küdrüyə endiyimiz bu gündə 
təbiət məhz belə bir bayram eləyir. Bu gün Sonanın toyu oldu. Əziz dost, 
Sonamın toyu! Amma necə toy? Gəlinin qənşərində yengə Əzizbikə oturub 
gəlinin üzünü almadı, əyninə zər-ziba, hacı Sadıq işi qanovuz, məxmər, 
Şirvanın adlı ipəyindən, tirmədən paltar tikilmədi. Kömbə Şahbikə xanımın 
nimdaş tumanından Sonama iki dizlik çıxdı. Amma bu nimdaşdan 
təzələnmiş gəlinlik libasında da Sona elə cazibədar görünürdü ki! Onun 
məlahətini qələmə almaq üçün Seyyidin qələmi, Knyaz Qaqarinin fırçası, 
Tərlanın ürəyi gərək idi... hardasan, harda, Tərlan? Gəl, duvaq altında 
canlar alan gəlininə tamaşa elə! Sevdiyini toy pərdəsi altında gərdəyə 
aparırlar... hardasan, Tərlan, harda?! 
Ucuzbəsər toy idi, bu toy. Şirvanın adlı toylarını eləyən xanəndə, 
nəvazəndə, çəngi dəstəsi gəlməmişdi... Şahbikə xanımın qulluqçularından 
ikisi Çəmənlə Yetər mis teşti dizlərinin üstünə çevirib çalırdılar. Teştin 
üstünə salınmış gümüş ətəklik cingildədikcə qulluqçu qızlar, nökərlər, qol 
açıb oynadılar, arada bekarçılıqdan harınlamış bəyzadə qızlar, yeyib 
yatmaqdan yağlı kömbə kimi şişmiş Şahbikə də oyuna qoşuldu. Sona isə 
bütün bunlara biganə kimi, boş, nisgilli bir ürək, sınmış, nakam qəlblə, 
ağrılı-acılı könüllə oturmuşdu. Onun gözləri  
__________________Milli Kitabxana_________________ 
271 
 
  
__________________Milli Kitabxana_________________ 
272 
 
önündə tez-tez irəli gün olmuş bir hadisə canlanırdı. Bir gün əvvəl Şahbikə 
xanım və Əlyar bəy onu otağa çağırmışdılar. Söhbətə Əlyar bəy özü 
başlamışdı: 
-Sona, Şahbikə bəyim səni İsiyə vermək istəyir, Allahın əmri, 
peyğəmbərin şəriətilə... sən nə deyirsən? 
Əlyar bəy duruxdu. O, Sonaya diqqət elədikcə bir zamanlar Mahmud 
ağa məclislərində gördüyü çəngi-rəqqasə qızı gözləri önündə canlandırdı: 
"A bədbəxt, necə də düşmüsən... nə günə qalmışsan? Nə qəribə bəd taleyin 
var sənin. Amma mən biləni hələ bu yaxşıdı". 
-Doğrudur mən cənab Mahmud ağa ilə məsləhətləşməliyəm. 
Amma özün bilirsən ki, indi burdan ora xeyli yol var, gedib-gələn 
yoxdu, iş-güc vaxtı tərəddüd azalıb...' 
Sona dərin-dərin düşünür, qəlbinin gözü ilə gördüyü əziz bir xəyalı 
nəzərlərindən qovmağa çalışırdı:"Sən haqlısan, bəy, bəyim də haqlıdır. 
Mən bundan artıq nə kimi qismətə layiqəm? Hələ bu da çox-çoxdu və 
böyük səadətdi ki, mənə nəsib olur. Hansı bir çənginin öz evi, öz əri, 
övladı, halal çörəyi ola bilər? Bunlar camaatın gözündə elə bir nemətlərdir 
ki, hər mənim kimiyə nəsib olmaz... Yazıq Əlyar bəy, gör bir nə çətinliknən 
deyir sözləri? Axı Şahbikə bəyim mənim kim olduğumu bilmir, ona görə 
də... Yaxşı, ağa, qoy tale nə yazıb o olsun..." 
- Məni bağışla, Şahbikə bəyim, - deyə o, bəyə deyil, bəyimə 
müraciətlə sözə başladı. – Mən başa düşürəm. Allah kimin alnına nə yazıb 
o olacaq, mən vəliyyulnemətimin bir sözünü iki eləyə bilmərəm, 
nəkarayam ki... Mən biləni cənab Mahmud ağa da sizdən razı qalar ki, məni 
bir təhərrik eləmisiz... - Onun boğazı qəhərləndi, əyilib Şahbikə bəyimin 
əlindən öpdü. Məsələnin nə yerdə olduğundan bixəbər Şahbikə, bütün 
gombullara məxsus bir həlimliklə çarğat üstündən Sonanın başını 
tumarladı: 
- Hələ yaxşı baxtdı, aaz! Allah axır günüvü xeyir eləsin! Bəy də, mən 
də sənə pis yön qurmarıq. Arın-arxayın ol... Özümün də gözüm üstünüzdə 
olacaq. Hələ bu qapıda dolanacaqsuz, o da, sən də... Neyşə ağlayırsan? 
Hələ qızların xəsyətidi, ər adı çəkiləndə gözlərinin qorasını axıdarlar. 
Bəsdi, ürəyimi kövrəltmə... 
-Xoşbəxt ol, Sona! Mən cənab Mahmud ağaya da yazaram ki, səndən 
nigaran olmasın. Sən onun zəhmətinə xor baxmadın. Hörmətini burda yaxşı 
saxlamısan, dolanışıqda da, işdə-gücdə də... 
  
__________________Milli Kitabxana_________________ 
273 
 
Sona eyhamları yaxşı başa düşürdü, ona görə də qərarında bir az da 
möhkəmləndi. 
O bir anlıq özünü unudub bilavasitə Əlyar bəyə müraciət etdi: 
-Bəli, ağa, sizə də çox başağrım dəyib... halal eləyin çörəyinizi. 
-Bıy aaz, ölmürsən-itmirsən, uzaq səfərə çıxmırsan, halallaşmaq  neyşə? 
Sona da, Əlyar bəy də Şahbikə bəyimin sadəlövh, bixəbər sözlərinə əhəmiyyət 
vermədilər: 
-Hə, başına dönüm, Şahbikə bəyim, bəy, cənab Mahmud ağaya kağız yazanda 
yazsın ki, daha məndən sarı nigaran olmasın. Bundan sonra daha əziyyətim 
dəyməz, zəhmətini, çörəyini halal eləsin... –deyə  o, yenidən özünü ələ alıb bəyimə 
müraciətlə ürəyinə yığılanları söylədi. Əlyar bəy bu halallıq istəyən sözlərdə elə bir 
acı kinayə, əzab, ürək ağrısı duydu ki, "əlbəttə, İsi onun tayı deyil, bunu özü də 
bilir; amma düşdüyü ağır vəziyyətdən belə üzüsulu qurtarmaq, həm də Mahmud 
ağanı qayğıdan xilas edib, bizim də xatirimizi qırmamaq üçün bu nikahı qəbul 
eləyir vallah... Çarəsi yoxdur... Əgər bu qisməti rədd eləsə, bir zaman haqqındakı 
söz-sovun üstü açılsa... Bəli, o bunlardan qorxur... Çəngi adı ilə bir də çöllərə 
düşməyindən qorxur... bəli..." - deyə düşündü və "nə olacaq-olacaq... qərəz ki..." 
-Nə olacaqsa... Allah hər ikinizi xoşbəxt eləsin... Sən də, o da bu evin həmişə 
balaları olacaqsınız... 
Sonanın gözləri doldu: "Nə yaxşı, Şahbikə bəyim kimi... Bir tikə çörəyiniz 
olacaq demədin, bəy! Bala dedin mənə... axı sən ki, mənim kim olduğumu 
bilirsən... Allah səndən razı olsun..." 
O bir də əyilib Şahbikə xanımın əlindən öpdü:  
- Çox sağ olun, Allah sizdən razı olsun, bəyim...  
- Di yaxşı, gözümü yaşartdın, ay urvatsız... Di dur get Çəməngülə de ki, gəlsin 
yanıma, bir para hazırlığım var... 
İndi isə Sona gəlin gedirdi... Dörd əkabirin tutduğu pərdə altında,nimdaş 
paltarda belə sultan saraylarının inciləri kimi gözəl görünən o gəlin Sonadır! Sənin 
ilham pərin, pərilər soltanıdır, şairim, gəl, gəl də hüsnünə min-bir qəzəl qoş!.. Xar 
olmağa qoyma!.. Bəs sən hardasan, Tərlan? Dörd əkabirin tutduğu pərdə altında 
gedən gəlin sənindi, axı!.. Gəl, başlıq ver, süd pulu ver, məşşatəyə bəzək pulu ver... 
Hardasan Tərlanım, harda? Bir neçə gün ilhamına qanad verən gözəli səndəmi tanı-
mırsan, cənab Qaqarin? Axı onun incə rəqslərini gözlərində, mütənasib əndamını, 
rəngin geyimini, unudulmaz simasını albomunda soyuq şimala 
  
__________________Milli Kitabxana_________________ 
274 
 
bir atəş, bir qığılcım kimi aparmış, nazəndə rus gözəllərinə Şərqin, qoca 
təbiətin ən rəqiq ecazı kimi təqdim etmisən! Gəl, bu günündə də bax bir, bəlkə elin 
bu sadə gözəli səni daha yeni əsərlər çəkməyə ruhlandırdı!!! 
Əziz dost, onlar yox, sən isə varsan, sən ki, görürsən Sonamı? Gəl tələsib 
burdan uzaqlaşaq, bulud olaq, elin bir parça çörək avarası şairinin, Seyyidin 
başının üzərinə uçaq, onu gündən kölgələndirək, kəndləri gəzib bura gələcək... Gec 
də olsa pərilər soltanının görüşünə çatdıracaq özünü... Vəfalı şairim... 
Seyid Əzimin yorğun yabısı Ərəbçəltikçiyə indilərdə çatar. Məsələ də bundadır 
ki, Ağa vaxtında buralara yetişsəydi, onun yortağ yabısı, elə özünün xəyal 
səməndinin sürətində olsaydı, bəlkə də gəlib Sonanı subay görərdi. Bəlkə də 
Tərlanın gözəli şairin "pərilər soltanı" adlandırdığı Sona, qismətinə çatardı. Lakin 
bu qismət heç də Sonanın deyildi, əks halda, hicran olmasaydı, ayrılanlar 
qovuşsaydı, onda zəmanə, zəmanə olmazdı... Onda seyidlər dünyanı "qəm dəryası" 
adlandırmaz, hamı kamına çatar, xoşbəxt olardı. Məgər belə şey mümkündürmü? 
Gəlin başqa bir zamana tələsməyək! Elə gəzdiyimiz o dövrün, tanış olduğumuz o 
insanların qismətinə boyun əyək. Bizim üçün ağır olsa da, onlar üçün çətin olub. 
Başqa çarəmiz yoxdur. Qocalar belə hallarda "əlhökmlillah" deyərdi. 
...Otaqda ikilikdə oturmuşdular. Əlyar bəy söhbəti nədən başlayacağını 
bilmirdi. Elə şair də, Əlyar bəy Mahmud ağanın məktubunu oxuduqdan sonra 
xəyala dalmış, Sonanın qəribə taleyi onu çox dərin-dərin düşündürmüşdü: "Nə bəd 
tale, nə qəribə macəralı övrət imiş bu yazıq". Sonra xeyli fıkirləşməsinin Ağa 
tərəfindən nalayiq pozulacağını düşünüb sözə başladı: 
-Ağa, çox hayıf ki, bu xəbəri cənab Mahmud ağadan gec aldım. İndi əlimdən 
bir şey gəlməz. Sona artıq nə mənə, nə də özünə məxsusdu. Allahın əmri, 
peyğəmbərin şəriəti ilə o, mənə xeyli yaxın bir adamın övrətidi... Vallah, elə çətin 
əmrə buyurub məni cənab Mahmud ağa ki, qorxuram əlimdən bir şey gəlməyə və 
adım yarıtmaz qala. 
-Xeyr, xeyr, xuda nəkərdə! Cənab Mahmud ağa elə adam deyil! Cənabınıza da 
məlumdu ki, o hər şeyi layiqincə qiymətləndirməyi bacaran, nəcib insandı... 
Əlyar bəy cəld dilləndi: 
-Bilirəm, ağa, amma kaş əvvəldən, ya heç olmasa bir neçə ay əqdəm bileydim, 
bəlkə də bu evlənmənin qabağını alardım... - O bir 
  
__________________Milli Kitabxana_________________ 
275 
 
qədəor sükut etdi və sonra yenidən sözünə davamla dedi: - Yox, deyəsən onda 
da əlimdən bir şey gəlməzdi. Onun da görünür Allah yazısını belə yazıbmış... İndi 
vallah, heç bilmirəm nə tövr eləyim?.. 
O yenə də xəyala daldı: "Birdən xuda nəkərdə, cənab Mahmud ağa və şair elə 
xəyal edərlər ki, mən də bəzi namərbut boylor kimi Sonanı özüm tora salmışam və 
indi də necə deyərlər sahibinə qaytarmaq istəmirəm. Əmanətə xəyanət eləmişəm. 
Yox, bunu belə qoymaq olmaz! Ağa məndən incik və Sona sarıdan nigaran 
getməməlidi". 
-Ağa, hərçənd ki, indi o, özgənin övrətidi, naməhrəmdi: mən bir növ onu 
çağırtdırram. Burda söhbət eləyin və əsil həqiqəti öz dilindən eşidin. Yoxsa sizdən 
sonra ürəyim həmişə səksəkədə qalar ki, siz onu görməmiş getdiz. Doğrudur, onun 
əri mənim nökərimdi, amma mən o ağalardan deyiləm ki, nökərin canına və 
halalına da özümü sahib eləyim. İstəmirəm ki, nökər də olsa, onun kişi şərəfı 
mənim tərəfindən qırılsın və o məndən incisin, şübhələnsin... 
Seyid Əzim özündən xeyli bədgüman danışan Əlyar bəyi sakitləşdirmək üçün 
dilləndi: 
-Allah eləməsin, məgər cənab Mahmud ağa layiqincə tanımasaydı, sizə belə 
etibar edərdi? 
...Sona mətbəxdə xəmir yoğururdu, xınalı əllər sarıbuğda unu içində suyu 
qarışdırdıqca, təzə-təzə yumurlanan xəmir parçacıqları barmaqlarının arasından 
çırtlayıb yerə sıçrayırdı. Sona fikirli-fikirli bu, hələ tam xəmirləşməmiş 
çırtdantılara baxdıqca düşünürdü: "Kimin əlində xəmir çırtlayırsa, əri o bəxtəvəri 
çox istəyir" deyirlər, mən də o bəxtəvərlərdənəmmi?" Əri İsinin şəkli gözünün 
önündə canlandı, Iakin bu elə boz dumanlı bir şəkil idi ki, gəlin onun çiyninin 
ardından başqa bir xəyalı, əziz, doğma bir cavanın üzünü aydın görürdü, bu, 
Tərlanın sevimli gözləri idi... O, bu surəti ürəyinin gözlərilə seyr etdikcə "kaş məni 
istəyən sən olaydın, onda bu xəmirlərin çırtlamasına nə sevinib gülərdim..." deyə 
də bilmədi. Gözləri yaşardı, gilələnib xəmirə dama bilən bu yaşları, gəlin, unlu 
əlinin dalısıyla sildi, alnına, yanaqlarına kirşan kimi un yayıldı. 
O, gözlərini dumanlandıran yaşları silib qurudandan sonra, yeni bir qüvvət və 
hikkə ilə xəmirə soxuldu, dərindən köksünü ötürdü, yumruqlarını tabağa qüvvətlə 
vurmağa başladı. Elə bil şirin olduğu qədər də acı bir xəyalı, doğma olduğu qədər 
də uzaq bir hissi qəlbindən, baxışlarından qovub uzaqlaşdırmaq, ağır bir yükü 
çiynindən əllərinə keçirmək istəyirdi... 
  
__________________Milli Kitabxana_________________ 
276 
 
...Əlyar bəyin kənizi Çəməngül içəri girdi. 
-Aaz, Sona, ağan səni içəri otağa çağırır. 
Sonanın sual dolu baxışlarını tutan Çəməngül davam etdi: 
-Bilmirəm neynir səni, xanım dedi: "Xamır eləyir". Dedi: "Qoy Çəmən gedib 
eləsin, o gəlsin..." Dur əllərini yu, üstünü qaydaya sal. 
İçəridə deyəsən yad qonaq var... Deyirlər Şirvandan gəlib, seyiddi. 
Sonanın dizləri qırıldı, ürəyi atıldı, taqəti kəsildi, dura bilmirdi. Yerini qollarını 
çırmayıb yoğurmağa hazırlaşan Çəməngülə verdi, gen, qırçın tumanının balağı 
ayağının altında qaldığından yıxıla-yıxıla qalxdı: qapının cəhəngindəki qara 
aftafanı alıb əllərinin xəmirini yumağa başladı: "Xudaya-xudavənda, görəsən Ağa 
nə xəbərlə gəlib?.. Sən özün mənə xeyir əli uzadan Seyidi bəlalardan hifz elə, 
ilahi!.. O bədbəxti də... Mən yazığı da... Sən özün o cavandan yana mənə bu gün 
bəd bir xəbər verdirmə, ilahi! Yəni bəd xəbər olseydi, bunu cənab Ağa mənə nə 
üçün gətireydi? Görəsən bəlalı başımın daha nə bəlası var? Amma mən Seyyiddən 
bəd xəbər gözləmirəm! Bununla belə, ürəyim elə çırpınır ki... Elə bil ürəyimə 
damıb ki, ondan nə isə eşidəcəyəm... Özü də iş işdən keçəndən sonra... nə fayda... 
çifayda?" 
O, əlini döyünən ürəyinin üstünə qoydu. Gəlinin əli boynundan sallanmış qara 
qaytana bağlı bir pitiyə toxundu. Bu, Seyyidin yadigan idi, Sonaya yazdığı qəzəl və 
yeganə rübəru görüş zamanı verdiyi qızıl gül!.. Bədbəxt Sonanın ilham pərisi 
olduğu illərin yeganə yadigarı. "Ağa, elə bilirəm ki, bu bir müqəddəs duadır, məni 
afətlərdən qoruyacaq! Bir sənəddir ki, gərəyim olsa kimliyimi (nəyə lazımmış 
zarə?) sübut eləyər və onu görənlər Ağanın dəst-xəttini tanıyıb mənə toxunmaz, 
insan hesab edib, yardım əli uzadarlar... Bu sənin yeganə yadigarındır, Ağa! 
Mənim səadətimə bu qədər yaxın olduğum, sevildiyim günlərin yeganə yadigarı..." 
Sona bu sözləri düşünə-düşünə otağından çıxdı və biruna tərəf yollandı... 
...Otaqda ikisi qalmışdı. Dəxi heç kəs yox idi. Sona sadə, nimdaş paltarında 
belə mütənasib görünən əndamı ilə nəzəri cəlb edirdi. Yaşmağını yuxarı qaldırmış, 
alnım çəkmişdi; amma yaşmaqla cutqu arasından şairə bir cüt göz dikilib 
durmuşdu. Məxmər kimi yumşaq olan bu gözlərin hər giləsində bircə damcı 
şəbnəm titrəyirdi. Bu gözlər şairin ürəyinə işləyirdi, bu lal baxışlardan şair min bir 
qəzəl, min bir nakam məhəbbət əfsanəsi, min bir hicran ələmi oxuyurdu: 
  
__________________Milli Kitabxana_________________ 
277 
 
Gah gözüm əhvalına könlüm qılır fəryadlər.  
Gah könlüm dərdinə suz ilə giryandır gözüm. 
 
...Bu gözlərdə elə bir sızıltı, elə bir şikayət, elə bir nigarançılıq var idi ki... "Nə 
xəbərlə gəlmisən, Ağa? Cəddinə qurban olum, genə başımda hansı dağın dumanı 
çaxnaşma quracaq, hansı gədiyin ildırımları şaxıyacaq, hansı dərənin selintisinə 
qatacaq məni, zalım fələk? Cəddinə qurban olum, yesirin olum, Ağa, desənə, 
dillənsənə! Ürəyimi niyə nigaran qoyursan?" 
-Minasoltan nə təhərdir, Ağa? 
-Şükür Allaha, sağ-salamatdı, sənə salam-duası var. 
-Dua göndərən də sağ olsun, gətirən də... 
-Günün necə keçir, Sona? 
O, bir zaman sevdiyi, elə indinin özündə də hər qəzəlinə bir ilham mələyi 
saydığı Sonanı bu nimdaş dizlikdə, əskimiş cutquda görəndə ürəyi əzilirdi. "Hanı 
sənin gül yarpağından zərif dodaqların? Qumral saçlarına dənmi düşüb, Sona? Al 
yanaqlarının burnuna yaxın səmtinə, alnına taleyin qoyduğu o izlər, cığırlar nə tez 
dəriniyib? Hər qol götürəndə yüz qul, əsir qazanardın, nə qoydu tale səndə? 
Tərlanın canına yanğı salan gözəl, bu qərib diyarda necə keçinirsən?" 
-Şükür Allaha, pis keçinmirəm, Ağa! Allah bəyin də, Şahbikə bəyimin də 
ömrünü uzun eləsin... 
Sonanın bir ev qulluqçusu ifadəsilə danışması, onu sıxdı, sözü dəyişdi: 
-Deyirlər nikah eləmisən, xoşbəxt olasan, Sona! 
Gəlin qıpqırmızı qızardı, utandımı, qəzəbliydimi, şair bilə bilmədi. 
-Ola bilsəm... bilməsəm də nə siz, nə də cənab Mahmud ağa məndən sarı bir pis 
xəbər eşitməyəcəksiz. Mən, mənə atalıq eləyənlərin, xüsusilə cenab Əlyar bəyin 
zəhmətini, hörmətini heç eləmərəm... 
-Mən o babətdən demədim, Sona! Mən doğrudan da sənə xoşbəxtlik arzulayıb 
bura gəlmişəm... O vaxt mən əməlli bilməmişəm, dostum ağa Tərlan sənə meyil 
bağlayıbmış... 
Sona diksindi, amma dərhal başı köksünə endi, üzünün qızartısı bir az da artdı. 
-Budu, bir neçə müddət bundan qabaq, Eşqabaddan mənə kağız yazıb, səni 
xəbər alıb. İndi mənim də yolum bu yana idi, Ləngəbizdə taxıl alacağım var idi, 
ora gedirdim, dedim bir gəlim dəyim sənə. Elə anam da tapşırmışdı. Cənab 
Mahmud ağanın da cənab Əlyar bəyə kağızı vardı. Gəldim görüşəm... 
  
__________________Milli Kitabxana_________________ 
278 
 
"Can, danışan dilinə qurban olum, Ağa! Deməli Tərlan ağa sağdı, çox şükür 
pərvərdigara, sağdı! Ay Allahı sevən, niyə mən bu şad xəbərə sevinə bilməyim? 
Niyə dama çıxıb bar-bar bağıra bilmirəm ki, ay el, ay camaat mənə gözaydınlığı 
verin, Tərlanım sağdı! Məni xəbər alıb, məni unutmayıb! Dünyanın bir tərəfındə 
məni də yadına salan var! Ay el, ay oba, mən də xoş xəbər eşidərəmmiş!.. Məni də 
yada salarlarmış!.. Mənə gözaydınlığı da vermək olmaz, mən kiməm ki?.. Mən heç 
sevinə də bilmərəm, sevdiyimin adını çəkə də bilmərəm. Aylarla, illərlə yolunu 
gözlədim, səssiz-səmirsiz! Aylarla, illərlə intizarını çəkdim, ahsız-ufsuz! Adını 
dilimə də gətirə bilmədim, ürəyimdən də keçirməyə qorxdum. İndi isə heç nə deyə 
bilmərəm, sevinə də bilmərəm, mən özgənin arvadıyam..." Ağa danışdıqca bütün 
bunlar onun ürəyindən elə bir sürətlə keçdi ki... qəlbini ildırım kimi yaxıb-yandırdı 
bu sözlər... Amma düşüncələrinə də qəfil ildırım kimi sürətlə son qoydu; dedi: 
-Ağa! 
 
Yolum düşdü Garısa  
Söylə sözün varısa,  
Beş günüm sənə qurban,  
On gün ömrüm varısa. 
 
Mən indi özgənin külfətiyəm, Ağa, Tərlana bu bayatını da oxuya bilmərəm. 
Sən istəyirsən ona yaz ki, mən ölmüşəm. Ya da məni elə ölmüş bilsin. Əvvəlindən 
bitməyən, axırda bitərdimi? Mənimki əzzəldən elə gəlmişdi, mən xoşbəxt ola 
bilməzdim. O da ki, cavan ağanın ürəyindən keçən ola... Mən onun bədnam 
olmağına razı olmazdım... 
 
Getmişəm elüvüzdən,  
Nə gələr əlüvüzdən,  
Olmuşam bir yaşılbaş - 
Uçmuşam gölüvüzdən. 
 
"Sən bayatıynan danışırsan, Sona! Yanan ürəyini bu şəbnəm kimi incə və 
parlaq misralarlamı soyudursan? Elin şair ürək qızları qoşandımı, ya dərdin 
dilləndirir səni, ay Sona? Şirvan bulaqlarından su içmisən, Şirvan sənətkarlarıyla 
oturub-durmusan, saz-söz, rəqs pərəstişkarı olmusan. İndi dərdini bayatılarlamı 
sızladırsan? Sənin dərdlərinin tərcümanıdımı onlar, Sona?" - deyə düşündü. 
  
__________________Milli Kitabxana_________________ 
279 
 
...Ağa Ərəbçəltikçidən bikef qayıtdı. O, dostuna yardıın edə, onun səadəti üçün 
bir şey eləyə bilməmişdi. Bütün yol boyu öz-özünü danlamış, gecikdim, çox 
gecikdim, qədərsiz-qəsəmsiz gecikdim... Əsrin Leylasının zəmanənin Məcnununa 
yetirə bilmədim. Bilə bilməzdim də! Əks təqdirdə dövran, dövran olmayaydı 
gərək. Cəfa kimə düşərdi bəs? Gecikdim, çox gecikdim - sözləri nəqərat kimi, təzə 
qoşulan bir qəzəlin misraları təkin mütəmadiyən qəlbində səsləndi. Şirvana çatanda 
hadisələrin çoxluğu və sürəti onu elə aldı ki, Tərlana məktub yazıb Ərəbçəltikçi 
səyahətinin nəticələrini bildirə bilmədi. 
Biz də onunla birlikdə Sonadan ayrılaq, elin bu nazəndə mələyi ilə bir də 
görüşmək bizə və Ağaya nəsibdirmi, deyilmi onu kim bilir? Həm də axı indən belə 
Sonanın Ağanın həyatında nə kimi rolu ola bilər? O, başqasının külfətidir. 
Vəssalam! O, Ağanın həyatından birdəfəlik uzaqlaşdı... Bu zəngin xəzinədən tək 
ikicə qəzəl, bir də öz ömrü kimi erkən solub xəzələ dönmüş bir qızıl gül apardı... 
Onun yalnız əzəli gözəlliyi və sənəti Seyyidin ilhamında zaman-zaman büruzə 
verəcək... Bir də bəlkə həyatının başqa dövründə görüşmələrinin şahidi olduq... 
...Gəlin biz də Ağa ilə birlikda qazan kimi qaynayan Şirvana qayıdaq. Görək 
tale qəhrəmanlarımıza nə hazırlayır? 
 
MÜSƏLLA 
 
Çoxdan bəri yağış yağmırdı. Firuzəyi ənginliklərdə ovuc içi boyda bir bulud 
parçası görmək ümidilə göylərə dikilmiş gözlər yorulmuşdu. Şirvanın, Şamaxının 
münbit torpağı amansız günəşin yağı kimi yandıran şüaları altında qurumuş, parça-
parça olmuş, qaysaqlanmış, kəsəyə, qaxana dönmüş, sonra da un kimi əzilib, toz 
kimi havaya sovulmuşdu. Torpaq ayaqlar altında elə yumşalmışdı ki, vala ələkdən 
əttar Məşədi İrzaqulunun ağrılı gözə tökməyçin əzib Basqal kəlağayısından 
keçirtdiyi qənd tozuna dönmüşdü. Əkinlər yanmış, bağlar qorsalanmış, arxlar 
qurumuş, çaylarda gicoların dibindəki qaxalar görünməyə başlamışdı. 
Xalq əlamanda idi. Hər yerdə: toyda, vayda, hüzür yerində, çayxanada, 
bazarda, məsciddə, hamamda... söhbət nurani qocaların belə xatırlamadığı dəhşətli 
quraqlıqdan gedirdi. 
Quraqlıq xofu şəhərin görkəmini elə dəyişmişdi ki, heç bundan əvvəl baş verən 
zəlzələlərdən də geri durmazdı. Hamı yanırdı. Bu təkcə 
  
__________________Milli Kitabxana_________________ 
280 
 
susuzluq dərdi deyildi. Eşşəklə məhəllələrə su daşıyanların böyründə elə bir 
növbət olurdu ki... Su, qan bahasına çıxmışdı. Yaxın çaylarda gicolar belə 
qurumuş, dəvə daşları adlanan nəhəng qaxalar üzə çıxmışdı. Bu qaxaların 
dibindəki azurğu sular lilə, batdağa dönmüşdü. Qurbağalar bir-birinin belinə minib 
özlərini bu lilə soxurdu. Çaylardan su gətirmək, paltar-palaz yumaq mümkün 
deyildi. Suçular, saqqalar, eşşəkçilər suyu uzaq yollardan, Muğan bulağından, 
Pirquludan, Zoğallıdan gətirirdilər. Oralarda da bulaqların çoxu qurumuş, on sulu 
bulaqlardan indi çöp incəliyində nazik su şırıldayırdı, onların da altından güyüm, 
səhəng, sernic əskik olmurdu. Səhərin gözü açılmamışdan dol-durulan güyümlər 
evlərin qənşərinə çatanacan, buz bulaq suyu az qala qaynayıb qana dönür, dadını-
tamını da itirirdi. Amma hər halda su vardı. Alıb sənəklərə, sovçalara doldurur, 
rütubəti qurumağa başlamış zirzə-milərdə küncə basdırır, bir az soyudan təhər 
eləyib içirdilər... hər halda su vardı... Ən dəhşətlisi çörək dərdi idi. Bazarda buğda, 
un deyənin dilini kəsmək olardı. Az qala unu tirmə kimi, qızıl kimi misqalla 
satırdılar. Arpadan, darıdan, lobya-noxuddan nə ələ keçsə, çörək əvəzinə yeyilirdi. 
Minasoltanın dərdi dərdlərin hamısından böyük idi. Ağa bir neçə gün əvvəl 
Bicova getmiş, hələ qayıtmamışdı. Orda Səlim bəy ona dən söz vermişdi. "Görünür 
düzəlməyib, yolunu başqa yerə salıb, fağır balam, külfət yanına əliboş qayıtmaq 
istəməyib". 
Ceyran mətbəxdə axırıncı lobya ehtiyatını qaynatmaqla məşğul idi. Mircəfər 
hələ məktəbdən qayıtmamışdı. Həcər azurğu ev işlərini görməkdə anasına kömək 
edir, Ayişə-Fatma beşikdəki Seyid Osmanı yellədirdi. Minasoltan uşaqların üzünə 
baxdıqca ürəyi oycalandı. "Yazıq Ceyran, fağır uşaqlar, elə bil üzlərinə zəfəran 
çəkilib. Neçə gündü dillərinə çörək dəymir. Lobya-noxud haçanacan davam verər? 
Mircəfərin gələn vaxtıdı, nə verəcəm uşağa, a gözə görünməz Tarı?.." 
-Ceyran, hardasan, ac... - bu Mircəfərin səsi idi. O artıq iri oğlan idi, var-yox 
bilirdi, vəziyyət yadına düşcək tez səsini qısdı. 
Arvad nəvəsini qarşıladı: 
-Ceyran mətbəxdədi, bala, lobya bişirir. Bir az gözlə, indi verər,yeyərsən. 
Oğlan kitab və dəftərlərini yığdığı heybəsini taxçaya atıb həyətə çıxdı. Qapının 
çaxçaxı vuruldu. 
-Bax gör kimdi gələn, bala? Mircəfər həyətdən səsləndi: 
-Şirin əmidi. 
  
__________________Milli Kitabxana_________________ 
281 
 
Minasoltan yaşmaqlanıb həyətə endi. Bu onların yaxın qapıbir qonşusu Abdulla 
kişi idi. Dili şirin danışığına görə Ağa ona Şirin deyərdi, elə bu ad da ailədə kişiyə 
yapışıb qalmışdı. Abdulla kişi sadə, yoxsul bir odunçu idi. Arabir Seyid Əzim 
ailəsinə kömək eləyər, odun, kömür daşıyar, Ağanın dəyirmana getməsinə razı 
olmaz, dəyirmanlıqlarım da edərdi. Savadsız olmasına baxmayaraq şerə xüsusi 
məhəbbəti və hafizəsi vardı. Seyyidin bir sıra əsərlərini əzbərdən bilir və təzələrini 
sevə-sevə qulaq asıb əzbərləyərdi. Seyid Əzimlə bərk dost və həmtay idi. Ağa da 
onu çox əzizlər, arabir imkanı olanda əl tutar, uşaqlarını da məktəbdə pulsuz 
oxudardı. Şirin məktəbdə də Ağaya kömək edirdi. Bunu irəlidə görmüşdük. 
Minasoltan Abdullanı ev adamı kimi çox da bürünmədən qarşıladı: 
- Salaməleyk, Minasoltan! – Əleykəssalam! Ağa evdə yoxdu, Şirin, sözün vardı 
yoxsa? Abdulla ayağının birini götürüb o birini qoydu, nə isə demək istəyir, amma 
utanırdı: 
-Minasoltan, bilirəm ki, Ağa evdə yoxdu! Hələ kənddən qayıtmayıb, bazarda 
eşitdim ki, Bicovdan Ləngəbizə gedib. Görən olub! Həsən deyirdi ki, sabah 
gələcək, dedim nigaran olmayasan. Minasoltan, sabah müsəllaya çıxacaqlar, nə 
olardı, Ağa da gəlib çıxa!.. Dedim bilirəm unuvuz yoxdu, bazarda bir az arpa, bir 
az da darı tapa bildim, bir qədərin özümüzkülərə verdim, bunu da sizə gətdim... 
Abdulla bu sözləri deyə-deyə əlindəki balaca torbaları Minasoltana uzatdı. 
Arvad "Allah, sən özün kömək ol, - deyə düşündü, özünün bir çətən külfəti var, 
amma bizi də yaddan çıxartmayıb". O, torbaları almaq istəmədi: 
-Yox, ay Şirin, Ağanın xoşuna gəlməz. Özünüz də elə biz gündəsiz, apar qoy 
uşaqların ac qalmasın... 
Abdulla sükunətlə danışdı, xəfifcə gülümsədi: 
-Vallah, onlara da vermişəm, Minasoltan! O qırılmışların qarnı doyandı? Bu nə 
şeydi ki, onlara öhd eləsin? Al, vallah yoxsa lap inciyərəm, sonra olanda 
qaytararsız, borc verirəm, Ağa gələndə verərsiz... 
-Bəlkə iraq-iraq, Ağa əliboş gəldi, onda necə elərik? 
-Siz necə, biz də elə... Allah kərimdi, ala... 
Minasoltan çarəsizlikdən torbaları aldı. Abdullanı da incitmək, əlindəki payı 
geri qaytarmaqla ürəyini sındırmaq istəmədi. 
-Çox sağ ol, Şirin, Allah imanuvu kamil eləsin, balalarını saxlasın! 
-Ağanın cəddi köməyimiz olsun! Elə hamının, biz də içində... 
  
__________________Milli Kitabxana_________________ 
282 
 
Şirin getdi. Bu ağır vaxtda, yox evindən elənən yaxşılıqdan ürəyi köyrəlmiş, 
gözləri yaşarmış Minasoltan gəlinini səslədi: 
-Ceyran, Ceyran... Ceyran tələsik həyətə çıxdı: 
-Nədi, məmə? 
-Əldaşını bəri gəti... 
Arvad taqətsizlikdən yerə çökdü. 
-Nə çəkəcəksən ki, məmə? O nədi? 
Ağlamaq Minasoltanı qoymadı ki, cavab versin, onun əvəzinə Mircəfər cavab 
verdi: 
-Şirin əmi dən gətirib, Şirin əmi... 
...Gəlin ağır daşları mətbəxdən həyətə endirdi. Yerə palaz sərdi, bir misqal da 
un itməsin deyə üstünə dəstərxan döşədi, torbadan ovuc-ovuc aldığı arpanı 
əldaşının boğazına töküb dəstəyindən yapışdı və fırlatmağa başladı. Daş 
hərləndikcə, qiymətli, iri sarı kəpəkli, yarı yarma, yarı un daşın ətrafından 
dəstərxanın üstünə tökülürdü. Nənə isə gözlərinin yaşını silib qurutmuş, indi də 
lobya duzlayıb süfrə salırdı. Lap balacalar lobyanı yeyir və bir-birinə sevinclə 
pıçıldayırdılar: 
-Ay can, ay can, bir azdan Ceyran əppəy bişirəcəy... 
...Ağa axşam azanına qayıtdı, həyətdən çörək iyi gəlirdi, o yüngül xurcununu 
arıq yabının üstündən endirib, atı rahatladıqca düşünürdü: "Görəsən kim əl tutub?" 
Şirin onun heç ağlına da gəlmirdi, özünün nəyi var? Acın nəyi var ki, yalavaca 
versin? 
Anası onu kandarda qarşıladı, o həmişəki adətilə ən ağır dəqiqələrində də 
məzağı tərk etməyib, şənlik yaratmaq məqsədilə anasından soruşdu: 
-Hə, məmə, evdən çörək iyi gəlir, kimin anbarın yarmısan, qapaqlının, 
Hacağalar bəyin, ya naməşədi Alışın? 
Arvad gülümsəməyə çalışdı: 
-Heç birinin, ay bala! Şirin bazarda arpadarı tapıb alıbmış, bir az da bizimçün 
gətirmişdi. Əldaşında onu çəkib cad bişirmişik... 
-Belə de!.. Buğda Qənidə, səxa Şirində... Elə belə də olsun gərək... 
-Oğul, deyillər sabah Şıx ağa müsəllaya çıxacaq... 
-"Böyük aclıq ili" hamıya elə əsər eləmişdi ki, bir evdən çörək iyi çıxanda ətri 
yeddi qonşuya gedib çıxırdı. Bir tikə çorək üçün analar bala dərdilə, düşmən 
qapısına da gedərdi. Halbuki bu gün çörək iyi Seyid Əzimin həyətindən gəlirdi. 
Heç kəsin əliboş, naümid qayıtmadığı Seyidin qapısı birdən açılmadı; aram-aram, 
yavaş-yavaş cırılda 
  
__________________Milli Kitabxana_________________ 
283 
 
yaraq aralandı. Həyətə ümid və istək dolu gözləri çökəyə düşmüş bir qan girdi. 
Minəsoltan əl daşını hərlətməyi dayandırdı. 
-Bıy, xoş gəlmisən, Gülgəz bacı, gəl, gəl içəri... 
Ovurdları batmış, çənəsi biz kimi bumundan da qabağa çıxmış Gülgəz arvad, 
qorxa-qorxa irəlilədi. Utanırdı, bilirdi ki, bura var evi deyil, özləri bir çətən 
külfətdilər; amma gözlərini də əl daşından çəkmirdi... çəkə bilmirdi... 
-Başına dolanım, Minasoltan, balalarım əldən gedir... 
Minasoltan hovuz qırağında əl-üzünü yumaqda olan oğluna baxdı. 
Bu gözlərdə çarəsizlik, xahiş və ümid birləşmişdi; eyni zamanda, sən gün 
ruzusunu balalarının boğazından kəsmək istəməyən qadının qəlbində çarpışma 
getdiyi duyulurdu. "Verimmi, bala, bəs özümüz neynərik?!" 
Şair qalxındı, anasına tərəf qanrıldı. Sözsüz baxışdılar. Ana-bala bir-birini elə 
gözəl anlayırdılar ki... "Ver, ana, qonşu ac qalsa, bizim boğazımızdan çörək 
gedərmi?" Ana, oğlunun baxışlarında razılıq oxuyunca sonuncu, ani şübhələri də 
dağılıb getdi: "Allah kərim padşahdır, bu günə verən, sabaha da yetirər... Amma 
necə?" 
Gülgəz arvad çox götürməyə qıymayıb, şair dəstərxanından bir-iki cad üçün 
hazır un götürdü. Çarğatının içinə düyünləyib qalxdı. Çıxa-çıxa dua-səna eləyirdi: 
-Allah ruzusunu bol eləsin, Minasoltan, Allah Ağanı sənə də, bizə də çox 
görməsin...... 
Gülgəz qarı qapını təzəcə örtmüşdü ki, darvaza bir də aralandı. Gələn yedici 
Sənəm idi. Şəhərdə ölü yeri çox olsa da, indi ölüsünə ağıçı çağıran, onu əli dolu 
yola salan kim idi?.. Sənəm arvad yeddi baş külfəti ilə çox çətin güzəran keçirirdi. 
Sənəm daxil olanda, Minasoltan, artıq Gilgəz qannı yola salıb içəriyə keçmiş, 
günorta namazı üçün hazırlıq görməyə başlamışdı. Sənəmin gəlişindən xəbəri yox 
idi. Sənəmin dalınca həyətə üçüncü arvad girəndə, əl dəyirmanının başında Ceyran 
oturmuş, dəstəyi hərləndirirdi. 
Ceyran qonşuların halını qayınanasından pis bilmirdi. Şair də arvadının 
vəziyyətini başa düşdü. "Bəs özümüzə nə qalacaq? Hamısını paylasaq, biz necə 
olacayıq, ilahi, özün kömək ol!" O ərinə baxdı. Hələ də səki üstündə durub 
gələnləri seyr etməkdə olan şairi gülmək tutdu, xəfıfcə: "Lap Harun evi olduq ki! 
Maşallah namxuda, dövlətimizə göz dəyər ha!" - deyə xəfifcə, acı bir kinayə ilə 
qımışdı. Sonra da daldadan, oğrun-oğrun Ceyrana göz vurdu: "Hə, nə durmusan, 
Ceyran, versənə! Axı onların da balaları acdır, olmasa - gəlməzdilər!" 
  
__________________Milli Kitabxana_________________ 
284 
 
-Ağa, cəddinə qurban olum... (Minasoltan yox idi, arvadlar ona müraciət 
edirdiiər) - Sənə sadağa gedim, Ağa, Mircəfər ağanın dərdi-bəlası gəlsin mənim, 
bax, bu sağ gözümə... Dolandır məni Ağanın başına, bir əppəylik də mənə ver... 
-Ver, Ceyran... İkisini də ver... bölüşdür qalanı... 
-Bəs  biz... 
-Bu günlük varımızdı, bu gün yeyərik. Sabah da məməm demişkən, Allah 
kərim padşahdır. Hərçənd ki, Şirin heç padşaha-zada oxşamır! El necə, biz də elə... 
-Mən... 
-Dedim, qulaq as... Axı qonşu ac olsa, qonşu balası ac yatsa, ağlasa, mənim də, 
sənin də boğazımızdan o cad nədi ha... heç quyruq da ötməz... Ver dedim, ver... 
Bizi onsuz da el dolandırır, Allah elə bərəkət versin. 
...Ana dəstəmaz üçün səkiyə çıxanda torbada qalmış axırıncı dənin də 
bölünməkdə olduğunu görüb, irəlilədi. Son sıxmalan ortadan götürdü: 
-Paya-payda mənə də bir pay düşər... mənim də balalarım var... 
- dedi. 
Seyyid özünü saxlaya bilmədi, mehriban, əliaçıq anasının bu hərəkəti onu 
ürəkdən güldürmüşdü... O elə bil bu hərəkəti ilə deyirdi: "Ataları qeydinə qalmırsa, 
heç olmasa mən qalım. Bəyəm mənimkilər uşaq deyil?!. Elə cümləqayğılıq bizə 
düşüb... Özün bayaq dedin ki, var-dövlət qənidə, səxa kasıb-kusubdadı..." 
...Bəli, tarixdəki məşhur "Böyük aclıq ili" idi. Təkcə Seyid Əzim ailəsi deyil, 
bütün ölkə bu kökdəydi. 
...Şair isə artıq xəyala dalmışdı. Saralmış üzlərinə azacıq səadət qızartısı 
çökmüş balalarına, Ceyrana və anasına baxdıqca düşünürdü: "Yaxşı, bu gün Şirirı, 
sabah mən gətirən azurğu, bəs sonra???" 
 
Nə layiqdir olam mədyun hər baqqalü əllafə,  
Tələbkarani-bipərva mənimçün bişümar olsun? 
 
Gəhi qalsın qələmdanım girovda, gah dəstarım,  
Nə dildə taqətim qalsın, nə əldə ixtiyar olsun? 
 
...O, sübhü diri gözlə açdı... Bu gün, bu gecə onun başı üstünə daima qanad 
gərən ilham pərisi rəqs etmir, cilvələnib "şairim, mənim gözəlliyimdən, sənətimdən 
ilham al, Füzuliyanə qəzəllər inşad eylə, Leyli gözəlliyini, Məcnun məhəbbət və 
sədaqətini tərənnüm et" demirdi. Bu gün onun qələmindən süzülən dərd, xalqın, 
bütöv bir millətin füqəra və binəsiblərinin dərdi idi, yazanın özünü də, oxuyanlar 
kimi sızladır, inlədirdi: 
  
__________________Milli Kitabxana_________________ 
285 
 
Evimiz bir-iki-üç həftə çörəksiz qaldı,  
Gah bişirdik noxudu, gah yedik lobyanı.  
 
Qanını şişiyə tutdu fələk ol tifillərin  
Ac qalıb qaçdı uşaqlar dodağının qanı.  
 
Gecələr nəql dedim körpə uşaqlarım üçün,  
Nisyə sözdən nə bitər, çeynədilər yorğanı.  
 
...Müsəllaya çıxmaq xəbəri dünəndən yayılmışdı. Carçı Mahmud bir gün əvvəl 
aləmə car çəkmişdi "Ay camaat, ey əhli-Şirvan, sabah səhər sübh namazından 
sonra "Lalazar" altındakı düzə gəlin, Şıx ağa müsəllaya çıxacaq..." Adamların 
ürəyində birümid qığılcımı yanmağa başlamış, hamı tələm-tələsik sabahı günə 
hazırlanmağa başlamışdı. Kimisi hamama qaçıb qüsl eləmiş, kimisi dükənini, 
həyətdəki iş-gücünü" səliqəyə salmışdı. Hamı müsəllaya təmiz ürək, pak arzularla 
getməyə hazırlanırdı. 
...Sübh namazı qurtarar-qurtarmaz əhali "Lalazar" qəbiristani altındakı 
düzənliyə axışmağa başladı. Məktəb və mədrəsə şagirdləri öz müəllim və mollaları 
ilə gəlib bir tərəfdə durmuşdular. Onların arxa tərəfində ağzı yaşmaqlı qadınlar 
yığılmışdı. Arvad-uşaqdan xeyli aralı, şəhərin mötəbər şəxsləri toplanmışdı. Hər 
bir məhərrəmdə Şirvan kəndlərində tuğ gəzdirən, tıntın olduğu üçün "nıtığ tuğçu" 
ləqəbini qazanmış seyid də öz ələmini götürüb gəlmiş, qəmgin bir görkəmlə, başını 
tuğun dəstəsinə söykəyib dayanmışdı. Hamı, Şıx ağanın intizarında idi. 
Sağ əldə, məktəb uşaqlarından 2-3 qədəm aralıda duran müəllimlər, şairlər və 
başqa ziyalılar, Mahmud ağa ilə hacı Seyid Əzim Şirvaninin başına toplaşmışdılar. 
Bu gün şair çox qəmli idi, onun daima a... adə deyə zarafat etdiyi curlarından heç 
biri, hətta Şamaxı zürəfasından sayılan, toyların sərpayısı, nişanların salayçısı, 
hüzürlərin xəlfəsi, xeyir-şər yaraşığı olan Cin Cavad belə ona müraciət etmirdi. 
Hamısının üzündə bir kədər, dərin hüzn vardı. 
Adam getdikcə çoxalırdı, meydanda iynə atsaydın yerə düşməzdi. Amma hamı 
susmuşdu. Elə bil ağır bir xəstənin can çəkişdiyi otağın qapısına yığılmışdılar - heç 
kəsin cınqırı çıxmırdı. 
Uzaqdan Ağascyidəlinin gəlmək xəbəri eşidildi. Üzlər, nicat uman ümid dolu 
gözlər o tərəfə döndü. Gün qızmağa başlayırdı. Ağaseyidəli ağır-ağır əhaliyə 
yanaşdı. Onu görcəyin təpəsinə döyüb ağlayanları sakit 
  
__________________Milli Kitabxana_________________ 
286 
 
etmək üçün, yandakı iri daşın üstünə çıxdı. Əmmaməsini başından götürüb açdı 
və boynuna saldı, ağlaşma artdı. Ağaseyidəli əlini qaldırdı: 
-Eyyühənnas, qardaşlarım, balalarım! Biz günahkar bəndələrdən xudavəndi-
aləmin ətf nəzəri kəsilib. Gəlin dua edək, Allahımıza yalvaraq. Gəlin, bütün 
zihəyata rizq qanun qoymuş böyük yaradandan istixarə edək; üzümüzü dərgahına 
tutub deyək: ya Allah!.. 
-Ya Allah!.. 
Yüzlərlə dodaq ağaya səs verdi; dəhşətli uğultu kimi çölü bürüdü: 
-Ya Allah!.. 
Ağaseyidəli nəleyinlərini ayağından atdı, ağ, yumşaq ayaqlarını kol-kos üstünə 
basaraq irəlilədi, əllərini göylərə qaldırdı; yüzlərlə el onun ardınca göyə qalxdı. 
Şairin gözü önündə dilsiz, od yağdıran göylərə dirənmiş əllər meşəsi ucaldı... 
"Əllər... əllər... ümidli əllər... naümid əllər, qabarlı əllər... gücsüz, tifil əlləri... 
xınalı gəlin əlləri..." 
-Bizi sən yaratmısan, ya Allah! 
-Ya Allah... 
-Rizqimizi səndən istəyirik... 
Ruhanilər "əlqiyas-əlqiyas", bəylər, tacirlər və baqqallar "əttobə-əttobə" deyə 
fəryad edirdilər. Daş ürəklər muma dönmüşdü. Bu gün sünnü və şiələri, Şirvan 
ərazisində yaşayan müxtəlif millət nümayəndələrini ümumi bir fəlakət, böyük el 
dərdi birləşdirmişdi. Heç kəs yaxınında malağan və ya erməni yeridiyindən, ona 
toxuna biləcəyindən ehtiyat eləmirdi, "təmiz-murdar" yaddan çıxmışdı. Erməni 
arvadları "Ya həzrət Fatimə"də deyib cağırır, "Ya şahi-Mərdan", "Ya Əli", "Ya 
İsa", "Otçenaş", "Otets", "Astavats" sözləri bir-birinə qarışmışdı. 
Ağaseyidəli irəlilədikcə təkbir deyir, xalq da onun ardınca təkrar edərək 
gedirdi... Öndə ruhaninin dalınca əliquranlı, ayaqyalın, başıaçıq mədrəsə şagirdləri, 
ondan sonra oyan, əşraf və ruhanilər, onların dalınca tüccar, baqqal, sənətkar və b. 
bazar əhli, arxalarınca kasıb-kusub kütlə, ən axırda ayaqyalın, sinəçak qadınlar... 
hamı başına döyüb ağlayırdı. Yerdən, minlərcə ayaq altından qalxan kirşan kimi 
yumşaq toz açıq ağızlara, yaş burun və gözlərə dolur, nəfəsgahları tutur, islanıb 
palçığa çevrilirdi... Ağaseyidəli ovxalanıb toza çevrilməkdə olan kollar arasında 
ucalmış daşın üstünə çıxdı. Artıq ağlaşma və küydən onun səsi eşidilmirdi. Burada 
məscidin silsilə cumanı ağaya üzərinə ərəbcə sözlər və xətlər cızılmış dörd daş 
verdi. Ağaseyidəli bunları ağzı bərabərinə gətirib dua oxumağa başladı. 
  
__________________Milli Kitabxana_________________ 
287 
 
Sakit... sa...kit, ey camaat! - deyə silsiləcuman adamları sükuta dəvət di. 
Ağaseyidəli duasını qurtaran kimi əlilə işarə elədi, yaxında durmuş, yaşıl 
əmmaməsini açıb boynuna salmış cavan bir seyid ona  
-Al, əmoğlu, adam çoxdu, burda ata bilmərəm, camaatdan aralan,dörd  səmtə, 
hər daşı bir səmtə at, əvvəl qibləyə, sonra da günçıxan, atan ilaxır...  
Oğlan hörmət və ehtiyatla daşları aldı, ağanın əlindən öpüb, halsız insanlar 
arasından uzaqlaşdı.  
Ağlaşma yenidən başladı... Günəş getdikcə daha da möhkəm şığıyır, sanki 
əmgəklər altındakı beyinləri qaynatmaq istəyirdi. Heç kim yıxılıb qalana, ürəyi 
gedənə, gün vurana baxacaq vəzivyətdə deyildi. Məhərrəmlik və zəlzələ 
günlərindən də dəhşətli, ağır bir vanəfsa, vamüsibəta çölü başına götürmüşdü. 
Yerlərdə, dəvə tikanı, təkəmbir qanqal, qaramığ üstündə dizin-dizin sürünənlərin 
ayaqları, dizləri, əlləri qan içində idi. Arvadlar hicabı unutmuş, örtüklərini açıb 
torpağı başlarına sovurur, yanaq və sinələrini cırırdılar.   
Şair bu tükürpədən mənzərəni qəribə bir zahiri sükunətlə seyr edən görünürdü. 
Onunla yanaşı irəliləyən Mahmud ağanın gözləri yaşarmışdı; həyəcanla gah 
kütləyə, gah da dostuna baxır, şairin keçirdiyi ağır iztirabı üzündən duyur, 
gözlərindən oxuyurdu. O, Seyyidin qolundan tutmuşdu; qoyun sürüsü kimi heç 
nəyə baxmadan sürünən kütlədən bir neçə qədəm aralı gedirdilər: 
-Ağa!.. 
Mahmud ağa sanki indi öz böyüklüyünü, sərvətini, nüfuzunu unutmuşdu. Elə 
bil hər şeyə qadir nə əmri olsa yerinə yetirilən, hər bir hökmü məqbul adam o 
deyildi. Bu anda o öz dostundan, hər kəlməsindən, hər qəzəlindən "ehyayi-əmvat" 
duyduğu böyük şairdən qüvvət almaq, kömək diləmək, sanki "dur, yüksəl bu 
xurafatın qırdığı kütlənin üstündən! Uca bir məsnədə çıx! Aç onların gözünü, dirilt 
bu canlı meyitləri, bu diri ölüləri!" - demək istəyirdi. Amma çarə yox idi. Şairin 
dodaqları pıçıldayırdı: 
Bədbəxt... yazıq...  
Mahmud ağa, bu bədbəxt və yazıqları görür və onların halının təsirini dərk 
edirdi. O bilirdi ki, bugünkü günün nəticəsində hacı  Əzim Şirvani yeni, ölməz bir 
əsər yazacaq, xalqın bugünkü acılınacaqlı  halını nəzmə çəkəcəkdir. 
  
__________________Milli Kitabxana_________________ 
288 
 
Günəş isə yandırır, gün vuranların sayı artır, ağlamaqdan, tozdan bihal 
düşənlərin iniltisi ucalırdı, göylər isə... amansız göylər odlu-atəşli nəzərlərlə 
yerdəkilərə baxır, lakin gözlərindən bircə damla yaş gəlmir, daldalanacaq üçün 
bircə parça bulud göndərmirdi. 
 
O alimlər ki, nitqindən olurdu mürdələr əhya,  
Olardan olmadı bir çarə hər giz ərzi-movtayə... ... 
Və leykin düşmədi bir qətrə baran səhni-səhrayə. 
 
Ələndi su məqamında havadan başlara torpaq,  
Yanıb bari-ətəşdən göydə quşlar gəldi qovqayə. 
 
Bu hələ bütöv şeir deyil, onun ayrı-ayrı misraları idi ki, Seyid Əzimin qurumuş, 
ətəşdən yanmış dodaqlarından güclə eşidilirdi. 
 
...Ucaldı nalələr yerdən tamamən ərşi-əlayə...  
Giribançak olub ağlardılar biçarə alimlər,  
Uşaqlar əldə Quranlar çıxardı gündə səhrayə.  
Zükur əhli çağırdı dadə yetsün şahi-mərdani,  
Ünas əhli təvəssül qıldılar damani-Zəhrayə  
Təvəqqö qıldılar İslam əhli şahi-bətham  
Təzərro qıldılar qəmi-nəsara ruyi-İsayə.  
Oxundu daşə hər gün çox dualar nəşri-rəhməçün  
Və leykin düşmədi bir qətrə baran səhni-səhrayə.  
Zibəs "əlğeys-əlğeys" etdilər ol xizr-məqdəmlər... 
 
Əziz dostum və mehriban qardaşım! 
Məktubunu aldım, mənim dərdimi çəkdiyin, Şamaxıdan Ərəbçəltikçi səfəri kimi 
uzun və əzablı bir səfəri boynuna götürdüyün üçün çox sağ ol. Hər halda, mən sənə 
minnətdaram, heç olmasa bildim ki, o bədbəxtin taleyi nə yerdədir. Qardaşım 
mənim, mehribanım mənim, mən ona daima səadət arzulamışam! Əgər mən bu 
səadəti ona verə bilmədimsə, demək, alnımıza belə yazılıbmış, demək, qismət 
deyilmiş... Kaş doğrudan da xoşbəxt olaydı... Kaş olaydı... Görəsən ona qismət 
olan bəxtəvər bu səadətə layiqdirmi? Kaş bircə dəfə üzünü uzaqdansa görəydim, 
sonra öləydim... Bu sənin nakam və qərib qardaşına heç bir zaman nəsib 
olmayacaqsa da, qəlbini qaraltma. Əgər onun xoşbəxtliyini yaratmaq, təmin etmək 
əlimdə olsaydı, dünyanın altını üstünə çevirərdim, onu xoşbəxt elərdim... olmadı... 
Qardaşım mənim, indi bundan sonra mənim vətənə gəlməməyimin səbəbi sənə 
aydındır, mən bir zamanlar səndən ayrılanda öz ürəyimdə 
  
__________________Milli Kitabxana_________________ 
289 
 
demişdim: "Ağa, mənə geri dönmək arzulama; mən, sonam uçan gölə 
qayıtmaram..."  
...Arabir anama dəyə bilsən, mənim əvəzimə salam de, de ki, əllərindən 
öpürəm, de ki, məni bağışlasın, südünü mənə halal eləsin, mən onu oğulsuz 
qoydum.  
Burda işlərim babətdir. Arabir Türküstanı gəzirəm, dəvə karvanlarilə səyahətə 
çıxıram.  
Əziz qardaşım, Şirvanın munis bağlı-bağatlı, buz bulaqlı behiştindən ayrılıb, 
Ərəbistanın cəhənnəmi səhralarına oxşayan yerlərə düşdüm... təkəmbir, bir-
birindən uzaq vahələr... qızıl gün altında yanan dəyələr, qumlu səhralarda 
gövşəməyə qaratikan da tapmayan, su həsrəti, ağır-ağır irəliləyən dəvələr, 
karvanlar... deyirəm yəqin həqqin cəhənnəmi belə olacaq. Peyğəmbər də 
Ərəbistanda elə bunu görüb, behişti Şirvan kimi axarsuları, kölgəli ağacları, sərin, 
yüngül ətir qoxan nəsimi kimi təsəvvür və Quranda təsvir eləyib. İstidən 
heyvanların dili bir qarış çölə çıxır. Bürküdən nəfəs almaq olmur, dünyaya 
gəldiyinə də təəssüflənirsən. Mən bilən bu yerlərdə doğulub böyüyən və ölən 
adamlara cəhənnəm əzabı olmayacaq, burda çəkiblər o əzabı.  
Elə bilmə ki, səyahətlərdə məni doğub böyüdən, torpağında pərvəriş verən, 
çörəyini yediyim, suyunu içdiyim, meşələrində kölgələndiyim, quşlarının sədasını 
bir musiqi kimi dinlədiyim Vətəni unutmuşam. Könlüm orda, canım orda, nakam 
eşqim ordadır. Burada bəzi qərib axşamlarında, hətta, ordakı düsmənlərimi də 
itirdiyimə təəssüf edirəm...  
Şirvan Allahın behişti, yaratdığı ən gözəl möcüzələrdən biridir. O zümrüd 
dağlar, o nanəli-yarpızlı bulaqlar, şəbnəmli susənbərlər, nəğməli, minbir muğamlı 
quşlar, gahfıruzəyi, gah lacivərdi göylər... hər ağacı dayağım, hərdaşı 
oturacağım... Şirvansız könlüm xərabədir! Elə bilmə ki, tək mən beləyəm... Vətənin 
dərbədər oğulları istər tacir, istər əyyah... hamısı belədir. Bu günlərdə dərvişə 
çevrilmiş dərbədər şairlərimizdən birinə rast oldum, gör bir nə dedi:  
"Biz şirvanlılar Allah adamlarıyıq. Qədərə boyun əyirik, qalübəla-dan alnımıza 
yazılana qaneyik. Odur ki, Allah bizi gah zəlzələ, gah quraqlıq, gah lənü təkfir... 
qorxusu ilə gözəl və canımızdan əziz Vətənimizdən dərbədər salıb. Qürbətzədə 
eləyib. Amma Vətənin məhəbbətini ölüm özü də qəlbimizdən çıxarda, əlimizdən ala 
bilməz. Ordan gətir-diyimiz bir sıxma torpaq, qəbrimizə töküləndə, ruhumuz, 
torpaga çevrilən gəmiklərimiz də Vətən deyir". 
  
__________________Milli Kitabxana_________________ 
290 
 
Kərbəlayı Vəlini vəkil etmişəm, bir miqdar məbləğ sənin öhdənə təhvil versin, 
məktəb ləvazimatı və yetim uşaqların təhsilindən, əyin-başından ötrü. Vüslundan 
məni hali edərsən və məsləhət bildiyin yerə sərf eylərsən. 
Həsrətlə möhübbətli gözlərindən və əllərindən öpürəm. Dostun və qərib 
qardaşın Tərlan. 
 
fi 10 zilqədə sənə... filan 
Şair dostunun məktubuna cavab yazmağa başladı. 
 
Nuri-çeşmim Tərlan! 
Əvvəla ümdə mətləb sənin səlamətliyindir. Məktubun və uşqola üçün 
göndərdiyin əlavə məbləğ vüsul oldu. Qardaşım, Allah iqbalım daimi eləsin. Vətən 
bədbəxtin üzərində qara buludlar uçur. Bəlanın birindən qurtarmamış, digərinə 
düçar olur. Zəlzələlərin bu viranə vilayəti viran qoyduğu bəs deyilmiş, vəba və 
quraqlıq da bir başqa yandan əhalinin zəlzələdən sağ qalanlarının axırına çıxır. 
Qubernski idarələr buradan köçüb gedəndən bəri, işlərimiz bir az da əngəlləşib. 
Başına bir iş gələndə xalq kiməvə hara müraciət edəcəyini bilmir. Dövlətlilər, 
əlindən iş gələnlər, ziyalılar bir-birinin ardınca Şirvanı atıb gedir. Qafqaya, 
Bakıya, Aşqabada, Şəkiyə, Gəncəyə, İrana... Eh, sənə nə yazım, yar-dostdan, 
ölümdən yaxa qurtaranların bir çoxu şəhərdən əzimət eləyib. 
Qərəz, bu dərdlərimizi yazmaqla dərdini bir az da füzun etmək xəyalında 
deyiləm. Bu günlərdə bir qəmsiyə tərtib olunub: Cənab Kərim bəy, cənab 
Mahmudağa və cənab Aleksan bəy Lələyofdan ibarət... Bu cənablar Peterburqa 
əzimət eləyib, qubernski idarənin yenidən Şirvana köçürülməyi barəsində məsələ 
danışacaqlar. Görək başımıza nə gəlir. Bəlkə ondan sonra şəhərdən bəla götürülə, 
hərki-hərkilik aradan qaldırıla, özbaşınalıq rəf olub gedə... 
Əziz bəradərim Tərlan, mən indinin özündə neçə-neçə qəzəllər də yazıb 
divanıma tərtib vermək fikrindəyəm, Tərtibi-divanımı qurtarandan sonra onun 
üzünü cənab xoşnəvis Hacı Tağıya və bir nüsxə də cənab xəttat məktəbi təxəllüsə 
köçürtdürəcəyəm. Həqqlərini cənab Mahmud ağa dəröhd eləyibdir. Bundan əlavə 
bir təzkirə tərtib eləyirəm və yenə də "Əhvalati-Şirvan " tarixi üstündə çalışıram. 
Qırmızı Qulam sağ olsun ki, mənə lazım olan nüsxələri əldə eləyir və mən də 
"Vəssaf'da, "Aləm ara"da və başqalarında ki, öz əlimin altında yoxdur və almağa 
dəxi cibişdani-şərif imkan vermir, istifadə eləyib, özünə qaytarıram və o da 
yiyələrinə verir 
  
__________________Milli Kitabxana_________________ 
291 
 
Məktəb işlərim haqqında sənə bir neçə kəlmə də ərz eləyəcəyəm. Hərçənd 
qəlbini qaraltmaq istəmirəm. Bizim danosbazların, mollaqulaqların "iltifatından " 
işlərim şuluqdur. Söz var ki, məni şəhər uşqolasından çıxartsınlar, bir də söz gəzir 
ki, bizim uşqolanın özünün də üstünü qara buludlar alır, bu neçə ilki zəhmətimdən, 
məşəqqətimdən sonra onu da bağlatmaq niyyətinə düşüblər. Belə olan surətdə, bir 
qərəzim var ki, Tiflisə, cənab popeçitelin lap öz qulluğuna gedim, ordakı dostların 
və həmməsləklərin köməyiynən işləri yoluna qoyum. 
Bir qisim maarif dostlarının qeyrəti olmasa, heç bilmirəm nə eləyə bilərəm. 
Cənab Kərim bəy Badkubəyə əzimət eləyəndən sonra, ianə məsələsi çox bərbad 
hala düşüb. Sizin kimi əziz vücudlar qərəzsiz yardım əli uzadır. Amma bunuynan 
belə, mənim heç ianə yığmaqda əlim və üzüm yoxdur. Hərçənd ki, cəddimin nəvə-
nəticəsi dilənməyi adət eləyib, "cəddinin payını"yığır, istər zorgücünə, istər 
xoşluqnan... həm də öz cibişdanı üçün. Amma inan ki, mən ianə istəyəndə ətim-
ətimi tökür. Məgər mənim özümün külfətim xalqın hesabına dolanmır? Əgər maarif 
şeir dostları, həmçinin mənə kömək eləməyi özünə vacibatdan sayan yaxın və uzaq 
kəndlərin əhalisi, kənd camaatı olmasaydı, mən o böyüklükdə külfəti necə 
dolandırardım? Ruzum xalqa bağlıdır. Qara-vəilidin tııtmuş, Qəşət, Bico, Ləngəbiz 
kimi Şamaxıdan xeyli aralı kəndlərdən belə mənə kömək eləyənlər var. Bununla 
belə quyunun suyu özündən olmalıdır, qardaş, gözü qapılarda qalan külfətin vay 
halına. Amma genə də bununla belə, mənim güzəranım fağır-fuqəranınkından pis 
keçmir, onlar necə, mən də elə... dolanıram və bir də ianə uçün əl açanda, elə 
bilirəm deyəcəklər ki, ay rəhmətlik oğlu, özünü, külfətini dolandırıq, bəs olmur, 
hələm bir genə utanıb ar eləmirsən... Bəli... qardaşım, nücəbalardan gələn ianə... 
Bəs görək bu xalqın ümumi dərdinə əlacdırmı? Bir mülahizə buyur... İanə!.. bir 
bədbəxtçilik olan kimi kömək eləyir, ianə göndərirlər... Zəlzələ oldu, vəba baş 
verdi, quraqlıq-aclıq gətirdi... Ölənlər üçün Bakı varlısından bez gəlir... kəfən... 
ianə... Cənab Kərim bəy Qəşətdən, cənab Əlyar bəy Garısdan, cənab filankəs bəy 
filan yerdən... ianəl... Bu dünya şöhrəti... Belə şeylərdən şey çıxmaz... Bir dövlətli, 
beş mülkədar, on tacir, üç bəyin-varlının cibinə göz dikməklə xalqın dərdi başa 
gəlməz... Varlı əlini uzada cibinə yaylığçın, sən də elə biləsən ki, ianə verir... 
Bunlardan nənələr-babalar demişkən Fatıya tuman olmaz... Fatı elə cır-cında, 
xıdır-zında qalacaq... Beş ölçü buğdapay almağnan əkini yanan rəncbərin dərdinə 
dərman olmayacaq... Çarə nədirsə başa düşmürəm. Tapa bilmirəm bu 
  
__________________Milli Kitabxana_________________ 
292 
 
 
agır dərdin çarəsini, bilmirəm... Amma bir şeyi yaxşı bilirəm ki, əlacı başqa 
növ olmalıdır. İanə almağnan açılan uşqolada işlər necə gedəcək, bunu bir Allah, 
bir də orda dərs deyən bilir... ianə yoluynan el, bütün xalq maariflənə bilməz... 
Bütün füqəra balaları təhsil ala bilməzlər... İanə alanda elə bilirəm ki, sailəm, 
payyığanam, pul əlimi yandırır, dərd ürəyimi bişirir... hər narazı gözdə 
məcburiyyət oxuyuram. Elə bil deyirlər: "Ay kişi, yorulub usanmazsan bəyəm? 
Abır-həyan olmaz bəyəm? Mənim nəyimə gərəkdi ki, sən camaatı irəli aparmaq 
istəyirsən, oxutmaq istəyirsən? Canın çıxsın, özündə var, əlac elə bu dərdə, 
yoxdursa, bizi dəngəsər eləmə... Mənim nəyimə gərəkdi ki, baqqal Vəlinin gədasi 
qabiliyyətli uşaqdı, oxusun gərək Varıdı dədəsinin oxutsun, yoxudu canı 
becəhənnam!..İanə... Verirlər, niyə vermirlər ki... Birini Mahmudağa utandırır, 
başqasını mən usandırıram, cana gəlir. Biri könlüynən verəndə, başqası yarım 
könül verir, üzə düşür, şöhrət xətrinə, ayrı birisi də məcbur olur... Yox, vallah, 
billah, sim vallah bu ianə üsulundan cəzana gəlmişəm... Bilirəm ki, axırdan-axıra 
bunların xalqa faydası olmayacaq... Çarə lazımdır... Amma na çarə?.. Bilmirəm!.. 
Bilirəm ki, başqa cür olmalıdır. Elə olmalıdır ki, heç kəs fağır, kasıb olmasın, birisi 
o birisinin əlinə baxıntı olmasın!.. Əgər Allah-taala dünyanı belə yaratsaydı, bəlkə 
onda mən deyənlər başa gələrdi... 
Qərəz, görürsən də, qərib vilayətdə sənin də qəlbini incidən şeylər yazıram. 
 
Baqi salam. 12 məhərrəm sənə... 
 
"ASLAN VƏ İKİ ÖKÜZ" 
 
Şair, Hacı Qədirin dükəninə girəndə onun oğlu Ramazanı küncdə ağlayan 
gördü. Ömründə uşaq döyməyən, öz övladları ilə bir dost, rəfıq kimi davranan şair 
və müəllim üçün bundan böyük cəza yox idi. Xüsusilə ki, son illərdə Hacı Qədir, 
Qapaqlının acığına (nə üçünsə araları dəymişdi) Seyid Əzimlə bərk dostlaşmış və 
balaca Ramazanı da gətirib məktəbə vermişdi: "Ağa, əti sənin, sümüyü mənim" nə 
ki, lazımdı tənbeh elə; amma qoy heç olmasa hesabdan-zaddan bir az başı çıxsın, 
çötkədən zaddan çəkə bilsin, dükəndə mənə ol verər. Bir az da sənin dinsiz 
ermənin ona işto-pişto öyrətsə, divanxanada dilmanc əvəzinə özü mənə nə 
deyildiyini başa salar. Yoxsa dilmanclarla heç aram yoxdu, inanmıram olara" - 
demişdi. 
  
__________________Milli Kitabxana_________________ 
293 
 
Balaca Ramazan iki il idi ki, məktəbə gəlir və əməlli-başlı oxuyurdu da. O 
zaman şair, Hacı Qədirin arıq vücudunu nəzərdən keçirib gülümsəmişdi "Yəqin elə 
sənin də ətini molla fələqqədə əridib ki, bircə sümüklərin qalıb" - deyə 
düşünmüşdü. 
Hacı Qədir bu gün nə üçünsə Ramazanı cəzalandırmışdı. Şagirdinin günahını 
bilməyən müəllim çox çətinlik çəkir və uşağın yanında onun tərəfıni saxlamağı da 
məsləhət bilmirdi. Odur ki, əvvəlcə o qədər də dərin getmədi: 
-Hacı, mənim şagirdimin günahı çox böyüksə, gərək cəzasını ikimiz də çəkək. 
Mən də cəzalanmalıyam, deməli, yaxşı tərbiyə verməmişəm. 
Hacı Qədir oğluna göz ağartdı və işarə ilə başa saldı ki, çıxıb getsin, tez də əl-
ayağa düşdü. Ağa öz ayağı ilə onun dükəninə gəlib, qoy yanıb tökülsün o "Qapaqlı 
qurumsaq, salam da vermir". O danışdıqca gah Seyyid Əzimə, gah oğluna müraciət 
eləyir, arabir gözünün quyruğu ilə Qapaqlı Hacı Əsədin dükəninə tərəf baxmağı da 
unutmurdu: görsün Hacı Əsəd baxır ya yox! 
-Allah eləməsin, Ağa, nə danışırsan! Az zınqılda burda, dur itil! 
(Ramazan çıxıb qapının önündə oturdu.) Buyur, buyur, Ağa, xoş gəlmisən sən 
bizim dükənə, səfa gətirmisən, qədəm əziz eləmisən, nə əcəb? 
-Əcəb cəmalın, Hacı, bir az yalavaclıq eləməliyəm. Uşaqlar təzə  
libas istəyir 
  Ay çox mübarəkdi, gözəl işdi, inşallah necə belə bazarlıqlar sən... Oğul toyu 
bazarlığı... Şəyirdinin günahı deyim böyükdü,böyük   deyil; amma kiçik də deyil... 
- Neynəyib axı?..  
-Neynəyəcək, əlimə aftafa almışam, çıxmışam dükənin dalına, görürəm ki, usta 
Vartanın gədəsiynən aşıq-aşıq oynayır!.. Mən də bunu evə evə göndərmişəm... 
Mölüm, dəli olmadım? Nə yemisən turşulu aş...  
-Hə... əlbəttə, aşıq oynamaq qumar kimi bir şeydi, yaxşı eləməyib də tənbeh 
elərəm, nəsihətlərəm...  
-Ay Allah imanuvu kamil eləsin... Amma dil öyrənmək üçün uşaqların bir-
birilə mülaqatı vacibdi, bir də ki, uşaq döymək heç yaxşı deyil.  
-Neyşə, balam? Biz elə döyülə-döyülə böyüməmişik?  
-Ona görə ki, onu həm qorxaq eləyirsən, həm də yalançı?  
Hacı  bir şey anlamadı:  
-O niyə, balam? 
  
__________________Milli Kitabxana_________________ 
294 
 
-Qorxaq olar ona görə ki, elə biləcək elə hər üstünə qaldırılan əl onu vuracaq; 
yalançı olacaq, ona görə ki, səni qorxduğuna göro sevəcək, hörmət eləyəcək, əsil 
qəlbi məhəbbətini qazana bilməyəcəksən... 
O deyə bilmirdi ki, beləliklə də onun nifrətini qazanacaqsan, ölümünü 
gözləyəcək ki, asudəliyə çıxsın, malına-miqdarına yiyələnə bilsin... 
-Cəhənnəmə gora olsun! Oğulu bəs mən niyə böyüdürəm? O nankor balasını 
ona görə böyüdürəm ki, qocalanda əlimdən tutsun... 
-Demək, öz övladına rüşvət verirsən? 
-Bu nə sözdü, Ağa? 
-Yeni indi mən sənə verirəm ki, gələcəkdə sən də mənə verəsən... 
-Hə də, bəs necə... - Hacı nəhayət ki, Ağanın onu anladığına sevindi. 
-Day onda bu valideyn məhəbbəti olmadı ki... Bir də təqsir səndə deyil, Hacı, 
rüşvət almaq Allahdan qalıb... 
Hacının canına titrətmə düşdü: 
-Əstəğfürullah elə, cəddüvə qurban olum, Ağa! Peyğəmbər balası olsan da, 
irağ-irağ ağzın əyilər... 
-Sözümün canı var, Hacı! Elə irıdi sən özün da mənimlə razılaşacaqsan. Bax, 
nəzri neyşə verirsən, hə? Yəni deyirsən ki, ay Allah, sən mənim bu işimi düzəlt, 
mən də sənə filan şeyi verim. Bu rüşvət deyil nədi? Yaxud mən oruc tutum-namaz 
qılım, fıtrə-zəkat verim; sən də məni behiştə göndər. Bəs bu da rüşvət deyil, nədi, 
hə? Mən ölüm özün bir dərindən fıkirləş gör belədi, ya qeyri-belədi?! Verilən 
sədəqə, elənən ibadət qərəzsiz olmalıdı, heç kəs bunun əvəzində Allahından, 
peyğəmbərindən, imamından bir şey istəməməlidi. Bax, mənim dediyim budu... 
Hacı Qədir başını aşağı sallayıb oturmuş və düşünürdü: 
-İndi sən də doğma övladına çörək verirsən, geyindirirsən, doyüb-söyüb bu 
nemətləri gündə onun başına qaxırsan. Deyirsən ki, bax,unutma ha! Mən sənə 
beylə haqq-say eləmişəm, gərək sən də mənə bunları qaytarasan. Mənim fikrimcə 
bu da əvəz-əvəzdən başqa bir şey deyil, həm də ən pisidi. Mən belə qanıram ki, 
valideyn məhəbbəti əslən biqərəz və hər bir qəlb sındırmaqdan, nəfsi alçaltmaqdan 
uzaq olmalıdı. Övlada yüksək insani şərəf və qürur tərbiyə etməlidi. Belə olanda 
ata övladından həqiqi, qərəzsiz məhəbbət uma və gözləyə bilər... 
Hacının düşüncələri qarma-qarış olmuşdu, anadan olandan bəri evində, 
ətrafında eşitdikləri ilə, dostunun ona dedikləri arasında heç bir uyğunluq 
görmürdü; amma bunlar onun fıtrətən iti ağlına təsir etməyə başlayırdı. "Allah irağ 
eləsin, nəüzbillah, deyəsən Ağa haqlıdı axı..." 
  
__________________Milli Kitabxana_________________ 
295 
 
Bu sözlərdən sonra Seyid Əzim yerindən qalxdı. Qəlbindəki qarma-qarışıq 
hissləri özü üçün o qədər də ayırd eləyə bilməyən hacı ehtiramla yerindən durdu:  
- Cəddüvə sadağa gedim, Ağa, nə tez təşrif aparırsan bəs? Bir çay yurtdurum, 
qoy axı... - Çox sağ ol, Hacı, içmişcən varam, icazə ver mürəxxəs olaq - o, 
kandardan o biri üzdə hıçqırığını kəsib oturmuş şagirdini səslədi: -Ramazan  
Ramazan cəld içəri girdisə də başını aşağı əyib astananın içində dayandı, müti, 
qorxaq gözlərilə altdan-altdan gah müəlliminə, gah da atasına baxırdı. Amma bu 
baxışlar elə müxtəlif idi ki, onlardakı ifadə bir aləm, bir tablo qədər təsirli idi. 
Ataya yaltaqca, qorxaqca, müəllimə nəvaziş və məhəbbətlə. Seyid Əzim davam 
etdi: 
-Oğul, dur gedək, uşqolun vaxtı keçir. Yəqin indi cənab molla Hüseyin gəlib. 
Axı bu gün əvvəlimci dərsiniz şəriət olsun görək, elədi,bala? 
Ramazanın sifətinə yaydığı göz yaşlarından, üzündə qəribə qara-qura cizgilər 
əmələ gəlmişdisə də artıq sakit olmuşdu, burnunu çəkib dedi: 
-Bəli, Ağa, hələdi... 
Müəllim və uşaq arasındakı səmimiyyəti, oğlunun Ağa səmtinə necə bir 
minnətdarlıq dolu gözlərlə baxdığını görən, seyr edən Hacı Qədir təəccübləndi. O 
ömründə oğlunun atası tərəfə belə gözlərlə baxdığını görməmişdi. Qəlbində Ağaya 
qarşı qibtə qarışıq birhəsəd-hörmət oyandı, cəld oğluna özü də dərk etmədiyi bir 
səmimiyyətlə dedi: 
-Ramazan, bala, keç dükənin dalına, haftafadan üzünə bir su çırp,sonra get; 
yoxsa Ağanın yedəyində hər kim səni görsə, elə biləcək ki,Ağa qaraçı balası tutub 
gətirib, o babalarından uzaq yerdə... 
Uşaq atasının səsində acıq, qəzəb, bayaqkı dəhşəti eşitmədiyindən duruxmuş, 
gah ona, gah da Ağaya baxdı. Ağa gülümsəyirdi, o şair qəlbilə atadakı ani 
təbəddülatı hiss etmişdi, fərəhlə şagirdinin qırxıq başını sığalladı. 
-Hə, hacı düz buyurur, nə durmusan, qaç, ləngitmə məni... 
Uşaq dükənin arxasına keçdi. Cəld əl-üzünü yumağa, üstünün toz-torpağını 
çırpmağa başladı. 
-Hacı qardaş, məni əfv buyur, hər halda özün də görəcəksən ki,övladın səni 
istəyib hörmət eləməsində ata üçün dünyalara dəyən bir zövq var. Ata ilə övlad 
arasındakı səmimi münasibəti heç bir şeylə 
  
__________________Milli Kitabxana_________________ 
296 
 
qazanmaq olmaz, sivayi məhəbbətdən. Məhəbbət böyük nemətdir, hacı, böyük 
nemətdir! Hələm-hələm bəndəyə qismət olmur, qismət oldumu, ləzzəti hər iki 
dünyaya dəyər. Cənab Allahdan sənə övladlarının məhz belə məhəbbətini 
arzulayıram... 
Hacı Qədir, Ağanın ağzından çox dərin anlamasa da, yaxşı fal, yaxşı xeyir-dua 
eşitdiyindən xeyli mütəəssir olmuşdu. Həm də kim olursa olsun hər hansı bir ataya 
övladının böyük məhəbbətini qazanmaq xoş gələr. 
-Çox sağ ol, Ağa, Allah imanuvu kamil eləsin... 
Şair dedi: 
-Sonra da, bax hacı qardaş, Bakıda bizim həmvətənlərimizdən Həsən bəy 
adında bir alim peyda olub, bir qəzet nəşr eləyir, millətimizin inkişafı üçün. Elə 
böyük də bir xərci eləmir, yazdır, ondan gətirtginən, qoy Ramazan oxusun, həm 
özün qulaq asıb gözəl-gözəl sözlərindən feyzyab olarsan, həm də Ramazan əqilli, 
çalışqan şagirddi, elmi, biliyi daha da artar. 
-Ağa, deyillər axı qəzet yazanlar babidi... 
-Mənə inanırsan, hacı? 
-Bıy, həlbət ki... İnanmasam qulbeçəni yanuva oxumağa göndərrəm? 
-Onda bu sözümə də inan! Onlar millətimizin düşmənlərinin qayırmasıdı. O 
adamların qayırmasıdı ki, millətin inkişafı, gözünü açması, onların cibişdanına 
ziyandı... 
-Neynək, baxaram... 
Seyid Əzim hacıya bələd idi, yəqin ürəyindən istixarə keçir, niyyət eləyib fal 
açdırmasa, bir işə ölsə də iqdam eləməz. Bəlkə, rasta düşdü, bu da Ramazanın 
məktəbə verilməsi kimi müsbət oldu. 
O, cibindən bir nüsxə "Əkinçi" qəzeti çıxarıb hacıya uzatdı. 
-Allah qoysa, hacı günortadan sonra Ramazan məktəbdən qayıdanda verərsən 
oxuyar bala-bala səninçün, özün görərsən ki, içində dinə, şəriətə dəyən heç nə 
yoxdu. 
Hacı Qədir ehtiyatla qəzeti alıb piştaxtanın üstünə qoydu. Şair söhbəti yenidən 
hacının ailəsi üzərinə gətirib soruşdu: 
-Neçə oğlun var, hacı? Heç bir macal da olmayıb bu vaxtacan ürəkdən 
söhbətləşək, dərdləşək... 
Hacı Qədir: 
-Bir beş-altısı olsun gərək. Rəhmətlik anam heç vaxt nə malının,nə də övladının 
sayını deməzdi; deyərdi göz dəyər. Soruşanda neçə 
  
__________________Milli Kitabxana_________________ 
297 
 
mal-qaran, qoyunun var? Deyərdi, kişi də qapısının heyvanını sayar? Neçə 
övladın var deyib soruşanlara cavab verərdi: "Heç nəcik, yeddin-nəcik". Yəni 
yeddi nəmənədi ki! İndi onun sözü olmasın, sənin şagirdih bu Ramazandan başqa, 
Səfər, Şəban, Məhərrəm, Rəcəb... Ağa güldü: 
-Ay rəhmətliyin nəvəsi, bəs Allah bir üç-dörd oğul da əta eləsəydi onda ərəb 
aylarının adı çatmayacaqdı, dayı nə ad qoyacaqdın? Hacı Qədir də güldü: - Doğru 
deyirsən, əşhədənbillah, elə hər uşaq olanda getmişəm mollanın yanına Qurandan 
ad çıxartsın. Deyib: "Hə, bu hansı aydı doğulub? Bəs filan! Hə, onda qoy elə 
anadan olduğu ayın adı da adı olsun..." Bele-belə keçib... hindi hər dəfə ay adı 
sadalayanda uşaqların adını səf tuturam, yadıma düşür... 
Hər ikisi hacının zarafatına gülməkdə ikən, məsələdən xəbərdar olmayan 
Ramazan qayıdıb gəldi, indi onun sifəti tər-təmiz, üst-başı səliqəli idi, çantasını 
çiyninə aşırmışdı. Börkünü qırxıq başına keçirib qapının kandarında durmuş, 
müəllimini gözləyirdi. O, təəccüb dolu gözlərini gülməkdə olan atasına və 
müəlliminə dikmişdi. Nəhayət böyüklər gülməklərini kəsib onu gördülər. 
-Hə, bala, düş qabağa görüm, gedək, - deyə Seyid qapıya tərəf yönəldi, lakin 
müəllimin "düş qabağa" deməsinə baxmayaraq, Ramazan qapının qabağında özünü 
yana verib, Ağanı irəli ötürdü. Onları yoluzaq etməyə çıxan Hacı Qədirin əli uşağın 
boynunu, gicgahlarını mehribanlıqla sığallayanda uşağın qəlbinə incə bir nəvaziş 
çökdü. Deyəsən, axı o bu günəcən atasının əlində belə bir nəvaziş duymamışdı. 
Müəllim və şagird məktəbə yollandı. Yol uzunu şair dünən Həsən bəy 
Zərdabiyə yazdığı nəzmi düşünürdü: 
 
Ey Həsən bəy müəllimi-dana!.. 
 
Orada elə misralar var idi ki, şair onları ürəyinin qanı ilə yazmışdı. Bəli, 
möhtərəm ədib, sən lap doğru deyirsən: 
"Ağıl və elm ilə insan bütün dünyanı təsərrüf eləyə bilər" bunun üçün də 
məktəb açılmalı, maarif yayılmalıdır ki, insan elm qazana bilsin. Əgər şeri çap 
eləsə, Şirvan ruhaniləri arasına bir vəlvələ düşəcək ki, gəl görəsən, duruş gətirməyə 
hünər istər, igid istər: 
 
Hər vilayətdə var bes-on kəsəbə,  
Əlli min seyyidü axund, tələbə. 
  
__________________Milli Kitabxana_________________ 
298 
 
Əlli dərviş, əlli mərsiyəxan,  
Hamının sözləri tamam yalan...  
Hamının fıkri xəlqi soymaqdır,  
Quru yerdə bu xəlqi qoymaqdır... 
Bəli, Seyyid! Bu əlli min molla, seyid, dərviş, rozəxan sabah şeir dərc olan kimi 
sənin yaxandan yapışacaqlar... Duruş gətirəcəksən, gətirməlisən!.. Açıq mübarizə 
başlandı... daha bəsdir!" 
Otaq birmərtəbə idi, bir növ tövləvari idi, uzunsov tikilmişdi. Dal həyətə açılan 
pəncərələrdən içəriyə işıq düşsə də otağı günəşli adlandırmaq olmazdı. Qapı ilə 
üzbəüz kəllə divarına qara yazı taxtası vurulmuş, böyründən tabaşirə bulaşmış 
kiçik yastıqca asılmışdı. Yazı taxtası ilə üzbəüz beş cərgə kobud taxtadan 
düzəldilmiş uzunsov mizlər və eləcə rənglənməmiş kətillər qoyulmuşdu. Bu beş 
cərgə kətilin üstündə yaşı on iki ilə on dörd arasında on bir uşaq oturmuşdu. 
Oğlanlar çoban yanlıqlarını xatırladan, çit və ya sətindən tikilmiş çantalarını mizin 
üstünə qoymuşdular. Kitab, dəftər və qələmdanlarını çıxarıb qarşılarına düzmüş, 
müəllimin gəlməsini gözləyirdilər. Bu dərs uşaqların ən çox sevdiyi fənn 
keçiləcəkdi: Ağa onlara şeir ülgüsü öyrədəcək, şeirdən, onun qayda-qanunlarından 
danışacaqdı. Türk və fars şairlərindən nümunələr söyləyəcək, hələ bəlkə özünün 
yeni yazdığı bir şeri də oxuyacaqdı. Sonra dərsin axırına yaxın onlar şeirləşəcək, 
müəyyən hərflə başlayan, bir beyt deyəcək, son sözün axırıncı hərfılə başqa bir 
şagird təzə şeir tapmalı olacaqdı. Uşaqlar bu canlı dərsləri çox sevirdilər. Bütün 
Şamaxı savadlıları kimi onların hər biri, qəlbinin ən gizli yerində böyüyəndə Ağa 
kimi şair olmağı arzulayırdı. Odur ki, bu sevimli fənnin və onun sevimli 
müdərrisinin intizarında ikən nadinclik etmək, hay-küy salmaq çocuqların ağlına 
da gəlmirdi. Onlar ədəb fənnini ədəblə qarşılamağa çalışır, bildikləri mənzumələri 
yada salır, özlərini dərsə hazırlayırdılar. Hamıdan çox bu dərslərin intizarını balaca 
Ələkbərlə Ağalarbəy gözləyirdi. 
Seyid Əzim içəri girəndə şagirdlər yerlərindən dik qalxdılar. Müəllim əl işarəsi 
ilə onlara oturmaq üçün icazə verdi: 
- Əyləşin, əyləşin, balalarım! 
Uşaqlar dinməz-söyləməz, kətilləri taqqıldatmamağa çalışaraq, yerlərində 
əyləşdilər. Ağa yazı taxtasının sağındakı mizin başına keçdi. Balaca Ələkbərin 
fərəhdən çiçəyi çırtladı, müəllim onun əyləşdiyi mizin qənşərində yer seçmişdi... 
Payızın əvvəlləri olduğundan müəllim qara geyməsinin üstündən mixəyi əba 
salmış, təmiz qırxılmtş başına 
  
__________________Milli Kitabxana_________________ 
299 
 
mixəyi hündür papaq qoymuşdu. Qara xəttində təkbir ağ tüklər gümüş kimi 
parıldasa da hələ də rəngdən istifadə etmirdi. O, əbanın altından, qoltuğunda 
gətirdiyi kitab və bayazları çıxardıb mizin üstünə qoydu, sözə başladı: 
- Balalarım, dünən sizə söz verdiyim kimi bu gün şeirdən danışacağam. Şeir bir 
gülə nisbətdir - rəngi gözlərə ziya, ətri dimağa fərəh verər. Şeir - bir parça çörək 
kimidir - insan onu yedikcə yeyər, -tünəffur etməz; olmayanda mənəvi aclıq duyar. 
Şeir qüdsi bir nemətdir, mənəvi! Qulaqları incəldər, qəlbə dərin-dərin təsir qılar. 
İnsanı riqqətə gətirər, onu xoş əməllərə, xeyir işlərə çağırar. Gülə nisbəti zahiri 
gözəlliyində, çörəyə nisbəti batini məzmununda, qüdsiyyəti təsiri gücündədir. 
Şerin dörd rüknü var; vəzn, qafiyə, hissiyyat, məzmun. Bunlarsız şeir quru söz 
yığımıdır. 
El-obamız həmişə şerə mayil olub, vətənimiz bu qaydalara rəayət edib, gözəl 
şeir yaradan bir silsilə şair yetirib ki, hər biri, bir fəxri-cahandır. Şeyx Nizami, 
Xaqaniyi-Şirvani, Məhəmməd Füzuli rəhmətiillah... adlarını saymaqla qurtarmaz. 
İş elə gətirib ki, bədbəxt, başdan-ayağa bisavad olan əhlimizdə hər iki hərf yazmağı 
bacaran baqqal da, şairlik iddeasına düşüb. Amma, hər nəzm şeir olmadığı kimi, 
hər nazim də şair deyil. Əsil şairdə ilham gərək ola, elm gərək ola. Şeri 
gözəlləşdirən təşbehat, mübaliğat və sairədən xəbərdar ola gərək. Əntaq yarada, 
yəni - quşların, heyvanların dilini bilə - Musa kimi nitq verə, danışdıra; məsələn 
Füzuli səba yelinə danışmaq qabiliyyəti verən kimi: 
 
Səba, lütf etdin, əhli-dərdə dərmandan xəbər verdin. 
 
Mübaliğə yolu ilə əzabın və ya məhəbbətin dərinliyini, böyüklüyünü bildirə: 
 
Səngi-məlalət ilə çəkin çevrəmə həsar, 
Əşkim fənayə verməsin əhli-səlaməti 
 
beyti Füzulinin böyük dərdinə tərcüman olan mübaliğədir. Təşxis yarada,  
-cansız əşyanı şəxsləndirə, ona insan sifəti, insan qabiliyyəti verə: 
 
Dil uzadır bəhs ilə ol arizi-xəndanə şəm,  
Od çıxar ağzından, etməzmi həzər kim, yanə şəm?  
 
Məlum ki, dil çıxarmaq insana aid işdir. Füzuli şəmi şəxsləndirib, insani sifət 
verdiyi kimi. Şerin bəzəkləri çoxdur; şairin məşşa- 
  
__________________Milli Kitabxana_________________ 
300 
 
təmisal qələmi, şeri, toy-bayram üçün bəzənən qız-gəlin təki süsləyə  
bilməlidir 
Birdən carçı Mahmudun zil səsi eşidildi. O nə isə bərkdən bar-bar bağırır, camaatı 
Qapan meydanına dəvət eləyirdi. Məktəbxanaya yaxınlaşdıqca Mahmudun səsi 
daha da aydın eşidilməyə başladı: 
-Ay camaa... aa.. aat...t, heyy... Gomurnat hamını Qapan meydanına çağırtdırır, 
bu gün günorta namazından sonra quldurların başçısı. hökumətin, divan-dərənin 
düşməni, xalxın mahnı-pulunu talayan, yolları yolçusuz, çox evləri başçısız qoyan, 
karvan vuran, sarvan qıran Cəbi oğlu Cavad, padşahın əmriynən boğazdan 
asılacaq... Gəlin... in... ha... gəl-in-in... 
Uşaqlar nəfəslərini çəkmədən qulaq asırdılar. Hərənin üzündə bir cür ifadə var 
idi, kimi qorxmuş, kimi kədərlənmiş, kimi heyrətdən döyükmüş təki... Şair "bir 
insan, bir fəqir tərəfdarı, bir sailə əl tutan, bir qəsbkar, zalim qənimi, bir məzlum 
pərəstarı da dünyanı tərk edəcək" deyə düşündü... lakin özünün də xəbəri olmadan 
carçı Mahmudun qarasına deyindi; hər də şeirlə: 
 
Qədəmi-namübarəki-Məhmud  
Çun bədərya rəsəd bərarəd-dud'. 
 
Uşaqların əksəriyyəti fars dilini anladığından müəllimin bu sözləri məhz carçı 
Mahmud haqqında, indicə bədahətən dediyini düşündülər. Elə bu zaman carçının 
qovuna bənzəyən uzunsov başı qapıdan içəri uzandı. Carçı ədəb-ərkan sahibi idi, 
erməni-malağan məktəblərində müəllim və şagirdlərin dərsxanaya başıaçıq 
girdiklərini görmüşdü. Odur ki, mədəniyyətini büruzə vermək istəmiş və papağını 
çıxarmışdı. Onun əcayib başı uşaqların qeyri-ixtiyari gülüşməsinə səbəb olmuşdu. 
Müəllim sinfə ciddi bir nəzər saldı: "Dişlə dodağın arı olmaz" deyiblər, elə bil 
indicə eşitdikləri ağır xəbər üçün ürküşən quzular bunlar deyil. Sən nə qəribəsən, 
həyat? Sənin hər addımında faciəylə gülüş çiyin-çiyinə gedir". 
-Nə buyururdun? 
0 carçının nə xəbərlə gəldiyini bilirdi. Carçı "adəti mollaxanaya"oxşamayan 
sinfə döyükmüş gözlə baxırdı. Sanki nə üçün gəldiyini unutmuşdu. Ağa onun 
halını başa düşüb dilini açmaq üçün sual vermişdi. 
  
__________________Milli Kitabxana_________________ 
301 
 
-Ağa, cənab piristo buyurub ki, məktəbxana mollaları öz şagirdləriynən bahəm 
hökmən Qapan meydanına gəlsinlər. Hökumətə ağ olmağın cəzasını öz gözləriylə 
görməkçin, yəni görk olmaqçın... 
Seyyidin bikef əhvalı bir az da pozuldu, getməsə, şagirdləri də aparmasa, bu da 
hökumət nəzərində yaman bir iş kimi qələmə veriləcək, bədxahlar bundan da, onun 
və məktəbin əleyhinə istifadə edəcəklər. O konülsüzcə dilləndi: 
- Yaxşı... 
Aman, dostum, dayan, dostum, ayaq saxla, tələsmə! Hara gedirsən? Axı 
qorxuram ki, ürəyin dözməyə, sən belə tamaşalar görməyə adət etməmisən, sən 
başqa dövranın övladısan... Axı bu gün sənin vətəninin on igid oğullarından birini 
Babək, Koroğlu varisini edam edirlər. Məgər carçı Mahmudun sözlərini eşitmədin? 
Bəlkə, heç inanmırsan? Elə bilirsən ki, bizi həmin meydana güləşə çağırırlar! 
Deyil, dostum, elə deyil, qolumdan dartıb aparma məni! Bir igidin, bir cəngavərin 
də əlimizdən getdiyini görmək ağırdır, ağır! Ürəyin dözməz, yalvarıram sənə, 
getməyək... nə olar! Axı biz çox itirmişik... belə igidləri, rəsadətli oğulları çox 
itirmişik! Yaxşı, indi ki, gedirsən, belə təkid eləyirsən, gedək, gedək görək 
mərdanə atalarımız-babalarımız necə köçüb dünyadan? Gedək görək igidlər necə 
ölür? Gedək görək qəhrəmanlar düşmən qarşısında necə bir mərdanəliklə dayanır?! 
...Qapan meydanının ortası boş idi, təmizlənmiş, kürənmişdi. Bu boş dairə 
sulanıb süpürülmüş, üstündən Xarratbazardan gətirilmiş təzə oxantı tökülmüşdü, 
elə bil güləş gedəcəkdi. Dairənin ətrafında adam əlindən durmağa yer yox idi, iynə 
atsaydın yerə düşməzdi. Meydanın tən ortasında dar ağacı qurulmuşdu. Dar 
ağacının sağ əlində təzəcə prixod mollası olmuş MollaQurbanqulu dayanmışdı. 
Əlində Buxara işi cildə tutulmuş bir Quran var idi. O bu Quranla Cəbi oğlunu 
dualayacaqdı, ona son nəfəsində tövbə verib, günahlarını bağışlatdıracaqdı. Molla 
Qurbanqulu qara misri obanın üstdən çiyninə qiymətli san Xorasan kürkü salmış, 
başına Şirvan ipəyinin ən zərif və bəyaz parçasından əl dəyirmanının daşı boyda 
bir əmmamə qoymuşdu. 
...Seyyid meydana çatanda şagirdlərinin lap xırdacalarına evə getmək üçün 
icazə vermiş, qalanlarını da bu dəhşətli faciəyə, tük ürpərdən mənzərəyə baxmaq 
üçün məcburiyyət qarşısında, ürəyi kəsilə-kəsilə gətirmişdi. O yaxşı bilirdi ki, bu 
mənzərə uşaq üçün deyil, "heç böyük üçün də... amma neynəyəsən... görk olmalıdı. 
Zərurət... zəru- 
  
__________________Milli Kitabxana_________________ 
302 
 
rət... səni doğuran qanunlar lənətə golsin". Onun gözləri dar ağacının sağ əlində 
durmuş Molla Qurbanquluya sataşdı. "Aha... qoca... tülkü... indi də Allahın kəlamı 
ilə namus əsiri bir bədbəxti o dünyaya göndərməyə hazırlaşırsan... heç bilirsənmi 
ki, o nə üçün, hansı əməllərinə görə qaçaq olub, niyə divanla döyüşüb Nəbi kimi? 
Haqdımı, nahaqdımı. Məgər o Alışdan murdardı? Bəs niyə Alışa tövbə verib üzə 
çıxartdın? Arxa durdun, qızını da verdin, elədikləri qan-qadaları ört-basdır elədiniz 
getdi... Bu binəvanı isə..." 
Şairin xəyalını sərt sədalı təbil səsləri qırdı... iki cərgə gözətçinin silahlı 
nəzarəti altında Cəbi oğlu meydana gətirildi, aşağı tərəfdən camaat ikiyə aralandı, 
təbillərin həyəcanlı ürək döyüntüsünü andıran vurğularından başqa səs eşidilmirdi. 
Bu vurğular... ah bu vurğular... Ön cərgələrdə balaca uşaqlar, hətta kiçik qardaşını 
dalına sarımış altı-yeddi yaşlı bir qız uşağı da görünürdü... 
Şairin iqtidarı olsaydı, bu təbil sədalarını durdurar, dustağı azad edər, burda bir 
cəngi vurdurar, güləş meydanı açardı... Amma nə edəsən ki, hələ dünyada şairlərin 
hökm verdiyi yer yoxdur... Eh... Əgər olsaydı, şair nə edərdi? Şirin Abdulla 
demişkən dünyada bir ac qalmaz, bir yalavac görünməz, bir kəsə ölüm hökmü 
verilməz, heç kim zülm əlindən dağlara çəkilməzdi... 
Yenə şairi hökm oxuyan zabitin və onu tərcümə edən tərcüman-dilmancın səsi 
xəyaldan ayırdı. İndi artıq təbil vurulmurdu, hökm oxunurdu, Cəbi oğlu Cavadın 
günahları sayılırdı... "Kimsən, nəçisən, niyə bu dar ağacı ayağına gəlib çıxmısan, 
ay oğlan? O qara daşlar altından cürət və bir qədər də istehza ilə baxan gözlərin 
kimə qarşı qəzəblənib? Niyə qəzəblənib? O açıq alnındakı qırışlar hansı dərdin, 
hansı ələmin qələmilə çəkilib? Gözlərin, yığılan bu donuq aləmdə kimi axtarır? O 
beli bükülmüş, saçı-başı açıq, bu dağ havasındakı sazağı duymayan qarı nəyindi? 
Yanındakı gəlin kimindi? Oğlan, son sözün, son arzun nədi, kimədi, Vətən oğlu? 
Alxas boyin tayalarına od vurmusan, niyə? O od qəlbini yandıran hansı atəşin 
qığılcımıydı?.." 
...O artıq hökmnamənin ardını eşitmir, qəlbinin dərinliklərində Cəbi oğlu ilə 
söhbət eləyir, gəncin heç bir hərəkətini nəzərdən qaçırmamağa çalışırdı. Cəbi oğlu 
cavan idi, iyirmi beş-iyirmi altı yaşı güclə olardı. Üst-başı tərtəmiz idi, ayaqlarında 
evdə, yer hanasında toxunma patava və şatır çarıq vardı. Təmiz ülgüclənmiş başına 
şikari papağ qoyulmuşdu. Qara mahud çuxası nimdaş olsa da, səliqəli idi, o kənd- 
  
__________________Milli Kitabxana_________________ 
303 
 
Lidən ziyadə kasıblığa, qara günə düşmüş ziyalıya bənzəyirdi. Ona nə 
dedilərsə, xəfif bir təbəssüm nazik dodaqlarını tərpətdi. Yasavulun işarəsilə qoca 
arvad dizin-dizin sürünə-sürünə oğluna tərəf iməkləməyə başladı... Bəlkə də, indi 
onun gözlərində balasının ona qarşı iməklədiyi günlər canlanmışdı. Arvadın 
baxışları şüurunu itirmiş, varlığından bixəbər insanın baxışları kimi idi... Cəbi oğlu 
yasavula necə baxdısa, ağa Bəşir, cəld əyildi, qarının qolundan tutub qaldırdı və 
qoltuğuna girib məhkuma tərəf gətirdi. Qarı balasına çatan kimi boynuna sarıldı. 
Arabir eşidilən hıçqırıqlar arasından Cəbi oğlunun gur səsi ucaldı: 
-Ağlama, ana! Əgər bu dünyadan rahat getməyimi istəyirsənsə,nəbada 
ağlayasan. Düşmən sənin gözünün yaşını görməsin, görsə ruhum səndən inciyər. 
Sonra da əyilib ananın əlindən öpdü, döşündən öpdü, gözlərindən öpdü: 
-Sözümüz sözdü: düşmən gözünün yaşını görməsin, ana! Mən binamus oğul 
olmamışam, binamıs anası ağlasın gərək... Başını uca tut!.. 
-Tuturam, ağ-ğlamı-rram... 
O oğlunu yaylaq quzusu duz yalayan təki yalayırdı... Çoxlarının gözlərindən 
yaş payız yağışı kimi səssiz-səssiz, aramsız-aramsız axırdı... 
Yasavul ağa Bəşir zabitin işarəsilə arvadı oğlundan ayırıb apardı. Yenə 
qoltuğuna girib apardı. Cərgədə durmuş gəlininin qolları arasına buraxdı: bir yük 
kimi, cansız bir tay təkin... Onun artıq nə hıçqırığı, nə də səs-səmiri gəlirdi. Cəbi 
oğlu dar ağacı altına qoyulmuş kətilin üstünə çıxdı, indi o ətrafındakılardan bir 
kətil boyu ucada durmuşdu. Başı üzərində yellənən halqaya əhəmiyyət vermədən 
bir an ətrafı - dörd həndəvəri, üfüqlərə qədər uzaqları gözdən keçirtdi. O, Vətən 
mülkiylə, Pirdirəki dağı ilə, Pirqulu yaylasıyla, Gülüstanla vidalaşırdı, o, 
Rusarçayın, Zoğalavayın son şırıltılarınımı eşidirdi? Nanəlinin, Minaxorun buz 
qurtumlarınımı içirdi?.. Yaz ətirli, qışı buz nəfəsli, payızı əlvan meyvə qoxulu 
havasınımı tənəffüs edirdi, Vətənin? Bu son vida baxışlarında, təkcə dar ağacı 
dibində durmuş adamlar üçün yer yox idi. Birdən o, cəld hərəkətlə başı üstündə 
xəfıf-xəfıf yellənən kəndir halqasını tutub boynuna keçirtdi və qəti bir hərəkətlə 
kətili itələdi... Uşaqlardan, tamaşaçı körpələrdon kim isə qışqırdı:  
-Vayyy... əmi neyşə elə elədi? 
Sükut içində cingildəyən bu körpə səsindən başqa, Qapan meydanında heç bir 
şey eşidilmirdi. 
  
__________________Milli Kitabxana_________________ 
304 
 
...Şair yumulu, yaş süzülən gözlərini açanda yanında, Cin Cavadla Yetim 
Hüseyni gordü, arxa tərəfındə isə Şirin Abdulla dayanmışdı. Uşaqlar çoxdan 
dağılışıb getmişdi, adamlar da artıq iş-gücünə qayıtmaqda idi. Dar ağacının dibində 
əli silahlı gözətçilərdən başqa kimsə qalmamışdı. Faciə baş verib qurtarmışdı, heç 
də şairin gözlədiyi olmamış, son dəqiqədə əfv gəlməmişdi. Halbuki o buna nə 
qədər də ümid edirdi. Məgər bir tikə ad-san, bir balaca vəzifə, bir ovuc pul-mal 
almaq üçün yalandan şahid keçənlər, var-dövlətini artırmaq həvəsilə insan sifətini 
itirmiş bəy-xanlar, mollalar ona əfv gəlməyə imkan verərdilərmi? Onu elə qələmə 
vermişdilər ki, əfvə də ümid olsun... Cin Cavad, Yetim Hüseyn və Abdulla şairi 
yedəkləyib divar dibinə çəkmiş, buradan da onu Cavadın daima oturduğu Bəzzaz 
bazar meydanındakı məlum tut ağacının dibinə gətirmiş, böyük daşın üstündə 
oturtmuş, indi də şərbət içirtməklə məşğul idilər. Cin Cavad hələ bir zarafat etməyə 
də təşəbbüs elədi: 
-Cəbi oğlu Cavad elə getdi... görək Cin Cavad necə gedəcək... 
Seyid Əzim dostunun əlini üsulluca sıxıb dilləndi: 
-Belə şeylərə zarafat eləmə, Cavad, mabeynimizdəki dostluq haqqı 
Inciyərəm səndən. 
O, Yetim Hüseynin şərbərtdardan alıb gətirdiyi şərbəti qurtum-qurtum içib 
Abdullaya döndü: 
-Şirin, kömək elə, görüm, birtəhər özümü necə evə çatdırıram. 
Yetim Hüseyn də onlara qoşuldu: 
-Mən də elə o yana gedirəm. Ağa, izin versən səniylə gedərəm... Amma belə 
yerlər heç şair yeri deyil, Ağa, lapca nahaq gəlmisən... 
-Gəlməmək olmazdı, Hüseyn, pristav carçı Mahmudu məxsusi məktəblərə 
göndərmişdi... 
Hərə öz düşüncəsinə dalmışdı. Yol uzunu Cin Cavad qəlbində  
düşünürdü: 
-Ay Cəbi oğlu sənə "yazıq" deməyə də dilim gəlmir... İgidsən... 
Amma təkə-tək... Bundan bir şey çıxmaz... Zülmün kökünü kəsməküçün ellik, 
birlik gərəkdir... "El bir olsa zərbi kərən sındırar" deyiblər... Niyə Babək otuz 
iləcən dünyanın yarısını fəth etmiş ərəb xilafətini lərzəyə sala bildi?.. Niyə Koroğlu 
adı, fateh türk paşalarını qərinələrcə titrətdi?.. Çünki birlik var idi... Babalarımızın 
rəşadəti analanmızın tərbiyəsindən asılıdı... Koroğlunu, Babəki böyüdən ana zirək, 
aslant ürəkli sərkərdə anası olub. O vaxtdan bəri analarımızın ürəyi yuxalıb, 
  
__________________Milli Kitabxana_________________ 
305 
 
Özlərinin təlim-tərbiyəyə ehtiyacı var... Nə qədər ki, analarımız "get , düşmənlə 
vuruşanda, zalımla üz-üzə gələndə kürəyindən vurulsan- südüm sənə haram olsun", 
deyib tərbiyələndirmir, belə də olacaq.Gərək ana qəhrəman doğsun, qəhrəman 
tərbiyə eləsin. Bu qəhrəman da zülmə, əsarətə dözməsin, məhrumiyyətlərlə 
barışmasın, carpışsın. ilıq sədəqə deyil, onu vermirlər, alırlar. Qardaşım, sən bu 
azadlıq  ugrundakı qurbanlardan birisən, təəssüf ki, qanın hədər getdi... onlar şairin 
mənzilinə doğru irəlilədilər. Yolda Yetim Hüseyn bala-zümzümə eləməyə başladı: 
 
 Ay Cəbi oğlu Cavad,  
Əlində qələm-davat,  
Dövrəsin aldı saldat,  
Boğazdan asdı cəllad...  
 
Yetim Hüseyn oxuyurdu. Amma bu sözlərin onun öz dodaqlarına haradan, necə 
axıb gəldiyini bilmədən zümzümə edərək irəliləyirdi. O, mud ağanın evində ilk 
dəfə samovar çayı içiləndən sonra qoşulan avərə od salmışam", "cigir-cigir" 
havalarını da beləcə, necə yarandığını əhəmiyyət vermədən uyğunlaşdırıb 
oxumuşdu... İndi də  Hüseyn öz aləminə dalmışdı. Bu aləm indi dərdli bir 
zümzümə-ibarət idi ki, şair bu mızıltıları dinlədikcə, xalq arasında yaranan : 
sadəliyini, sürətini günün hadisəsilə tez səsləşməsini daxili bir həyəcan və heyrətlə 
dinləyirdi. Yetim Hüseyn isə öz dünyasında idi, onun köhnə Hüseyni qarasından 
tikilmiş köynəyinin düymələri yox idi  yaxası açıq idi. Sinə taxtasına doğru uzanan 
qabırğalarının sayını bilmək olardı (bəlkə də, ona elə buna görə yaxası açıq yetim 
deyir-). Buğdayı sifətini tük basmışdı, xətbaşı vurdurmadığından cuhud şəmiyə 
oxşayırdı saqqalı. Qədək şalvarının dizləri üzülmüş, bir neçə yerdən yamanmışdı, 
bu yamaqlar da çox şırım-şırım sallanmışdı. Ayaqyalın idi, yalın ayaqlarına yırtıq 
xam çarıqlar geymiş və üstündən patava ilə sanmışdı. Ömründə corab-başmaq 
görmədiyindən bərkiyib buynuza dönmüş dabanları bu patavaların cırığından 
görünürdü. Çıxartdığı tikanların yeri bu dabanlarda kələ-kötür çuxurlar açmışdı. 
Amma bütün bədənində, laqeyd insanların və bimürüvvət   təbiətin toxuna 
bilmədiyi bir ürək qalmışdı ki, indi bu ürək öz sözlərini qoşur, öz musiqisini 
bəstələyirdi: 
  
__________________Milli Kitabxana_________________ 
306 
 
Cavad yatdı at belinə,  
Keçməzdi düşmən əlinə,  
Düşdü namərdin felinə, 
 
Ay Cəbi oğlu Cavad,  
Əlində qələm-davat,  
Dövrəsin aldı saldat  
Boğazdan asdı cəllad. 
 
Fit dağından yel tək əsdi,  
Alxas bəyin əhdin kəsdi,  
Cavadım Koroğlu səsdi. 
 
Ay Cəbi oğlu Cavad,  
Əlində qələm-davat,  
Dövrəsin aldı saldat  
Boğazdan asdı cəllad. 
 
Hə, şəhərin küçə və bazarlarını Yetim Hüseynin zümzüməli mahnıları olmadan 
təsəvvür etmək mümkün deyil: 
 
Şirvanın gecələri,  
Banlaşır beçələri,  
Sənsiz mən necə yatım – 
Bu uzun gecələri? 
 
Şirvanın şirin narı,  
Yeməyə şirin narı,  
Var-dövlət sizin olsun,  
Göndərin bizim yarı. 
 
Yetim Hüseynin Şirvan şikəstəsinin ayrı dadı vardı, hamısı da Şirvan ya 
Şamaxı sözlərilə başlayır. Arabir bu mahnıları dinləyənlər ona sataşır, xüsusən 
onun daima məhəbbətdən bəhs edən bayatılarını, şikəstələrini eşidəndə Cin Cavad 
deyir: 
-Aadə, Hüseyn, neyşə sənin bütün oxuduqların elə yardan danışır?.. 
-Neynim, ay qardaş, deyir: 
 
Aşıq dar üstən gəlir,  
Heyva nar üstdən gəlir,  
Qırılmışın mahnısı  
__________________Milli Kitabxana_________________ 
307 
 
Hamısı yar üstən gəlir... 
__________________Milli Kitabxana_________________ 
308 
 
Yetim Hüseynin daimi zümzümələrini gəncliyindəki nakam məhəbbətə  yozanlar 
olduğu kimi, başqa cür anladanlar da var idi: 
-Əh, nə dərdi, nə qəmi... beşdə alacağı yox, üçdə verəcəyi, töycü verınir, naloğ 
vermir... ev dərdi, uşaq dərdi, əhli-əyal fikri çəkmir, bir canıdı, harda axşamlayır, 
orda gecələyir... o oxumayanda mən oxumayacaın ki... səhərdən axşamacan çortkə, 
mal...  
-Hə, elə ərəblər yaxşı deyiblər ki, Allah lüt adamı paltar yumaq əzabından  
qurtarıb... 
Amma bu ağalar bilmirlər ki, qışın zəlo-zəlovunda Yetim Hüseyn üşüdüyündən 
oxuyur... 
olursa-olsun bir gün səsi gəlməyəndə baqqallar belə adəti laqeydliyini unudub 
qonşularından soruşurdular:  
-Ayə, İrzaqulu, Yaxasıaçıq yetimin səsi gəlmir, hardadı görəsən?  
-Hə balam, elə mən də məəttəl qalmışam, bəlkə Kərbəlayı Manaf bir yerə 
göndərib, ya da canundan iraq yerdə azarlayıb...  
-Aaadə, o da azarrar? Onun heç ufultusunu eşidən olub yanı? Canı bərkdi...  
-Allahın yazığı gəlib deyirəm...  
…Səhər çoxdan açılmışdı. Ağa tələsik səhər çayını içib getmişdi. Ceyran  nə 
üçünsə bu gün bədənində bir ağrı hiss etdiyindən yer-yurdu yır-yıgış eləməmiş, çay 
süfrəsini qayınanasının otağından toplamış, nənələri ilə bir otaqda yatan uşaqlara 
belə toxunub oyatmamışdı. Ceyran  cox narahat idi. Bir neçə vaxtdan bəri 
evlərində küsülülük olmasa da ona bənzər bir hal mövcud idi. Və bunun da səbəbi 
o biri otaqda Aga ilə  Ceyranın arasında qundağı qoyulmuş Ayişə idi. Qız doğu-
landan bəri, daha doğrusu uşağa ad qoymaq, şəbbəxeyir eləmək lazım gələndən 
bəri evdə, uzaq qohum və tanışların arasında cəncəl qalxmışdı. Hamı Ağanın 
tutduğu işdən narazı idi, kimisi onu irağ-irağ sünnü adlandırır, kimisi dilim, ağzım 
qurusun, "o təzə çıxma babılardandı" deyir, bir başqası ayrı söz uydururdu. 
Neçə dəfə Ceyran bu cəncəllərə səbəb olan, körpəsinə baxdıqca sevinci kədərə 
çevrilmiş, ana dili uşağa deyil öz-özünə qarğamışdı: "Ay Allah Ağanı dilə-dişə 
salıncan kaş bətnimdə boğulaydı, kaş diri-gözlü zahılığdan durmayaydım, kaş 
Ağanın başı ağrı çəkməyəydi". 
Guya  uşaq günahkarmış... Dəfələrlə bir sirr-sözünü açdığı anası Bikə xanım 
onu danlamışdı: "Ay bala", demişdi, Allaha acıq gedər. Cəddinə qurban olduğum 
özü eləyir, özünə. Sənin nə taxsırın var, uşağın 
  
__________________Milli Kitabxana_________________ 
309 
 
nə günahı var? Hələ demə, qadoyalım! Allaha acıq getsə də, cəddinə qurban 
olduğum özü qoyub axı uşağa Aşa adını! Bilmir ki, o bizim dinimizin düşmənidi? 
Cənab Peyğəmbərə zəhər verəndi, cənab Əliynən davaya çıxan məlundu? Gül kimi 
seyid balama heylə lənətliyin adını neyşə qoyurdu ki, belə də olaydı?! Camaat 
neynəsin? 
Ceyran anası olsa belə Ağanın qarasınca danışılmasına dözməmişdi: 
-Can ana, canım ana, demişdi, axı Ağa deyir ki, o deyilənlərin çoxu düz deyil. 
Deyir Ayişə Peyğəmbər sələvatüllahın on istəkli arvadı idi. 
Pis olsaydı, cənab Əli (bu yerdə Bikə xanım salavat çevirmək üçün qızının 
sözünü kəsdi, Ceyran özü də cümləsi ağzında salavat çevirib sözünə davam elədi) 
deyir onun Səffanla çöldə qalmağına görə hirslənəndə cənab Peyğəmbər (yenə də 
hər ikisi salavat çevirdilər) onu rədd eləyərdi, qeyrətli əmisi oğlunun sözünü 
tutardı. Amma deyir, sonar göydən cənab Cəbrayıl dalbadal bir neçə ayə gətirib, 
sübut eləyib ki,Ayişə bədəməl olmayıb. Odur ki, bu sözlər bekaradı. 
Arvad karıxdı, bir söz deyə bilmədi. Sonra birdən gözəl simasını daha da 
işıqlandıran bir təbəssümlə gülümsədi, nə isə tutarlı bir cavab tapmışdı: 
-Hə, o, qabaqlar olub... Canına qurban olduğumun sağlığında; 
amma bəs sonra cənab Əliynən dava eləyənlərin başında elə dəvənin üstündə 
oturan o özü deyildi? 
Arvad elə safdil, sadə bir iman və etiqadla danışırdı ki, əsrlərdən bəri xalqın 
beyninə yerləşdirilmiş xurafatın gücü ona elə qalib gəlmişdi ki, bu dəmdə istəkli və 
cəddindən qorxduğu kürəkəniylə belə cəngə-cidala hazır idi. Ceyran anasının 
məntiqi qarşısında bir söz deyə bilmədi, o özü də bu məsələləri məhz anası kimi 
eşitmişdi. Evlərində göz açıb belə görmüş, dönəm-dönəm mollalardan belə 
eşitmişdi. Evlərində, qohum-əqrəba arasında Ayişə adını həmişə lənətlə yanaşı 
çəkmişdilər. Amma indi Ağa tamamilə başqa şeylər danışırdı; o başını aşağı salıb 
anasına cavab verərkən, səsində elə bir kədər, gözlərində elə yanıqlı, həzin yaşlar 
var idi ki, Bikə xanımın ürəyinin başı yandı: 
-Amma indi Ağa deyir ki, bu qarmaqarışıqları salanlar bizim müsəlman 
millətinin, camaatımızın düşmənləridi. Deyir mollalar qəsdcən hələ deyiblər ki, 
camaatı aldatsınlar. Mən deyir camaatımız arasından sünnü-şiə söz-söhbətin 
götürməkçin balalarıma deyir bundan sonra da hələ adlar qoyacam, olanların 
hamısını millətimiz yolunda qurban verəcəm, deyir bununkunu Aşa-Fatma, bundan 
sonra olsalar, Allah versə 
  
__________________Milli Kitabxana_________________ 
310 
 
Adların  Ömərdən, Osmandan qoyacam... Dilim qurusun, ana... atadı, neyləyə 
billəm? Cəddi mənə qənim olar, ana, neynim?!  
O üzüqoylu anasının dizi üstünə yıxılıb ağlamışdı.  
Bir haşiyə çıxım sizinçin, dostlar! Ceyran haqlı idi, Seyyid doğruda bundan sonra 
doğulan oğullarının birini Seyid Ömər, digərini Seyid Osman adlandırmışdı. 
Seyyid nə bileydi ki, zaman keçdikcə Ayişə-Fatmanı təkcə Seyid Fatma 
adlandıracaqlar? Seyid Ömər kiçikkən vəfat etdiyindən bu kəşməkəşlərdən 
qurtaracaq. Seyid Osman adına zəmanəsinin tərəqqipərvər alimi, müəllimi Rəşid 
bəy Əfəndi-belə inanmayıb, özünü Seyid Osman adlandıran uşağı şirvanlı tacir 
yanına  aparacaq və onun şəhadətini dinləyəcək: "Bu mənim həmvətəndaşı  Hacı 
Seyid Əzim Şirvaninin oğlu Seyid Osmandır, bunun bir qardaşı da var, adı Seyid 
ömərdir, bacısının adı Ayişədir. Ataları bunları millət üçün, birlik xatirinə qurban 
verib" deyəcək. Bu sonra olacaq! Uşaqlar şiə məhəllələrində adlarını deməkdən 
utanacaqlar! Qart şiələr bu adları nifrətlə çəkəcək, uşaqlara acıyanlar onların adını 
dəyişəcək, birinə Seyid Fatma, digərinə Osman əvəzinə Ağa Seyid deyəcəklər. Bu 
da sonra olacaq! Amma indi, indi hələ bütün bu ailə çərçivəsindən çıxan fəlakət 
təzə başlayır. 
Gəlin, Ceyranın qəlbini dinləyək. O elə vurur ki, nəbzini tutsaq, Zakir demişkən 
alavından, hərarətindən barmaqlarımız qabar atar. Ana ürəyi çırpınır, o biri otaqda 
Ayişe-Fatma ağlamağa başlayıb, Ceyran bunu eşidirdi, amma, yır-yığışım bitirib 
getmək istəyirdisə də qəlbindəki fıkirlər, ürəyinə hücum etmiş qara-qorxu və 
düşüncələr bala ağlartısını ondan uzaqlaşdırır, məsafə arxasına atır, uzaq, çox uzaq 
bir sızıltıya çevirirdi. Bu sızıltı bir neçə vaxt əvvəl evlərində qopan tufan, dedi-
qodu içində itib batırdı. O günü Ağa uşağın adını Molla Səfərin dəftərinə saldırıb 
qayıtmışdı, xəbər də ildırım sürətilə şəhərəo yayılmışdı. Uşağı təbrikə, göz 
aydınlığına, şəbbəxeyirə heç kim gəlməmişdi. Bir gün axşam Ağanın bala otağına 
toplaşan kişilərin uca səsləri hələ də onun qulağını gəlirdi. Cin Cavad deyirdi: 
- Mən də sənin tərəfındəyəm hər şeydə, Ağa! Amma bu ad neyşədi axı? Mən 
olsam, özgəsi olsa, nə eybi? Amma sən gərək elə eləyəsən ki, haqq-nahaq bu 
qırılmış həşəratın ağzına saqqız verməyəsən çeynəməyə. 
Rağib deyirdi: 
  
__________________Milli Kitabxana_________________ 
311 
 
-Mən də aadə, ağa Cavadın sözünə şərikəm, gərək bir əvvəlcən biznən 
məsləhətləşəydün... Gərək sən... uşağa yazığın gəleydi... 
Ağanın qəzəbli səsi alçaqdan, boğuq çıxsa da Ceyran onun hər kəlməsini ayrıca 
bir diqqətlə dinləyirdi: 
-Bəli, elə mən... Məhz mən, ağalar! Bəs hamımız söz-sözə gələndə deyirik ki, 
bu sünnü-şiə təəssübü bizim millətin, camaatın evini yıxır,işə gələndə qaçıb, 
daldaya dürtülürük?! Yox, belə olmayacaq! Ya gərək biz özümüz dediklərimizi 
əməlimizdə camaata göstərək, ya da ki, heç nə çıxmaz quru boş-boğazlıqdan. 
Qardaşlarım, mənə inanın. Bu dərd böyük dərddir ki,dili, qanı, rəngi, milləti, lap 
elə dini də, peyğəmbəri də bir olan, dədə-baba bir torpaqda nəşvü nüma tapan 
adamlar, ayrı-ayrı məzhəbə qulluq eləsin, nə var, nə var, Ərəbistanda iki qəbilə 
riyasət üstündə iki dəstə, iki fırqə olub bir-birini qırıblar... 
Ceyran sözlərin, bəzi kəlmələrin müstəqim mənalarını bilməsə də, cümlələrin, 
söhbətin ümumi məalını dərk edirdi. Bu ümumi vəziyyəti, özünün, Ağanın və 
gələcəkdə körpəsinin çəkəcəyi bəlaları, əziyyətləri anlasa da, Ağa danışanda ona 
haqq qazandırırdı. Bəli, kim isə bu kin-küdurəti ortadan götürməlidir. Kim isə 
birinci olmalıdır. Bu da ancaq Ağa kimi şaxəli palıd, hörmət-izzət sahibi adam, 
Hacı Seyid Əzim Şirvani ola bilərdi. Qəlbini şübhələr diddiyi məqamda, Ağanın bu 
möhkəm dəyanəti, qorxmazlığı ilə bir qədər fəxr də eləyirdi. Yanında isə 
qayınanası oturub ağlayırdı. O arvadı birinci dəfə ağlayan gördüyündən, bir az da 
köyrəldi, qayınanasına qoşuldu... Bıy, gözlərindən yaş axsa da, axı indi ağlayan nə 
o, nə də qayınanasıdı. Arvadın səsi həyətdən gəlir. 
-Ay bala, ay Cəfər, o uşağa nə gəlib elə cikkə çəkir?.. 
Ceyran otağa keçdi. Qayınanası da özünü yan otağa, körpənin səsinə onunla 
birlikdə yetirdi. 
Ceyran yer yığmağa hazırlaşırdı ki, Minasoltan içəri girdi. O gəlinin yatacağına 
fıkir verəsi deyildi. Onu həyalandırmaq, utandırmaq istəməzdi. Lakin birdən 
nəvəsinin, Ayişənin səsini eşitdi, uşaq ağlayırdı, Minasoltan bilirdi ki, uşaq 
ağlamaqdan çatlasa da, Ceyran qayınanasının yanında onun qanadından yapışıb 
ovundurmaz, süd verməzdi. Odur ki, nənə nəvəsinin səsinə tərəf döndü və 
heyrətindən donub qaldı. Ağa ilə Ceyranın yatacağının tən ortasında Ayişə üçün 
yer salınmışdı. Uşağın qundağı ərlə arvadın arasında idi... O əyilib uşağı qaldırdı, 
ovundurmaq üçün sinəsinə sıxdı: "Desinmi, deməsinmi? Ayıb 
  
__________________Milli Kitabxana_________________ 
312 
 
olmaz ki, olmasın gərək... Gəlin neyşə görəsən uşağı aralarına salıb? Yoxsa 
araları dəyib irağ-irağ?.. Nə üz verib?" Arvad bütün bunları düşünə-düşünə 
nəvəsini köksünə sıxıb, yırğalamağa və uşaq dili ilə dindirməyə, yalnız ana və 
nənələrə məxsus incə məzmunlu, uşağın gələcəyi ilə əlaqədar, ümid dolu mahnılar 
söyləməyə başladı: 
 
Qız qızıla dönübdü,  
Xəbəri yox oğlanların... 
 
Dili mahnı deyir, ürəyində isə öz-özü ilə danışırdı:  
Yox belə  olmaz arvad gərək əriynən yatsın, nəfəsi nəfəsinə dəysin, yoxsa 
soyuyarlar bir-birindən". O, cəld əyilib yorğan-döşəyi yığmağa başlayan Ceyrana 
baxa-baxa dilləndi: 
- Qızım, şəriətimiz buna yol vermir. Arvad gərək ərnən birgə yatsın. Ulular 
deyib ki, uşağın qundağını ki, ərnən arvad arasına saldın, cavan adamsız yuxunuz 
şirin olar, çöyrüküb elərsiz yuxuda, altınızda qalar, boğular, ölər... Göydə mələklər 
körpəyə qarğayarki, Allah, sən bu çağanı yer üzündən götür ki, (Ceyran "irağ-irağ" 
- deyə düşündü) bəlkəm istəkli ər-arvadın arasına girməsin, onları bir-birindən ayrı 
salmasın, nəfəs-nəfəsə yata bilsinlər. Arvad ərdən ayrı yatsa, ər ondan tez 
yadırğayar, qızım, gəlinin də ürəyi həmişə nisgilli qalar. 
Ceyran qayınanasına diqqətlə qulaq verirdisə də, həyasından qızarmış üzünü 
qaldırıb, arvadın mehriban (vallah doğru deyirəm), hələ də gənc simasına baxa 
bilmirdi. Ürəyində düşünürdü: 
"Nə rəhmətlik qayınanam var? Bizi Ağaynan həmişə xoşbəxt, mehriban 
görmək istəyir. Ara vuran, gəlini gözüm çıxdıya salan, hər ayıbın oğul yanında üzə 
vuran arvad deyil. Amma yazıq arvad nə bilsin ki, mən axır tufandan qorxmuram, 
qorxuram ki, Aşa adı qoyulmağına görə gəlib oğurlallar, balama sədəmə 
toxundurallar..." 
Birdən hənirti eşidildi. Gəlin qayınana hər ikisinin gözləri yarıaçıq pərdə 
dalından həyətə zilləndi. Həyətə bir dəstə kişi girdi. Onlardan ikisini Ceyran dərhal 
tanıdı. Biri Xəlfə Cin Cavad, digəri Şirin idi. Onlar Ağanın qoltuğuna girmiş halda 
həyətə daxil olurdular. Minasoltan Ayişəni gəlinin qolları arasına tutuzdurub 
yaşmaqlandı, özünü həyətə atdı. Ceyran uşağı yarı yığılmış yatağın üstünə qoydu; 
cəld kəlağayısını alnından aşağı çəkdi, yaşmağını burnunun üstünə, yuxarı qaldırdı 
və artırmaya tərəf irəlilədi. 
Minasoltan oğlunu darvazanın qabağında qarşıladı. Ortayaşlı dul qadınlara 
məxsus bir müstəqilliklə Abdulladan soruşdu: 
  
__________________Milli Kitabxana_________________ 
313 
 
-Ağaya nə gəlib, Şirin? 
Cavad Seyyidi otağa aparırkən, Hüseyn zümzümə ilə darvazadan ayrıldı, onu 
Baqqalbazarda "qarına-fətir" işlədiyi dükəndə ağası gözləyirdi. Abdulla isə anaya 
deyirdi: 
-Elə, canında bir elə şey yoxdu, Minasoltan, sən narahat olma, eşitmiş olarsan, 
qulağın xeyir xəbər eşitsin, bu gün axı qaçaq Cəbi oğlunu(o yanındakı Cavaddan 
irağ olsun deyə asılanın adını çəkmədi) boğazdan asdılar. Ağa da ordaydı, baxıb 
birtəhər olub... - Şirin, Ağanın Şirini, şirindil Abdullası elə həyəcanlanmışdı ki, "ş" 
səsi olmayan sözlər işlətdiyinin fərqinə varmır, necə gəldi danışırdı. 
Ana anladı, indi şairi heç tək qoymaq olmazdı. Bir neçə gün əvvəl-ki inciklik 
bir anda qərib duman kimi əriyib yox oldu, yerində təkcə ana məhəbbəti, ana 
yanğısı qaldı: 
-Keçin, keçin içəri, bala, Şirin, sən də keç, indicə çay qoyacam.Abdulla da 
ananı başa düşdü, bu gün Ağa tək qalmasa məsləhətdir. 
O içəri keçənlərə işarə ilə səsini alçaldıb dedi: 
-Xəlfə Cin Cavad içəridədi, yanındadı, Minasoltan! Sən dənin yerin de, mən 
tayları ulağa yükləyim, dəyirmana gedirəm. Bu gün dəyirman suvaqdı, nəbat da 
bizim məhlənindi. 
Minasoltan minnətdarlıqla çuvalların yerini Abdullaya nişan verib, kürəni 
qızartdı və çaydanı onun üstünə qoydu, oğlu ilə Cavad üçün çay dəstgahı 
hazırlamağa başladı. O işini görə-görə təkbir də deyirdi. Gün axşam olmuşdu. 
Kəblə Mürvətin əzan səsi, zəminxara bu gün daha da kədərli səslənir, ananın 
ürəyini qəm və xof doldururdu. O işini qurtarıb cəld xudavəndi-aləmə ibadət 
etməyə tələsirdi, dua eləməyə tələsirdi ki, ilticası bu aydın, fıruzəyi səmaları ötüb 
göyün yeddinci qatına hamıdan tez çatsın. O böyük, gözə görünməz xudavəndi-
aləm bədbəxt Cəbi oğlunun ruhunu dərgahından qaytarmasın, günahları varsa 
bağışlasın, balalarına, gözüyaşlı anasına, külfətinə rəhm eləsin; Minasoltanın öz 
bircə balasını da ütülərdən', yerin-göyün bəlalarından, nakəs şerrindən, divan-dərə 
sualından, namərd böhtanından, hər növ afətlərdən hifz eləsin... Arvad kürəni 
daldaya çəkib, çayın qaynamağına göz olmağı Ceyrana tapşırdı, sidq ürəklə 
dəstəmaz alıb, tələsə-tələsə otağa keçdi, canamazını açdı: 
-La ilahə illəllah... 
O gün axşam əzanından xeyli keçənəcən Cavad öz dostundan ayrılmadı. 
Otaqdan onun lətifələri aramsız eşidilirdi... 
 Afət, qorxu, ictimai bəla 
  
__________________Milli Kitabxana_________________ 
314 
 
Səhər şair çox üzgün olsa da şagirdlərin gözünü yolda qoymadı, məktəbə gəldi, 
dərsini belə başladı: - Övladlarım, bu gün sizə insan üçün vacib olan bir şeydən 
danışacağam. Hətta bu gecə həmin məzmunda bir təmsil də yazmışam sizdən ötəri. 
Söhbətimin axırında dəftərinizə üzünü köçürərsiniz və gələn dərsimiz üçün 
əzbərlərsiniz. Övladlarım, bir-birinizlə dost olun, səmimi rəftar eləyin, arxa olun, 
yaxşı yoldaşdan da yaxşı şeylər öyrənərsiz, fars şairlərindən Sədi rəhmətüllah yaxşı 
yoldaşın insana təsiri haqda bir hekayət nəql eləyir. Deyir ki, bir gün xəzanda bir 
quru yarpağa irast oldum, götürüb iylədim, gördüm gül ətri verir. Soruşdum: "Belə 
ki, gül ətrin var, yarpaq, məgər əslin güldür?" Dedi: "Yox, əslim gül deyil, amma 
bir müddət onunla birgə, yanaşı yaşamışam". İndi, övladlarım, əgər tək bir 
novbahar vaxtında yaxşı yoldaş, quru xəzələ gül ətri veribsə, yaxşı dost, yaxşı da 
arxa olar, həm ondan gözəl-gözəl xislətlər öyrənərsən, həm də dar gündə qahmar 
çıxar sənə. Balalarım, babalar deyib ki, "güc birlikdədi" yəni necə birlikdə? Qoca 
ərənlər belə nəql edirlər ki, bir gün bir kişi ölüm karvanının yaxınlaşdığını hiss 
eləyib, oğlanlarını yanına çağırır və soruşur: "Balalarım, güc nədədi?" Biri deyir: 
atda, biri deyir dəvədə, biri deyir şirdə-pələngdə... Ata deyir: "Xeyr, elə deyil, güc 
insandadı. Daha doğrusu insanın birliyindədir. İndi gedin hərəniz iki çubuğ kəsin, 
gətirin bağdan". Oğlanlar atalarının arzusunu yerinə yetirirlər. Hərə əlində iki nar 
çubuğu icəri girir. Ata deyir: "Hərə öz çubuğunun birini sındırsın". Oğlanlar belə 
də eləyirlər. Bundan sonra ata onların əlindəki o biri çubuqları alıb bir yerə dəstə 
bağlayır və deyir: "Hə, indi bunu sındırın görüm". Heç birisinin təkbətəklikdə 
çubuqlara gücü çatmır. Ata deyir: "Bax, gördünüzmü, tək-tək çubuğu sındırmaq 
asandı, amma onları bir yerdə olanda sındırmaq çətin və bəlkə də qeyri-
mümkündür". Odur ki, mən o dünyaya köçəndən sonra cəhd eləyin ki, həmişə bir 
olasız, bir olsaz heç bir düşmən sizə bata bilməz". O kişi haqlıydı, balalarım, indi 
siz də gördünüz dünən Cəbi oğlu Cavadı boğazından asdılar. Hamı da bilir ki, 
bitəqsir, bigünah olub. Cavad kimi igid təklənib, amma ondan hayıf alan bəy isə öz 
qohum-əqrəbası, dost-aşnası ilə, xüsusən ki, zəmanənin sözü ötənləri ilə əlbir, 
sözbir olub. Odu ki, haqq olub divan olmayan bir zəmanədə tələf oldu, getdi. 
Düşmən qabağına meydana çıxanda da gərək tək olmayasan. Elə Koroğlu da yaxşı 
deyib: 
 
Əsrəyib çıxan meşədən  
Aslan da yalqız olmasın. 
  
__________________Milli Kitabxana_________________ 
315 
 
Bir işə iqdam eləyəndə təkkəvü tənha etməyin. Elinizin-gününüzün mənafeyini 
gözləyin. O zaman Füzuli rəhmətüllah demişkən düşmən qəvi, tale zobun olsa da, 
heç nədən qorxmaya bilərsiz. Neyçün ki, birlikdədir insanın gücü... İndi mənə 
qulaq verin, yazdığım təmsili sizə oxuyum, aram-aram, siz də bayazınıza yazın. 
O dəftərini açdı: 
- Balalarım, - dedi, - indi qulaq verin, mən burada əvvəlimci kəlmələrimdə 
Cəfərə, yəni övladlarım olan sizlərə müraciət eləmişəm. Bir neçə nəsihət sizə 
nəzmən eləyirəm ki, indi söznən dedim. Qulaq verin, ondan sonra da Aslan və iki 
öküzün hekayətini nəzmən oxuyacam: 
 
Cəfər, ey nuri-dideyi-Seyyid.  
Qonçeyi-növrəsideyi - Seyid!  
İttifaq eylə dust ilə hər an,  
İttifaq ilə əmr olur asan.  
Dəhrdə etmə iftiraqə həvəs,  
İttifaq ilə kəslər olmuş kəs. 
 
Vardır, ey baği-ömrümün şəcəri,  
İttifaq etməyin gözəl səməri.  
İttifaq eyləyəndə beş barmaq,  
Xeyli asandı bir şeyi tutmaq.  
Yoxdur, ey sərvərim, tək əldə səda,  
İttifaq ilədir süruri səfa... 
 
Uşaqlar nəfəslərini gizləyib qulaq asır, arabir müəllim nəzmi oxumağı kəsir, 
çətin sözləri başa salır, onları aydınlaşdırır, şagirdlər bu sözləri izahatla birlikdə 
dəftərlərinə yazdıqları müddətdə dayanıb gözləyir və sonra yenidən şeri-mənzum 
nəsihətini oxumaqda davam edirdi: 
 
ASLAN VƏ İKİ ÖKÜZ 
Bir cəragah içində iki öküz,  
Otlayırlardı şad, gecə-gündüz,  
Nagah onlara bir qəvi aslan  
Eylədi həmlə... 
 
Müəllimin səsi şerin ahəngi ilə gah qalxır, gah da alçalır, bu səs gah mehriban, 
nəvazişli, gah da qəvi və dəhşətli olurdu. Uşaqlar müəllimin təsvir etdiyi 
çəmənliyi, burada otlayan öküzləri, hücum edən 
  
__________________Milli Kitabxana_________________ 
316 
 
aslanı gözləri önündə görür, böyümüş gözlərini müəllimin ağzına dikib, 
döyünən ürəkləri ilə onu dinləyirdilər; müəllim isə getdikcə artan bir coşqunluqla 
oxumasında davam edirdi: 
 
...Görüb aslan ki, yox işində zəfər  
Oldu rubəh misah hiylətkər... ... 
O qədər vəsf edib özün satdı,  
Axır ol binəvanı aldatdı.  
Onları bir-birindən etdi cüda,  
Oldu aslana müddəa peyda.  
Onların parə qıldı əzasın.  
Ey gözüm nuri, anla mənasın!  
Əgər olsaydı ittifaqləri,  
Gavlar görməz idi bu xətəri.  
Xalı rus əhli olsa, xah firəng,  
Vətən əhlilə olgilən yekrəng!  
İttihad eylə, ittifaq eylə  
Üzüvü hər məkanda ağ eylə!.. 
 
 Sinif otağının qapısı irəliki gün kimi birdən açıldı, şairin ürəyi qopdu,görəsən 
yenə nə xəbərdi. Gələn Şirin Abdulla idi, o əlindəki bağlını Ağaya uzatdı: 
- Bağışla, Ağa, özün demisən dərsdən ayırmayım səni, amma bilirəm ki, 
Bəkidən kağız gözləyirdin... Poşxananın qabağından keçəndə, girdim soruşdum. 
Bunu Ağa Salman poşçu verib: dedi: "Ağaya çatacaq". 
Şair Abdulladan bağlamanı alıb cəld açdı, bu "Əkinçi" qəzetinin bir nüsxəsi idi, 
açdı, içərisində Həsən bəy Zərdabiyə göndərdiyi nəzmin dərc olunduğunu görəndə, 
fərəhindən ürəyi köks qəfəsinə sığmadı: "Oxuyacaqlar, mən də bu sısqa məktəbdən 
əlavə xalqıma başqa xeyir verə biləcəm, şerimi oxuyanlar ayılacaq, hərə bir parça 
kömək eləyəcək maarifın təşəkkülünə... Qoy indi cənab ruhanilər nə qədər çığırır 
çığırsın... Maarifın adamların qəlbinə yol tapacağı gün yavuqdu, ağalar..." 
Dərsin şirin yerində qapı açıldı. Müəllim sözü və xəyallarının kəsilməsindən 
narazı bir sima ilə üzünü qapıya tərəf çevirdi. İçəriyə rəsmi uniformalı bir şəxs 
daxil oldu. Dalınca xəz-əzəmi geymiş Mahmud ağa və dilmanc Ağası bəy 
gəlirdilər. Seyid Əzim maraq dolu gözlərilə qonaqları seyr edərək yerindən qalxdı. 
Qalın dodaqlarındakı narın təbəs- 
  
__________________Milli Kitabxana_________________ 
317 
 
Sümlə ona doğru addımlayan qonağı tanımırdı. Yoğun, yumru bir kişi idi, 
furajkasını sol əlində tutmuşdu. Bədəni kimi yumru başı boyunsuz-zadsız, birbaşa 
çiyinlərinin ortasından dikəlmişdi. Gicgahlarında sarı tüklər görünən bu başın 
ortası daz və çəhrayı rəngə çalırdı. Gözləri də dəyirmi idi. Sarı-boz kirpiklərinin 
arasından iki damcı mavi su kimi parlaq bəbəklər müəllimi nəzərdən keçirirdi. 
Dodaqları da ətli və yuvarlaq idi. Şairə uzatdığı əli də koppuş, yupyumru idi. Bütün 
vücudu b neçə dəyirmi, yuvarlaq cisimlərdən qurulmuş kimi görünürdü. Şair, ö, 
məzəli ifadəsi ilə qəlbində Mahmud ağaya müraciət etdi: "Bu yumru kişini hardan 
tapmısan, aadə?" Mahmud ağa da şairin xəyalında uğunarca təbəssümü ilə güldü; 
adəti bir tərzdə sağ əlinin baş barmaqları ilə fındıqça çaldı və dedi: "Mö-lüm nə 
düz dedin? Əhməd ağanın orvahına and olsun ki, düz tapmısan, ya cədda!.." 
Dilmanc ədəb gözləyərək arxada gəlirdi. Qonaq içəri girən kimi şagirdlər dik 
ayağa qalxıb durmuş və eləcə də quruyub qalmışdılar. Qonaq əvvəlcə müəllimə əl 
verdi. Şair yumru əlin yumşaq təmasını hiss edincə, qarşısındakının mehriban insan 
ola biləcəyini düşündü. Həm də qonaq, uşaqlara tərəf çevrilib, elə nəvazişkar bir 
sima ilə gülümsündü və salamlaşdı ki, şair qeyri-ixtiyari qəlbində çoxdan kök 
salmış bir fıkri yenidən xəyalına gətirdi: "Təbəssüm yaxşı insanın birimci şəha-
dətnaməsidir". Qonaq əvvəlcə ona, sonra da sinifə rus dilində salam söylədi. 
Şagirdlər bir ağızdan cavab verdilər: 
-Zdraste... 
-Əyləşin! - uşaqlar sakitcə oturdular. 
Müəllimin gizli işarəsilə növbətçi şagird yerindən sıçrayıb çıxdı; az keçməmiş 
Şirinin köməyilə otağa daha üç kətil gətirdi. Qonaqlar əyləşdi. Ədəb gözləyib, 
Mahmud ağanı qabaqlamaq istəməyən dilmanc Ağası bəy, yenə də aralıda, 
naməlum şəxsin arxasında əyləşmiş və qonağı müəllimə tanıtmağı Mahmud ağanın 
ixtiyarına buraxmışdı. Mahmud ağa özünəmoxsus bir həssaslıqla bunu anladı və ev 
sahibi vəzifəsini ifa edərək (qonaq onlara düşmüşdü) sözə başladı: 
-Cənab müəllim, (uşaqların və qonağın yanında o, dostuna başqa cür müraciət 
edə, adəti üzrə "ya cədda" deyə bilməzdi) qonağımız Qafqaz müsəlman 
məktəblərinin popeçitelidir. Tiflisdən buyurub gəlib. 
  
__________________Milli Kitabxana_________________ 
318 
 
Dövlət hesabında olan məktəbləri ziyarət eləyir. Hər bir kəm-kəsirini sorusub 
öyrənmək, gözü ilə görmək niyyətindədir ki, ianə verən cənabların yığıncağında 
hər bir məktəb və dərsxananın nəyə ehtiyacı olmağını cənab ağaların nəzərinə 
çatdıra bilsin. 
Müəllim taledən hədiyyə almış kimi bəxtiyarlıqla gülümsədi: "Şü-kür sənə, 
Xudaya! Dünyada nə yaxşı insanlar var... Öz dərdi-azarı yoxmuş kimi ölkə-ölkə 
gəzir, xalqın balalarının qeydinə qalır... Inşallah maarif yüksələcək! Şəksiz..." 
O bir daha yerindən qalxıb mülayim təbəssümlə popeçitelə təşəkkürünü 
bildirdi. Əlini sıxdı və dedi: 
-Gözəl məqsəd, ali əməldir... Şükür Xudanın kərəminə. Allah popeçitel 
cənablarından razı olsun. 
Mahmud ağa və müəllim danışdıqca popeçitelin arxa tərəfındə oturmuş Ağası 
bəy, təqdimat və cavabı ahəstə və aram səslə qonağın qulağına tərəf pıçıltı ilə 
tərcümə edirdi. Mahmud ağa isə sözünə davamla deyirdi: 
-Cənab İvanov bir neçə gün şəhərimizdə qonaq qalacaq. Rus, erməni, rus-tatar 
uşqolalarını gəzəcək, hal-əhvalatımızla tanış olacaqdır. 
Müəllim yenə qəlbində dostuna öcəşdi: "Hə, görürəm, deməli çömçə tutan bizə 
sarı olub. Əvvəlcən bizim uşqola gətiribsiz". Hündürdən isə dedi: 
Cənab İvanov xoş gəlib, səfa gətirib. Qədəm əziz eləyib... Səfəri ot olsun.  
-Cavanlığında ursiyətin məşhur müəllimlərindən olub. İndi daha müəllimlik 
eləmir. Məktəb-uşqol işlərinə hamiliklə məşğuldur. Şairin gözlərində minbir cin 
oynadı, qaynar baxışları ilə qonağın mehriban simasını süzdü; özünü saxlaya 
bilmədi, dostuna sataşdı: 
-Maşallah, namxuda, indi də, göz dəyməsin, elə qoca deyil... 
Mahmud ağa gülümsədi... Ağası bəy "Maşalla-namxudanı" necə tərcümə 
edəcəyini bilmədən duruxdu. Sonra "göz dəyməsini" də ötürmək istədi. Mahmud 
ağa imkan vermədi: 
-Cənab Ağası bəy, bütün... bütün tərcümə, rica edirəm. 
Ev sahibləri arasında baş verən kiçik mübahisəni anlamayan İvanov, maraqla 
hər üçünü nəzərdən keçirib, tərcüməni gözləyirdi. 
-Nə oldu ki? 
Ağası bəy, Mahmud ağanın köməyilə sözləri hərfən tərcümə etdikdə İvanov 
gülümsədi: 
  
__________________Milli Kitabxana_________________ 
319 
 
-Ooo... Komplement... 
Müəllim az-çox danışıq kəlmələrini bilirdi, amma bu "komplement" sözünü 
başa düşmədi. Sualedici nəzərlərlə Ağası bəyə baxdı: 
-Komplement nədi, Ağası bəy? 
-Tərif... təərüf kimi bir şey... 
Bütün yaşlı adamlar kimi İvanovun da özünə cavan deyilməsindən xoşu 
gəlmişdi. Eyni zamanda, hələ Tiflisdə ikən Zaxarovdan, dünəndən bəri isə 
Mahmud ağadan dönə-dönə tərifini eşitdiyi bu nurani müəllimi çox bəyənmişdi. 
Alnından elə bir ağıl, gözlərindən elə bir zəka yağırdı ki, İvanov öz təzə tanışına 
məfrun olmuşdu. Kəm-kəsiri öyrənmək məsələsini sonraya qoyub, ilk tanışlıqdakı 
bu zarafatı davam etdirmək istədi: 
-Yaxşı, ay tərifli müəllim, sən necə rus-tatar məktəbi uçitelisən ki, rus dilini 
bilmirsən? Yoxsa mollasan? 
Ağası bəy sözləri tərcümə etməzdən əvvəl Seyyid cümlənin mənasını dərhal 
anlamışdı. Tərcüməçiyə sözünü tamamlamaq imkam vermədən dilləndi. Qonağın 
inciyə biləcəyini nəzərə almadı, qəlbi ona deyirdi ki, uzun illərin müəllimi və 
maarif hamisi olan bu mehriban adam, onu düz başa düşər. Dedi: 
-Yaxşı, bəs cənabınız necə müsəlman uşqolu popeçitelidir ki,müsəlmanca 
bilmir? 
Cənab İvanov, müəllimin sözlərini eşidincə uğundu, elə güldü ki, qovuq yumru 
qapaqlar içərisində bəbəkləri tamamilə gözdən itdi. Sinif isə həyəcan içində sükuta 
dalıb oturmuşdu. Birdən İvanov "Namusum haqqı düz deyirsən, cənab müəllim", - 
deyə-deyə əlini cibinə salıb, kağızdan da ağ, nişastalı dəsmalını çıxartdı. 
Gözlərinin yaşını sildi. Sonra da səliqə ilə büküb cibinə qoydu. Yumru əllərindəki 
topurçaq barmaqlarından gözlənməyən cəldliklə kitelinin parlaq qızılı düymələrinə 
keçirilmiş zənciri açdı. Cibinin qapağını qaldırdı. Zəncirin ucuna bənd edilmiş iri 
gümüş cib saatını çıxartdı, ərkyana müəllimə uzatdı: 
-Cənab müəllim, sizin tizfəhmliyinizə, şöhrətini eşitdiyim müəllimliyinizə 
dəyərli hədiyyə olmasa da, görüşümüzdən kiçik bir xatirə kimi, bu saatı məndən 
yadigar qəbul etməyinizi rica edirəm. 
Ağası bəy sözləri biməfəsə tərcümə etdi. Şair onsuz da qonağın hərəkətindən və 
bəzi tanış kəlmələrin köməyilə İvanovun nə demək istədiyini başa düşmüşdü. 
Qısıldı, utandı. Oğrun baxışlarla sinifı gözdən keçirtdi. Tərəddüd içində duruxub 
durdu. Alsınmı? Ayıb deyil ki? 
  
__________________Milli Kitabxana_________________ 
320 
 
Necə eləsin? Sonra da uzun düşüncənin pis təsir bağışlayacağını fikirləşib 
dilləndi: 
-Təşəkkür edirəm, cənab popeçitel! Zəhmət çəkməyin. Yol üstündə saatsız 
qalmağınızı rəva görmürəm... 
-Yox, yox. İnciyərəm yoxsa. Siz qafqazlıların xasiyyətinə mən də bələdəm. 
Verdiyiniz hədiyyəni almayanda, özünüz elə inciyirsiniz ki, az qala düşmənə 
çevrilirsiniz. Mən də sizin kimi. Götürün! Mən Bakıdan yenisini alaram. Maliyyəti 
nədir ki? Bir beş manat. Hayıf ki, yanımda bundan dəyərli bir şey yoxdur. 
0 təəssüflə başını yellədi: Şair qonağın ona uzanan əlini havada qoya bilmədi. 
Həm də İvanovun sözlərində, təəssüfündə elə dərin bir səmimiyyət duyulurdu ki... 
O saatı aldı, baxdı. Sonra qulağına apardı. Gülümsəyərək dinlədi və zəncirini 
geyməsinin düymələrinə bəndələyib cibinə qoydu, dedi: 
-Mənim yanımda milyona dəyər. 
...Qonaqlar gedəndən sonra şagirdlərdən ən balacası və ən cürətlisi olan Ağalar, 
maraqla müəllimin üzünə baxıb soruşdu: 
-Ağa, neyşə bəs əvvəl verəndə saatı almadız? 
Seyid Əzim fıkirli-fıkirli dilləndi: 
-Hədiyyəni dərhal, verilən kimi almaq düz deyil, övladım. Yoxsa adam 
görməmiş, hər şeyə həris kimi, nəzərlərdə mənfi qiymət alar. 
Ağalar bir də soruşdu: 
-Bəs sonra neyşə aldız? 
Şair gülümsədi: "Hə, bala, döşə gəlsin suallarını. Yağdır, yağdır bildikcə. Sənin 
elə sual verən vaxtındı, dəmindir".Ucadan isə dedi: 
-Yadigar verilən şeyi qaytarmazlar. Bu adamı dəruni-qəlbdən rəncidə-xatir elər. 
Axı yadigarla insan birini yada salmalı, yadda saxlamalıdır. Sən isə veriləni 
almayıb, geri qaytaranda, demək istəyirsən ki, mən səni unudacam, yada 
salmayacam. Başa düşdün, Ağalar, bala? 
Dərs davam edir, uşaqlar arabir müəllimin geyməsinin döşündə parlayan saatın 
zəncirinə baxıb, yeni zamanın dəqiqələrini ölçən müəllimi diqqətlə dinləyirdilər.  
 
... Baharın ən gözəl çağı idi. Onlar şəhərdən xeyli aralanmışdılar. Atların yüyənini 
yəhərin qaşına keçirmiş, aram-aram gedir və yəhərin üstündə yanpörtü oturub 
söhbətləşirdilər. Seyr üçün zəruri şeyləri nökərlər dünən axşamdan aparmışdı. 
Mahmud ağa ilə Seyid Əzimin söhbətinin çox uzandığını və atlarının başını qəsdən 
çəkib aram getdiklərini 
  
__________________Milli Kitabxana_________________ 
321 
 
görən curlar, öz atlarını dəhmərləyib uzaqlaşmış, səhər günəşinin uzaqlara 
qovmağa başladığı, mavimtraq dumana qarışıb gözdən itmişdilər. Şair bu seyrə 
dəvəti bir neçə gün əvvəlki hadisələrlə əlaqədar kəsalətini dağıtmaq üçün qəbul 
etmişdi. Yol ilə üç-dörd cavan iri bir ağ qoç aparırdı, qoçun təpəsi və tükləri bir 
neçə yerdən həna ilə qızardılmışdı. Boynuna bağlanan qumrovun üstündən kiçik al 
Basqal kəlağayısı bağlanmışdı. Qoç o qədər təmiz, təhtovlu idi ki, elə bil indicə 
yuyundurub daramışdılar, tüklərindən yağ damırdı. 
-Allah mübarək eləsin, üzə çıxanlardan olsun. 
-Allah qəbul eləsin... 
-Siz görəsüz subaylardan... 
-Kimindi qurban, oğul? 
-Hacı Veyis göndərir, oğlunundu, təzə qudalara... 
-Bay, gözü dolusu görsün... Bildim, bildim, Səfərovlarnan qohum olur... 
Müsahibə Mahmud ağa ilə qoyunu aparan gözəşirin cavanlardan birinin 
arasında gedirdi. Şairin qəlbini isə qayğılar almışdı: "Bəli, Qurban bayramı 
yavuqlaşır... Məhəllə uşaqları hər gün öz qurbanlıq qoç və ya quzularını məhəlləyə 
çıxaracaq, xınalatdırıb bəzədəcək, boynuna qumrov asacaq, şəkər parçası, nobat 
parçası yedizdirəcək... Bəs mən uşaqların üzünə necə baxacam? Doğrudur, 
qurbanda bizim evdə ət-ət üstə çıxır, sağ olsun tanış-biliş, dost-aşna, qonum-
qonşu... Amma... uşaqlar, külfət öz qurbamnı istəyəcək... Eh, namərd dünya... gör-
götür dünyasısan... Mən ona necə başa salım ki, biz zəngliynən zəng döyə 
bilmərik... Nə isə... Keçən il bir xoruznan səni yola verdik, ay qurban lələ, görək bu 
dəfə üzümüzü neynən ağardacaqsan?" 
Onlar danışmadan irəliləyirdi. Bir qədər sonra söhbət şəhər əhvalatlarından 
düşdü. Müsahiblərin söhbəti Şamaxıda yetişən cavan şairlərə keçdi. Onların 
içərisində birisi Mahmud ağanı çox maraqlandırmışdı. ötən günlərin birində qonaq 
otağına gəlmiş möhtərəm müsafirlərdən biri həmin cavan şair haqqında öz 
gördüyünü danışmışdı. İndi Mahmud ağa söhbəti bu səmtə yönəltdi; Seyid Əzimə 
müraciətlə: 
-Ağa, - dedi, - eşitdim ki, şagirdlərinizdən biri sizə bədahətən çox məqbul bir 
nəzm söyləyib? 
Seyid Əzim üzü çıxan günəş kimi nurlandı, gözlərində həmincə günəşin inikası 
kimi iki kiçik ulduz parladı: 
-Bəli, - dedi, - düz deyiblər, Ələkbər mənim ən əqilli şagirdimdi. 
- Sonra öz-özünə zümzümə edirmiş kimi oxudu: 
  
__________________Milli Kitabxana_________________ 
322 
 
Xümsi-şərabı Seyyidə saqi verib dedi:  
Sabir fəqirdir, düşər ancaq zəkat ona.  
 
Mahmud ağa davam etdirdi:  
-Eşitmişəm:  
Seyyiddir ustad mənə nəzmü nəsrdə  
Möhtaci-istifadədir kainat ona.  
 
Doğrudan da, nə gözəl tuta bilib. Tacirbaşı deyirdi ki, on limu çıxartmışdım 
camədanımdan. On limunun ikisi xums, biri zəkatdır. 
Seyid Əzimin üzünə həzin bir duman çökdü, o acı-acı gülümsədi, bu təbəssüm 
Mahmud ağanın nəzərindən yayınmadı. Onun həssas ən "zəmin xara" sızıltısı 
keçdi. O öz böyük dostunun ən incə yerinə toxunmuşdu. Odur ki, dərhal Seyid 
Əzimin şeirlərindən mövqeyə münasib bir parçanı oxumağa başladı:  
 
İnciməyin, Seyyida, bilirəm ki:  
Seyyidəm, leyk nə ol seyyidi-sahib mənbər  
Ki, mənimçün edələr cəm təridü əfsal.  
Mir Kərim tək yox üzüm mən də çıxam bazarə  
Dəyənək əldə salam aləm ara qalü məqal.  
Bəs ki, şairlik ilə aləm ara məşhurəm...  
 
O oxuduqca şairin üzünə çökməyə başlayan duman azalır, dağılır, Fit dagına   
tərəf sürünən səhər dumanına qarışıb əriyir, qəlbinə sükunət gəlməyə başlayırdı. 
Ürəyini sıxan söhbəti dəyişmək məqsədilə şair, dostunun sözünü kəsdi: 
- Sabirin boyük gələcəyi var, Ağa, bizə nəsib olmayan, bəlkə ona qismət oldu. 
Mənə belə gəlir ki, biz yazmayanı o yazacaq, biz qadir olmayana o qadir olacaq. 
Mən buna iman gətirmişəm. Elə buna görə də israga  gün ona bir nəzm yazıb 
göndərmişəm:  
 
Ey məh, bilirəm, fitneyi-dövran olacaqsan,  
Ey qaşı hilalım, məhi-taban olacaqsan!  
 
-beytiynən başlayırdı. Cavabımı da dünən yollayıb. Oxumuşam, görmüşəm ki, 
elə səhv eləməmişəm! Bu qələmin sahibi doğrudan da məhi-taban" olacaq, aləmə 
işıq salacaqdır, inşallah, hələ bir baxın, görün nə yazıb? 
  
__________________Milli Kitabxana_________________ 
323 
 
Bu sözləri deyə-deyə şair yəhərin üstündə doğruldu, çuxasının sol cibindən qara 
meşin cildli, uzunsov bir bayaz çıxartdı, arasından iki nazik vərəq ayırdı və onu 
maraqla dinləyən müsahibinə oxumağa başladı: 
 
Sən piri-cahandidəsən, ey Seyyidi-sərkar,  
Məndən çək əlin, eyləgilən pir ilə rəftar!  
Olmaz sənə qismət dəxi bu dövləti-didar,  
Bundan sonra hicrimdə cigərqan olacaqsan. 
 
Sən bir təbdə rəvanlığa, məzmuna bax. Gör bir nə gözəl yazıb, elə bil lap ustad 
şair qələmindən çıxıb, nə bir vəzn qırıqlığı, nə iymalə...  
hələ qafıyələrə bax... 
Şair danışdıqca, həyəcanlanır, həyəcanlandıqca üzü daxili atəş-dənmi, ucalan 
sabah günəşindənmi nədənsə, getdikcə allaşırdı. Bu qoşğunluq şeir aşiqi, musiqi 
məftunu Mahmud ağaya da sirayət etmişdi. Onun da üzü gülürdü: 
-Bu Ələkbər kimlərdəndi? Seyid Əzimin üzü ciddiləşdi: 
-Necə məgər, tanımamısız? 
-Xeyr. 
-Hacı Tahirin nəvəsidi... 
-Necə Hacı Tahir? 
 
-Qəlyanbaşı ustası Hacı Tahir. Dədəsi Məşədi Zeynalabdin, cavanlığında sizin 
otağa gələrdi... Başı bundan sarı çox qəziyyələr çəkib... 
-Hə... yadıma düşdü, yadıma düşdü... O sünnü-şiə tufanı da... bəli... 
Zeynalabdinin deməli indi belə bir şair oğlu da var?.. 
-Hə, özü də necə də tizfəhm... 
-Bəs istəkli şagirdinizə silə nə göndərdiniz, Ağa? 
-Eh... Zəmanənin üzü qara olsun, ağa, dövlət qənidə, səxavət kəminə 
bəndənizdə. Nəyim var ki? Taxılım sizin anbarda, açarı nıtıq tuğçunun cibində. 
"Bərgisəbzist hədiyyəyi-dərviş..." öz aramızda, necə deyərlər "miyanikəlam" o 
tuğçu dələduzu anbardar qoymaqda yaxşı xeyri-əzim iş görmüsüz, külfəti ağırdı, 
bir də qonşu kəndlərin, qəsəbələrin qulağı tıntın dua səsindən rahat olar. Qaldı 
silə... Bircə Nizami "Xəmsə"sinə gümanım gəlirdi. Nökərçənizə verib göndərdim 
getdi. Ustad Nizamidən ayrıldım, amma hayıfsılanmıram, ümid-bəxş ellərə 
tapşırmışam. 
  
__________________Milli Kitabxana_________________ 
324 
 
Görürəm çox bəyənirsiz bu Sabir Ələkbəri... Görək ümidinizi loğruldacaqmı? - 
Doğruldacaq, mən görməsəm də, siz görərsiz, mənə də rəhmət Mahmud ağa şairin 
üzünü indi görürmüş kimi yandan ona diqqətlə Baxdı. Dən düşmüş xətti hələ qara 
olsa da, alnında, gözlərinin kənarlarında qırışlar çoxalmışdı. "O qocalır, heç yarım 
əsr də yaşamayıb... bu nə ömürdür ki... Əllicə yaşı yoxdu... amma az qala atam 
yerində görünür... üsrətli keçir böyük şairimizin günü... yazdığı hər misra ömrünün 
bir gününü sayır". Mahmud ağanın üzünə kəodər çökdüsə də, könlünü basmağa 
başlayan qəmi udmaq üçün sözü zarafata salmaq istədi: 
-Seyyida, ömürdən şikayətlənmə, niyə gərək sən görməyəsən,mən görəm... 
həmdillah məndən ki, qoca deyilsən... 
Şair müsahibinin könlündən keçənləri bilməsə də, onun ürəyindən keçən kədəri 
duydu. Lakin o da qarşıdakı şadlıq məclisinə qəmli getmək istəmədi, 
həmsöhbətinin zarafatına eyni şuxluqla cavab qaytardı: 
-Ağa, o ömrü, o günü ki, siz keçirirsiniz, göz dəyməsin, lap yüz,yüz əlli il də 
yaşamalısınız. Azına heç haqqınız yoxdu... 
-Neyşə ki? 
-Ağayi-mən, yatırsız musiqi ilə, oynayırsız musiqi təranələriylə... yeyib-içirsiz 
xanəndə-nəvazəndə məclisində... tərəb məclisində... həmsöhbətləriniz rindlər, 
üşşaq... Dayı siz də tulani ömür sürməyib kim 
Mahmud ağanın kefı duruldu, adəti üzrə şux bir qəhqəhə çəkib dedi: 
-Əhməd ağanın ərvahına and olsun ki, doğru buyurursunuz,Seyyida! 
 Seyid Əzim sözə davamla: 
-Seyrəngahmız da ki... bu can alan, ruha fərəh verən çöllər... çəmənlər... - dedi 
və təbiətin ecazkar guşələrindən biri olan Gülüstan səmtini göstərdi: 
 
-Bir baxın, bu aləmdi, aləm... Fərəhbəxş yerdi bura, Şamaxıdı, şairlər vətənidi... 
buranın torpağının hər zərrəsi bir misra şeirdir. Bir baxın bu möcüzə aləminə... 
Burda ən kiçik, gücsüz şair də bədahətən elə sözlər deyib ki, sanki bu ecazkar 
mənzərə özü ona şeir deməyi təlqin edib ilhamlandirıb. 
Gülüstan bir aləmdir ki: 
  
__________________Milli Kitabxana_________________ 
325 
 
Atəşin gülləri görsəydi əgər kim Musa  
Fərq qılmazdı Gülüstanı dəxi Sinadən. 
 
-Bunun özü də bədahətən deyildimi?  
Seyyid bir an duruxdu: 
-Elədir... 
-Təkrar edin, rica edirəm. 
 
- Atəşin gülləri görsəydi əgər kim Musa  
Fərq qılmazdı Gülüstanı dəxi Sinadən. 
 
Oxuduqca Mahmud ağa da adəti bir şəkildə başını yelləyir, sağ əli ilə fındıqça 
çalıb təkrar edirdi: 
 
Fərq qılmazdı Gülüstanı dəxi Sinadən. 
 
-Afərin, Əhməd ağanın ərvahına and olsun ki, doğru buyurursunuz. 
Seyyid beytin düzgün anlaşıldığından fərəhləndisə də tərifdən qısıldığını, 
utandığını büruzə verməmək üçün söhbəti dəyişdi: 
-Yola nərdivan qoyaq, ağa, meyliniz olsa, sizə bir bədahətən söylənən şerin 
tarixçəsini danışmaq istərdim. 
Daima Seyid Əzimin maraqlı söhbətlərinə mail olan Mahmud ağa cəld dilləndi: 
-Buyurun, buyurun... Elə əslində bu seyr-səyahətin məqsədi musiqi və əşar 
deyilmi? Necə deyərlər: səfər didari-yan görməyə bəhanədi. 
-Bəli, Mustafa xan mərhumun burov-burov zamanında, torpağı sanı yaşayasız, 
tez-tez əşar və musiqi məclisləri qurularmış, sizinki kimi sənət aşiqləri, üşşaq 
olmasa da kef, ləzzət üçün olsa da, hər halda yığılarmışlar. Onun sarayında bizim 
mərhum şair Kərbəlayı Arif Allahi də tez-tez şeir söylərmiş. 
Mahmud ağa nəyi isə xatırladı, gözlərini təpəsi işıqlanan Fit dağına zillədi, 
qeyri-ixtiyari dilləndi: 
 
Çəkdi nərradi-qəza qəleyi-Fit üstünə do,  
Mustafa məsnədinə qalib olubdu Madado! 
 
deyən Allahi? 
  
__________________Milli Kitabxana_________________ 
326 
 
- Bəli, özüdü, söz mövqeyinə çəkər, elə qəleyi-Fit də ki, gözümüzün qabağında 
nümayandı. Bir gün həmin məclisdə Noxuddu kəndindən gəlmə bir şair də iştirak 
edəcəkmiş. Xan mərhum Allahi ilə sözləşir, aşpaza tapşırıq verir, xörək ortaya 
gələndə məclisnişinlər hərə öz qabağındakı xonçanın üstündən sərpici götürür, 
görürlər ki, hamının qabağında büryan edilib qızardılmış kəklik, qırqovul; bu fağır 
Noxuddu şairinin qabağında qoyun şırdanı. Hamı sükut içində gözləyjr 
ki,görsünlər tərəkəmə balası işin içindən necə çıxacaq. Kərbəlayı Arif Allahi 
məclisə çökən sükutu pozur, dizləri üstünə qalxır, əli ilə Noxuddudan gələn şairə 
işarə edib deyir:  
 
Təbxi təbbaxi-qəza mətbəxdə mətbux eylədi,  
Qismət oldu ol zaman büryan mənə, şırdan sənə.  
 
Gözünə döndüyüm kətçi balası heç özünü itirib eləmir, xan və ərrəblərinə 
gülməyə, onu ələ salmağa macal vermir, bədahətən hiyə belə cavab qaytarır:  
 
Mən zümürrüd xislətəm, tülkü sifət Allahi sən,  
Xişim ilə baxsam əgər, gözdən dəyər nöqsan sənə. 
 
 Cavab elə gözlənilməz və sərrast olur ki, gülüşlər dodaqlarda, qəhqəhələr 
boğazlarda donub qalır. Xan naəlac "afərin" deyir. Qapıda əl-əl üstə duran 
xədəmələrə işarə eləyir, şırdan xonçasını qalib çıxmış şairin qabağından götürüb, 
əvəzinə kəbab edilmiş quş əti gətirirlər.  
Mahmud ağa qəhqəhə ilə güldü. O elə bərk qəhqəhə çəkmişdi ki, sahiblərinin 
altında diksinib irəli atıldı. Hər ikisi çoxdanın minicisi olmasaydı, mütləq yəhərdən 
yumbalanacaqdı. Bu vəziyyət nəşələrini daha da artırdı. Onlar yüyənin ucunu 
yəhərin qaşından çıxarıb dogruldular.  
Günəş isə artıq iki cida boyu qalxmış, Fit dağının üstən aşağı yamaclarını 
işıqlandırmış, dumanı qova-qova selinti kimi dərəyə tökmüşdü. İndi artıq uzaqdan 
onlara əl eləyən dostlar aydın görünürdü. Onların bəzisi papağını əsanın başına 
keçirmiş, yuxarı qaldırıb yelləyirdi. Dostlar məclisi, musiqi, şeir, nəğmə məclisi, 
tərəb, xərabat onlan gözləyirdi... Baxışdılar, gülümsədilər və sözləşmiş kimi ikisi 
də birdən ayaqqabılarının burnu ilə atlarını qıdıqladılar. Atlar sürəti artırdı... Şurun 
cuşə gələn xalları eşidilməyə başladı... 
  
__________________Milli Kitabxana_________________ 
327 
 
Onlar seyr üçün seçilmiş çəmənliyə çatanda artıq məclis arəstə idi. Duman 
təzəcə çəkilmişdi, yamyaşıl təzə otlar üstündə hər biri bir damla almaz kimi 
günəşdən bərq vuran şehlər, şəbnəmlər alışıb-yanır, istilənib buxara çevrilirdi. 
Nökərlər şehi çəkilməyə başlayan çəmənliyə xalı-gəbə, kilim-palaz sərmiş, 
nimdərlər atmış, mütəkkələr qoymuşdular. Aralıda manqallar közərir, altı aylıq 
qara toğluların əti uzun şişlərə çəkilirdi. 
Büllur kimi saf havada nökərlərin pıçıltısı uzaqdan belə aydın eşidilirdi: 
-Ayə, əti kəkrənin üstünə qoyma, acı olar, yoncaya tərəf elə. 
-Gözlə, kömür qoy közərsin... 
Cavanlardan ikisi irəli cumub Mahmud ağa və Seyid Əzimin atlarının 
yüyənlərini tutdu, üzəngini basdı və onların yerə enmələrinə yardım etdilər. Dostlar 
onları böyük şadlıqla qarşıladılar. 
Ağalar ayaqqabılarını çıxarıb xalıların üzərinə salınmış nimdərlərin üstündə 
oturdular. Məclisdə yuxarı-aşağı baş olmasa da Mahmud ağa, Seyid Əzim, 
İsgəndər bəy və başqaları ilə yanaşı qismən sinli bəylər, onlardan aşağı cavanlar və 
sazəndələr əyləşmişdi. Tarzən Sadıqcan tarı kökləyirdi. Xanəndə Hüsü nökərlərdən 
birinin manqal üstündə qızdırıb ona verdiyi dəfı əli ilə sürtür, oxumağa hazırlaşırdı. 
Hüsü, Sadıqcan kimi, sadə çuxa və boz köynək geymişdi, çuxasının ətəklərini 
öndən təkbəndinə sancıb dizi üstə oturmuşdu. Hər ikisinin başında qalmığı papaq 
var idi. Hüsü əlini dəfın dərisinə sürtüb onu qızışdırdıqca, gözaltı Hacı Seyid Əzim 
Şirvaniyə baxır və düşünürdü; bu gün o böyük, şöhrətli müasirinin təzə bir 
müxəmməsini oxuyacaq idi. Hələ dünən gecə Mahmud ağa müxəmməsi ona verib 
əzbərləməsini tapşırmış və hansı muğam üzrə oxuyacağı haqqında onunla 
məsləhətləşmişdi. Müxəmməsin məzmunu bugünkü məclisə uyğun, vəzni isə elə 
bil məhz rast muğamma həmahəng idi. "Görəsən Ağa bəyənəcəkmi? Qalanları 
demirəm, bircə şair özü, bir də bir Mahmud ağa bəyənsə bəsimdi". O, təzəcə 
məclisə çıxan genc xanəndə kimi həyəcan keçirirdi. Seyid Əzim kimi şairin 
qulluğunda, Mahmud ağa kimi musiqi-Şünasın qarşısında bugünkü məclis əsil bir 
imtahan idi. O bu gecə çox gec yatmışdı. Əvvəlcə Seyyidin müxəmməsini 
əzbərləmiş, sonra da tamam dəstgahın başqa hissələrində oxuya bilmək üçün 
Füzuli qəzəllərindən, gülüstan seyrəngahına müvafıq olan bir qəzəl də seçmişdi. 
Səhər sübh yuxudan oyanan kimi müxəmməsi yenidən təkrarlamışdı. 
  
__________________Milli Kitabxana_________________ 
328 
 
Bununla belə yenə də arxayın deyildi. Həyəcanını büruzə verməmək, 
barmaqlarındakı titrəyişi gizlətmək üçün durmadan sol əli ilə dizinə dayadığı dəfı 
sağ əli ilə sürtməkdə davam edirdi. Nəhayət, tar kökləndi, Mahmud ağanın xəfıf 
işarəsilə Sadıqcan rastı başladı. Muğamın mayesi eşidilincə Hüsü bütün varlığı ilə 
Sadığın mizrabından qopan fəryadlara daldı, hər şeyi, yığılan ağaları, ətrafda 
manqal başında əlləşən cavanları unutdu... Onun dodaqlarından, qəlbinin 
dərinliklərindən gələn bəm səslər qopub tökülməyə başladı:  
 
Guş qıl, ey ki, bilirsən özünü vaqifı-kar,  
Agəh ol, gör ki, nədir naleyi-ney, nəğmeyi-tar!  
Nədir ol xuşk olan çubda bu naleyi-zar  
Ki, sədasından onun qarət olur səbrü qərar?  
Açmasın pərdəni hər pərdədə var yüz əsrar...  
 
Seyid Əzim ilk kəlmələri eşidincə diksindi, gözucu yanında əyləşən Mahmud 
ağaya baxdı. Mahmud ağanın gözləri daxili bir fərəhdən gələn təbəssümlə 
qıyılmışdı. O məxmər mütəkkəyə dirsəklənib sözlərin, sehrli pərdələrin ahənginə 
uyğun başını yırğalayır, qəlbində sanki muğamın mayəsini xanəndənin ruhəngiz 
səsilə birlikdə təkrarlayır, oxuyur, zümzümə edirdi. Bu sözləri elə bil şair onun 
üçün yazmışdı, xanəndə do öz ecazkar səsilə təkcə onun üçün oxuyurdu. Bu şeirdə 
müraciət olunan, "vaqifı-kar" o özü idi. O bu muğamdakı "naleyi-ney", "nəğmeyi-
tar"a agah idi. Quru taxtadan çıxan, "naleyi-zar" onun səbrü-qərarını qarət edir, ona 
yüz əsrar açırdı. Bu nəğmələr sülləm-nərdivan olub onu ərş baminə - göylərə 
qaldırırdı. O da xanəndə ilə birlikdə "kəsb elə elmü ədəb feyzin əgər adəmsən, 
fəhm qıl gör ki, nədir musiqiyü musiqar" deyə təkrar edirdi... 
Şair gözlərini Sadıqcan və Hüsüyə çevirdi.Hər iki sənətkar Seyyidin dili ilə 
dinləyicilərə nəsihət verir, onları arif huşyar, sənət aləmini, musiqini dərk edən 
olmağa çağırır, biganələri könül aləmindən qovurdu. Sadıq elə bir aludəliklə çalırdı 
ki, Hüsünün nə zaman təsnifə, daha sonra "şikəsteyi-farsa" keçdiyindən onun bəri 
olmadı. "Şikəsteyi-fars" üçün Hüsü, Füzuli qəzəlini seçmişdi. Qəzəl bahar 
əyyamından, könül oxşayan güllərdən, çəmənlərdən, gülüstan kimi seyrəngahdan 
 
Eyş üçün bir türfə mənzildir bahar əyyamı bağ,  
Onda tutsun qonçəvəş hər kim ki, eyş istər, otaq. 
  
__________________Milli Kitabxana_________________ 
329 
 
 
Qönçələr açıldı, seyri-bağ edin, ey əhli-dil  
Kim, görüb güllər, könüllər açılan çağdır bu çağ. 
 
Əgər Seyyid müxəmməsi insanları musiqidən, arif məclisindən zövq almağa 
çağırırdısa, Füzuli qəzəli bu arifləri, əhli-dilləri təbiəti duymağa dəvət edirdi. "La 
şairə illa Füzuli" - deyə Seyid Əzim öz qədim məsəlini təkrarladı, əsərinin böyük 
ustadınınkı ilə yanaşı oxunmasından bir daha fərəhləndi. Hüsü isə Gülüstana 
həmahəng oxuyurdu: 
 
Səndən, ey bülbül, füzundur məndə möhnət fəsli-gül,  
Sənsənü min təzə gül, hala mənü min tazə dağ. 
 
Birdən-birə ətrafa dərin bir sükut çökmüşdü. Elə bil susmuş təbiət, zümrüd 
təpələr, göy çəmənlər, uzaqlarda-yaxınlarda tək bir xəyal kimi firuzəyi göylərə 
ucalmış ağaclar nəfəsini gizləyib onun təranələrini dinləyirdi. Bu səslərdə, bu 
sehrəngiz zəngulələrdə dərin bir kədər, sirli, nakam bir məhəbbət, kainatın özü 
qədər qoca və cavan bir məhəbbət inləyirdi. Muğam gah pərdə-pərdə zilə ucalır, 
gah da dalğa-dalğa bəmə enir, ümman kimi ləpələnir, ləpələr kimi gah sahili yala-
yır, galı ənginliklərə çəkilir, Füzulinin, Seyyidin ölməz əsərlərinin sözləri bu 
səslərdə kəpənək kimi qanad çalır, pərvanə kimi özünü şəmin alovlarına çırpır, 
qanadları qarsalanır, yanırdı... Əbədi, əzəli məhəbbət özünün bütün ehtirasları, 
sonsuz qəmi, kədəri ilə, naümid və nakamlığı ilə dillənir, sızlayırdı. Muğamın 
sonuna doğru Hüsü, qəzəlin möhrə bəndini oxuduqda: 
 
Məhrəm olmaz rindlər bəzminə mey nuş etməyən,  
Ey Füzuli, çək ayaq ol bəzmdən, ya çək oyağ. 
 
Mahmud ağa və məclisdəkilərdən bir çoxu son beyti təkrarladı və əllərini 
süfrələr üzərindəki piyalələrə uzatdılar. 
Seyid Əzim şərbət piyaləsini yerə qoydu; qəlbi nə isə pıçıldayır, deyəsən yeni 
bir qəzəl düzürdü. O əlini cibinə atıb qələm və kağız çıxartdı, elə süfrənin 
qırağındaca yazmağa başladı. İndi o nə məclisdəki söhbəti, nə hay-küyü, heç nə 
eşitmirdi. Elə bil bir anlığa təbiət də susub böyük şairin qəlbindən qələmə, oradan 
da kağız üzərinə süzülən sözlərin yazılıb qurtarmasına, sonra da bu yeni incini 
dinləmək üçün gözləyirdi... Qəzəl bitdi, Seyyid qələmi cibinə qoyanda Mahmud 
ağa şuxluqla bayazı çəkib onun əlindən aldı: 
  
__________________Milli Kitabxana_________________ 
330 
 
- Özüm, özüm oxuyacağam, şair, sənin ilk oxucun özüm olacam. Bəri ver, ay 
uşaq, qulaq asın. - Bu çağırışa ehtiyac yox idi, hamı onsuz da sükut içində qəzəlin 
oxunmasını gözləyirdi. Mahmud ağa xüsusi bir bəlağətlə qəzəli oxudu və onun 
möhrə olan mətlə bəndini bir daha cadan təkrar etdi:  
 
Çağırın Qeys ilə Fərhadı yığılsın başıma,  
Seyyidəm, ərseyi-eşq içrə sipah istəyirəm.  
 
Məclisdən afərin səsi ucaldı, quşların səsinə qarışdı. Mahmud ağa zünü şairə 
tutub dedi: - Seyyida, cəddinin təsəddüqü olum, gözəl sərkərdəsən. Yaxşı da aləmə 
məşhur qoşunun var: Qeys, Fərhad... Yaxşı, bəs möhtərəm eşq sərkərdəsi, məni öz 
qoşununda kimə şəbahət edirsən? 
Seyid Əzim dostunun zarafatına eyni şuxluqla cavab verdi:  
- Sən elə Mahmud ağasan, bundan özgə şöhrət nəyinə gərəkdi?  
Mahmud ağa ucadan, ürəkdən bir qəhqəhə sovurdu:  
- Əhməd ağanın ərvahına and olsun ki, doğru deyirsən, əhsənullah...  
 
YENƏ DƏ SONA (davamı) 
 
 Qəziyyə çəkə bilənin, çəkənin dalınca gəzir... Sonadan xəbərim var! Çox il 
keçib, Sonam qocalıb deməyə dilim varmır... Zəmanə onun, pərilər  sultanının 
simasında elə izlər buraxıb ki!.. Amma genə də gözəl-şairin ilham pərisi... Tərlanın 
amanı-gümanı, əbədi evlənməyən, yalnız Sona deyib diyarbədiyar düşən 
Tərlanın...  
İsinin vəfatından heç bir il keçməmişdi ki, ovdan Əlyar bəyin cənani gətirdilər. 
Atının əlvan çulu üstdən qara "gəncə" saldılar. Ağı-ağı dedi, Şahbikə bəyimin 
dəfən-dəfən ürəyi keçdi... Arvad bu dərddən sağalmadı! Heç kişinin qırxı 
verilməmiş, partdamaya "düşdü" dedilər, əli ürəyində, dilində Əlyar-Əlyar harayı 
bu dünyaya göz yumdu. Bu qırx günün içində iri, dağ cəmdəyindən bir quru cənazə 
qaldı. "...Özünü istəklinə tez çatdırdın, Şahbikə bəyim!.. Nə vəfalı arvadsanmış, 
bəyim, nə vəfalı. Sən Əlyar bəyi necə də çox istəyirsənmiş, Şahbikə bəyim... necə 
də çox istəyirsənmiş!...Dağ ürəyin dərd-qəm görməmişdi, birinci dərdə dözmədi, 
partladı... Nə kövrəksənmiş, Şahbikə 
  
__________________Milli Kitabxana_________________ 
331 
 
Bəyim, heç kəs sənin o qat-qat ət basmış buxağına, topurca biləklərinə 
baxanda, o təpə kimi qalxmış köksünün altında belə incə, belə sevən, vəfalı bir 
qəlb olduğunu bilə bilməzdi. Səni mən də başqaları kimi, əhli-kef bilmişəm, səhv 
etmişəm, Şahbikə bəyim! Ağa demişkən: 
 
Qübari-məqdəmüvə dün ki, tutiya demişəm,  
Gözüm çıxaydı ki, səhv etmişəm, xəta demişəm.  
Mənim ki, könlümü qan eylədin vəfadəndir,  
Qələtdir ol ki, səni yari-bivəfa demişəm.  
Əsil aşiq sənsənmiş ki, canı canana tez yetirdin.  
Bivəfa olub bivəfa dünyadə qalmadın,  
Şahbikə bəyim! Mənim kimi... 
 
Canı cananına bəzl etməyən aşiq, məsələn,  
Bənzər ol zahidə kim, olmaya sahib-ixlas. 
 
Sona özü də duymadan iş gördükcə Ağanın qəzəllərini bircə-bircə zümzümə 
edir, elə bil ağı deyirdi. 
...Günlər... ağır, məzəsiz günlər bir-birini təqib etdikcə Sonanın vəziyyəti bu 
evde get-gedə çətinləşirdi. Əlyar bəyin varı-yoxu bircə oğlu var idi ki, onun da gah 
Rusiyada, gah Tiflisdə, gah hardasa Firəngistanda təhsildə olduğunu deyirdilər. 
Amma arabir Şahbikə bəyimin həsrətli ahlarından, bəzi nökər-nayıb arasındakı 
söz-sovdan, xüsusilə Bəybala bəyin həmyaşı, uşaqlıq oyun yoldaşı İsinin 
deməsindən Sona bilirdi ki, cavan bəy, Əlyar bəyin istədiyi kimi çıxmayıb. 
Hardasa Allah bilir on beş-iyirmi ildir ki, vaxt ötürür, pul sovurur, özü də 
deyirdilər ki, guya nə bilim "matışqa saxlayır", ya tatar qızı alıb, ya urus qızı, ya 
erməni qızı... heç kəs səhih bir söz bilmirdi. Sona burda olduğu illərdə Bəybala bəy 
cəmi ikicə dəfə doğma kəndlərinə gəlmişdi, bu da yaz macal yer-yurd göyərəndə 
olmuşdu. Bəyzadə kənddə cəmi ikicə-üçcə gün qalıb çıxıb getmişdi. Gələn-gedən 
əlindən o günlərdə nökər-qulluqçu əl-ayaqdan düşmüşdü. Şahbikə bəyimin gündə, 
saatbasaat qonşu və ya öz kəndlərinin gözəl qızlarından göz oğurladıb göstərmələri 
də kömək eləməmiş, Bəybala bəy çıxıb getmişdi. Şahbikə bəyimin cah-calallı toy 
arzusu ürəyində qalmış, kamı gözündə qanmışdı. Şahbikə bəyim el adəti gəlin 
gətirə, nəvə görə bilməmişdi. İndi atasının vəfatı münasibətilə telnən kəndə 
çağırtdırılan Bəybala bəy, kişinin ancaq yeddisi veriləndən sonra gəlib çıxmış, bir 
neçə gün sonra anasını da burada dəfh eləməli olmuşdu. Bəybala bəy bu gəlişində 
ilişib kənddə qalmışdı... 
  
__________________Milli Kitabxana_________________ 
332 
 
...Bəybala bəy nökər-qulluqçuya o qədər də məhəl qoyan, onları , sayan adam 
deyildi. İlk vaxtlarda bibisi Qiyaslı bəyin dul arvadı Mahcamal bəyim gəlib qardaşı 
oğlunun yanında qaldı və bir növ təsərrüfata rəhbərlik elədi. Lakin qardaşı və 
qardaşı arvadının ili veriləndən sonra öz evində ağalığa öyrənişmiş Mahcamal 
bəyim, Bəybala bəyin sözlərinə, nəsihət və məsləhətlərinə qulaq vermədiyini görüb 
çıxıb getmişdi. Mahcamal bəyim qardaşı oğlunu ya özünün, ya da o biri qar-
daşlarının qızlarından birinə evləndirmək istəyirdi. Bəybala bəy isə öz xaricdəki 
arvadını və ondan olan oğlunu buraya gətirtmək fikrində idi. Bibi qardaş oğlu 
sözləri çəp gəldi və Mahcamal bəyim küsüb getdi. 
Yalnız bundan sonra Bəybala bəy, göz açıb ətrafına nəzər salmağa başladı. Bir 
neçə dəfə Çəmənin ev-eşik yığdığını görüb "daha bu xarabada səndən başqa üzünə 
tüpürüləsi hec kim yoxdu?" deyib qovmuşdu. Çəmən göz yaşları içərisində 
mətbəxə gəlmiş və o gündən sonra bir daha ağalıq otağına, bəyliyə ayaq 
basmamışdı. 
...Bir neçə gün Sona heç fərqinə olmadı, o qədər iş-güc içində Qaratelin, bəy 
otağına xörək-çörək apardığını, təkcə ona bəy otağını təmizləmək tapşırıldığını bir 
neçə gündən sonra başa düşdü... Qara-tel!.. Bu adı ona Əlyar bəy vermişdi. 
Deyirdilər ki, (o günlərdə Sona zahılığdan təzə durduğundan bəyin gözünə 
görünmürdü, arada-bərədə çox dura bilmir, utanırdı) hə deyirdilər ki, nəvə həsrətli 
Şahbikə bəyim Çəməndən çağanı alıb içəri otağa aparmış, ərinə göstərib demişmiş: 
-Kişi, sən Allah bir bu çağaya bax... 
-Nəyinə baxım? 
-Yox ey, sən bir Allahm işinə bax! Dıtdağ, dırnaq boyda uşaqda telə bax, saç-
birçəyə bax... 
Heyrət və bu qəribəlikdən doğan bir fərəhlə arvadın üzü elə gülürdü ki... Əlyar 
bəy özünü saxlaya bilməyib baxmışdı: 
-Kimindi Şahbəyim? 
-Bıy, Sonanındı da... 0 şamaxılı qonağuvun göndərən kəniz,bizim Bəybalanın 
nökərcəsi İsiyə alduğ ha... onlarındı dayna... 
-Hə... 
Bu "hə"də bir aləm var idi... Vaxtilə Sonanın gəncliyini Mahmud ağa 
məclislərindən birindən xatırlayan Əlyar bəy, arvadına bir söz deməsə də, pərilər 
soltanının rəqs etdikcə ətrafinda ilan kimi qıvrılan saçbağılı hörüklərini 
xatırlamışdı... 
-Şahbikə, çağaya hələ ad qoymamısan? 
  
__________________Milli Kitabxana_________________ 
333 
 
-Yox... heç yadıma düşməyib... 
-Bəlkə özləri qoyub? 
-Bıy, ağızları nədi?! Mənə genəşməmiş? 
Əlyar bəy bir az əvvəlki hissin təsirilə çağaya bir də nəzər salıb demişdi: 
-Onda denən adını Qaratel çağırsınlar... 
-Bıy, ay öləsən, nə yaxşı ad tapdı ağan sənə! Ağ günlü olasan, at belində 
gedəsən səni... ay qız... nə qəşəng yaraşdırdı ağan sənə adını... – deyə çağanı 
qapıda gözləyən kənizi çağırmışdı: 
-Çəmən, ay Çəmən... 
-Bəli, nədi bəyim? 
-Gələ, al görüm, get dədəsinə-nənəsinə de ki, ağa adını Qaratel qoydu... 
Əlyar bəy cibindən bir beşlik çıxarıb Şahbikə bəyimə vermiş, o da pulu 
körpənin bələyinə sancıb demişdi: 
-Bu da cehizi... 
Hə... indi həmin Qaratel qız, on üç-on dörd yaşını doldurmuş əsmər bir qız 
olmuşdu. Ata çörəyi, ata fərəhi görməsə də, Sonanın kasıb komasında ana qanadı 
altında böyümüşdü. Şahbikə xanım qızı çox əzizlərdi. Həmişə "lap Sonanın öz 
cavanlığıdı ki, durubsan. Bizə təzə gələndə sütül cavan idi, çillə çıxardırdıq, bir 
oynadı ki! Dədən də elə onu onda aşıqladı. A bəxtəvər, adını da Əlyar bəy ağan 
özü qoyub". Şahbikə xanım Sonanın kimliyini, haradan, neyçün buralara 
düşdüyünü bilmirdi. Sadəcə Əlyar bəyin dostu göndərən kənizə o birilərdən bir 
azacıq artıq xətir qoyurdu. Axı bu kəniz özü də hər şeyin yerini bilir, sözü adamın 
ağzından tez qapır, bir sözü iki eləmir, heç vaxt tapşırığı ona iki demək lazım 
olmurdu, həm də, deyəsən, hardasa qara öyrənib, hərdən ağa başqa şəhərlərə 
gedəndə, Bəybala bəyin yanında olanda, Şahbikə bəyimin xahişi ilə ağanın 
kitablarından bəzisini alıb elə oxuyurdu ki... Şahbikə bəyim bihuş kimi qulaq asır: 
"Ölməyəsən, Sona, vallah, Allah səni şah sarayı üçün yaradıb. Hayıf... Necə olub 
ki, kasıb düşmüsən?" deyə düşünürdü. 
İndi vəziyyət tamamilə dəyişmişdi. Bəybala bəy evdə ağalıq eləməyə 
başlayandan bəri, evə gəlib-gedənlər də tamamilə başqa adamlar idi. Bunlar 
Bəybala bəyin cavan dostları idi. Gecəni səhərə kimi qumar, içki, məzə 
hazırlamaqdan qulluqçuların canında can qalmamışdı. Mey-məzə daşımaqdan 
nökərlər ayaqdan düşmüşdü. Elə bu cür məc- 
  
__________________Milli Kitabxana_________________ 
334 
 
lislərdən birində eyvana çıxan bəylərdən biri heyətdə Qarateli görüb 
heyrətləmiş, sonra nəyi isə hesablayıb, Bəybala bəyi kənara çəkmişdi. 
-Bura bax, bu qız kimdi? 
-Sərxoş gözlərlə həyəti çalğılayan Qarateli görüncə dedi: 
- Hə bu mənim kənizimdi... necə ki'? 
-Bilirsən, mən onu bir nəfərə oxşadıram. Bilmirsən o kimin qızıdı? 
-Yox - deyə Bəybala bəy oyundan ayrıldığına görə darıxmış,hövsələsiz  
dilləndi, - əh, bircə elə nökər-qulluqçunun kimliyini öyrənməyim qalıb? 
-Sən  bir işə bax, adam-adama necə də oxşar... 
Qonağın səsindəki dərin heyrət, Bəybala bəyi də maraqlandırdı:  
Kimə oxşadırsan ey, axı? 
-Qulaq as, onda mən lap sütül cavan idim, bir dəfə böyük qardaşımnan bir 
yerdə Şamaxıda Mahmud ağa var ha... eşitmiş olarsan... 
-Eşitmişəm  deyillər yaman hal əhlidi... 
-Hə, bax, deyim ki, elə bu qızı orda, onun evində oynayan çəngilərin içində 
görmüşəm... Belə desəm, onda deməli heç böyüməyib,qocalıb eləməyib, bir on-on 
beş il, müsürmanın sözü olmasın bundan irəlidən o qopunub gəlib düşüb sizin 
həyətə... 
-Necə, necə? Yox canım, bunun on üç yaşı gücnən olar ki... - deyə Bəybala bəy 
qəhqəhə çəkdi... 
-Elə məndə ona görə soruşuram da... Amma necə oynayırdı zalım balası,.. 
Şamaxı çəngilərinin gözü idi, adı dillər əzbəri idi, bəlkə sən də eşitmisən... 
Sonaydı! Adı da, özü də... Can alırdı hər baxışı, can alırdı hər yerişi... Eh, sonralar 
eşitdim ki, qaçaqlar onu çəkib dağlara aparıb... İndi birdən fikirləşdim ki, bəlkə bu 
elə onun törəməsidi, yoxsa adam-adama bu qədər oxşamaz!.. 
Bəybala bəy də maraqlanmışdı. Ciddiləşdi, nəyi isə xatırlamağa çalışdı, alnını 
qırışdırıb ovxaladı, amma heç bir şey yadına sala bilmədi: 
-Yox mən bilən bu qız həyətdə doğulub böyüyüb, gədələrimizdən kiminsə 
qızıdı... Yəqin ki, oxşadırsan... 
Qonaq hələ də fikir, xəyal içində, ondan söhbət getdiyini duymadan   həyəti 
süpürməkdə olan Qaratelə baxırdı. Düşüncələr içində dedi: 
Olur da  Allahın işidi... hərənin bu dünyada bir tayı var deyirlər... Bəlkə də, 
Allah işidi, nə bilmək olar... 
İcəridən yarımsərxoş qəhqəhə və hay-küy yüksəldi:  
-Balam camaatı burda qoyub, hara əkilib görəsən? 
  
__________________Milli Kitabxana_________________ 
335 
 
Bəybala bəy əlini qonağın belinə qoydu, kəmərindən qucaqladı, çəkə-çəkə içəri 
apardı: 
-Gəl bəri, görüm... qonaqlar bizi çağırır. - O indi Qaratellə daha artıq 
maraqlanmışdı. Qonağın qıza çox da baxmasını istəmir, bu baxışlardan qəlbinə yad 
olan bir hiss, qısqanclıq oyandığını duyurdu. 
Bir gün sonra qonaqlar dağılışıb getdilər. Səhərisi gün günorta naharından 
sonra Qaratel, Bəybala bəyin otağını yığışdırırdı. Birdən gözləmədiyi halda bəy 
oğlu içəri girdi. Bir müddət diqqətlə evi səliqəyə saldıqca əyilib-düzələn qıza baxdı 
və birdən ona yanaşıb belinə vurduğu əli ilə Qaratelin çənəsindən yapışdı, qızın 
qıpqırmızı kəsilmiş sifətini yuxarı qaldırdı, diqqətlə baxdı, baxdı v soruşdu: 
-Sən kimin qızısan? 
-İsinin. 
-Dədən nə iş görür burda? - O, həmyaşı, vaxtilə oyunlarda at kimi minib 
çapdığı nökərin adını çoxdan unutmuşdu... 
Qızın gözləri doldu: 
-Dedəm bir ildən də çoxdu Allah rəhmətinə gedib. 
-Allah rəhmətinə... bə anan kimdi? 
-Kənizinizdi, bəy... 
-Adı nədi? 
-Sona... 
-Sona? - Bəybala bəyin gözləri parladı. "Aha, deyəsən dostum deyən düz çıxır 
axı..." 
-Çəngi Sona? 
-Nə? O nədi? Anam qulluğunuzda durur bəy, həyət adamı içində... 
-Hardandı əsli, bilmirsən? Buralıdı? 
Qız indi anladı ki, anası haqqında demək olar ki, heç bir şey bilmir. 
-Yox, deyəsən, buralı döyü, heç kimi yoxdu burda... 
Qız bəy otağından çıxandan sonra Sona, Qaratelin başının üstünü aldı; indi o 
bir neçə gün idi ki, qızın bəy otağını yır-yığış elədiyini bilir və gözdən qoymurdu! 
-Nə gec qurtardın, bala? 
Qızın qızarmış sifəti ananı ürkütdü: 
-Bəy qoyurdu ki? 
Qara duman kimi bir həyəcan Sonanın qəlbini sardı: 
-Nə deyirdi, nə qayırırdı ki? 
-Heç nə! Sorğu-suala tutmuşdu məni, anan kimdi, nəçidi, dədən nə dərddən 
ölüb? 
  
__________________Milli Kitabxana_________________ 
336 
 
- Hə, sənin adını eşitcək deyir o çəngi Sonanın? Mən də bilmədim nə deyim, 
dedim yox, sənin kənizindi anam. 
Sonanın  çoxdan bəri üstü köz bağlamış yarasının qaysağı qopdu, ona elə gəldi 
ki, bu saat sirri açılacaq, bürün kəndə yayılacaq. Bu vaxtacan bacı deyənlər ondan 
üz çevirəcək, "çəngi köpəyin qızı" deyib söyəcək, döyüb qovlayacaq, üzünə də 
baxmayacaqlar. Yenə də kişi məclisləri (o unudurdu ki, indi artıq çox gecdir və bu 
mümkün deyil, qocalıb), bu məclislərdə bayağı, bayğın baxışlar, şorgöz gözlər... 
İlahi... Elə anlar olacaq ki, o insan olduğuna, istəksiz, təqazasız bu dünyaya 
gətirildiyi günə lənətlər sovuracaq... Ürəyi uçundu, səntirlədi, Qaratel olmasaydı az 
qala yerə dəyəcəkdi... 
...Sona elə bilirdi ki, ölüm yatağına yıxılıb... Bir də buradan dura, balasına bir 
əncam çəkə bilməyəcək. İndi Sona artıq dərk edirdi ki, onun üçün namus qorxusu 
keçib; indi qorxu balasının başı üzərində hərlənir, indi yalnız o bir ana kimi narahat 
idi, indi o bir qırt toyuq kimi balasını qanadı altına almalı, yaxına gələnin gözünü 
dimdikləməli, balasından qovmalı idi, indi o bir çalağan idi ki, körpəsinin yuvasına 
yaxınlaşanı dimdikləyib gözünü tökməli idi... Sona qızdırmalı idi, yatağa 
düşmüşdü... Zarımırdı, quruyub yanan dodaqlarını dililə yaladıqca içərisindən 
odlu, alovlu bir rüstü çıxırdı... Anasının niyə xəstələndiyini bilməyən qız, tez-tez 
gördüyü işləri yarımçıq qoyub, yanına qoşur, pərzanadan-zaddan verir, üstün-başın 
təmizləyirdi. Arabir başqa nökər-qulluqçularla birlikdə Çəmən də bura gəlir, 
rəfıqəsini yoluxur, qaynağında dadlı bir tikə gətirir, onu mütləq azarlıya 
dadızdırmasa getmirdi. Ağa üzünə baxmayandan, içəri evdən qovandan sonra 
Çəmən bu dünyada, həyət-baca ilə məhdudlaşmışdı, heç bir yeri yox idi. İndi ən 
qara işləri o görürdü. Bir gün də gəldi, çox qayğılı idi. Sonanın babatlaşdığını 
görüncə bir neçə vaxtdan bəri ürəyini deşən dərdi ona açdı, əvvəlcə eyhamla, 
yavaş-yavaş, ehmallıqla başladı: 
-Sona, Qaratelin üstə gözün olsun...  
Sanıınn dərinə çökmüş gözləri alacalandı:  
-Necə? 
-Necə-mecəsi yoxdu, indi babatsan, deyə billəm...  
-Nəyi? 
-Dayı nə nəyi? Ağanın onu qaralamağından alınmışam. 
-Sən də? 
  
__________________Milli Kitabxana_________________ 
337 
 
-Bir mənəm ki, bütün həyət uşaqlı-boyüklü üstündə gözdü... O qədər də narahat 
olma. Amma əlac eləməlisən. 
-Nə əlac, necə əlac? 
-Vallah, heçcə özüm də bilmirəm, sənə nə məsləhət eləyim... Biz dədə-babadan 
bu xarabada böyümüşük, hamıcacıqları da burda qırılıb gedib... Bir yanda kimimiz-
kimsənəmiz yoxdu, bəlkə sənin bir yerin olar... Yer ayrılıb yerdən çıxmamısan ki... 
-Yer ayrılıb yerdən çıxmışam... Tutacağım yoxdu sizdən başqa, Çəmən... mənə 
əlac, balam əldən gedər... - Azarlının gözləri doldu, solmuş yanaqları birdən-birdən 
al-al çaldı... Çəmən xəstənin əlindən yapışdı: 
-Dedim ki, qabaqcadan əl-ayağa düşmə, hələm ki, bir şey yoxdu. Gədələrə də, 
qızlara da tapşırmışam. Sən yatandan bəri, heç oları bir tək qoymurlar. Elə ki, 
Qaratel iç otağa keçir, Bəybala bəyin otağın yığmağa, tez gədələrdən, ya da 
qızlardan biri bir bəhanəynən cumur dalısıycan... Yaxınlıqdan qaraltı verillər.. 
-Deməli iş bu çilləyə çıxıb?.. - Sona inlədi. 
-Hə, sən bir az ye-iç, cana gəl. Tez cana gəl, görək neynirik... 
Sona bu saatdan sonra Qaratelin və başqa kənizlərin onun üçün gətirdikləri 
bütün bişmişləri acgözlüklə, dadına-tamına baxmadan yeyirdi. Arabir qızın üzünə 
baxıb içini çəkirdi. İndi o pərilər soltanı Sona deyil, ana idi, ana! "...ilahi, ana 
balasının gözəlliyinə sevinər, amma mən... istərdim ki, o çirkin olsun, eybəcər 
olsun. Təki bu murdar zəmanənin oxlarından pak, səlamət baş çıxarıb sağ gora 
getsin". O, ana idi, ana!!! O, indi qızının gözəlliyi ilə fəxr eləyə bilmirdi. Bu 
qənirsiz gözəllik çiçəkləndikcə bahar kimi ətir saçdıqca ana, dırnaqlarını bu qızıl 
gül ləçəkləri təki zərif, nərmin yanaqlara batırmaq, onları eybəcərləşdirmək 
istəyirdi. O bu dolğun, körpə nəfəsli, reyhan qoxulu dodaqları dırnaqları ilə 
şırımlamaq istəyirdi. Təkcə bu şəhla gözlərdəki dərinliklərə, fəttanlığa toxuna 
bilməzdi, ana ürəyi... "İlahi, nolaydı mənə oğul verəydin, nolardı qız verəndə də 
eləsini verəydin ki, üzünə baxan olmaya idi? İlahi, oğul versəydin, qolumdan tutar, 
ana-bacı namusu qoruyardı... İlahi, no olardı, atasını at vurub öldürməyə idi. İndi 
bəd ayaqda çarə qılardı, ər-ata qoltuğuna sığınıb diyarbədiyar gedərdik... 
namusumuz əllərdə qalmazdı... Allah, hara baş götürüm, gedim? Kimə pənah 
aparım?.." 
  
__________________Milli Kitabxana_________________ 
338 
 
Fikrinə indi ömründə tək bircə gün evində ana nəfəsi duyduğu, ana nəvazişi 
gördüyü Minasoltan gəldi... "Bu günümdə o mənə əl tutar,məni də, qızı da bir əmin 
qapıya işə düzəldər. Qulluqçu hər yerdə qulluqçudur. İndi mən heç yerdə Sona, 
çəngi gözəli Sona deyiləm... Doğrudu, burada da tanıdılar məni... Amma neynək, 
gedərəm, əl-aya-ğına düşüb yalvarram. Qızı yerbəyer elər. Sonra da, vallah gedib 
özümü çaya ataram, gicoya ataram. Qoy sonra yazıq uşağın üstündən çəngi ananın 
adı götürülsün... Məni də oralarda dayı nə görən olar, nə də tanıyan... Nə də balama 
baş qaxıncı eləyən... Yox, Ağagil, Minasoltan məni qapıdan qaytarmaz, əncam 
çəkərlər balama. Mən ki, bir şey istəmirəm. Onlar saleh adamdılar, pis yola 
düşməyə qoymazlar balamı... Düzdü... özlərinin də bir elə vardatları yoxdu, amma 
bir dünyacan ürəkləri var... Sonra da qızı onlara tapşıran kimi gedib özümü gicoya 
ataram". - Bu qərara gələndən sonra Sonanın vəziyyəti nisbətən babatlaşdı. İndi 
artıq evin içində, durub işdən-gücdən görə bilir, ağalığın nəhrəsindən-zaddan 
çalxayır. Bəybala bəy axı qışdağdan dəridə, sərnicdə gələn yağı-qaymağı xoşlamır, 
onlardan motal iyi gəlir deyir, burda təzəsini hazırlatdırırdı. Sonanın imkanı 
olsaydı, bütün kin və qəzəbini, bu gen dünya altında əvvəl özünə, indi də bircə 
balasına yer tapa bilmədiyinin ağrı və acılarını zəhərə döndərib, bəyliyə göndərdiyi 
bu ayran daman kərəyə qatardı... 
Öynə qurtaran kimi Çəmən gədələrin süfrəsini yığışdırdı və özünü Sonanın 
yanına çatdırdı:  
-Bu gecədən sərvaxt ol, Sona! Bəy o ki, var doldurub tuluğunu. xudaya, elə 
axıllı kişidən, irəhmidil ağadan belə bala!.. Kərəminə Allah, nə deyim?.. Bə 
deyillər "ot kökü üstündə bitər", bu hansı üstündə bitib?..  
Sona çırpındı. Bayaqdan bəri həyətdə güyümlərlə əlləşən Qarateli gözləri ilə 
axtardı...  
…Qəfıl qara xəbər kimi Sona ölənəcən də bilmədi ki, nökərlərdən hansıydı, 
içəri girib, rəfiqələrin sözünü yarımçıq qoydu:  
-Bəy qızı çağırır... Qarateli. Hanı qız?  
Və qızı axtarmaq üçün həyətə cumdu.  
-Bu qara yazını mən yazmamışam, Çəmən, alnıma yazılıb bu qara yazı!.. 
Çəmənin tükləri ürpərdi. Hər ikisi yerlərindən hövlnak qalxıb, ağanın otagına  
sarı yeridilər. Qabaqda gedən Sona yavaşca Çəmənə pıçıldaya bildi: 
  
__________________Milli Kitabxana_________________ 
339 
 
-Başuva dolanım, Çəmən, sən qaç İsrafıl qardaşa de ki, Şamaxıya hacı Ağanın 
yanına getmək istəyirəm. Məni də, balamı da başına çevirib, bir əncam çəksin... 
Çəmən ondan ayrıldı və sonralar hər dəfə bu hadisəni yadına salanda 
təəssüflənər, deyərdi: "Kaş ayrılmayaydım. Ayağım heç getmirdi, amma tələsdim 
ki, bədbaxta bir kömək eləyə billəm görəsən?" 
...Sona, Bəybala bəyin otağına Qaratellə birlikdə gəlib çıxdı. Hadisədən o qədər 
də halı olmayan Qaratel, anasının dabanbasma dalıyca gəlməsini heç başa 
düşmürdü. Neçə gündən bəri, nökərlərdən İsrafıl, Səlim və qulluqçu Çəmənin onu 
necə qoruduqlarından, demək olar ki, bixəbər idi. İndi anasının da onun kimi nə 
üçünsə bir işdən ötəri çağırıklığını zənn edib, həmişə o qədər də bir həvəslə 
girmədiyi otağa cəsarətlə daxil oldu. 
Bəybala bəy taxtın üstünə yayxanmışdı, yarı çılpaq idi, dumanlı gözləri 
Qaratellə birlikdə otağa soxulan Sonaya ilişəndə, tanımadı, mırıldandı: 
-Sən itil, aaz! Neçə kərəm a-dama de-yəllər buralara gəlmə! 
Sona nə etdiyini, nə dediyini bilmədən, nifrət oyatsa da Bəybala bəyin 
ayaqlarına yıxıldı: 
-Bəy, məni başına çevir, balamı bədbəxt eləmə... 
Əziz dost, icazə ver, səni də, özümü də pərilər soltanının namərd ayağı altında 
sürünməsini təsvir etməkdən xilas edim. Ürək oyan bu mənzərəni özün təsəvvür 
edə bilərsən... Sona indi gözəllər gözəli Sona deyildi, canlar alan ilham pərisi deyil, 
təkcə ana idi; balasına ley cummuş göyərçin idi, yaxınlaşanın gözlərini oyacaq idi, 
didəcək, parçalayacaq, ya da öləcək idi... 
...Bəybala bəyin otağından çıxanda səsə tökülüşmüş nökər-qulluqçu qanqaysan 
olmuş Sona və Qaratelin əhvalına zar-zar ağlayırdı, qadını güclə ayaq üstə sürüyüb 
apardılar. Gözləmədiyi hücumdan və qamçıya doladığı ana-balanın müqavimətsiz 
yalvarışlarından Bəybala bəyin kefı tamamilə pozulmuş, içdiyi şərabın dumanı 
dağılmış, ayılmışdı. "Yaxşı, köpəyin qızı, neynək, qoy dursun! Xoşnan olmadın, 
gücnən razı olarsan". Bu "xoşnanın" içərisində isə Sonanın yalvarışlarını eşidir, 
sözlər qulaqlarını dəlir, dərinliklərə, daxilinə nüfuz edirdi: "Vur, öldür, bəy, təki 
binamus eləmə!..." "Gədə-güdə də namus çəkən olub..." Bəyin beyni çaflayırdı... 
...Karvanqıran göy üzündə dan ulduzu kimi par-par yananda kəndin qırağından 
dörd kölgə ayrıldı. Bunlardan biri Sona, biri Qaratel, biri 
  
__________________Milli Kitabxana_________________ 
340 
 
Kəndlərdə duz və qara neft satan dəvəçi və biri də qoşa hürgüclü qara nərin 
kölgəsi idi. Sona arabir başını qaldırıb asimanın zülmət qaranlığını məşəl kimi 
yaran karvanqıran ulduzuna baxır, ümidlə bu "dan ulduzundan" kömək diləyir, 
"Niyazımı, nəzrimi, dualarımı o dibsiz göylərə, məni məndən soruşmadan, 
razılığımı almadan yaradan və sonra da bu qədər əzab-əziyyətə salmaqla imtahana 
çəkən pərvərdigara yetir" deyirdi. Sonanın qulaqlarında Çəmənlə İsrafılin son 
sözləri bir yaddaş kimi səslənirdi: "Çox gözə-zada görünməyin, elə daldada olun. 
Qaratel əl-üzünü yumasın, elə sən özün də". Sonra Çəmən əlini sacın altına aparıb 
qızın üzünü hislə, sac qarasıyla elə şəklə salmışdı ki, alahı vaxt olsaydı, özü qıza 
baxıb uğunub gedərdi. Sonra da İsrafıl Sonanın hələ də incə təravətini itirməmiş 
gözəl üzünə baxıb demişdi: "Sona bacı, əlacım olsaydı səni dünyada buraxmazdım. 
Amma bu aralarda hansı obada gizlənsəz, bəy gec-tez xəbər tutasıdı. Nə yaxşı göz-
dən uzaq olasız, kişi olan şəxs dünyada nə ki, zənən ha, heç oğlan uşağını bu 
yiyəsizliyə buraxmaz. Ala, bu sigəzini də üstən salın başuza, həm soyuqdan saxlar, 
həm də görkəminizi xarablar". O demək istədiklərinin birini də deməsə Sona 
anlayırdı: "Bu biyabana, boş yollara təkcə kışi çıxar, təkcə karvan gedər, o da 
bələdinən. Arvadın-qızın bu yollarda neyşi var? Get bacı, Allah amanında olasan, 
bu dəvəçini tanıyıram, qorxub-eləmə. Uduludandı. Həmişə Həlib bəyliyə nöyüt, 
duz gətirir Bəkidən. Çox etibarlı adamdı. Lap arın-arxayın, sizi daldalarnan 
ağzında dili kimi aparacaq. Doğma bacısı gözündə görəcək sizi, yoxsa heç ona da 
qoşmazdım, əlac nədi". Sonra köksünü ötürüb demişdi: "Fağır İsinin yəqin bu gecə 
qəbri çatladı". İsrafil dolmuş gözlərini silmiş və yenidən aralıda duran dəvəçiyə 
yanaşıb nəsə tapşırmağa başlamışdı. 
 
ZİDDİYYƏTLƏR İÇİNDƏ 
 
O məscidə girəndə hələ namaz başlamamışdısa da, mənbərin dibində 
möminlərdən xeyli adam vardı. Ağaseyidəli ağa mehrabın altındakı daimi yerində 
əyləşmişdi. Ondan solda Hacı Əsəd, Məşədi Alış, Məşədi Məhərrəm, sağında 
Molla Qurbanqulu, Sarı Hacağa, darayı füruş Kərbəlayı Abdulla, Məşədi Rəhim və 
başqaları oturmuşdu. Onlardan xeyli aşağı Dardarı Cəfər, Məşədi Qənbər, Cüvə 
Cabbar, həllac uşağı, Cırtdan Bahadır, Zol Hüseyn, Ayıbasan Məhərrəm və o 
  
__________________Milli Kitabxana_________________ 
341 
 
çırpıda olan aşağı təbəqə adamları - kasıb-kusub əyləşmişdi. Şair içəri girəndə 
öz ağ geyimi və nurani siması ilə Hacı Əsəd və Molla Qurbanqulu arasında bir 
parça nur kimi işıq saçan, ağ pambıq yumağına bənzəyən Ağaseyidəli ağa əlini 
dizinə dayaq verib "La ilahə illəllah" deyə ayağa qalxdı. Böyük axund yerindən 
duran zaman heç kəs oturub qala bilməzdi. Hacı Əsəd, Molla Qurbanqulu və Alış 
nifrətlərini gizləyə bilmədikləri halda, istəməyə-istəməyə şairin ayağına qalxmağa 
məcbur oldular. Hörmətli ruhaninin bu payansız ehtiramından sıxılan şair, axundun 
qənşərindəki divar dibində xeyli aralı əyləşdi. 
-Əssəlamu əleykum. 
-Və əleyküməs-salam... 
-Allah əcri-xeyir versin, əmoğlu. 
-Allah əcr versin... 
Hamı salamlaşıb yerində sərbirah olandan sonra, Hacı Əsəd özünü saxlaya 
bilməyib, axunda tərəfə əyildi və alçaq səslə soruşdu: 
-Ağa, sənin şənin, hörmətin yanımızda dünyacandı, ona neyşə bu qədər hörmət 
eləyirsən? 
Ağaseyidəli ağa nazik əlini ağ ipək saqqalına çəkdi, aram, yumşaq səslə cavab 
verdi: 
-Layiqdi... 
-Neynən? Elə bir o biməna şeir qoşmağıynan? 
-Əvvəla həqpərəstdi, - sözün düzünü deyir, xudavəndi-aləm də həqpərəsti dust 
tutur və illa şeir Allahın insana əta buyurduğu ən böyük nemətdi, dini-mübinin 
banisi Məhəmməd sələvatullah (məclisdən salavat səsi ucaldı) özü də Qurani-
məcidi şeirlə yazıb. Yaxşı, bəs sən özün niyə durdun, cənab hacı? 
-Ağaseyidəli ağa qalxanda mən necə otura billəm? 
Seyid Əzim sözləri aydın eşitməsə də söhbətin ondan getdiyini anlayırdı. Bu 
gün namaza gəlməkdən xüsusi məqsədi vardı. Ağaseyidəli ilə məktəbə yardım 
barəsində danışıb məsləhətləşmək istəyirdi. Lakin onu elə adamlar əhatə etmişdi ki, 
deyəsən söhbət baş tutmayacaqdı. O vaxt itirib bura gəldiyinə təəssüfləndi, "bura 
sənin kimilərin yeri deyil, aadə... bir gör onu kimlər əhatə edib... Molla 
Qurbanqulu, onun əziz kürəkəni Alış... daha sonra hamısının başçısı Qapaqlı... yox, 
bura sənin yerin deyil "könül, ta var əlində cami-mey səbhə şümar olma" - bu 
təsbeh çevirib dodaqları vird edən cənabların qəlbində, qəlbinin ayinəsi olan 
gözlərində, bir bax, nə qədər küdurət var... Bu 
  
__________________Milli Kitabxana_________________ 
342 
 
Boş başlar üzərinə qoyulmuş əldəyinnanının daşı boyda əmmamələrin qalmağı 
papaqların altındakı qırxıq başlarda nə qədər fisqi-fücurlara fikirlər var? Bu həna 
və rəng ilə təravətlənmiş saqqal və nə qədər mənfur simaları bəzəyir ki, eybi üzə 
çıxmasın?   
Bu şal çuxaların, tirmə qurşaqların arxasındakı ürəklərdən nə keçir, mədənlərdə 
hansı yetimin, bivo övrətin malı həzmi-rabədən keçir? 
Camaat namaza durdu. Pişnamaz mehrab önündə yerini tutdu. Mükəbbir 
ucadan hamıya görünsün deyə, mənbərin ikinci pilləsinə Mominlər axundun 
arxasında səf çəkdilər. Səccadələr açıldı. Minədən müəzzin əzanı bitirincə əllər 
qulaqların ardına qoyuldu. Ürəklərdə pişnamaza iqtida bağlandı və namaz başlandı. 
namaz bu gün Ağaseyidəli ağa özü idi. O öz zəif, mülayim səsilə dualarını, əlhəm-
qulhuvallahı dedikcə, minbərdə duran mükəbbir ucadan təkrarlayır və böyük 
məscidi dolduran, pişnamaza iqtida an möminlər şərti işarələrlə əyilib-düzəlir, daha 
özlüklərində surələri oxumurdular. Ona görə də əksəri bisavad olan adamların cər-
gəsində qarmaqarışıqlıq yaranmasın deyə seyid Cəfər aralıqda gəzir və həkətini 
yanılanlara işarə eləyir, kimisini boynunun şəkərəyindən itələyib əyir, kimisini 
dürtmələyib qaldırırdı. Heç bir şeydən başı  çıxmayan avam bir tərəkəmə də dal 
cərgədə durmuş, döyükmüş gözlərlə məscidə seyr edir və qalxmaq lazım olan 
yerdə əyilir, rükuə getməli olan yerdə əzən-iqaməyə qalxırdı. Buna görə seyid 
Cəfərdən bir ürtmə də yemişdi. Odur ki, indi sərvaxt olub, başa düşmüşdü ki, ki 
hərəkətləri təkrarlamasa, zərbə alacaq, qonşusu da həmçinin.Odur ki özü kimi 
gecikən, qonşuya arabir pıçıldayıb xəbərdarlıq edirdi: “ayə əyil, seyid gəlir sö-
ləsən". Pıçıltı elə aydın idi ki, cərgədə hamı, hətta bir neçə sıra qabaqda duran Ağa 
da eşidib qəlbində gülümsədi.  
Mükəbbirin ucadan "Allahü əkbər" deyə namazın bitməsini bildirən səsi 
eşidilincəyədək, Ağanın fikri fağır tərəkəmənin yanında idi.İndi  bazara çatanacan 
"tüllablar, tülüngülər" onun dalınca düşəcək, “Seyid gəlir sö-ləsən" deyib ələ 
salacaq, güləcəklər. Yazıq tərəkəmə birtəhər eləyib kəndə qayıdan yoldaşlarına 
qoşulanacan bu səs leyəcək, hələ bəlkə gələn səfərlərdə bazara çıxanda onu 
tanıyanlar dərhal bu sözü yada salacaqlar.  
Namaz qurtardı... 
…Ağaseyidəli ağanın yaxın adamlarından biri olan silsiləcuman Mir Kərim, 
Seyid Əzimə yanaşdı, qarşısında diz çöküb qulağına pıçıl- 
  
__________________Milli Kitabxana_________________ 
343 
 
dadı ki "istifta" qurtaranacan ayaq saxlasın, axund onu gönnəyə mayildir. Şairi 
məsciddə saxlayan da bu oldu. Yoxsa çoxdan çıxıb gedərdi. O bu istifta 
məclislərinə uşaqlıqdan bələd idi. Hələ babasının otağında neçə-neçə belə 
məclislərin şahidi olmuş, babasının bu sadə, bəzən hətta gülünc sorğulara böyük 
bir ciddiyyət və ürək ağrısı ilə verdiyi cavabları eşitmişdi. İndi o qəlbində 
Ağaseyidəli ağa ilə babası arasında bir müqayisə yapırdı. "Axı Ağaseyidəli də 
bilikli, dünya görmüş alim və həqiqi din xadimidir. Bəs nə üçün mən onun 
qəlbindəkilərin simasında əksini görə, duya bilmirəm? Axı o heç də fırıldaqçı, 
riyakar adam deyil, dini öz şəxsi mənfəəti üçün mənbəyə çevirməyib. Axı o, dini 
ayinlərdən gələn qazancı, fttrəni, təsəddüqü, zəkatı məhz füqəraya paylayar, bəs 
nədir  bu təzadın səbəbi? Mən bunu dərk etməliyəm, yoxsa quru yerdə molla-
axund haqqında həcv yazmaq namərdlik olar..." ...Növbəti sual verən baqqal 
Məşədi Məhərrəm idi: 
-Axund ağa, cəddüvə qurban olum, qonşumuz Əhməd bəyin nəvəsi Tiflisdə 
urus uçqolunda oxuyur; bu yaxında dərsləri ara verib, on günə gəlib. Nökərçənizlə 
həmsinndi; uşaqlar bir məhəllədə böyüyüb.Görüşüb-öpüşüblər, ona şirniyyat pay 
veribdi. O da yeyib, indi nənəsi uşağın ağzını suya çəkdirib, amma genə ürəyi 
durmur, deyir gör bir cəddinə qurban olduğum nə deyir? Uşaqdı, gözdən oğurlanıb 
gedib onuynan görüşüb-oynasa... 
Axund sözün uzandığını görüb nazik əlini qaldırdı: 
-Kifayətdir, məşədi, məlum oldu məsələn... uşağın nənəsi haqlıdı; cənab 
Əhməd bəyin nəvəsi urus məktəbində oxuyur, urus xörək-çörəyi yeyir və onlarla 
mülaqatdadı. Xaçpərəstlər ilə mülaqat haramdı. Cənab Əhməd bəyin nəvəsi də 
tamam-kamal murdarlanıb, o da bir növ uruslaşıb. Görüşməsi fəsada bais olar, 
uşağın əqidəsinə sədəmə toxundurar. Nəüzən-billah, onun cavan ürəyinə dini-
mübinə zərər gətirən toxum səpər, uşağı döndərər, bir də görərsən gəlib dedi: dədə, 
məni də urus məktəbinə göndər... 
-Allah sən saxla... 
Məşədi Məhərrəmin domba gözləri az qaldı hədəqəsindən çıxsın. O açıq 
şabalıdı rəngə çalan əllərini hənadan allaşmış qırmızı saqqalına çəkdi: 
-Allah sən saxla! - kişinin nəfəsi darıxdı, boğulurdu – pərvərdigara, özün 
mühafızət elə! Mən o it küçüyünü yaxşı tənbeh elərəm. 
  
__________________Milli Kitabxana_________________ 
344 
 
 
Aparıb hamamda qüsl elətdirrəm, sonra bir də o urus uşağının, o babi kafirlərin   
qapısı tərəfə baxsa, iki gözünü bir deşikdən çıxardaram... 
Məşədı Rəhim bu gün heç məsələ üçün gəlməmişdi. Rus mülaqatı haqqında bu 
fəqərəni eşitcək kişi yerində qurcalandı, elə bil kişinin bədəninə çuxanın altından 
birə daraşmışdı, dizin-dizin irəli sürünüb dil-dodağı ləpiyə-təpiyə dilləndi: 
-Aga cəddüvə qurban olum, mənim də məsələm var.  
Sadəlöhv etiqadı ilə axunda çoxdan tanış olan Məşədi Rəhimin vahimə dolu 
səsini eşidincə, vəziyyətin ciddiliyinə baxmayaraq, Ağa-seyidəli ağanın üzünə 
xəfif, olduqca xəfif təbəssümü xatırladan bir mülayimlik gəldi: 
Buyur , məşədi, buyur... deyəsən, axırıncı məsələ sənindi... 
Məşədi Rəhim təpimiş dodaqlarını dilinin ucu ilə yalamaq istədi, bığ-saqqalının 
pırpız, qırmızı, cod tükləri tikan kimi dilinə sancıldı. Kişi barmaqları ilə 
dodaqlarının kənarında dikələn tüklərə təh verməyə çalışdı, bundan bir şey 
çıxmayacağını görüncə, əlini ağzından çəkib sözə başladı: 
-Ağa, qadovu alım, həyətimə su cənab Mahmud ağanın bağından keçir. Orda da 
cənab Mahmud ağa urus badımcanı əkdirib (Şirvanda təzə görünməyə başlayan 
pomidoru o zaman belə adlandırırdılar), su o urus badımcanlarının dibindən ötüb, 
mənim bağıma axır, indi bilmək istəyirəm görüm mənim götürdüyüm yer-yemiş 
haramdı, ya halaldı?.. 
...Aralı oturmuşdular. Seyid Əzimlə Ağaseyidəli ağa arasında xeyli məsafə 
vardı, amma nədənsə, kişinin son sualında hər iki seyidin baxışı ani olaraq bir-
birinə sancıldı. Dərhal Ağaseyidəlinin ağ kirpikləri aşağı enib nəzərlərindəki 
ifadəni şairdən gizlətdi. Seyidin qəlbindən dərin bir ağrı keçdi, təəssüf hissilə 
Məşədi Rəhimə baxdı, xeyli düşünüb fikrə getdi. Daxilində, dərununda iki hiss bir-
birilə çarpışırdı: birinci deyirdi: "De ki, ay rəhmətlik oğlu, torpaq Allahın, su 
Allahın, toxum Allahın, onu göyərdən ab-atoş, xak-bad da Allahındı; göyərən 
tərəvəzə "urus badımcanı" adını sənin təkilər qoyub, ağla, gəl, kişi, əlbəttə halaldan 
halaldı". Digər hiss birinciyə qalib gəlib bağırırdı: "Yox, yox, - demə, haramdır - 
de". 
Agaseyidəli birdən düşüncələrdən ayılıbmış kimi gözlərini qarşı cərgədə oturan 
şairə qaldırdı, onun əzici baxışlarına davam gətirə, nə fikrindəki iblisin diktə etdiyi 
sözləri, nə də dərunundan gələnləri deyə bilmədi. yarı fikirli, dodaqaltı dilləndi: 
  
__________________Milli Kitabxana_________________ 
345 
 
-Məkrufdu, meşədi, meylüvə bax... 
O da, məsələni dinləyənlərin hamısı da bilirdi ki, Ağaseyidəli qəti fitva 
verməyəndən sonra, Meşədi Rəhimi "dovşan əti kimi məkruf' saydığı su ilə artıq öz 
həyətini suvarmayacaq, ya yüklə suçudan su alacaq, ya da ayrı bulaqdan həyətinə 
arx çəkdirməli olacaqdı... 
...Müridləri Ağaseyidəli ağanı məscid darvazasından xeyli uzaqlaşanacan 
müşayiət etdilər. Hər ikisi təklikdə qalıb söhbət etməyə mayil idi, lakin müridlər 
Ağaseyidəlidən əl götürmürdülər. Nəhayət, axund vəziyyətdən çıxmaq üçün çıxış 
yolu axtara-axtara ayaq saxladı. Nəzəri müridlərin ardınca gələn şairə sancılınca, 
qəti qərar verməsi üçün bu baxışı kifayət elədi: 
-Ağalar, deyə, nazik ağ əllərini gicgahlarının bərabərinə qaldırdı,əzən-iqamə 
deyərcəsinə, dua üçün dərgaha əl götürdü: - bəndəni əfv buyurun, sizdən ayrılmalı 
olacağam. - Şairi göstərib mehribanlıqla müridlərinə gülümsədi. - Mən 
əmuzadəmlə', söhbət etməliyəm, məzuram, mürəxxəssiniz, xudahafiz... 
-Xudahafız... 
-Mürəxxəs olaq. 
-Xudahafiz... 
İkilikdə qaldılar, dərhal Ağaseyidəlinin dodaqlarındakı mehriban, nəvazişkar 
təbəssüm söndü, ciddi sima taqındı. O daxili bir əzab keçirirdi. Həmişə düzlüyünü, 
mərdanəliyini, böyük təbini qiymətləndirdiyi şairin qarşısında, o bu gün günah 
işlətmiş, istifza zamanı lazımi sözləri deməmişdi. İndi ona söhbəti başlamaq 
nəsihət vermək, bu ağıllı, nüfuzedici baxışlar qarşısında başqa bir həqiqətdən 
danışmaq çətin idi. 
-Ağa, neyşə Meşəli Rəhim kişiyə elə namüəyyən cavab verdiniz? 
Axund üzüyuxarı qalxmaqda olan yolu çıxdıqca töyşüməyə başlamışdı. 
Təngnəfəs idi. Bir anlıq ayaq saxladı, diqqətlə, kədərli baxışlarını şairin üzünə 
zillədi.. Bu gözlərdə dərin bir dərd, sonsuz bir etiqaddan, imandan doğan ağır bir 
ələm var idi. Bu baxışlar şairin ürəyinə nüfuz edirdi: "Qəlbin nədən ağlayır belə, ey 
fazili-dövran? Məgər sən öz böyük ağlın və kamalınla sevdiyin camaatın, millətin 
tərəqqisinin nədə olduğunu görmürsənmi, neyşə mane olursan?" 
-Sən mənim yerimdə olsaydın bəs nə cavab verərdin? İxtiyar səndə olsaydı nə 
deyərdin? 
  
__________________Milli Kitabxana_________________ 
346 
 
Sualda təsdiqedici bir ifadə vardı. Şair bunu duydu, lakin özünü bilməməzliyə 
vurdu, gülümsədi:  
- İxtiyar bəxtiyarın əlindədir, cənab ağa! Mənim sözümə kimdi ardan qulaq 
verən?  
- Necə də olsun, nə deyərdin? Şair ehtiramla qocanın dirsəyindən yapışıb onu 
üzüyuxarı, Minaxora tərəf qaldırmağa başladı:  
- Deyərdim ki, ay rəhmətlik oğlu, yer Allahın, torpaq Allahın, su Allahın: 
 
Əbro bado məho xorşido fələk dər karənd,  
Ta to nane bekəf ari və be qəflət nə xori.  
 
Allahın yetirdiyi nobata "urus" adını nadanlar qoyub deyərdim... ya da o 
Məşədi Məhərrəm bədbəxtin nəvəsi... Məni əfv buyurun, ağa! Biçarə, bigünah 
tiflin döyülməsinə, nahaqdan incidilməsinə səbəb oldunuz demirəm, hələ necə rəva 
gördünüz? Axı siz özünüz də bilirsiniz bütün zihəyatı yaradan Allah özü də urusu 
yaradıb, istəməsə, kafərər üzünü murdarlamasını rəva bilməsə, öz cənab Əzrailini 
göndərər hamısının da canını alar, ya bir taun, zəlzələ, vəba yollar, əbabil quşun 
dimdiyinə bir qətrə, cəhənnəmin odlu daşından verər, hərəsinin başına bir darı 
boyda salar, qurtarar gedər. Dayı nə üçün bu xalqı bilə-bilə tərəqqidən, maarifdən 
uzaqlaşdırırsınız, gözünü açıb dünyanı görməyə qoymursuz? Axı, siz ki, milləti 
sevirsiz.  
Axund söz axınına düşmüş çöp kimi daxilində çapalayırdı:  
- Siz elə bilirsiz ki, mən millətin inkişafını, balaların oxuyub adam asını 
istəmirəm? Ağaseyidəli ağa əslində xalqın uşaqlarının oxuması və həmvətənlərinin 
tərəqqi tapması, inkişaf yoluna düşməsi əleyhinə deyildi. O, həmvətənlərinin 
dinayrı qardaşları kimi, qonşu ermənilər, malağanlar təki oxuyub, irəli getməsini 
də istəyirdi. İnsanları nadanlıqdan çıxarmaq onun da arzusu idi. 0, dinlər arasındakı 
fərqi öz daxili aləmindəki bir tələblə, bir imanla qəbul edirdi: Allah birdi, onun 
əqidəsincə Tövrat da, İncil də, Quran da Allah tərəfindən göndərilən müqəddəs 
kəlamlar idı. Musa da, İsa da, Məhəmməd də yer üzünü yaradan böyük xudavənd -
aləmin rəsulları, elçiləri idi. Bütün bu dinlər onun əqidəsincə adam ən yaxşı yola, 
Allah yoluna dəvət edirdi... İndiki təzələr də insan- 
  
__________________Milli Kitabxana_________________ 
347 
 
ları doğru yola, həqiqətə dəvət edirdilər. Bu məsələdə Ağaseyidəli ağa təzələrin 
əleyhinə deyildi... 
Nə olar, qoy mədrəsə əvəzinə məktəb açsınlar, qoy uşaqları oxutsunlar, onlara 
lap dünya elmləri də təlim etsinlər. Lakin onu qorxudan, imanını narahat edən 
başqa şey idi... O qorxurdu ki, cavanlar bu təzə yola düşəndə dindən uzaqlaşa bilər, 
Allahın buyurduğu qanunlara riayət etməzlər. 
-Bəs onda neyşə mane olursuz? 
-Əgər bu tərəqqi kafərsiz olsaydı, ona əl-əl üstən qol qoyardım? Seyid Əzim 
təəccüblə qaşlarını qaldırdı. 
-Elə niyə, cənab ağa? Axı tərəqqi məhz onların vasitəsilə əlimizin daxilinə axıb 
gəlir. Keçmiş xanlıq-bəylik əsri camaat nə gündəydi?Harda bir məktəb, bir maarif 
ocağı vardı? Bütün qonşu millətlər irəli gedib, zamanın dünyəvi elmlərinə 
yiyələnib, bizimkilər isə elə təğlid edə-edə və təharət elmlərin öyrənə-öyrənə dalda 
qalıb, bir-birinə yağı kəsilib... 
Ağaseyidəlinin ağ qaşları altında qaralan gözlərində bir qəzəb qığılcımı parladı: 
-Xanların, bəylərin, ağaların bir-biri ilə yola getməməklərinə, zülmkarlığına 
görə Allah kafıri onlara cəza, bizə bəla göndərib. Bir dövrənə yaxşı bax, oğul və 
dərin düşün. Camaatın gözü açılır, yeni törəmə ziyalılar cavanlar mədəniyyətə, 
dünyəvi elmlərə can atır, bu kimə xeyirdisə də dinimizə ziyandır. Bir də gözünü 
açıb görəcəksən ki, o xarici məktəbində oxuyan cavanlar əqidəsini də dəyişəcək, 
dinindən də dönıcək. 
-Millətləri bir-birinə qarşı qoyanda tərəqqi hardan ola bilər? Biz inkişaf 
ülgüsünü məhz urusdan alırıq, onlar Avropa mədəniyyəti ilə bizim aramızda 
körpüdülər... 
-Bilirəm, yaxşı bilirəm... 
-Ata öz övladının əlindən tutub məktəbə aparmayınca, bu məktəbi övladının 
gələcək taleyinin başlanğıcı hesab etməyincən tərəqqi yoxdur. Xalq tərəqqiyə üz 
qoymaq istəyəndə, siz ruhani atalar onların qarşısında milli ayrı-seçkilik səddi 
qoyursunuz. Siz belə deyəndə molla qurbanqulular nə deyər... 
-Bilirəm, yaxşı bilirəm... Amma onu da bilirəm ki, hələ nə bir malağanın, nə bir 
erməninin, nə bir moltanının malı-canı haqqında nəhs fıtva verməmişəm. Bu isə 
ayrı məsələdir, övladım, özünü gözlə. Gələ- 
  
__________________Milli Kitabxana_________________ 
348 
 
cək sillərin lənətindən qorxun, lərzəyə gəlin! Onlar bir zaman göz açıb 
anlayacaq və sizləri arizu etdiyiniz rəhmətlə deyil, lənətlə yad edəcəklər. 
Şair, Seyid Əlinin bu dəhşətli inamı qarşısında söz tapa bilmirdi. Sükuta dalmış 
qoca ilə yanaşı irəliləyirdi: "Görəsən, bu peyğəmbərliyində haqlıdımı? Görəsən, 
cənab Həsən bəy, cənab Vəkili-millət, cənab Əhsənül-qəvaid yanılırmı? Bəs onda 
Həsən Qaralar, kapitan Soltanovlar, molla Qurbanqulular, qapaqlı və Alışlar haqdı? 
Heç belə də şey olar? Bu ki, kor-kor, gör-gördü? Bəs cənab Axunddakı bu təzad 
nədən irəli gəlir?" Axund getdikcə elə təngnəfəs olmuşdu ki, evlərinin qabağına 
çatanda artıq az qala boğulurdu, hər nəfəsdə çiyinləri qalxır, sinəsi çökür, 
boğazından xırıltılı öskürək çıxırdı. Getdikcə daha çox Seyid Əzimə söykənirdi, 
şair yumaq kimi yumşalmış qocanı az qala qucağında aparırdı: "Ah... Kaş ki, sənin 
o böyük milli məhəbbətinə bir qədər də dünyəvi tərəqqi işığı qarışaydı", deyə xəstə 
qocaya qəlb ağrısı ilə acıyaraq düşünürdü. Qapıda dayandılar. Axund onu içəri 
dəvət etdi. Seyid Əzim üzrxahlıq elədisə də qocanı həyətdən keçirib kallayıdakı 
otağına gətirdi. Bir neçə könüllü nökərə çevrilmiş müridin köməyilə qocanın əba, 
qəba və iri əmmaməsini çıxardılar, yüngül ərəbi donda yenidən ağ bir yumağa 
çevrilən seyidin sükunəti özünə qayıtdı, təngənəfəsliyi azaldı.Yerini rahatlayıb 
nazbalış və mütəkkələrə dayandı. Seyid Əzim getmək üçün icazə istədikdə 
qoymadı, nökərlərə çıxmaq işarəsi verib dedi: 
-Ayaq saxla, əmoğlu, o qədər səninlə lazımsız (lazımsızmı?) mübahisə etdik ki, 
dəvətdən məqsədimi deməyə macal tapmadım. 
Seyid Əzim, qocanın böyründə salınmış döşəkçənin üstünə diz çökdü. 
Ağaseyidəli sözünə davam etdi: 
-Sənə iki sözüm var idi, övladım: biri xoş, biri qismən naxoş.Qoy elə əvvəlcə 
naxoşdan başlayım ki, məndən incik ayrılmayasan. - 
Seyid Əzim nə isə demək istəyirdi, axund əlini qaldırdı - sözümə qulaq ver, 
bilirəm məndən inciyən deyilsən; öz xalqının kamil övladlarına dəruni-qəlbdən 
səadət arzulayan xeyirxah qocadan kim inciyər deyəcəksən. Lakin əfsus... nə isə... 
Bilirəm ki, səninlə son müsahibəmizdən neçə illər keçir və bəndəyə verdiyin sözə 
əməl edib içkiyə əl vurmursan, xüsusilə məktəb işin yoluna düşəndən o bədbəxt 
cavanın hadisəsindən sonra... Amma, bununla belə, yenə də qulağıma bəzi naxoş 
sözlər gəlib çatır. 
  
__________________Milli Kitabxana_________________ 
349 
 
Şərabdan, bihudə, boş və biməna həzliyyatdan mənə tövbə ilə söz verdikdən 
sonra əl çəkdiyini bilirəm, amma zəmanənin mütəşşəxxis adamlarına, bəylərə, 
ruhanilərə, ağalara həcv yazmaqdan hələ də əl götürməmisən. Onların arasında 
zülmkar, bədtinət adamlar çoxdur, bilirəm; fəqət övladını ilk dəfə, adətlərimizə 
rəğmən, xarici məktəbə göndərən, maarif yolunda ianə verən, füqəraya əl tutan da 
həmin təvana içindən çıxan adamlardır. Elə ilk maarifpərvər ziyalılar da çulu cırıq 
çoban-çoluq içindən çıxmayıb, xan-bəy övladı olub. Bilirəm, deyəcəksən ki, mən 
pisə bəd, yaxşıya yaxşı deyirəm; amma bəhər hal, məndən sənə nəsihət, özünü 
qoru, namərbut adamlardan özünü gözlə! Pişnamaz da namazda yanıla bilər, sən 
yox! Sənin buna ixtiyarın yoxdu! Onsuz da gəncliyindəki xətaların bəzi kölgəsi 
ömrün boyu səni rahat buraxmır. İstər öz qəlbində, istər el arasında. Vəssalam! 
Şair, qocanın nəfəs dərməsindən imkan əldə edib dilləndi: 
-Bədbəxt vətənin adı itmiş şairlərindən biri gözəl deyib: 
 
- Əğyar cövrü, el sitəmi, yar tənəsi  
Bəh-bəh nə yaxşı əppəyimiz batdı bala ha... 
 
doğrudan da, əppəyimiz bala batıb. 
Qocanın dodaqları təbəssümdən qımıldandı: 
-İkinci sözüm şad bir xəbərdir, övladım! Sənə bəşarət olsun ki,cənab Səid Ünsi 
əfəndi Şirvana gəlir. Təzə, dünyəvi elm təlim edən məktəblər açmaq, qəzetlərə 
abunə yazılmaq, qəraətxano, kitabxanə açmaq haqqında danışacaq, iane toplanışı 
başlayacaq. Bu barədo cənab Səid Ünsi mənə, cənab Hacı Məcid əfəndiyə məktub 
yazıb, kömək xahiş eləyir. Mən də cavab məktubu yazdım və əlimdən gələn bütün 
müavinətdə olacağımı, heç nə əsirgəməyəcəyimi bildirdim. Sənin və məktəbin 
barəsində ayrıca məlumat verdim. İndi qabaqcadan işini bil və həmfıkirlərinizlə 
Səid Ünsizadə cənablarının gəlişi üçün hazırlanın. Cənab Hacı Məcid əfəndi ilə bu 
qənaetdəyik ki, Səid cənablarının gəlişi münasibətilə bizim otaqda sünnü və 
şiəməzhəb əşxasdan mürəkkəb bir yığıncaq tərtib edərik. Cənab Ünsizadə orada öz 
məqsədləri barədə nitq irad edəcək və Şirvan ziyalıları namindən sən də bir necə 
kəlmə danışarsan. 
...Şair vidalaşıb çıxdı. Bir-birinin kölgəsini qılınclayan sünnü-şiə məzhəbləri 
nümayəndələrinin bu birgə iclası onun nəzərində gələcək birliyin bünövrəsi, 
tərəqqi mücəssəməsi kimi canlanır və burada söy- 
  
__________________Milli Kitabxana_________________ 
350 
 
ləyəcəyi sözlər incitəki ipək sapa düzülür, gələcək şerin misralarına çevrilir 
axırda  
 
 Düşüb ol fıkrə kim, Şirvanı bir darülfünun etsin,  
Qiraətxanə açsın, nəşr qılsın elmi-ədyani...  
Zəbani-rusi bilmək, ya danışmaq qeyri dillərdə  
Şəriətdə bizə nəhy olmayıb, yox rəddi-bürhani...  
...Xüsusən kim, bu əhlə rusi bilmək çox münasibdi...  
...Əfəndi ya axund rusi danışsa bir günah olmaz... 
 
..Seyyid məscidə qonaqlardan xeyli əvvəl gəlmişdi. İş elə gətirmişdi ki, dünən o 
Şamaxı ziyalılarından birinin evində Səid Ünsi-zadə ilə görüşmüş, onun 
"Əkinçi"də çoxdan bəri qızışan elmi-əbdan, elm -odyan ətrafındakı söhbətlərini 
dinləmiş, yeni qaydalı məktəblər açmaq, kitabxana, qiraətxana təşkil etmək, 
Ünsizadə qardaşlarının nəşrə başladıqları qəzetlər üçün abunə yazdırmaq və başqa 
bu kimi maariflə əlaqədar söhbətlərini dinləmiş və gecəni yatmayıb Ünsizadə 
haqqında bir şeir inşad eləmişdi. O bu gün məsciddə həmin şeri oxumaq niyyə-
tində idi. Bəlkə danışanlarla birlikdə onun bu şeri də yığılan camaata təsirini 
göstərdi və əhali arasında yeniliklərin daha tez və yaxşı yayılmasına səbəb oldu. 
...Məsciddə elə indidən qələbəlik idi. Cümə məscidinin xidmətkarları 
namazgahı, səhni silib-süpürmüş, başmaqçıxarılan yerdə qoca başmaqçı Ağarəfı 
yumurlana-yumurlana yerə şirə çəkib qurtarmış, gələnlərin başmaqlarını yığmaq 
üçün səliqə-sahman yaratmışdı. Xidmətcilər məscidin divarları dibinə yuxarı başda 
oturmalı olan ağalar üçün döşəkçələr, nimdərlər salırdılar. Məscidin ortasında şiə 
müsəlmanlardan ötəri canamazlar açılmış, üzərlərinə sarıtorpaq məscidindən 
möhürlər qoyulmuşdu. Sünnü müsəlmanlar üçün açılan səccadələrin üstündə 
möhür yox idi. Bu gün Şirvan tarixində bəlkə də birinci dəfə olaraq sünnü-şiə 
məzhəbli müsəlmanlar bir məsciddə, Cümə məscidində, eyni vaxtda namaz 
qılacaqdılar. Cənab Hacı Məcid əfəndinin xahişi üzrə pişnamaz da Ağaseyidəli ağa 
olacaq idi. Yalnız cümə namazından sonra məktəb-maarif haqqında cənab Səid 
Ünsinin söhbəti dinləniləcək idi. 
"Buna da şükür, bu özü də böyük bir aşuba səbəb olardı vaxtiynən. Məni  
bədbəxt bəradərim Tərlanın, Səfanın vaxtında kimin ağlına belə bir məsələ gələ 
bilərdi ki, bir zaman Cümə məsciddə sünni-şiə 
  
__________________Milli Kitabxana_________________ 
351 
 
müsəlmanlar birlikdə namaz qılıb, məktəb-maarif məsələlərinə baxacaqlar. Bu 
özü də elə bizim əməyimizin zaye olmadığını göstərmirmi?" Seyyid, dini donda 
olsa da, bu təşəbbüsə elə sevinirdi ki, uçmağa qanadı yox idi. "Qabıma sığmıram, 
görək məscidə kimlər gələcək, necə qarşılanacaq". Məşədi Qulamın qəlbində 
daima "Xaqani dəlisi" adlandırdığı Seyyid, özünü böyük sələfınin əvəzi hesab 
edərək, Xaqani qüruru ilə yazmışdı: 
 
Olum, ey himmətin qurbanı, bir dərk et bu mənani  
Ki, eylər ərz əşar ilə bu Xaqaniyi-sani  
Ki, var Rusiyyənin beş-altı milyon can müsəlmani,  
Qalıb elmü mənafedən tamamən bisərü bipa. 
 
Açıb Rusiyyə babi-mənfəət cümlə rəayayə,  
Dəmadəm şükrlər etmək gərək bu feyzi-üzmayə... 
 
...Namazlar da qılındı, çaylar da gəldi, içildi. Cənab Ünsizadə mənbərin yanına 
gəlib dayandı və təmkinlə ziyalıların arzularından danışdı. Xalqın millət 
babalarının gələcəyindən bəhs açdı və mətbuatın düşdüyü çətinliklərdən söhbət 
elədi. Onu da "müsəlman millətinin balaları" üçün açılacaq məktəb məsələsi ilə 
birlikdə qoyurdu. Ünsizadədən sonra Ağaseyidəli ağa sözü Seyid Əzim Şirvaniyə 
verdi. Şairin belə mötəbər bir məclisdə çıxış etməsi mürtəcclərin ürəyindən deyil-
disə də, bu gün onlar susmuşdu; quyruqlarını böyürlərinə qısıb oturmuşdutar, dil 
aça, danışa bilmir, dişləri bağırsaqlarını kəsə-kəsə dinləyir, arabir söz atır, amma 
məclisdəki nüfuzlu şəxslərin qorxusundan və hökumət "əli ilə iş görməyə gələn 
qonağın" yanında özlərini hörmətdən, nüfuzdan salmaq istəmirdilər. Seyyid isə 
sözünə davamla deyirdi: 
- ...belə getsə, ağalar, sizin inandığınız islamiyyətin ancaq namı qalacaq... 
alimnümalar, əsa, xirqə, təsbeh, tiftik əbadan başqa heç nə tanımayan, dili virddən, 
bir də təzələri təkfirdən başqa heç bir şey bilməyən mollanümalər milləti süquta 
aparır və aparacaqlar da. Vaxtdır ki, "ayıl, ey xabə dalmış millət, oyan bu xabi-
xəflətdən" - deyən adamlarımıza qulaq verək. Qiyməti-bəşər ülumladır... 
ürəklərində atəşi-hissi-bəşər sönənlərin zərrati-cismini oyatmaq vaxtıdır. Bunun 
üçün də iksiri-həyat lazımdır ki, o da elm və maarifdədir; məktəblə, cəridəylə 
olar... Başa düşmək vaxtıdır ki, cəlali-elm bizə ərzi-şimaldan nümayan ola bilər... 
Məşriq-zəmin oyansa fəqət bu yolla oyana bilər... 
  
__________________Milli Kitabxana_________________ 
352 
 
O neyşə, bu vaxtacan xoruz yoxdu, sabah açılmırdı? Şimal qalsın öz dinində 
baqi, biz də öz dinimizdə baqi, islamiyyət... 
İslamiyyət... özünüzə də məlumdur ki. Mən islamiyyətin yayıldığı ölkələri 
gəzmişəm. Bəli, çox gəzdim, gördüm ki, harda islamiyyət məskən salıbsa, oraları 
xərabəbəzara çevirib, həmin ölkələrin, millətlərirı dədə-baba mədəniyyətlərini, 
tarixini, dilini, əski adət və ənənələrini məhv edib. Əgər millətimizin təmirini xəyal 
və xahiş ediriksə, mütləq nifaqı məhv etməli, cənnət xülyalarından əl çəkməli, 
kisveyi-əvhamı soyunmalı, yüz illərlə əvvəl rəyasət eşqilə bir-birini qıran ərəblərə 
yas, matəm saxlamağı tərk etməliyik. Əgər özümüzün və məşriqzəminin 
ziyalanmasını istəyiriksə, qaranlıq zülmətlərində məhv olan vətən və millətin 
istiqbalını düşünürüksə, məktəb və maarifə rövnəq verməliyik, nəinki dinin 
rəvacına... 
O danışdıqca ziyalılar onun fikirlərini başa düşür, qəlblərində onunla 
razılaşsalar da, məsciddə belə bir çıxışın nə ilə nəticələnəcəyindən dəhşətə 
gəlirdilər. Hətta Ağaseyidəli ağa da qaragüruhun qarşısını ala bilməz... bunu 
ziyalılar yaxşı başa düşürdü. Qaragüruhun əksəriyyəti şairin sözlərindəki dərin əks-
din mənanı dərk etməkdən uzaq idi. sözlərin mənası çoxu bisavad adamlar üçün 
anlaşılmaz idi. Onun çıxışındakı dərin küfrü hamıdan əvvəl və daha yaxşı dərk 
edən məhz Ağaseyidəli ağa idi ki, o da çıxılmaz vəziyyətdə qalmışdı. Şübhələr 
qoca mollanın ürəyini didirdi. "İlahi, özün saxla. İlahi, məsciddə, dost-düşmən 
qabağında seyid qanı, şair qanı tökülməsinə razı olma! Ya rəbbim, öz müqəddəs 
evinin səhnini qana boyama (Ağaseyidəlinin ürəyinəmi dammışdı? Amma hər 
halda, onun tanıdığı pərvərdigar, cəmi bir neeə il sonra baş verən faciənin qarşısını, 
böyük bir insana, şairə qalxan qaragüruh əlləri saxlaya bilmədi, dostum, 
bacarmadı). Mən gərək ona heç söz verməyəydim. Məni sənin dinində bu qədər 
süst olduğunu təsəvvür eləməzdim. Sən neyləyirsən, niyə, neyşə öz qətlinə fərman 
verirsən? Yaxşı ki, Molla Qurbanqulu mənim, Mahmud ağanın və digər 
nüfuzluların qorxusundan burada sənə bir söz deyə bilməyəcək. Yoxsa Allahın 
pənah evini qan ocağına çevirər, bizi də yığılan qonaqların qabağında xarü zəlil 
elər, səni də yerlə yeksan elərlər. Yox, şair, yox, cənab Seyyid! Daha bəsdir. Mən 
sənin nazınla oynadım! Sən daha millətini irəli aparmaqdan başqa, dayanıb 
durmursan, dinin kökünə balta çalmağa başlayırsan, daha buna dözmək olmaz..." 
Seyidəli ağa düşündükcə bir neçə gün əvvəl şairlə olan bir söhbətini xatırlayırdı. 
Həmin 
  
__________________Milli Kitabxana_________________ 
353 
 
gün mübahisə İmamlı məscidində başlamışdı. Bu çox qəribə bir mübahisə, 
mükalimə idi. O gün Məşədi Alış şairin "Desinlər" rədifli qəzəlindən bir neçə 
misranı məsciddə oxuyub belə demişdi: 
-Cənab Ağa, bir görün axı bu nə deməkdi? Bəlkə elə biz qanmırıq, bizi də bir 
başa salan tapılar ya yox: 
 
Görsə bu səfa ilə səni Kəbədə hüccac,  
Qorxum budu kim, Kəbəni bütxanə desinlər. 
 
Bu küfrnüma şeriivü, Seyyid, görüb aləm  
Kafər deməsinlər sənə, aya nə desinlər? 
 
Cənab axund bəs bunu da ki, biz ona yalandan quramırıq. Özü-öz küfrünə fitva 
verib... 
...İndi artıq şairin çıxışından sonra məscid ikiyə bölünmüşdü. Sual və cavablar, 
inkar, təsdiq və nidalar hərəsi bir tərəfdən səslənir, Şirvan dağlarının zirvələrində 
çaxnaşan buludlar kimi bir-birinə toqquşur, ildırımlar çaxır, qəzəblər coşur, məscid 
gah arı pətəyi kimi uğuldayır, gah da göylər kimi guruldayırdı. Bu sual və 
cavabları oturan şəxsiyyətlərdən kim verirdi? Sürətdən bilinmirdi. Tək-tək 
şəxsiyyətlər deyil, məzmununa görə cəbhələr aydın bilirdi. 
Şair deyirdi: 
-Cənab Əli "Mən əlləməni hərfən" buyurub. Siz müctəhidlər isə... 
Ağaseyidəli ağa öz təmkinini unudub ucadan demişdi: 
- Mən heç vaxt elm öyrənmək əleyhinə çıxmamışam. Şirvanda açılan 
məktəblərin çoxun, öz əlimlə dualamışam; bu bir; sənin az qala bütə çevirdiyin 
"Vəkili-millətin" kimdir? Axund Hacı Ələsgərin dəstpərvərdəsi deyilmi? 
Tanıdığım neçə ruhani öz övladını əvvəl qədəmdə urus vilayətinə göndərib 
oxudub. Əvvəlcən qız oxudan kim olub? Genə də ruhani. Amma sən deyirsən: 
 
Hanı millət üçün sərəncamın?  
Yerə girsin o müctəhid namın! 
 
Sən belə deyəndə, hamını bərabərləşdirəndə baş götürüb el içinə çıxa 
bilməyək? 
-Axı neyşə həqiqəti eldən, camaatdan gizləyirsiniz? 
  
__________________Milli Kitabxana_________________ 
354 
 
Seyidin gözləri qəzəblə parladı:  
-Axı özünə də məlumdur ki, heç vaxt dürüst olmayan söz mənim dilimə  
gəlməyib. Mən hansı həqiqəti əhalidən gizləmişəm? Quranı! Onu kim başa düşür? 
Qoy savadlansınlar...  
-Sonra da hamı durub getsin Nəcəfə, ərəbcən öyrənsin, buna kimin  gücü yetər? 
-Bəs çarə? 
-Bir baxın, ingilislər, fırənglər, hətta ruslar belə Quranı öz dillərincümə edib, 
əsil mənasını bilirlor. Bizdən başqa...  
-Bunu sən hardan bilirsən?  
Hardan bilməyimin mənası yoxdur. Məsələ bundadır ki, bilirəm. bizim camaat 
da Quranın mənasını dərk eləsə, anlasa, əvvəla ki, ordakı qanunlar ölülər üçün 
deyil, məhz dirilər üçündü. Və tərəfdən mollalar onu qazanc mənbəyi eləyib hər 
ölü yiyəsindən ilan qədər qoparda bilməz, bir də əsas budur ki, camaat tərəkə, və b. 
məsələlərdə aldanmaz. Qanunu bilər, fırıldaqçılara yem :... Sonra da özü bilər, ya 
bəyənər islam dininə, pərvərdigara ya da lap  elə yezidilər kimi iblisin özünə ibadət 
elər, bu onun öz işidir.  
-İlahi, özün məni pənahında saxla, məni şübhələr bürüyüb... onun  gözlərində 
nə qədər böyük həqiqət var.  
Ağaseyidəli ağa düşündükcə xəyalında canlanan səhnələr daha da güclənir, 
indiyə, buraya, məscidə keçir və elə bil ki, həmin mübahisənin davamı olaraq 
bütün mütərəqqi ziyalıların və füqəranın hörmətlə "Ağa" ucaltdığı şair Hacı Seyid 
Şirvani çıxışına davamla deyirdi:  
-..Tarixi-bəşər qanlardan, əzilən baş, bədən və gəmiklərdən yoğrulub , Həzrəti-
Adəm əleyhüssəlam qəbirindən ricət edib gəlsə, məşriq övladını görüb dəhşətə 
gələr, bir zərrə tərəqqisiz, elə necə  gedib, elə də qalmışıq. Şirvan tarixini yazmaq 
üçün tarix kitab-, müraciət elədim. Ataların rəyasət üstündə oğulları kor etdiyini, 
ogulların  atalara, qardaşların qardaşlara xəyanət etdiyini, bir-birini didib 
parçaladığını gördüm. Bəşərin matəmli keçməyən günü olmayıb. Bəs nə vaxt  
insanın üzü güləcək? Bəs nə vaxt biz də gözümüzü xabi-qəflətdən  açıb, qeyri 
millətlər kimi qardaş dərdi çəkəcəyik, övladlarımızın həqiqi dünyəvi elmlər 
öyrənməsinə, tərəqqi tapmasına çalışacayıq?..  
-Sən ölməyəsən kafir oğlunun cəddindən uzaq yerdə bir danışıgına bax ha… 
  
__________________Milli Kitabxana_________________ 
355 
 
-Dilim kəlməyə gəlməsin əgəm o babi deyilsə... 
Məşədi Alış xüsusilə yerində dinc farağat otura bilmirdi. O məsciddəki nüfuzlu 
sünnü cavanlarının eşidə biləcəyi bir sövtlə "pıçıldayırdı:" 
-Aadə, babi nədi, sünnüdü, o moltanı! Getdiyim qəriblər ağasına and olsun 
əgəm yalan deyirəmsə... uşaqların anası o gün gör mənə nə deyir ki, "Ağa sünnü-
şiəliyi aradan götürmək istəyir..." Oğlu olub bu təzəlikdə, adını nə qoysa yaxşıdı: 
Seyid Osman, Ömər oğlu Ömər Aşanı, Öməri yığmışdı başına, bu da Osman... 
cəddinə qurban olduğum seyidlərin adını murdarlayıb... 
-Pay atonnan... əşi bir ağzına vuran da yoxdu... 
-Bizdə qeyrət hardadı?... 
-Neyşə yoxdu?.. Dalında duranların bazburuduna bir bax... biri o Mahmud ağa, 
Kərim bəy... 
-Hələ Ağaseyidəli ağanı demirsən?... 
-Əşi onun da payını verib!.. 
-Neynəyib ki? 
-Heç nə, deyib: 
 
Tövbə sındırmağıma şeyx məlul olsa əgər,  
Piri-meyxanə bu işdən təki dilşad olsun. 
-Bundan sonra çətin dura dalında... 
-Mən də elə-belə qanıram... 
-Amma Məşədi, səndə də yaddaş var ha!.. Maşalla, namxuda, göz dəyməsin, 
harda bir nəzm eşitdin yadında qalır... 
-Hə, Alışınkı yaddaş deyil, Allah vergisidir... 
Məscidin silsiləcumanı bu tərəflərə keçib "ağalar, cənablar, xahiş eləyirəm.... 
Ağaseyidəli ağa bura baxır, sükut... rəncidəxatir olar", -deyə pıçıldadı. 
Xosunlaşanlar arasına sükut çökdü. 
-Qardaş düş deyir. Səs eləməyin, görürsüz ki, ürednik də, dilmanc da bizə tərəf 
baxıb işarə eləyir... 
-Neynək, qalsın qırmızı qulluğunda, o kafir, biz müsəlman!.. 
-Haqqına çatar!.. 
-İndilik dilinizi qatdayın qoyun dişinizin dalına, o durub, biz durmuşuq, ağa 
durub, ağacan durub. 
  
__________________Milli Kitabxana_________________ 
356 
 
Məscidin aşağı tərəfındə Seyid Əzimin şagirdləri və pərəstişkarlarından bir 
neçə cavan oturmuş, bu xısın-xısın danışıqları da eşidirdi; həmin cərgədə cavan bir 
şair də diz üstündə çökmüşdü. Bu acı mənzərəni gördükcə onun qəlbində bir səs 
ucalırdı. Bu səs şairin bütün etirazını, qəzəb və nifrətini özündə cəmləmişdi, gur bir 
atılğan kimi fəvvarə vurur, pərran olur, fışqırtı ilə aşıb-daşırdı:  
 
Kafir olub, vurun, vurun,  
Rişteyi-ülfətin qırın,  
Yazdığı şerini cırın,  
 
Dinə sataşdı, qoymayın!  
Küfrə bulaşdı, qoymayın!  
 
İlahi, bu necə şeydir? Bu necə nəzmdir! Axı mən əbədən belə şeir 
görməmişəm. Heç bir qanuni-şerə sığmır". (O nə bileydi ki, bir on-on beş il 
keçəcək, Seyyidin şagirdi, "Molla Nəsrəddin" səhifələrində həmin qəbildən olan 
şeirləri ilə aləmə səs salacaq, ustadının da adını göylərə ucaldacaq, onun 
mübarizəsini daha böyük bir əzmlə davam etdirəcək! Hələlik o, qəlbində doğan bu 
kimi misraları dilinə gətirməkdən, onları nəzm, şeir adlandırmaqdan da ehtiyat 
edirdi. Nə olar, o durur, biz dururuq, dostum, irəli niyə qaçırıq ki, zaman gələr, 
oxuyarıq...) O gün hələ qara fikirlilərin boğaza döyməsi elə bir şey eləyə bilmədi, 
qarşıları tez alınmışdı. Bir yandan Şirvanlılıq təəssübü, qonaq yanında başaşağı 
eləməmək arzusu, Ağanın çıxışı, cənab Ünsizadənin xitabları nəticəsiz qalmamış, 
məsciddə məktəb üçün bir xeyli ianə toplanmış; bəylərdən, ziyalılardan, qismən 
tərəqqiyə qol qoyduğunu söyləyən, divan-dərə, vəzifə qorxusu istəyi ilə 
ruhanilərdən və xüsusilə gözuaçıq tacirlərdən xeylisi Ünsizadənin qəzetinə abunə 
yazılmışdı. 
 
ANA DUASI 
 
Şair bağda gəzdikcə, ağaclara, kollara tamaşa etdikcə ürəyi fərəhdən əsirdi... 
Ağac budaqlarına elə bil ki, narın qar ələnmişdi, ağ çiçəklər hələ yarpaqsız 
budaqlan sım-sıq örtmüş, onlara Şamaxıda dəb olan ağ qaymağı xaradan gəlinlik 
paltarı geyindirmişdi... 
  
__________________Milli Kitabxana_________________ 
357 
 
Yerdəki ot qurşağa dəyirdi. Qızılgül kollarının üstündə lap açıq çəhrayı güllər 
topa-topa açılmışdı. Elə bil hər budağın üstündə bir çıraq, yox bir günəş yanır, 
bahar öz töhfələrini tabaq-tabaq təqdim edir... elə bir lütf ilə, elə bir nəvazişlə ki... 
Şair gözlərini göylərə çevirdi. Səma çox uzaq, çox dərindi. Firuzəyi qübbədə 
bir dənə də bulud, bircə parça ləkə, kölgə yox idi... Göylər uzaq-uzaq, xəfif-xəfif, 
mehriban-mehriban gülümsəyir, göylərin bu nəvazişkar təbəssümündən yerlərə elə 
bil bahar səadəti səpələnirdi. Şairin ürəyi telləndi: "İlahi! Hardasan, kimsən, 
nəçisən -bilmirəm... Qoy səni ərəb - Allah, erməni - Astvats, urus - Boq, türk 
-Tanrı adlandırsın... Kimliyini, bu əngin, füsunkar fəzanın hansı yerindədirsə, 
mövqeyini bilmirəm. Amma bu mütəbəssüm aləmi yaradan ulu qüvvət- sənə səcdə 
eləyirəm, sənə inanıram... Mənim də mənliyim hürufilər demişkən eynən sənin öz 
təşbehində xəlq olunub",- deyə özü də öz xəyallarına gülümsədi. "Qəribə aləmdir, 
bir tərəfdən sənə, yaratdığın bu böyük, gözəl və möhtəşəm dünyamız, nemətlərimiz 
üçün təşəkkür edirəm, ahunun nəfəsində ətri, arının yuvasındakı lətif balı, qurdun 
qarnındakı zərif ipək tellərini sən xəlq eyləmisən,amma Molla Qurbanqulunu da, 
əqrəbi də, naməşdi Alışı da, birəni də sən yaratmışsan... Necə olub ki, bir insan, 
mənim kimi ətdən, qandan gəmikdən yaranan bir insan yer üzərində Allahın, bu 
böyük intəhasız göyləri,ərzü səmavatı, ayı, ulduzları, aləmməfruz günəşi yaradan 
böyük xaliqin vəsisi olsun? Ona peyğəmbərlik, buna imamlıq, o birinə də seyidlik, 
molla və dərvişlik verilsin (Seyid ha!!! Unutdunmu, şairim, məgər sən özün də o 
silkə mənsub edilmirsən?). Axı bu adamlar da mənim kimi,Cavad kimi, Şirin 
Abdulla təki, Qırmızı Məşədi Qulam kimi adicə adamlardır. Ətdən, damardan, 
sümük və dəridən ibarətdilər. Onları da xəncərlə öldürmək, bıçaqla yaralamaq 
mümkündür. O da mənim kimi dərdlərə, bəlalara mübtəladır. Özünü düşmən 
öldürür, balalarını da əsir aparır. Onun nəyi məndən artıqdır. Böyük Yaradan, 
məgər özünə daha başqa qüdrətli, sitayiş və hörmətə layiq ayrı bir vəsi yarada 
bilmirdi? 
Dünən qapımızı birisi kəsdirib: 
-Ya Cədda!!! - bəli, məlum olur ki, bu, yer üzünün xaliqi olan Allahın 
rəsulunun nəslindəndir və biz qara camaat da gərək həmişə, ömrümüz uzunu bunun 
qarnını doyuraq. Deyirəm: 
-Qardaş, sən seyidlik naminə necə dilənə bilərsən, axı? Axı sən şahzadəsən, 
peyğəmbər adına sual etmək, dilənmək olmaz... Peyğəmbər övladı, Hüseyn övladı 
şah nəsli sayılır... 
  
__________________Milli Kitabxana_________________ 
358 
 
Yandan kimsə qayıtdı ki:  
-Aadə, bu sənin öz əmin oğlu, seyiddi... 
-Bə sən neynən dolanırsan, xalqdan dolanmırsan bəyəm? 
-Mən heç olmasa, cəddim naminə heç kəsi allatmıram. Elə-belə yeri düşəndə 
həmvətəninizəm, şairinizəm, balalarınız üçün yuxusuz gecələrimin məhsulu olan 
kitablar, əşar təlif eləyirəm, külfətim möhtacdır deyirəm; mən aldatmıram, açıq 
dilənirəm... (Seyyidin bu düşüncələrində elə bir acı kədər, dərin iztirab var idi ki, 
indi üzündə əks olunduğu kimi, o zaman da əks olunmuş və müsahibini belə 
dəhşətə gətirmişdi, indi onda olduğu kimi bu böyük kədərə, dərin yaraya 
toxunduğu üçün yenidən ağrındı). 
...Ağa bu düşüncələrin ağır yükünü yüngülləşdirmək üçün təpədən endi. "Eh, 
lənət şeytana, bir enim Bəzzazbazara, görüm Cavad nə fənddədi?" - deyə düşündü. 
...Bazara enən yolu indi artıq ot basmışdı, il yağıntılı keçdiyindən çayır o qədər 
çox idi ki, səhərdən axşamacan təpik döyən yollar belə göyərmişdi. Şair düşünə-
düşünə irəliləyir, bazara tərəf enirdi. O, bazara çatanda uzaqdan Yetim Hüseyn 
avazla oxuya-oxuya tabaq gəzdirirdi: 
 
Halva dadlı, təmlidi,  
Satan da məlhəmlidi. 
 
Tut ağacının altı qələbəlik idi. Cin Cavad yenə də öz məşhur yerində, - "Cavad 
daşının" üstündə oturmuşdu. Başına da xeyli adam yığılmışdı. Ağanı hələ ki, 
görmürdülər. Üzü Cavada durub onu dediyi hansı bir lətifəni və ya şeri isə maraqla 
dinləyirdilər. Aralıda Şirvanda təzəcə çıxmış cigir-cigir havasında oxuya-oxuya 
gedən bir kasamasçı gözünə sataşdı. Kişi bir-birindən kiçik qatıq dolu üç cürdeyi 
üst-üstə qoyub başında gəzdirir və qatıq satırdı. Əlində abgərdən var idi. İstəyənə 
qatığı bu abgərdənlə cürdəklərin birindən götürüb verirdi. Yeridikcə çigir-çigirin 
ahənginə uyğun olaraq, elə məvazinət saxlayır və dingildəyirdi  ki,elə  bil cürdəklər 
onun başına yapışqanla yapışdırılmışdı:  
 
Tiflisin bürcü mənəm,  
Dil bilməz gürcü mənəm, 
  
__________________Milli Kitabxana_________________ 
359 
 
Baş qoyum dizin üstə,  
İl yatsam incimərəm.  
Cigir-cigir, cigir-cigir.  
Sənə qurban yazıq canım... 
Mahnının incə, eyni zamanda oynaq ahəngi ürəyə yatımlı, kasamasçının səsi də 
xoş idi. Odur ki, bir neçə nəfər dayanıb kişiyə tamaşa edir, uşaqlar da dalınca 
düşüb gedirdilər. 
Ağa xoş avazla oxunan təzə mahnıya bir xeyli qulaq verdi və cavanın ahəngdar 
hərəkətlərini, rəqqas yerişini xeyli izlədi, sonra da Cin Cavadın dəstəsinə 
yaxınlaşdı. Dostunun səsini hələ heç onun üzünü görməmişdən əvvəl eşitdi. Cavad 
deyirdi: 
 
Gəldik cahana ləzzət alaq molla qoymadı,  
İçdi, yedi... yenə də qarnı doymadı... 
 
-Ha... ha... ha... 
-Ə, yavaş gülün, eşidən olar... 
-Cavadı qoyasan elə mollaya, dərvişə sataşa... Amma heç bir demir ki, 
onlardakı vardan, dövlətdən bir mənim də olaydı... 
-Yəqin paxıllıqdan sataşır olara, əlinə düşmür, deyir iylənib... 
-Sö-ləsən, meyitüvü görüm, kəlləpaçanın da dili-ağzı var, Allahın lal heyvanı 
da ac qalmaz. Cavadın əlinə keçsə, yeməz?.. 
-Lap lüm-lüm udar... 
-Budu ha... Ağa gəldi... Seyid adamdı, onda olar, Ağa, əlim aşağıdı, üç-dörd 
günlüyə mənə bir beş manat əlborcu ver... - deyə Cavad Ağanı qarşıladı. 
Şair, Cavadın onu qəsdən dilləndirmək istədiyini anlayırdı. Nə Cavada pul 
lazım idi, nə də lazım olsaydı da onu Ağadan istəməzdi, varidatına bələd idi. Odur 
ki, Seyid Əzim onu görən kimi zarafatlaşmalarını yarımçıq kəsib cəld, böyük bir 
ədəb və hörmətlə salam verənlərin salamını aldı. "Cavad daşının" bir tərəfındə 
onun üçün hazırlanan yerə keçdi. Cavanlardan birisi nimdaş çuxasını çıxarıb Seyid 
Əzimin altına salmaq istədisə də şair, razılıq vermədi: 
-Yox, sağ ol, oğul, yaza, günə baxma, hava hələm soyuqdu, soyuqlarsan... 
-Sən də soyuq daş üstündə oturub və basir qazanarsan. 
-Canın sağ olsun, gedərəm, əttarın yanına, deyər get bir çimdik kükürdü kərə 
yağında ərit, yax göy çadraya, yapışdır yaraya... 
  
__________________Milli Kitabxana_________________ 
360 
 
-Ha... ha... ha... dərmanın hazırmış ki... 
-Bəs necə bilirsən, aadə... 
-Sən mənə "aadə" deyə-deyə məni yaman günə qoydun, aadə?!  
- deyən Cavadın gözlərində minlərlə cin oynayırdı. Şair dostuna sataşmaq üçün 
zarafatı qəsdən uzatdı: 
-Aadə, mən haçan sənə "aadə"demişəm, aadə? 
Məhz şirvanlılara, şamaxılılara xas olan bu ifadə hamıya tanış idi; odur ki, 
yığılanlar uğunub getdilər. Cavad yenidən dilləndi: 
-Hə, yaxşı, bə mənə əlborcu verməknən necəsən, Ağa, cəddüvə təsəddüq olum, 
cavab vermədin axı... 
 
Seyid bir an duruxdu və Cavadın cavabını farsca indicə dodaqlarına gələn bir 
qəzəlindəki bu beytlə verdi: 
 
Mən Hüseyni-əsr həstəm, simu zər abi-Fərat,  
Guiya mən abra dər Kərbəla qəm gərdəəm'. 
 
Cavad, şairin sözlərini yığılanlara başa salandan sonra yenə də dinc durmadı: 
-Ağa, dedi, - pənah pərdə tutana, nə olar, onda bir məsləhət ver,görüm bu 
başıbəlalı beş manatı hardan tapım? 
Seyid Əzim nədənsə qəlbinə çökməyə başlayan kədəri udub, dostunun 
cavabında dilləndi: 
-Nə məsləhət eləyim, Cavad? Bizlərdə deyillər ki, "keçəl çarə  bilsə, öz başına 
elər". 
Hamı güldü, şair isə sözünə davam etdi: 
-Ərəblər də deyərlər ki, "la təşvərü mən leysə fı beyti dəqiqün".Yeni, evində bir 
ilin'un azuqəsi olmayan adamla məsləhətləşmə! 
Bizim dilcən yəni o adam kişi deyil ki, öz ruzusunu tədarük eləməyib,təndürüst 
eləməyib. O day özgəyə nə məsləhət verəcək? Mənim də evimdə ruzi necə deyərlər 
o söz... Ruzi atlı, mən piyada... 
Yenə də gülüşən oldu, amma bir çoxu bu dərdi yaxşı başa düşürdü, çünki özləri 
də eyni vəziyyətdə idilər... Cavad nə düşündüsə birdən dedi: 
-Aga  evdən təzə çıxmısan? 
-Yox çoxdan, necə ki...  
  
__________________Milli Kitabxana_________________ 
361 
 
-Heç, dedim bir əvvəl Əlmuxtarın pitisindən adama bir bardağ buyurtduraq, 
sonra sənə bir allahı sözüm də var idi... 
Seyyid gülümsədi, başa düşdü ki, Cavad onunla tək qalmaq istəyir, amma 
özünü o yerə qoymadı: 
-Dostum Cavad, Nəvayi rəhmətlik buyurub ki, istəyirsən səhhətin olsun, az ye, 
istəyirsən sözünün kəsəri olsun az de. 
-Hə, deyirəm axı. Neyşə bəs bu şirvanlılar xurma xörəkdi? Yeddi adama Nanəli 
budaqda beş yumurtanın soyutmasın yeyərlər, özü də and içərlər ki, "söləsən, 
meyitüvü görüm nıx deyincən yemişəm". 
Yenə də qəhqəhə qopdu. 
-Sizə məlumdur ki, mən məşriq-zəminin bir çox tanınmış şəxsiyyətləri ilə 
dostluq eləyirəm, onlarla yazışıram. Onların içərisində elələri var ki, heç üzünü 
görməmişəm. Qiyabi yazışıram. Məktublaşıram. 
Belə qiyabi dostlarımdan birisi də Mərənddə yaşayan mərsiyə şairi Molla 
Süleyman idi. Yaxşı yadımdadır; bir dəfə İran səyahətlərimdən birində yolum 
Mərəndə düşdü. Burada bir neçə gün dincəlmək, nəhayət ki, Molla Süleyman 
dostum ilə görüşüb danışmaq istəyirdim. 
Şəhərə gecə yandan ötəndə varid olduq. Kişini axtarıb tapmağı səhərə qoydum. 
Heç kəsi narahat etmək istəmirdim. Karvansaraya düşdüm.Gecə yorğun-arğın idim 
deyə çox şirin yatmışdım. Səhər yuxudan oyananda gördüm ki, "lat-lüt, ya qərib 
imam Riza" qalmışam. Bütün şeylərim oğurlanıb. Yəni əslində nəyim də var ki, bir 
üst geyimdən başqa. 
Alt paltarımda necə vardımsa, eləcə də hücrədən çayxanaya endim.Çayxananın 
yarımqaranlıq bir guşəsində oturub vəziyyətimi düşünürdüm. Öz-özümü həm 
danlayırdım, həm də görkəmimə gülürdüm. Gözləyirdim görüm işin içindən necə 
çıxacam. Molla Süleymanı tapıb ondan,ya başqasından necə yardım istəyəcəm. 
Elə bir o qədər keçməmişdi ki, çayxana dolmağa başladı. Məhərrəm ayının 
əvvəli idi. Birdən içəri bir molla girdi. Çayçı şagirdi mollanı görən kimi, hörmətlə 
ona taxt üstündə yer göstərdi, döşəkçə saldı. Molla çayxana sahibi və müştərilərlə 
salamlaşıb əyləşdi. Görünür buralarda nüfuzlu adammış. Bir azacıq keçməmiş, 
müştərilərdən biri dedi: 
-Molla, gəlsənə bir mərsiyə deyəsən... savabdı. Elə boş-bekar oturmuşuq. 
Allaha da xoş gedər, bəndəyə də... 
Molla etiraz eləmədi. Boğazını arıtlayıb mərsiyəyə başladı. Babət də səsi var 
idi. Mərsiyəni eşidən kimi bildim ki, bu elə mənim üzünü görmədiyim dostum 
Molla Süleymanın mərsiyəsidir. Hələ bəlkə oxu 
  
__________________Milli Kitabxana_________________ 
362 
 
yan da onun özüdür. Qərəz, nə başınızı ağrıdım; kişi mərsiyəni əzbərdən 
deyirdi. Birdən "Sal bir nəzər bu ərseyi-meydana, ya Əli!" -deyib, duruxdu. Dalını 
gətirə bilmədi. Görünür ki, yadından çıxmışdı. Bir neçə kərəm "Sal bir nəzər bu 
ərseyi-meydana, ya Əli!" deyib təkrarladı. Dilim dinc durmadı. Oturduğum 
küncdən səs verdim: "Eşşək satan mərəndli Süleymana, ya Əli!" deyib səsləndim. 
Hamı başını çevirib mənə tərəf baxdı, qəzəblənmişdilər. Bircə Molla Süleymanın 
özündən başqa! Birdən kişinin üzü güldü, elə bil çiçəyi çırtladı. Boylandı, küncdə 
məni görən kimi yerindən qalxdı. Adamları basa-basa üstümə cumdu. Gələ-gələ də 
deyirdi: 
-Vallah, sim vallah, sən cənab Hacı Seyid Əzim Şirvanisən. Bunu ancaq və 
ancaq Seyyid deyə bilər... Bu cavabı təkcə o verə bilər. Bir zihəyat, bədahətən, 
misranın dalını Seyiddən başqa heç kim belə tondürüst deyə bilməzdi. 
Öpüşüb görüşdük. Çəkib apardı məni evinə. Neçə gün qonaq saxladı. Çayçının 
vasitəsilə şey-şüyümü əxz eləyəni də tapdırıb aldı və gətirib özümə qaytardı. 
Dedim: 
-Molla qardaş, nə kələk işlətdin ki, oğru şeyləri qaytardı? Dedi: 
-Seyyida, gümanım gələn oğruya xəbər çatdırdım ki, sən öləsən bu gələn və 
malı oğurlanan qərib, məşhur şair Hacı Seyid Əzim Şirvanidi. Əgəmləri malını 
tapıb özünə qaytarmasaq, bir elə həcv yazar ki, Mərəndi ilələbəd biyabır eləyər. 
Sən demə o da yaman Mərəndpərəst, vətənpərəst oğru imiş. Vətəninin biabır 
olmağına, həcvə düşməyinə qayil olmayıb. Gətirib çayçıya verib deyib: "Sən, 
qardaş, qaytar, mənim adım olmasın. Mollaya da de ki, bir qələtdi eləmişəm, 
bağışlasın məni". 
Hamı gülüşdü. Gənclərdən bəzisinin simasında nə isə bir qürur duyulurdu. 
"Bax, bizim Ağa belədir". Cin Cavad birdən nə isə xatırlayıb Seyid Əzimə 
müraciətlə ciddi tərzdə dedi: 
-Ağa, doğrudan sizə qonaq getdi... Əvvəli bu, ikincisi Məşədi səni axtarırdı. 
Dedi ki, Kərbəlayı Vəli gəlib, səni görmək istəyir...  
-İndi ki, evə qonaq gedib, onda gərək əvvəl evə dəyəm...  
-Yox, elə mən də dedim: deyəsən, qonaqları var, bəlkə evdədi. yox, qonaq da 
Kərbəlayı Vəliynəndi. Odu ki, əvvəl elə Qırmızı Qulamın qulluğuna buyursan 
məsləhətdi... 
Şair, Sarvan Kərbəlayı Vəlinin onu axtarmasına təəccüb eləmədi, çünki Bakı, 
Gəncə, Təbriz, Ərdəbil dostları Ağa üçün bəzi tapılmayan bir əlyazması, ya 
Xorasan kürkü, ya bir Misri əba, Şirazi qələm- 
  
__________________Milli Kitabxana_________________ 
363 
 
dan, Səmərqənd kağızı və ya başqa bir matahı məhz Kərbəlayı Vəlinin 
vasitəsilə ona göndərərdilər. 
Bəzən düşəndə, səfəri avand, qazancı qaydasında olanda, Kərbəlayı Vəli özü də 
Seyid Əzim üçün uzaq-uzaq gəzdiyi, Şirvan həsrətilə dolaşdığı ellərdən bir hədiyyə 
alıb gətirər, sonra da beş günə gedib çıxdığı Tarkovdan, səkkiz günə getdiyi 
Ərdəbildən, səkkiz həftəyə güclə haxladığı uzaq Hindistandan, səfərlərində 
gördüyü, eşitdiyi hadisələrdən, əhvalatlardan söhbət etmək üçün Məşədi Qulamın 
dükanına yığışar, çayçı Əlmuxtarın pürrəng çayından nuş edər, piti bardaqlarındakı 
ətirli, quyruqlu, zəfəranlı, kəhrəba albuxaralı pitisindən yeyə-yeyə danışar, nəql 
edərdi. Qayıdanda da Seyyidin çox sevdiyi əşarından bir neçəsini alıb uzaq ellərə - 
şeir-qəzəl həvəskarlarına aparardı. 
Sarvan Kərbəlayı Vəli şeir, musiqi aşiqi, gözəllik pərəstişkarı idi, həm də bunu 
təkcə özü üçün istəməz, harda bir yaxşı şey görsə, onun haqqında bütün aləmə car 
çəkmək, göstərmək istərdi; oxumaq, xəbər vermək arzulardı. Deyərdi: "Qoy hamı 
bilsin ki, dünyanın bu nöqtəsində belə qiyamət bir şey, bir şeir, bir qəzəl, bir incə 
tikmə, bir lətif əsər yaranıb... Ay el, ay camaat..." Radionu, qəzeti əvəz edirdi kişi... 
Odur ki, Seyid Əzim birbaşa Qırmızı Qulamın kitab-füruş mağazasına yollandı. 
O qapıdan içəri girəndə Qırmızı Qulam təzə bir nüsxəni Kərbəlayı Vəliyə diktə 
eləyib yazdırırdı, deyirdi: 
-Kərbəlayı, əşhədənbillah, təcrübədən çıxmış nüsxədi, yol-iriz adamısan, həm 
canun qızışar, həm də qüvvətə gələrsən. Yaz: qoz ləpəsi,4 misqal istiot, 4 misqal 
zəncəfıl, 4 misqal darçın, 4 misqal da quluncan; bunları 4 misqal kərə inək yağına 
qat, döy, qarışdır bir yumurtanın sarısıynan, böl üç yerə, hər gün ac qarına istemal 
elə. Ya da həmin əczanı yumurta sarısı əvəzinə qatginən bala, elə hərəsi bir noxud 
boyda həbb. Sonra da hər gün səhər ac qarına birini diyirlət getsin bala xəndəyə. 
Bayaqdan bəri dinmədən qapının ağzında durub dostların söhbətinə qulaq verən 
Seyid Əzimi görüncə, Qırmızı Qulamın üzünə elə bil ki, nur qondu: 
-Bay, əleykəssalam! Ağa, xoş gəlmisən, səfa gətirmisən, qədim əziz eləmisən. 
Ağa, sən gələn yollara qurban olum. Buyur içəri! Elə bayaqdan bəri bəradərim 
Kərbəlayı Vəli də səni axtartdırıb okidən var. Elə mən özüm də daluycan 
getmişdim... 
Seyid Əzim nazik dodaqlarındakı xəfif təbəssümlə Qırmızı Qulamı dinləyir və 
eyni zamanda həm Kərbəlayı Vəli, həm də dükan 
  
__________________Milli Kitabxana_________________ 
364 
 
sahibi ilə görüşürdü. Dükançı isə sözünə ara vermədən qonaqları üçün yerdəki 
nimdərləri sahmana, səliqəyə salıb, dükanın qabağına çıxdı: 
-Aadə, Rəzi-ii-i, bir çaydan çay, üç dənə də əla piti... 
-Baş üstə can üstə, Məşədi! – Səs Əlmuxtarın idi. 
Dostlar dükanın içərisində yerə salınmış nimdərlərin üstündə oturdular, daha 
başqa dükandakılar kimi yazdır, deyə, çöldə əyləşmədilər. Məşədi Qulam təxmini 
də olsa bilirdi ki, söhbət məhrəmanədir, yad qulaqlar üçün deyil, məhz Seyyid 
üçündür. Əks-təqdirdə Kərbəlayı Vəli, şairi xüsusi səylə axtartdırmaz, gətirdiyi 
şeyi Qırmızı Qulama tapşırıb, qoyub çıxıb gedərdi. 
Kərbəlayı Vəlinin tövründən şair də başa düşdü ki, söhbət töhfə, hədiyyə və ya 
məktubdan getməyəcək, çünki sarvan çox qayğılı idi. Elə bil sözlü adamlar kimi 
sözü nədən, hardan başlayacağını bilmirdi. Seyyidin canı evdə, kimliyini bilmədiyi 
qonaqların yanında qaldığından tələsirdi, gərək Baqqalbazara çıxaydı, sallaqlara 
dəyəydi, qəssab Ağa Mərdana ət sifariş edəydi, sonra da Baqqalbazardan düyü, yağ 
və digər mayehtac alıb evə göndərə idi. Bütü bunların qayğısı Seyyidi çox məşğul 
etdiyindən, yerində qurcuxdu və Kərbəlayı Vəli sarvanın köməyinə gəldi: 
-Kərbəlayı Vəli qardaş, nigarançılıq bir yaman şeydi, hərçənd sizinlə burada 
oturub söhbət eləmək özü dünya malına dəyər. Amma indi Cavad mənə ərz elədi 
ki, evimizə tanımadığı qonaq gəlib. Elə bir hazırlığımız da evdə yoxdu. Odu ki, 
dedim əvvəlcə səniylə bir söhbət eləyim, çün eşitdim ki, məni axtartdırmısız... 
Kərbəlayı Vəli xəfifcə gülümsədi, yerində narahat oturan şairin çiynindən 
basdı: 
-Ağa, cəddinə sədəqə gedim, narahat olma! Həmin qonaq mənəm. Bundan 
əlavə mənimlə sizə iki zənən xaylağı gəlib ki, elə onların qəziyyəsini qulluğuva ərz 
eləməkdən ötəri səni görmək istəyirdim. 
-Hə, bu başqa məsələ... - Seyid Əzim bir qədər rahatlanıb bardaş qurdu. Piti 
bardaqlarını alıb süfrəyə düzən Qulam kişinin arxasında, qapı ağzında durmuş Rəzi 
ilə salamlaşdı: 
-Necəsən, Rəzi bala, ağa Əlmuxtar nə təhərdi? 
Razinin gözlərində sevinc parladı. Ağa onun xatirini soruşurdu: 
-Yaxşıdı, Ağa, canuva dua eləyir... 
"Bəli, Əlmuxtarın duası!.." Kərbəlayı Vəli və Seyid Əzimin üzündən incə bir 
təbəssüm keçdi. Məşədi Qulam süfrəni səliqə ilə döşədi, 
  
__________________Milli Kitabxana_________________ 
365 
 
açıq qələmkardan tikilmiş süfrədə pitiyə münasib istiot, sumağ, fal-fal doğranıb 
sirkəyə qoyulmuş baş soğan (hansın meyliniz çəksə dedi), yumşaq səngəg və təzə 
təndir çörəyi var idi. Rəzi boş, lahıc sinisini qoltuğuna vurub getdi. Məşədi Qulam 
Kərbəlayı Vəliyə müraciətlə sözə başladı: 
-Buyurun, qardaşlar, bir tikə kəsin, sonra ağa durub, ağacan durub,söhbət də 
elərsiz, lap gərək olsa qiybət də... Bismillah... 
Hər iki müsafır qonaq uzun söhbəti sonraya qoyub, bismillah etdilər Qulam kişi 
piti bardaqlarının ağzını açan kimi zəfəranın bihuşedic: ətri ətrafa yayıldı: 
-İştahanız artıq olsun, - dedi. 
Seyyid səngəgdən xırda-xırda doğrayıb pitinin suyuna tökdükcə deyirdi: 
-Kərbəlayı Vəli qardaş, mən hər dəfə bu dükana qədəm basanda məşədiyə 
deyirəm ki, gərək sən məni yox, mən səni pitiyə qonaq eləyəm, çünki hər gəlişimdə 
məşədidən təzə bir şey öyrənirəm. Necə ki, vaxtilə ərəb şairləri şerin dilini 
yoxlamaqçın bədəvilərin arasına gedərdilər, mən də bu məşədi qardaşımızın yanına 
onuyçun gəlirəm. O da hər dəfə məni xəcalət eləyir. 
-Əh, xəcalət düşməniniz olsun! Mən də deyirəm görəsən nə olub? Nədi bu 
pitinin maliyyəti, dost yanında? Sənin mənim yanımda qədrin elədi ki, kaş bir 
dövləti-qarun olaydı məndə, oturdaydım səni, Ağa, bir xəlvət otaqda, qabağuva 
düzeydim gözəl təamlardan, "quş iliyi, can dərmanı', nə istəsən və deyəydim: Ağa, 
sənə fəda olum, azadsan bütün dünya qayğılarından, yaz nə qədər yazırsan o gözəl 
əşarından ki, el-camaat da, biz də oxuyub feyz alaq... 
Kərbəlayı Vəli güldü: 
-Olmaz ki, Allahdan istixarə eləyəydin ki, elə o dövləti-qarunu Ağanın özünə 
kəramət eləyə idi, dayı başqasının, lap elə sən də olsan,əppəyinə möhtac 
olmayaydı? 
Məşədi bir qədər güldüsə də pərtləşən kimi oldu, doğrudan da o xeyir işi niyə 
özünə arzulamışdı. Ağaya yox, birdən rəhmət qapısı açıq olar, Allah eşidər 
razıniyazımızı?.. 
-Pərt olma, məşədi, rəhmət qapısı bu ay açıq deyil, baxəbərəm... 
-Niyə ki? 
-Özümdən bilirəm... 
Dəstərxan yığıldı. Əl suyu verildi. Kərbəlayı Vəli Məşədi Qulamın 
doldurtdurub gətirdiyi qəlyana bir qullab vurub sözə başladı: 
  
__________________Milli Kitabxana_________________ 
366 
 
-Aga, səbrüvü möhkəm elə, sözüm bir az uzaqdan olacaq, bəlkə səni yordum 
da... Amma çarəm yoxdu, necə var, gərək qulluğuva elə də ərz eləyim.  
-Buyuracaqsan... 
Məşədi Qulam dəstərxanı daldaya (qurd-quş yeyər savabdı) çırpıb qayıtdı, hər 
ikı qonağından aşağı nimdərin üstündə oturub, taxta qəfəsənin alt mərtəbəsinə 
dirsəkləndi, həmişə Kərbəlayı Vəlinin uzaq ölkələr haqqında əfsanə, nağıl, 
"Rüstəmnamə", "Hüseyni-kürd" əhvalatı kimi maraqlı hekayələrini necə 
dinləmişdisə, indi də elə, söhbətə qulaq verməyə başladı. 
Kərbəlayı Vəli sarvan öz hekayətini belə başladı: 
Ərdəbildən təzələrdə qayıtmışdım Bəkiyə. Yadıma düşdü ki, Küdrü binələrində 
Hacıqədirridə böyük bir alacağım var. Qabaqda da Şəki yolu. Qərəz, nə başınızı 
ağrıdım, baxmadım ki, qışdı, yolu Küdrüdən saldım. Yay olsaydı buna elə sən 
deyən cürət eləməzdim. Yayda Küdrüdə ilan mələyir. Adama-zada irast olmursan, 
qərəzi ki, qumu yoxdursa da əsil elə səhrayi-kəbirdi. Binələr bom-boş, qurd-quş 
yox, adamlar köçüb yaylağa, heyvanat yox, xali... qar oldu hər yanı ağappağ kəfən 
bürüyür, qar olmadı, boz-qara düzənlik. Bu başında yumurta qoysan o biri başında 
görünər. Elə də uzundu ki, zəhrimar getdikcə qurtarmaq bilmir, göz qaralır. Qış idi 
deyin binələr doluydu, qar girvə çox deyildi. Amma buna gərək yol adamı 
allanmasın, işin möhkəm tutsun. Neyçün ki, kiçik çillənin axırıydı. Kiçik çillə də 
ki, axırında lap tufan elər. Necə ki, deyiblər: Kiçik çillə böyügə deyib ki, əgər sənin 
ömrün məndə olsaydı, sən gələndə mən gəlsəydim, uşaqları bələkdə dondurardım, 
arvadların əlini un çuvalında. Bir də deyib, sənin yerinə mən olsaydım, həmli 
arvadlara uşaq ziyan elətdirərdim, hayıf ki, ömrüm az, dalım yaz... Qərəz, gəlib 
Hacıqədirridə işimi aşırdım. Yaxşı qazancnan, kefı kök, damağı çağ gedirdim. 
Çəltikçidən ötdük, dayanmadıq, qərəzimiz Pirəsənniydi, orda duracaqdıq. 
Arabqiyasdıya çatanda dalımızcan bir-iki atlı özünü çatdırdı: 
- Ay qardaşlar, - dedilər, - bu tərəflərdə iki zənən xaylağı görməmisiniz? Biri 
qoca, biri cavan... 
Dedik: yox, bu yiyəsizlikdə zənən xaylağı nə gəzir? 
Qərəz. soruşub öyrəndik, bunlar Çəltikçi bəyinin nökərləriymiş, qulluqçuları 
qaçıb, ya götürüb qaçıblar. Nə olubsa, yoxa çıxıb, indi axtarırlarmış.,. Biz də 
doğrudan da görməmişdik. Zənən nə gəzirdi bu 
  
__________________Milli Kitabxana_________________ 
367 
 
yerdə? Göz işlədikcən təzə, elə bu gecə yağan qar hər yeri örtmüşdü, hər yan 
ağappaq idi. Uzaqdan qar üstündə bir qarğa da olsa, görünərdi. Sözün qısası, 
gədələr arxayınlaşıb qayıtdılar geri... 
Kərbəlayı Vəli sözünə ara verdi, qəlyanın qəmişini nədənsə çevirdi, diqqətlə 
baxmağa başladı. Çəltikçi, qulluqçu sözlərini eşidincə Seyid Əzimin ürəyi uçundu, 
amma unamadı, çünki qaçan adamı iki dedilər. Bunlar kim ola və mənə nə dəxli 
var ki, Kərbəlayı Vəli bu uzunluqda söhbəti bu əcələliklə mənə danışmağa 
başlayıb? 
- Qərəz nökərlərin bizə çatdığı yerdən xeyli aralandıq. Qaram-mədə bir-iki 
ağaclıq yol qalmışdı ki, irəlidə, qar içində, xıxmış bir dəvə, yanında da qaraltılar 
gördük. Mən nədənsə narahat oldum, bayaqkı söhbəti unudurdum; amma bəs bu 
nədi qabağımıza çıxır? Yaxına çatdıqcan qəlib parçası, dolu çuval və xeyli yır-
yığıntı, balaca təpə kimi qaralırdı. 
Axırı ki, binəyə çatdıq. Dəvə heyvan necə vardı heyləcə axşamdan xıxırdıldığı 
yerdəcə oturub göyşək vururdu. Dəvənin tayları axşamdan açılıbmış, yaxında ocaq 
da qalanıbmış. Dəvədən aralı navala tabağı düşmüşdü. Görünür sahibi gecə 
heyvana navala veribmiş. Dəvənin sağ böyründə, dalda yerdə, qəlib salınmışdı; 
qəlibin üstündə sarı kürkə bürünmüş adamlar uzanmışdı; ya yatırdılar, ya da donub 
ölmüşdülər. Lap qorxulusu isə dəvənin o biri qatında idi, mən heç əvvəl əldə onu 
görməmişdim də. Gədələrdən kim isə qolumu dümsüklədi; baxdım, ətim ürpəşdi; 
bu fağır dəvəçi idi; arxası üstünə düşmüş, ey... haçandan ölmüşdü. Amma iri 
gözləri hadağasından çıxıb açıq qalmışdı, dübbədüz göyə zillənmişdi. Şeylər, dəvə; 
kürkün altındakılar da qalmışdı allahçuna....Mən dəvəçini tanıdım. Bu adama bir 
neçə dəfə karvan yollarında irast olmuşdum. Əsli Uduludan idi, tez-tez Bəkiyə 
gedərdi; bircə dəvəsi vardı, hərdən karvana qoşular, çox vaxt da tək dolanardı. 
Bəkidən nöyütlükdən qara nöyüt, Masazırdan duz gətirərdi. Aparıb kəndbəkənd 
gəzib satardı. Hey çığırıb malını təriflər, alıcı çağırardı: "Ay nöyüt alan, ay nöyüt 
alan... Duz alan, ay duz alan..." Bir dəfə elə düşmüşdü ki, gecəni onunla birlikdə 
bir binədə dayanmalı olmuşduq. Bəkidən Ağdaşa gedirdik, o da bizə qoşulmuşdu. 
Axşam düşdü, ocaq qaladıq, çörək-xörək bişirdik. Dəvələri ota buraxdıq. O da 
dəstərxanın açıb yarımquru cad fətirini pendirnən yedi. Lap dəvəsi kimi göyşə-
yirdi... Amma sonra ocağın qırağında oturub patavalarını qurudanda, 
karvandakılara elə gözəl nağıllar danışdı, tapmacalar dedi, bayatı çəkdi, bir yanıqlı 
Şirvan şikəstəsi oxudu ki, səsi indi də qulağımdan getmir: 
  
__________________Milli Kitabxana_________________ 
368 
 
Şirvanın yolu həşəm,  
Ağlamaq olub peşəm,  
Hardadı mənim yarım,  
Bir aydı görməmişəm.  
 
Həmişə də yollarda olardı, bu şikəstəni ondan eşidəndə soruşdum ki,Ay Udulu 
hey, evlisən, köçün-külfətin var?" Gülümsədi, dedi: neyşə yoxdu, yer ayrılıb 
yerdən çıxmamışam ki! Bir nökərçən də var elə təzə dil açıb, ayaq açıb, nənəsi də 
öyrədib, o irəli gələn kimi cumub üstümə ki, "qar yağır pillə-pillə, dədə, mənə 
qaqqa, billə". İndi bu səfər ona gərək saçaqlı qəndəf alam, billə ona deyir..." 
Qərəz ki, gözüm Udulu dəvəçidə qalıb, uşaqlar bu yankıların üstünü açıblar. 
Bir də nə gördüm, uşaqlar qışqırışır məni səsləyir. Sarı kürkün arasında iki zənən 
xeylağı, biri lap uşaqdı, on iki-on üç yaşında ola-olmaya. O biri bir az ahıl, amma 
elə də qoca-zad deyil, özü də elə cansızdı ki, bilmirsən dünən ölüb, israğa gün 
ölüb... Bu çöllü bəri-biyabanda arvad nə gəzir, ay Allah?! Birdən o bayaqkı 
nökərlər yadıma düşdü. Dedim, yazıqlar yəqin bu dəvəçiyə pənah gətiriblərmiş, ya 
da elə buna qoşulub qaçıblarmış. Qərəz üst-başlarından da görünürdü ki, fuğara-
dılar. Dəvəci öz kürkün bunlara verib, qalıb yalınqat paltarda, bucuğazlar da 
ölməyiblərsə də, kürk arasında elə yarıcan donan kimidilər. Mən qananı, Udulu 
dəvəçi soyuğa can verən adam deyildi. Görünür nəsə başına ayrı qəziyyə gəlmişdi, 
neyçün ki, belə yerdə cənazənin uzanışı alahı cür idi. Donsaydı, dəvənin böyrünə, 
ya bir yerə qısılıb, büzüşüb qalardı. Busa əl-qolunu atmışdı, elə bil boğulmuşdu, 
gözləri də bərələ qalmışdı. Bir yasin oxuya-oxuya yazığın gözlərini örtdüm. Şəhid 
kimi elə ordaca ala-tələsik qəbir qazdırdıq. Suya, kəfənə tuta bilmədik. Təyəmmüm 
verib dəfn elətdirdim. Bunu da deyim ki, uşaqlar qəbir qazıncan mən zənənlərnən 
məşğul oldum. Qız uşağının qolunda tikili dördkünc bir şey var idi, bazubəndə 
oxşayırdı. Dua-pitiyə oxşamırdı. Keçə parçasıynan onların əl-ayaqlarını ovxalayıb 
isindirdik. Arvad hələm-hələm özünə gəlmədi. Qız isə tez gözlərini açıb, tanı-
madığı adamları görəncən "ay ana" deyib yarımcan arvada sovxaşdı. Özü onun əl-
ayağın, sinəsin-başın ovmağa başladı. Onda bizimkilər kənara çəkildilər. Sirr-
sifətləri qara-quraya bulaşıq olsa da, oxşarları var idi, o saat bilinirdi ki, ana-
baladılar. Mənim nədənsə əlim dinc 
  
__________________Milli Kitabxana_________________ 
369 
 
solmuş qızılgül çıxdı. Kağızda, Ağa, sənin iki qəzəlinin əlyazması, özü də öz 
dəsti-xəttinlə, bilirsən ki, sənin xəttini yüz xətt içində tanıyıram. Tutiya kimi 
gözlərimə sürtdüm, öpdüm, biri "gül" rədifli, digəri "istər" rədifli qəzəllər idi. 
Şair diksindi, bu hal Kərbəlayı Vəlinin nəzərindən qaçmadı, bundan sonra nə 
etmişdisə, "yersiz etməmişəmmiş, deməli, dürüst başa düşmüşəmmiş..." - deyə 
düşündü. 
Qırmızı Qulam Seyid Əzimin vəziyyətindən xəbər tutcaq, başqa bir şey 
duyacaq halda deyildi. Çünki sarvanın danışdığı hekayəti bütün varlığını qaplayan 
qəribə bir maraq və həvəslə dinləyir, acıdığı yerdə gözləri dolur, baməzə söz 
eşidəndə gülümsəyirdi. Kərbəlayı Vəli sözünə davam etdi: 
-Bəli! Sənin iki qəzəlini bu bədbəxt arvad hardan tapmışdı, bilmədim, 
indiyəcən də bilmirəm və olsun ki, heç vaxt bilməyim; amma o, iki qəzəli tutiya-
təbərrik, molla yazan dua-ovsun kimi, müqəddəs bir şey kimi parçaya tikib, qızının 
qoluna bağlamışdı. Çox şükür eləyirəm Yaradana ki, sənin həmin qəzəllərin mənə 
düz yolu, sirati-müstəqimi göstərdi. Tez parçanı olduğu qaydada bağlayıb qızın 
büründüyü sigəciyə atdım, qoy bilməsinlər ki, sirlərinə aşinayam. Arvad da bir-
təhər özünə gəldi. Amma çox üzgün, bitab idi. Hər ikisini arddaş-min-dəş dəvəyə 
mindirdik. Ərəbi qaydada palankindən, gecavədən heç nəyimiz yox idi. Gədələr 
birtəhər onları sarıyıb sarmaladılar. Yola düşdük. Çovğun güclənirdi. Udulu 
dəvəçinin şeylərini də xurcuna yığıb dəvəsinin üstündən aşırtdıq. Heyvanı, 
karvanın cərgəsinə qatıb yol aldıq, amma bu günü Pirəsənniyə çatmaq dayı 
mümkün olan şey deyildi, odur ki, gecəni qarammədli aşnam Azay bəyin evinə 
düşdük. Xeyli vaxt itirmişdik. Gecəni orda qaldıq. Azay bəyin külfəti Gülcamal 
bəyim tez azarlıya qaynar süd verdirdi. Dedim qorxub; onda daş yağı içirtdilər, 
qorxu daşını suya salıb suyun dadızdırdılar, nə bilim cəftə suyu, saç ucu suyu, daha 
nəynənsə qorxuluğun götürdülər. Udulu dəvəçinin dəvəsini və şeylərini burda 
qoydum ki, qayıdan baş gəlib Uduluya gedərəm, külfətinə çatdırram. Zənənləri də 
özümlə Şəkiyə aparmalı deyildim, həm də azarlı, yorğun və donmuş idilər. Odu ki, 
onları da Azay bəyin külfəti Gülcamal bəyimə tapşırdım, dedim: 
-Gülcamal bacı, bu mənim bacımnan bacım qızıdı, azarlıdı, Şamaxıya 
Mirzəmmədin yanına aparacağam. İş elə gətirdi ki, Şəkiyə dönməli oldum, bir neçə 
gün, mən Şəkidən qayıdanacan sizdə qalsınlar. 
  
__________________Milli Kitabxana_________________ 
370 
 
Gülcamal da, Azay bəy də arif adamdılar: başa düşürdülər ki, burda , üzə 
vurmadılar, ya özlərini elə göstərdilər ki, guya inandılar, ya da doğrudan da 
inandılar. Axı mənə nə düşüb onlara düzünü deməyəm. Qərəz ki, azarrılar orda 
qaldı, getdim Şəkiyə, yükümü yerbəyer elədim. Karvan adamı almalısını aldı, 
satmalısını satdı, qayıtdıq... Havalar hələ də soyuq idi, amma dayı yazın nəfəsi 
gəlirdi, Novruz bayramına ikicə gün qalmış, qayıdıb gördüm ki, azarrının bərk 
qızdırması var, bu soyuqda heç yana gedə bilməz, amma qız yaxşılaşıb, üz-gözünü 
yuyub, bir mazarat qız olub ki, gəl görəsən... Bəli, azarrını tərpətmək olmazdı. 
Gülcamal da, Azay bəy də and-aman elədilər ki: 
-Sən get işində ol, havalar babatlaşanda gəl apar, bizim kənddə çox hadığ bir 
arvad var, mamaçadı, həkimlikdən başı çıxır, Allah kərimdi... 
...Mən də dəvəçinin qəziyyəsini Azay bəyə danışmışdım, karvanı burda dincə 
qoyub, bir dəvə bir atnan addadım Uduluya, vaxtdan üç gün də keçdi, bayramın 
üçüncü günü gəlib qara xəbərini verdim külfətinə. Eh... Dünyada qara xəbər 
aparmaqdan pis iş yoxdur, amma nə çarə, kim isə biri deməlidi axı bu qara xəbəri 
də... 
...Karvan üçün Qarammədliyə qayıdanda azarlının bir az eyni açılmışdı, yanına 
getdim. 
-Bacı. dedim, kimsən, nəçisən, bilmirəm, soruşmuram da. Sarvan babayam, 
Allah bilir ki, ürəyimdəki bir şəxsin xatirinə sənin bütün istədiklərinə əməl elərəm. 
De göriim, səfərin haradı? Yüz min zərəlim olsa da, qorxma, yolumdan qalaram, 
aparram səni haqq yerinə çatdırram. 
Gözləri doldu: 
-Haqq yerə Allah aparır, qardaş. O da neyşə gecikdirir bilmirəm,- dedi, - əgər 
sənə zəhmət olsa da, bağışla məni. Bilirəm ki, əziyyətim çox dəyib, çox da yəqin 
dəyəcək. Bacara bilsən, bir ulaq tut, məni Şamaxıya, şair Hacı Seyid Əzim Ağanın 
qulluğuna, evinə göndər. 
İndi özün mülahizə elə, mən nə hala düşdüm, elə yazığım gəldi ki! Amma 
özümü saxlaya bilməyib soruşdum: 
-Sən onun nəyisən, bacı, qohumlarındansan? 
Susdu, gözləri axırdı, qızara-qızara: 
-Bacısıyam, - dedi... Ağlamaq tutduğundan üzünü örtdü. Ürəyimdə "yəqin 
mənim kimi, səni burada mənə bacı bilirlər, deməli, Seyyidlə mən də qardaşam", - 
dedim. Bəli, cavabında bir söz demədimsə də, getmək sarıdan onu 
arxayınlaşdırmaq istədim: 
-Bacı, - dedim, - arın-arxayın ol! Sənin mənə heç bir zəhmətin düşmür, çünki 
yolum onsuz da elə oraya idi, amma Allah başıma döyə- 
  
__________________Milli Kitabxana_________________ 
371 
 
döyə çəkib məni yoldan qırağa – Hacıqədirri səfərinə gətirmişdi ki, gəlib o 
bədbəxtin də ölüm xəbərini külfətinə aparım. Hıçqırdı: 
-Xudavənda, onun əvəzinə məni aparsaydın nə olardı? Ciyərim parçalandı, 
qardaş! 
-İndən belə sən mənim axirət dünya bacımsan, - dedim, - sən ki, Ağanın adını 
çəkdin, ona mənim malım da, canım da qurbandı. 
Bəli, nə baş ağrısı, mənzilimizin bir olmağını bilən kimi səhərə səfər tədarükü 
gördürdüm. Ordan da çıxıb birbaşa bura gəldim, azarlım da, qızını da dəvədə irah 
yer hazırlayıb özümlə gətirdim. Gülcamalbəyim qızı elə xoşlamışdı ki, "qoy bir az 
bizdə qonaq qalsın" bacıqızını deyirdi: yaman işlək qızdı, Allah bəd nəzərdən 
saxlasın, alt öydə arvadlar iməcilik eləyiblər, xalçam var onu kəsdirmək istəyirdim. 
Qaratel qız o qədər əlləşdi, hamıdan çox. Kirgid vurmaqdan, beş gündə qız kirgidə 
döndü, o qədər arıqladı, hananın qırağından durmurdu, axırı gücnən ayırdım, 
dedim: "Bala, dayun gələr məni qınar ki, beş gün bacım qızını evində qoydum, onu 
da işlətdin" - deyirdi, razı olmadım. Gördüm ki, anasının da heç tayı yoxdu. Bu 
gün səhər sizin darvazanın qənşərinə gətirdim. Yalvarıb yaxardı ki, qoy özümüz 
gedək qapını döyək. Bəlkə "bacı" demək yalanının açılmağından qorxurdu, ya da 
bəlkə qapıdan qovulacağından ehtiyat eləyirdi, bilmirəm, Ağa. Amma elə yazıq, 
elə məzlum görkəmi var idi ki, xahişini yerinə yetirməyə bilmədim. Sənin 
külfətinin elə iş tutmayacağını bilsəm də genə uzaqdan qara verdim. Gördüm, yox, 
qapı açıldı, onları içəri buraxdılar, sonra da qoyub getdim. Əgər, incimə, Ağa, 
çöldə qalsaydılar, sənin o iki qəzəlini saxlamağı xatirinə, mən onları elə ordan 
götürüb aparacaqdım öz evimə və necə demişdim elə də axirət dünya bacım olacaq 
idi. Amma gördüm ki, yox, qapıdan geri qayıtmadı. Mən də çıxdım qoydum 
gəldim. Malları Ağa Rəsula təhvil verəndən sonra, özümü həmişəki kimi, verdim 
dostumuz Məşədi Qulamın dükəninə, dedim: ən yaxşı yer buradı ki, qəziyyədən 
səni burda hali eləyim. 
Hekayətin sonuna doğru bir neçə yerdə Seyid Əzimin gözləri dolmuşdu. 
Kərbəlayı Vəli söhbətinə xitam verəndə şair, geyməsinin cibindən yaylığını çıxarıb 
gözlərini sildi və dedi: 
-Çox sağ ol, qardaş! Yolumda böyük zəhmət çəkmisən. O zənən mənim doğma 
bacım deyilsə də, bacımdan da artıq bir yovuq adamımızdı. İnşallah xəcalətindən 
çıxaram... 
  
__________________Milli Kitabxana_________________ 
372 
 
-Pah atonnan, - deyə Məşədi Qulam nəhayət ki, hadisənin sonunda cazib 
vəziyyətdən qurtarmış kimi dilləndi və durub çay sifariş etməyə . Kərbəlayı Vəli 
şairin cavabında dedi:  
-Heç bir xəcalət və zəhməti-zadı yoxdu. Sizdən bir xahişim var, əvvələn, həmin 
qəzəllər ki, mən onları bircə dəfə oxumuşam, ğayətdə xoşuma gəlib, onların 
surətini öz dəsti-xəttinlə köçürüb mənə verəcəksən, bu olacaq mənim müzdüm, o 
ki qaldı mükafata, o da nə yazsan, canımdan da artıq bir minnətlə qəbul eləcəm. 
Dayan, ay dost, bir bəri bax, axı deyirlər ki, tarix təkrarlanmır...  
Onda bəs bu nədir? Məgər Ağa Seyid Əzim ağanın darvazasını döyən Sona deyil? 
Bu erkəndən? Elə ondakı kimi bir gündür. Elə ondakı kimi də bir vaxt... Odur ey, 
qocalsa da, təravətdən, rəngü hənadan düşməmiş Meşədi Qənbər Qalabazar 
hamamına doğru irəliləyir. Ağır gedir, əsaya sövkənir, amma hər halda genə də 
gedir... Qonşu qapısının belə erkən döyüldüyünü ömründə ikinci dəfə görür, 
əvvəlinci yadından çıxıb, birinci arvadının adı kimi! Çoxdanın söhbətidir... "Pah 
atonnan - deyir, bu payyığan köpək uşağı lap dayı ağın çıxardıb..." o, açıq-aşkar bu 
sözləri qapıdakı ana-balaya eşitdirir: "Xudaya, kərəminə şükür, kənd-kəsək də 
axışıb doluşub şəhərə, bir şəhərin əhli beylə sayılı necə dolandırsın axı?.. Hələ o 
yanındakı qıza bax..." Meşədinin ağzı sulanır, artıq bunları ürəyində düşünə-
düşünə uzaqlaşır. "Sən öləsən cavan vaxtım olaydı, alaydım əlindən, deyəydim: 
balam, uşağuva çörək istəmirsən, qoy verək də!.." 
...Doğrudan da bəs uşaq kimdir? Bu kəndsayağı geyinmiş, yıpranmış libasda, 
köhnə cunalı arvad əgər Sonadırsa, onda qız kimdir? Sona deyəndə ki, Sonadan 
bircə cüt göz qalıb... Onlar da dərin quyuya düşmüş su kimi ölgün-ölgün işıldayır. 
Hardasınız, ay aşiqlər! Bir vaxt dönəm-dönəm öpmək istədiyiniz əllər qaralıb 
yanıb, damarları qoç buynuzları kimi dikəlib, qoşalaşıb!.. Bəs o dərdə dərman 
ayaqlara niyə baxmırsız, nə qədər canlar bu ayaqlara sadağa gedərdi, altından 
öpməyi səadət bilərdi!.. İndi kim inanar ki, bu ayaqlar bir zaman incə, zərif şətəllər 
içində xırda-xırda, narın-narın rəqs edib, bu ölgün gözlər süzüb-axıb, canlar alıb? 
Dingənin altından partlayıb çıxmış bu saçlar bir zaman şümşad bədənin ətrafındakı 
iki qoşa ilan kimi qıvrılanda, tamaşa eləyənlərin ağlını alıb... 
Qapını yenə də Minasoltan açdı. Əvvəl əldə Sonanı tanımadı, tanıyanda ürəyi 
töküldü... 
  
__________________Milli Kitabxana_________________ 
373 
 
-Bıy, başıma xeyir, ay bala (ay bala!!! Çəngiyə deyilir ha!..) 
...Gəl-gəl içəri, hardan belə? Bu qız kimdi? 
Sona əlindən tutduğu qızla darvazadan içəri girəndə, artırmanın önündə bir 
gəlin çöməltmə oturmuşdu, qarşısındakı palçıq kürədə kömür qızardırdı, yanında 
köhnə təknəyə xəkə-güllələr yığılmışdı. Qapının döyüldüyünü eşidəndə durmaq 
istədi, həyəti süpürməklə məşğul olan Minasoltan səsləndi: 
-Durma, durma, Ceyran, mən açaram... 
İndi gəlin başını darvazaya tərəf çevirib, maraqla qayınanasının içəri dəvət 
elədiyi ana-balaya baxırdı. 
-Keç, keç, Sona, keç, bala!.. 
Ceyran ər qohumlarının hamısını tanıyırdı. Bu kim ola bilərdi? Birdən yadına 
düşdü! Tək qaldıqları gecələrin birində qayınanası ona nağıl qarışıq bir əhvalat 
danışmışdı... Sona? "Heç kəsə bir söz demə ha, bala, irağ-irağ Ağaya sədəməsi 
toxunar! Mənim də ki, (arvadam, arvadlığımda da qalacağam) dilim durmadı. 
İsgəndərin buynuzu var quyuya deyən dəllək kimi, bu neçə ildə özümü 
saxlamışdım, indi sənə danışdım... Bir də ki, kimə nə zərəli olacaq? Ağa deyirdi o 
irəli ki, Sona ərə gedib, bir uşağı da var... Allah eləyə irasta sala, xoşbəxt ola barı... 
Ağa Səməd də, deyir, o irəliki zəlzələdən sora, çıxıb gedib Alış batmışın əli 
çatmayan bir yerə, bilmirəm vallah Aşqabada, ya Meşədə..." 
Hə, arvadın onunla görüşməsindən də, "Sona" deməsindən də, bu elə odu... 
...Sona da gəlini görmüşdü. Dili Minasoltanla danışır, dodaqları onun ana 
əllərindən öpür, gözləri Ceyranı seyr edir, ürəyi isə deyirdi: "Yəqin Ağanın 
gəlinidi. Gözəldi! Şair arvadı belə də ola gərək!.. İncədi... Dünyanın ən xoşbəxt 
adamısan, gəlin! Doğrudur, sənin qabağında Şah-bikəbəyim kimi nökərlər, dəstə-
dəstə qulluqçular yoxdur. Sən kürəni özün qalayırsan. Palaz-paltarını da özün 
yuyursan. Biş-düşünü də özün eləyirsən... Amma yenə də sən Şahbikə bəyimdən 
xoşbəxtsən. Ağa kimi bir adamın, arvadı demirəm, lap kənizi olmaq da umulmayan 
səadətdir. Sən onun qəzəllərini oxuyursanmı? Eşidir, başa düşürmüsən, ay bəxtəvər 
gəlin!.. Ağaynan qazmada, komada, şit fətir yemək, başqasının alşan imarətində 
külçə bükdələməkdən yaxşıdı, min dəfə..." 
-Qızındı, Sona? Bıy, olsun-olsun! Allah saxlasın! Ağa demişdi axı ki, ay ana, 
babat dolanır, balası da olub... 
Amma ana görürdü ki, Sona güclə ayaq sürüyür, ağır-ağır nəfəs alır. 
  
__________________Milli Kitabxana_________________ 
374 
 
-Qurbandı sizə, Minasoltan... 
-Bıy, Allah eləməsin! Qurbanın qoyun olsun! Allaha xoş getməz, bəndəsin 
qurban kəsən bir cənab İbrahim peyğəmbər olub ki, ona da razı olmayıb, qoyun 
göndərib göydən Allah, cənab Cəbrayılnan... - O, qızın başını sığalladı, - lap 
özündü durub, ay Sona, - və əyilib qızın alnından öpdü... 
-Ağzın şirin olsun, Minasoltan... 
-Bı da mənim gəlinimdi... 
Gəlin, Sonanın qənşərinə qalxdı. İndi Sona, Minasoltan və qız artırmaya 
yetişmişdilər. Ceyran da əyilib qızın başından öpdü: 
-Bəs adı nədi? 
-Əh adı... adı batsın onun, Minasoltan! Allaha acıq getsə də! Məni diyarbədiyar 
salan o deyil bəyəm?.. İndi də ondakı kimi sizə pənah gətirmişəm, Minasoltan, 
mənim öldüyüm gündü... 
Sona dayana bilməyib Minasoltanın qabağında yerə çökdü, yenə ondakı kimi 
yerimi öpmək istəyirdi, ya da taqətimi kəsilmişdi? Minasoltan və Ceyran haldan 
getməkdə olan Sonanın qoltuğuna dilər, çətinliklə artırmaya qaldırdılar. Sona 
kəsik-kəsik deyirdi:  
- Kim deyir ki, alma ağacından gen düşər? Budu necə anam bədbəxt hələ bu 
yaşında Şirvana gətirib çıxartdı, özü ölüb getdi, məni əllərdə qoydu, indi mənim də 
öldüyüm gündür, Minasoltan amma sizə umudla gətirmişəm ki, yad əllərə 
düşməsin... 
Seyid Əzim özünü evə yetirəndə Sonanı yatağında rahatlamışdılar.İçəri girdi, 
pərişan-pərişan yasdığa dağılmış saclara, Səmərqənd kağızına dönmüş sifətə baxdı. 
Gözləri doldu, qapısını ilham pərisi, pərilər döyüb! Lənət sənə, fələk, lənət sənə, 
zəmanə, nə gündə döyüb qapımı? Elə ac, yalavacı tapar! Mənim kimi lüt şairin 
pərilər da bu kökdə olar! Məni nə günə qoydu zəmanə ki, pərimə bir gün aglasın?  
-Ağlama, Sona, nə uşağın, nə də məmənin ürəyini ağrıtma... Sən ki,dogulub 
böyüdüyün, içində azurğu ömür elədiyin zəmanəni yaxşı tanıyırsan...  
-Tanıyıram 
-Sən ki, kimlərin əhatəsində olduğunu, Alışların da, Qapaqlıların da kimliyini 
bilirsən?  
-Bilirəm...  
-Hara gəldiyini necə? 
  
__________________Milli Kitabxana_________________ 
375 
 
-Onu da bilirəm... Bilməsəydim, bu halnan, eylə yolları keçib təzədən sizi 
narahat elərdimmi? 
-Onda ağlama!! Dünya xeyli dəyişilib, Sona! İndi dayı Qapaqlı əlində əsir olan 
azalıb... 
-Təki olsun... 
-Ağlama, həlbət ki! Ağa doğru deyir. Neyşə ağlayırsan? Ağa,həkim Mirzə 
Məmmədin yanına gedər, sənə dava-dərman alar. Çox hazıq həkimdi. İçərsən, 
inşallah sappasağ olarsan. Səndə nə var ki!Yəqin özünü soyuğa vermisən... 
Bu sözlərlə Minasoltan Ceyrana tərəf döndü: 
-Ceyran, bala, kürən qızarıbsa, bir piyalə süd qızdır Sonayçın. 
Axşam bəkləli qonağımız süd də gətirmişdi, siz yatandan sonra, qaymaq da, 
süzmə də. Uşaqların bayramıdı bu gün... 
Yaxşı ki, Tərlan səni görmür, Sona! Elə bircə ağagilin, bir də bizim 
gördüyümüz bəs elər... Yoxsa yaralı aşiqinin onsuz da bişmiş bağrı bir az da 
bişərdi... 
Sona əllərini köksünün üstündə çarpazlamışdı, gözləri tavana dirənmişdi. 
Qadının batmış ordlarında dərin çökəklər əmələ gəlmiş, saçları yastığının 
üstünə dağılmış, bir zamanlar canlar alan gözəl gözləri kölgələnmişdi. Göylərə 
dikilmiş bu gözlərdə elə bir dərin məlal, elə bir kədər, nigarançılıq var idi ki... Bu 
gözlər göylərə yalvarır, heç bir zaman imdad almadığı ənginliklərdən indi son 
nəfəsində balası ücün aman diləyirdi. Bu yalvarışları, bu imdad diləyilə sanki o 
özünə qarşı amansız olmuş bütün qüvvələri əfv edirdi, təki balası bircə parçacıq 
xoşbəxt olsun: 
-İlahi, dünyaya gətirməydən nəydi məni məqsədin? Bilmədən ölürəm. Ey 
böyük xaliq, nəydi mənə qəsdin? Niyə mənə o bir dünyan qədər əzab və əziyyət 
verdin? Yaratdığın, başımın üstündən dünyaya yağdırdığın nemətlərdən 
dadmadım, birinin ləzzətini bilmədim!Neydi günahım? Qanmadan ölürəm! Məni 
sən yaratdın, sən də aparırsan. Özün haqsan, əlinin üstündə əl yoxdur! Yaratdın, 
öldürdün. Kim səndən haqq-hesab istəyə bilər ki, mən, dünyanın ən məzlum xilqəti 
səndən hesab istəyim? Yalnız, bircə arzumu (axı sən mənim heç bir arzumu 
eşitməmisən) yerinə yetir! Mənim balamı afətlərdən, yerin,göyünkündən demirəm, 
bu sənin öz işindir, heç olmasa, yaratdığın insanların afətindən himayət elə! Ona 
mənim taleyimi qismət eləmə! Heç olmasa qabağına bircə ləyaqətli adam çıxsın. 
Onun yediyi bir tikə çörəyi 
  
__________________Milli Kitabxana_________________ 
376 
 
minnətsiz elə, başına qaxınc eləmə!.. İlahi, xilqətimdən bu günə kimi, 
yaratdıqların mənə nə zülm etmişsə, bağışlayıram, təki balama insan əlindən 
sədəmə toxunmasın!  
Yızıq Sona!.. Dostlar, imkan olsaydı, əyilib bədbəxt Sonanın qulağına 
pıçıldardım: "Qorxma, bacım sənin nəslin məzlum olmayacaq! Zaman gələcək 
sənin qızlarından Qəmərlər, Əminələr kimi rəqqasələr yetişəcək ki, Moskvanı, 
Parisi, Londonu öz sənətilə heyran qoyacaq!   -deyərdim. 
Sona yazıq nə bileydi ki, onun qızları içindən Nisələr, Sonalar yetişəcək ki, 
dava-dərmansız ölən nənələrin xatirinə, təbabətin ən məşhur korifeyləri ilə yanaşı 
duracaq, tutulan gözlərə işıq, boğulan sinələrə nəfəs verəcəklər... Sona bədbəxt 
hardan bileydi ki, onun əziz bala özü də, anasının taleyilə məhv olmayacaq. Şair 
Seyyid onu bir qədər saxladıqdan, oxutduqdan sonra, Tərlanın xahişi ilə Aşqabada 
göndərəcək, orada təhsil alıb, Tiflis qız məktəbini bitirəcək və xalqının ilk qadın 
müəllimlərindən biri olacaq... 
Sona nə bileydi ki, ...bunlar çoxdur, saymaqla qurtarmaz, əziz dost! Əgər 
mümkün olsaydı, Sonanın xəstə yatağının qırağında oturar, onun damarları çıxmış 
əlini əlimizə alar, hərəsi bir piyalə yaşla dolmuş gözlərindən öpər, deyərdim: "Əziz 
bacım, qəm çəkmə, rahat yat!.. Sənin taleyin səninlə də qurtarır. Qızının 
səadətindən arxayın ol! Gözlərini dincliklə yum!" Təəssüf ki, bu mümkün deyil! 
Nə biz geri qayıda bilər, nə də dodaqlarındakı ana duası ilə bu dünyadan nakam, 
nigaran gedən Sonanı arxayınlaşdıra, ovundura bilərik... Tarixdə geri yol yoxdur! 
Biz onu görə bilərik, o bizi yox. 
 
Nuri-didəm Ağa Tərlan!  
Kiilli-nəfsin zaiqətiil-movt... 
 
Adəti başsağlığı kəlməsilə başlanan məktubumu oxuyub elə güman etmə ki, 
atan və ya digər qohumlarından biri bu dünyaya göz yumub, belə deyil, qardaşım 
Bu dari-fənanı tərk edib gedən sənin bədbəxt Sonandır. Allah ona rəhmət eləsin. 
Qurtardı bu dünyanın əziyyətindən. Zəmanə ona çox haqsız oldu. Xəllaqi-aləm 
yaratdıqlarının ən gözəlinə, ən zərifinə olmazın zülmləri, əzab və əziyyətləri rəva 
gördü. Qərəz, kimin haqlı, kimin haqsız olduğunu o dünyada biləcəyik!.. Sonadan 
mənə bir  qəribə yadigar qalıb, qardaşım, o da Qaratel adında, eynən özünün 
  
__________________Milli Kitabxana_________________ 
377 
 
timsalı olan on iki-on üç yaşlı bir qız uşağı. Sonanın bəlalı başını qəribə bir 
macəra çəkib mənim mənzilimə gətirib. Mən sənə bir zamanlar yazmışdım ki, 
Sonanı Mahmud ağanın dostlarından Əlyar bəy namində birisinə nədimə 
vermişdik. Sonra özünün razılığı və Əlyar bəyin məsləhətilə bəyin nökərlərindən 
birinə təzvic edibmiş. Bunu da mənim məktublarımdan biləsən gərək. Qız da onun 
qızı imiş. Bir il yarım bundan qabaq ərini tövlədə at vurur, yarası simləyir ölür. 
Bir neçə ay əqdəm də Əlyar bəylə külfəti vəfat eləyir. Mülkə və nökarnayibə onun 
oğlu Bəybala bəy sahiblənir. Varis öz dədəsinə oxşamır. Sonanın, xüsusən, balaca 
qızın günü pis keçir, artıq nə yazım ki! Baş götürür, nökərlərin köməyilə karvançı 
Kərbəlayı Vəlinin vəsatətiynən bizə pənah gətirir. 
Mən Sonanın son günlərini sənə təsvir etməklə qəlbini üzmək istəmirəm, 
qardaş! Son nəfəsinəcən ağlı salim, üstündə idi. Heç bir an da huşunu itirmədi. 
Həkim Mirzə Məmmədi gətirdim, baxdı: "Uzun azardı, köhnədən varıymış, 
vərəmləyibmiş, indi soyuq ki, dəyib zatülcəm onun kələyini kəsib, azarını elə 
qalxızıb ki, həm də bu qızügülün köpürən vaxtında belə azarlılar üçün çətin keçər" 
- dedi. 
Sona elə qızılgül kimi də soldu. Qarateldən- qızından yana nigaran getdi. 
Dünyada çox sonalar var, qardaş! Onların çoxu Sona kökdədi, amma çoxu da öz 
vəziyyətini başa düşmür. Yaranır, bahar vaxtında bir gül şaxəsi kimi açılır, yazın 
oğlan çağında bir gül qonçası kimi! Sonra da qəhri-zəmanədan solub gedir. 
Yerin elə görükür ki, Ağa Tərlan! Sənsiz, dost-aşinasız lap inzivayə çəkilmiş 
kimiyəm. Bir-birinin ardınca həmtaylarım bu dünyadan köçür, qorxum budu 
təkkəvü tənha qalam... Sən də qürbət diyardan mənə bir əl yetir, bir nəfəs yetir, 
Tərlan! Hardasan, qardaşım? Sonanın ölümü mənim ürəyimə lap sağalmaz yara 
vurdu. 
 
Könül olubdu fərağında biqərar, ey dust!  
Neçin məni elədin zarü dilfikar, ey dust? 
 
O, əsrin Leylası idi. Mən biləni elə Leyli kimi, nakam eşqini qəlbinin 
dərinliklərində dəfn edərək Leyli kimi bu dünyaya gözyumdu. Bircə deyə bilmədim 
ki, ey zəmanənin Leylası, fünuni-eşqi səndən dərs alanlar neçin sənin dərdinə qala, 
sənə bircə gün, bircə saat səadət verə bilmədilər?! 
  
__________________Milli Kitabxana_________________ 
378 
 
 
Ümid əlim üzülüb damənin-vüsalından,  
Sənə bir növ degildim ümidvar, ey dust! 
 
Nə sən fəraqə səbəb olmusan, nə mən bais,  
Bu dərdə saldı bizi dövri-ruzigar, ey dust!.. 
 
Bu da sənə qəzəl... Tamamlaya da bilmirəm... Ümidvaram ki, tamamlayam, 
onda hüzuruna irsal olunar. 
Əzizim, dostum, qardaşım Tərlan, məktəb işlərim də o qədər yaxşı getmir. Məni 
şəhər məktəbindən xaric elədilər. Ozümüzkü də sönən şam kimi güclə ziya verir, 
elə sönhasöndədi... Sənin kimi dostların köməyi olmasa, bu da gedər bətfanəyə. 
Dövrəmdə xeyli düşmən cəm olunub. Tərlan, heç özüm də bilmirəm ki, bu naəhl 
Allah bəndələri niyə başa düşmürlər ki, mən məhz onlardan ötəri, onların 
fərzəndlərinin sabahı üçün əlləşib çaləşıram. Külfət çoxaldıqca möhnətim də artır. 
Amma anam, sənin Minasoltanın deyir ki, "Sonanın yadigarını nə qədər canımda 
can var, öz nəvələrimdən biri kimi saxlayıb böyüdəcəm, verəcəm bir halal  süd 
əmmişin birinə ". 
Qərəz, salamət ol, cənab Mahmud ağadan, İrza bəydən sənə salam dua 
 
Baqi... Seyid Əzim Məhəmməd oğlu Şirvani  
21 məhərrəmül-həram fi sənə filan 
 
İftara az qalmışdı. Bu gün Minasoltan qonşu Məşədi Qənbərgilə "orucaçdıya" 
çığırıldığından evdə olmayacaq idi. Çağa beşikdə yatır. Mircəfərsə bu gün Bikə 
nənəgilə qonaq getmişdi, uşaqlar o biri otaqda şam etmiş, tezdən yerlərini salıb 
oturmuş, Qaratelin söylədiyi nağılı dinləyirdilər. Ceyran bu axşamkı iftar süfrəsini 
təkcə ikiləri - özü və Ağa üçün hazırlayırdı. O nimdaş qələmkar dəstərxanı yerə 
döşədi. Günortadan bişirib hazırladığı iki nimçə üstü darçınla bəzənmiş kimi, kəh-
rəba rəngli noğultərək, Ağanın çox xoşladığı şorməzə yarpaq dolması və sarımsaqlı 
qatıq piyalasını ortaya qoydu. Balaca çaydanı, fincan və nəlbəkiləri də süfrəyə 
düzdü. Ayrıca nəlbəkiyə oruc açmağa xüsusi "səvab gətirən" bir neçə xurma yığdı. 
Elə bu vaxt darvazanın açılması və Seyid Əzimin addım səsi eşidildi. Ceyranın 
ürəyi titrədi. Onsuz da obaşdandan ac idi, uşağa süd verməsinə baxmayaraq, 
orucunu sındırmırdı. Gəlin güclə ayaq üstə dururdu. Buna baxmayaraq ərini 
qarşılamaq üçün evin artırmasına çıxdı. 
  
__________________Milli Kitabxana_________________ 
379 
 
Seyid Əzim cibindən çıxardığı bir neçə saçaqlı konfeti qapıya çıxmış Qaratellə 
uşaqların arasında bölüb əylənirdi. Ceyranı görüncə uşaqlardan ayrılıb otağın 
qapısına yaxınlaşdı: 
-Salam... 
Seyid Əzim Ceyranın saralmış, arıqlamış üzünə baxdıqca ürəyi əzilirdi: "Yenə 
də orucdur, ilahi, mən bu etiqadı onun ürəyindən necə çıxarım?" Lakin hələ bir söz 
demədən anasını soruşdu: 
-Məməm hanı? 
Ceyran xəfifcə gülümsədi, bir neçə uşaq anası olsa da, hələ də ərindən utanır, 
dik gözlərinin içinə baxa, arzularını açıq deyə bilmirdi: 
-Məşədi Qənbərgilə orucaçdıya çağırılıb... 
-Hə... deyirəm axı, əzana azca qalıb, amma, məməm həyətdə dəstəmaz almır, 
bu heç olan şeydi? Deməli şamı təklikdə eləyirik? - O da gülümsədi, lakin 
arvadının vəziyyətindən daxili bir əzab duyaraq, Ceyranın çənəsindən yapışdı və 
başını yuxarı qaldırdı. Dərinə düşmüş, aclıq və yorğunluq tökülən gözlərinə baxdı, 
Ceyran Ağanın onu yenə də danlayacağını başa düşdüsə də aldırmadı, üzün yana 
çevirdi: 
-Hə... Minasoltan dedi ki, gec gələcəm, məni gözləməyin, iftarınızı eləyin. 
İçəri girdilər. Vaxt elə uzanırdı ki, Seyid Əzim qapıdan döndü, bir də nigaran 
gözlərlə üfüqə baxdı. Əgər iqtidarı olsaydı, günəşi, aləməfruz afıtabı bir az da tez 
qüruba endirər, iftar vaxtını yaxınlaşdırardı, təki Ceyran orucunu tez açsın, ac 
qalmasın... 
Birdən Ceyran taxçaya yanaşdı, oradan bir zərf çıxarıb şairə uzatdı. 
-Ağa, Şirin gətirib... 
Şair zərfı açdı, Tərlandandı, dərhal duydu, barmaqlarını xəfıf hərəkəti ilə 
Ceyranın çənəsini sığalladı, yorğun gözlərinə baxdı, baxdı, heç bir söz deyə 
bilmədi. Dərindən köks ötürüb məktubu oxumağa başladı: 
 
Nuri-çeşmim, əziz şairim! 
Əvvəla mətləb sənin səlamətliyindir və əgər zəhmət qəbul edib buraların da 
əhvalından xəbərdar olmaq istəsən, yaman-yaxşı dolanırıq. 
Bəradəri-mehribanım, sənə yazmağa qəribə bir xəbər var məndə. Amma heç 
bilmirəm sevinim bu işə, ya qəmgin olum. Deyəsən mən, indi başıma gələn 
bəlaların əsil iştirakçılarından biri ilə rastlaşmışam. Qərəz, cənabını yormayım, bil 
və agah ol ki, bizim həmvətənlərdən biri, Ağa Səməd buralarda peyda olub. Mən 
onu çoxdan bəri bazarda-dükanda görürdüm. Hal-əhvallaşır, salamlaşırdım. 
Amma o qədər də 
  
__________________Milli Kitabxana_________________ 
380 
 
 
qürbətimiz, yaxınlığımız yox idi. Cənab Ağa Səməd burada dükan açan Şirvan 
tacirlərindən biridi; özü də mənimlə həmyaş olmağına görə, mənə çox meyil 
eləyirdi. Əvvəl illərdə mən bu yovuqluğa o qədər də maraq göstərmirdim. Səbəbi 
də bildiyin idi, yəni heç insanlara qaynayıb-qarışmağa özümdə qüvvət tapa 
bilmirdim, nəhayət ki, mən də qaradan çıxmazlığı tərk elədim. Bir-birimizə gedib-
gəlişimiz artdı. Söz-söhbət çəkib bizi bir-birimizə bağladı. Qəriblik, tənhalıq bizi 
iki qardaşa çevirdi. Bu vaxtacan onun barəsində sənə yazacaq elə bir maraqlı 
xəbər yox idi, odur ki, yazmırdım. Bu günlərdə bir vəsilə oldu ki, o öz keçmiş 
macəra və xatirələrindən mənə danışdı. Doğrusu, onun ürəyində nə isə bir dərdi, 
qüssəsi olduğunu anlayırdım. Başa düşürdüm ki, onu təkcə zəlzələ diyarbədiyar 
salmayıb. Əziz qardaşım! Ağa Səməd macəralarım mənə danışanda öyrəndim ki, 
bədbəxt Sonamı ölümdən xilas eyləyən oymuş. Sən demə Alışın dəstəsində bir vaxt 
qaçaqçılıq eləyən cavanların ən igidlərindən, özü demişkən canavarlarından biri 
imiş. 
Mənim xahişimlə Mütrüf Ədilin öldüruldüyü gecə baş verən hadisələri mənə 
bircə-bircə yerli-yataqlı danışdı. İndi lap səhih bildim ki, başıma gələn 
qəziyyələrin ən əsas səbəbkarı, başçısı öz doğma atam olub. Mən elə əvvəldən də 
onun bu işdə barmağı olmağını duyurdum. Özüm də ondan təkcə məni döyüb xar-
zəlil eləməyinə görə üz döndərməmişdim. Amma lap belə də bilmirdim ki, mənim 
atam kiminsə ölümünə razılıq, fərman verə bilər. 
Ozünü onlardan: o Molla Qurbanquludan, Alışdan və bir də ata adını 
gəzdirməyə layiq olmayan atamdan qoru, qardaş! Kərim Allah özü səni bəlalardan 
hifz eləsin! Əlbəttə, biz, mən və Ağa Səməd Şirvanda olsaydıq, xatircəm olardıq. 
Onlardan sənə heç bir sədəmə toxuna bilməzdi; amma indi hərçənd dövrən əsil 
dostsuz deyil... Yenə də nigaran olacağıq... Bu axır əhvalat bizim ürəyimizi Ağa 
Səmədlə bir-birinə elə bağlayıb ki, lap əkizə bənzəyirik... O çox dəyişilib. İndi 
savadını artırır, buradakı müəllimlərdən urus dilini də kamil öyrənib. Gözəl-gözəl 
kitablar oxuyur, deyirəm vaxtında oxuyub lazımi savad alsaydı, bədbəxt 
millətimizin xidmətində durardı. Neçə-neçə gözəl işlər görərdi... Elə qabiliyyətlidir 
ki... Tez-tez sənin yazılarından əlimizə keçənləri birlikdə oxuyub, müsahibələr 
eləyirik. Buranın ziyalıları ilə əlaqəmiz möhkəmdir. İranlıların məktəbinə, burda 
açılan öz məktəbimizə, əlimizdən gələn köməyi eləyirik. Gələn illərdə ianə məsələsi 
qoyulanda, cənab Ağa Səmədi də nəzərdə tutmağım xahiş edirəm. Eh, 
  
__________________Milli Kitabxana_________________ 
381 
 
qardaş, bədbəxt Sonanın son dəqiqələrdə, ölüm ayağında özünü necə mərdanə 
aparmasından elə şeylər danışdı ki, gözlərim dönəm-dönəın yaşardı... İnşallah vaxt 
olar, görüş qismət olsa, nağıl elərəm sənə. İanə sarıdan yazdığın yanıqlı məktub 
mənə bu kağızı başlayandan sonra, bu səhər vüsul oldu. Neyləmək olar, qardaşım! 
Dövrün təqazası budur. İndilik himmət sahiblərinin cibinə göz tikməkdən savay 
ayrı çarəmiz yoxdur. 
Məniın burada birsürgün dostum var. Ursetin lap orta göbəyindən. 
Filtilbörkdən gəlib çıxıb buralara... O elə qəribə şeylər danışır kil Adam ümid 
eləyir, inanır ki, bir zaman gələcək, məktəb və maarifın sədəqəyə ehtiyacı 
olmayacaq... Kim bilir... 
Minasoltana, gəlinimizə və bacılara məndən salam yetir. 
 
Baqi ehtiram: qardaşın Tərlan. 
 
Hə, əzizim Ağa, bura bir bad xəbər gəlib çıxdı, deyirlər İsmayıl öz kiçik qardaşı 
Məhəmmədi öldürüb. Bir də dedilər ki, yox, onu dəllək Hüseyn al diliynən evdən 
çağırıb öldürüb, səhih xəbərdimi? Amma mən heç inana bilmədim. Çünki İsmayılı 
uşaqlıqdan tanıyırdım. Qardaşı əməlli yadıma gəlmir, amma özufağırın biri idi, o 
necə belə şey elər? Qərəz, salamat qal, Allah iqbalını daimi, bizi də xoş 
xəbərlərinlə şad eləsin. 
 
Tərlan.  
Eşqabad, 12 zil-qəda, sənə filan  
 
Hə, qəribədir ki, Ağa Səməd deyir: Alışlar meşədi olub hörmətə minən şəhər 
əlbattə, dağüacaq. Amma əvvəl mənə Sonanı otağın içində necə izlədiyini 
danışanda az qaldım boğam onu. Sonra başa düşəndə ki, bu elə o doğmaca atamla 
Molla Qurbanqulunun qurmasıdır, lənət şeytana dedim. Oğlan əvvəllər tutduğu 
əməllərdən elə peşman olub ki, day nə deyim... deyir... "utandığımdan indi göz açıb 
abırlı adamların üzünə baxa bilmirəm, ancaq onda utanmaq nədi bilməzdim ". 
Ağa indi səndən bir təvəqqəm var, əminəm ki, məni başa düşəcəksən və 
Minasoltanın yanında vasitəçi olacaqsan. Sən bilirsən ki, mən ömrümün 
axırınacan evlənməyəcəm. Sonanın yadigarı mənə düşür. Bu dünyada buna ən çox 
haqqı olan adam varsa, o da mənəm, mən biləni. Səndən xahiş edirəm ki, hansı 
yollarla olursa olsun, qızı mənə Çatdır. Xorasana gedənlərləmi, alış-verişə gələn 
etibarlı tacirlərdən birinin vasitəsiləmi, necə eləyirsən elə. Özün zəhmətin çəkib 
gətir Bakıda mindir gəmiyə. Mən Aşqabaddan gəlib Təzəşəhərdə qabaqlayaram. 
  
__________________Milli Kitabxana_________________ 
382 
 
Mən istəyirəm ki, Sonanın balasını özüm istədiyim kimi xoşbəxt elə özüın və 
zəmanənin təqazası və tələbiylə. İndi dövran dəyişir. Buralarda .xüsusi dərs deyən 
müəllimlər peyda olur, urusuycan əlbəttə. Mən də  qızı oxudaram, nə bilmək olar. 
Bəlkə anasının taleyi onda baş verməsin. Bıı da mənim Vətən bacılarına bir 
hədiyyəm olar ki, ilk qız muəllimini onlardan ötəri mən hazırladım. 
Bu xahişimə əməl etsən və yerinə yetirsən onda ömrüm uzunu sənə borclu  
olacam. 
Sənin tövsiyənlə "Əkinçi" qəzetini alıram. Bakılı  tacir dostlarımdan Ağabba 
cənabları bura göndərir. Gözlərimiz aydın olsun ki, sənin də ordakı nəzmini böyük 
bir maraqla oxuduq. Hamımız binihəyat sevinmişik. Allah qələminə qüvvət, gözünə 
isıq versin. Sən millətin dərdini çəkənlərə indi dayaqsan, rəhnümasan, qardaşım! 
 
Tərlan 
 
Seyid Əzim məktubu oxuyub qurtaranacan hər şey hazır idi, amma hələ hava 
kifayət qədər qaralmadığından Ceyran ayaq üstə can gəzdirir, süfrəyə yaxın düşüb 
orucunu sındırmır, əzam gözləyirdi. Bu, Ağanın qəlbini elə sıxdı ki: "...Ah, Ceyran, 
Ceyran", - deyə düşündü.  
Qalxıb  pəncərəyə tərəf boylandı:  
- Deyəsən, vaxtı axı?.. Ceyran onun məqsədini anlayırdı, mədəsindəki küt ağrı 
bütün varlığını qırırdısa da, kandarda durub havaya baxdı: 
-Yox, - dedi, - heç əzan da başlamayıb... Məktub kimdəndi?  
Seyid Əzim, Ceyranın sözü orucdan dəyişmək istədiyini başa düşüb nəvazişlə 
gülümsədi: 
-Aga Tərlandandı! Ceyran, Qaratel səni incitmir kı?  
Ceyran mehriban üzündə xəfif bir təbəssüm bəlirdi: 
-Yox, amma yazıq yaman xiffət eləyir. Anasız... Hey ovundururam, elə  hey 
ağlayır... 
Seyid Əzim nə fıkirləşdisə birdən-birə dedi: 
-Ceyran, onun Eşqabadda dayısı varmış, Sonanın ölməyini eşidib, mənə  o 
kağız yazıb, xahiş eləyir ki, onu ora göndərim. Sən məməmi də, qızı  da yavaş-
yavaş başa sal, hazırlıq gör, görüm mən Eşqabada gedən tap   billəmmi? 
- Hayıf, yaxşı qız idi... Qalardı bizdə... 
- Yox, Ceyran, hər quşun öz yuvası! İndi ki, dayısı istəyir, saxlamaga haqqımız 
yoxdu. Bir də, orda özünü qohumu yanında biləcək, o qədər də sıxılmayacaq... 
  
__________________Milli Kitabxana_________________ 
383 
 
Elə bu zaman Kəblə Mürvətin nalələri göyə ucaldı: "La ilahə illəllah..." 
Seyyidin çiyinlərindən elə bil ağır yük götürüldü: "Ömrümdə əzan səsini belə 
həsrətlə gözləməmişəm. Ömrümdə Kəblə Mürvətin "La ilahəsini" belə sevinclə 
dinləməmişəm, necə ki, bu bir ayda... ah, Ceyran, Ceyran..." 
-Bircə tez ol... - deyə o cəld süfrəyə yaxın əyləşdi. Öz əli ilə tələsik nəlbəkiyə 
bir qədər dağ su töküb arvadına uzatdı. Bir dənə də xurma verdi. Ərinin qayğısı 
Ceyranın gözlərini yaşartdı, qəlbini köyrəltdi. Bir anlıq aclıq da, mədəsindəki küt 
ağrı da yadından çıxdı. 
Yerində bütün varlığına hakim kəsilən güclü, dağlar qədər uca və qüdrətli bir 
məhəbbət qaldı. O nəlbəkini aldı, xurmanı dişləyib dağ suyu içdi... Bədəninə xoş 
bir istilik yayıldı... 
-Ceyran, gerçəyimdi, sən neyşə mənim sözümə baxmırsan, hə? 
Qadın gözlərini süfrəyə dikdi. O çətinliklə yeyirdi, bütün günün aclığından 
sonra yemək çətin idi. 
-Nə barədə ki? 
-Özün yaxşı bilirsən nə barədə... Sənə oruc tutmaq yaramaz. Mənə inan, 
əvvələn sən süd verirsən, çox zəifsən, hifzi-bədən vacibdi. Sən özün də heç 
bilmirsən ki, necə günah işləyirsən. Həm çağa barədə, onun südü azalır, həm öz 
barəndə - üzülürsən... Bu ən böyük günahdı. Ceyran, mənə inan, qoy babalını 
mənim boynuma... 
-Mən sənə inanıram, Ağa, amma... orucumu yeyə bilmirəm, qorxuram, 
utanıram. Onsuz da bizim barəmizdə elə sözlər danışırlar ki... Bircə bu qalıb 
deyələr ki, mən də oruc tutmuram, səni deyirlər bəsdi... 
Ceyran sözlü idi, onu nə isə üzürdü, bu aclıqdan, uşaq əmizdirməkdən daha ağır 
bir əzab idi. Mənəvi yorğunluq və qorxu idi ki, şair indicə bunu başa düşdü. 
Bayaqdan bəri qadının üzgünlüyünü təkcə oruca həml etmişdi. O birdən-birə 
dəyişmiş, daha mehriban və nəvazişkar bir səslə soruşdu: 
-Nə olub bəyəm, Ceyran nə dərdin var, əzizim? 
Ceyran bu nəvazişkar səsdən ötəri ölürdü: Ah, bu mehriban sözləri eşitmək 
üçün çox, həmişə... eşitmək üçün o nələr etməzdi! Amma... elə şeylər danışırlar 
ki... O öz məhəbbəti üçün qorxurdu. Axı bütün bunları, qeybətləri, söz-sovları 
Ağaya necə demək olardı? O hardan, nədən başlayacağını bilmirdi. Neçə gün idi 
ki, Ağa ilə danışmaq istəyirdi, macal tapmırdı. Gecələr yarıyacan yazır, pozur, 
yerinə az qala ilk xoruz banında girir. Gündüzlər uşqolda, çöl-bayırda, kənd-
kəsəkdə, adam içində olur. 
  
__________________Milli Kitabxana_________________ 
384 
 
Bir  də Minasoltanın yanında heç onunla kəlmə də kəsə bilməz... Utanardı... 
İndi əlinə fürsət düşüb - onda da həya qoymur... Odur, Qaratel nağılı qurtardı, 
uşaqları rahatlayıb özü də yerinə girdi. Çağa azacıq süd gəlmiş məməsini əmib 
yatdı... Ağa neyşə uşağa bu adı qoydu? 
Küçədən hənirtilər kəsildi, bir azdan sonra Meşədi Qənbərgildən Minasoltanı 
ötürənlər gəlib çıxacaq, yenə də fürsət əldən gedəcək... Seyyid isə Ceyran üçün 
şərait yaratmaq, ürəyindəkiləri bilmək istəyirdi. O ikiqat salınmış yorğanın üstündə 
uzandı, mütəkkəni itələdi, süfrəni yığışdırıb qurtarmış Ceyranı yanına çağırdı: 
-Bura gəl, Ceyran, bax, bura, bu mütəkkəni o yana elə, - deyə Ceyranı yanında 
əyləşdirdi, başını ilk gəlinlik gecəsində imiş kimi qıp-qırmızı qızaran arvadının 
dizinin üstüno qoydu: 
-Hə, bax belə... İndi danış görüm nə var? Ürəyini yeyən nədi,Ceyran?! 
Ceyran əlini ərinin ağ tikmə araqçınlı başına qoydu, gicgahlarını tumarlamağa 
başladı. Seyid Əzim bu balaca qayğıkeş əli tutub yanağına sıxdı: 
-Hə,başla görüm... 
Ceyran, nəhayət ki, dilə gəldi. Neçə vaxtdan bəri ürəyinə dolanları açıb tökdü. 
O danışdıqca Seyyidin qəlbi sıxılırdı. "Bir bax, gör nəyi nəyə  həml edirlər? Gör 
mənə hardan hücuma keçirlər?.. Nə eybi!.. O, Ceyranın əzablarına razı ola 
bilməzdi, onu sakitləşdirmək vacib idi. Hər şeydən əvvəl axı Ceyran uşaq 
əmizdirir... Şair çevrildi, üzünü Ceyranın zərif dizlərinə söykədi, əllərini tutub 
hərarətli öpüşlərə qərq elədi: 
- Ceyran, əzizim, - dedi, - sən də onlara inanırsan? Məgər mənim bütun 
həyatım, gecəm və gündüzüm sənin gözünün qabağında keçmırmi? Sən məni 
haçan sərxoş, sərməst görmüsən? Səndon əvvəl, cavanlığımda bu olub, səndən nə 
gizlədim? Amma elə ki, varlığımı, kimə və nə üçün lazım olduğumu, əməllərimi, 
arzularımı dərk eləmişəm , bilmərə tərgitmişəm. İnan mənə!.. Qaldı... gözəllik... 
Sən özün bilirsən ki, mən gözəllik aşiqiyəm, Ceyran! Şeir və gözəllik aşiqi. İncə 
lik,məhcubluq, nəciblik aşiqiyəm! Xah insanda, xah təbiətdə, xah bəşərdə, xah 
kainatın başqa zihəyatında... Güllərdə, çiçəklərdə, dağlarda, dərələrdə, çəmənlərdə, 
xah kişidə, xah övrətdə... Məgər sən bunu bilmirsənmi, əzizim, mehribanım, 
Ceyranım? 
Aşiqinin sözləri qəlbinə incə bir musiqi kimi zövq verən Ceyran 
  
__________________Milli Kitabxana_________________ 
385 
 
-Bilirəm!.. - O tək bir söz dedi, o eşitmək, dinləmək istəyirdi... 
-Bilirsən... Məgər körpə bir uşağın ilk təbəssümü mənə, təzəcə açılmış bir 
qönçə kimi, gözəl bir musiqi, zərif bir şeir kimi, ətirli bir reyhan, nəcib bir gəncin 
nazik rəftarı, dərin əqli kimi, eyni bərabərdə zövq və fərəh vermirmi? Sən ki, bunu 
bilirsən... 
-Bilirəm!.. 
-Amma yenə də... şübhələr, qəbih sözlər qəlbinə yol tapır... Axı bütün bunlarsız 
insan cahildir, ölüdür, Ceyranım... Sənin o qədər dərin-dərin iman bəslədiyin cənab 
Əli deyib ki: "Və filcəhli qəbləlmoti motün iləhlihi və əcsədühüm qəbləl-qüburi 
qüburun", - yəni cahil adamlar ölümlərindən əvvəl cəsəddirlər, qəbrə girməmişdən 
qabaq elə qəbirdədirlər, diri ikən... Sən cahil adamların sözlərinə, qiybətlərinə fıkir 
vermə... 
-Vermərəm... 
-Deyirsən... hər danışığımızda, hər söhbətimizdə bu məsələlərə qayıdıram, 
amma yenə də xala-bacılar, bibi-cicilər sənə üstün gəlir. Sən vaxtın olanda 
oxumağa fikir ver, kitablara bax, onda daha yaxşı başa düşərsən... 
-Baxaram... 
Həyətdən hənirti eşidildi, deyəsən, Minasoltan qayıdırdı. Ceyran qayınanasının 
gəlişini duyunca cəld hərəkət etdi. Seyid Əzim Şirvani başını arvadının dizinin 
üstündən götürüb, mütəkkəyə yaslandı. Ceyran qalxıb qapıya çıxdı, qayınanasını 
qarşıladı. İçəri girən arvadın çadrasını alıb bükdü: 
-Hələ yatmamısan, bala? Yorulub əldən düşmüsən ki... Get uzan, dincəl... O 
başdanlığı mən hazırlaram. İftar eləmisən? 
-Bəli, məmə... 
-Ağa necə? Çaydan-zaddan vermisən? 
-Bəli, məmə... 
Şair anasını görüncə gülə-gülə soruşdu: 
-Hə, məmə, necə keçdi səninçün? 
-Lap yaxşı, bircə siz sarıdan nigarandım? 
-Bizə nə var ki, oturmuşuq özümüzçün... 
-Ac-acına... 
-Elə neyşə, məmə, əməlli-başlı şam eləmişik. Sənin gəlinin də özünə oxşayıb, 
heç adamı ac qoyar? 
Tərifdən utanan Ceyran Öməri beşikdən götürüb əmizdirmək üçün uşaqlar 
yatan otağa keçdi. 
  
__________________Milli Kitabxana_________________ 
386 
 
Seyid Əzim də qalxdı, divardakı taxçaya düzülmüş kitablarını araşdırmağa 
başladı. Burada onun səyahət zamanı aldığı, Qırmızı Qulam vasitəsilə əldə etdiyi 
kitablar və əlyazmaları düzülmüşdü. Burada Xaqaninin "Töhfotül-İraqeyn", 
Nizaminin "Xəmsə", Firdovsinin "Şah-namə", Sədi, Hafız, Füzuli və Nədimin 
divanları ilə yanaşı, Cəlalədin Ruminin "Məsnəvi"si, Rzaqulu xanın "Rövzətüs-
səfa"sı, Şəbüs-tərinin "Gülşəni-raz"ı, "Qamus", "Əxtəri-kəbir", "Gülüstan", "Şərhi-
lütəvvəl", "Fiqh", "Tarixi-Cahanara" kimi onlarla başqa mənzum və mənsur 
kitablar, tarixə, ədəbiyyata, dilə-sərf və nəhvə aid, Şərqdə məşhur olan müxtəlif 
əsərlər toplanmışdı. O bu gecə işləyəcək idi, həm də çox işləyəcəkdi. O atılan tənə 
oxlarının mənbəyini bilirdi. Alışlar, molla Qurbanqulular, Qapaqlılar, Abidlər onu 
xalq içində xarü zəlil eləyə bilməyəndə, əllərini içəri, onun ailəsinin daxilinə, 
arvadının qəlbinə uzadır, bu pak, təmiz ürəyi şübhə, qorxu hissləri ilə yaralamaq, 
ürkütmək, onun vasitəsilə Seyyidi susdurmaq istəyirdilər? "Yox, bu olmayacaq, 
ağalar, Seyyid yaşayır və yazır. Seyyid sizin iç üzünüzü, xəbis qəlblərinizi, napak 
niyyətlərinizi yaxşı tanıyır və nə qədər canında can var, sizin mənfur daxilinizi açıb 
əlqə göstərəcək, sizi rüsvay-cahan edəcəkdir!!!" 
Yuxusuz gözlər oxuyur, yorğun əllər, barmaqlar yazır, xalqının tərəqqisini 
dərindən arzulayan ürək çırpınırdı. Bu gecə Seyyidin evi və aşı üzərində ilham 
mələyi, pərilər soltanı xüsusi bir ahəng və həvəslə çurdu... 
Aralıda, yan otaqda Ceyran balalarının yanında dirsəklənmişdi. O, Ana,o, baş 
yoldaşı idi, yorğun olsa da, yata bilmirdi. Nigarançılıqla, nürgüylə oyaqlıq 
arasında, Seyyidin otağından gələn hənirtiləri dinləyirdi  Birdən qalxıb ocağa bir 
xışma üzərlik, düz və atil-batil atdı, Allaha yalvarmağa başladı: "Allah, mənim 
Ağamı yerin-göyün bəlasından  hifz eylə! İlahi, Mircəfərimlə Həcərimin atasını 
şərri-şeytandan, quru böhtandan, arsız-qırsız adamların bəd nəfəsindən, tənə-tərizin 
xilas elə, öz pənahında saxla!" Ayişəylə Ömərin adını çəkmədi. O,qızı nə 
Minasoltan kimi Fatma, nə də atası kimi Ayişə adlandıra bilmir sadəcə "qız", 
Ömərə isə təkcə "çağa" deyirdi.  
Şair isə qarşısındakı çıraq kimi için-için yana-yana işləyirdi.  
...Əgər Seyyidin başı yazıya qarışıq olmasaydı, yəqin ki, o da bizim nizlə, 
Füzuli ahəngilə deyərdi: "Ya rəb, xalqımın məhəbbətini qəlbimdə daha da əfzun 
eylə. Onun yolunda bəla artdıqca, mən bu bəla 
  
__________________Milli Kitabxana_________________ 
387 
 
dan qorxmuram. Artır bəlanı! "Mən istərəm bəlanı çün istər bəla məni!" Qoy bu 
məhəbbət məni yaxıb yandırsın! Qoy, mən şam kimi yanım. İndi məni tək-tək 
vətəndaşlarım anlayırsa, zaman gələr, ellər, kütlələr anlar məni! Dərk edərlər ki, 
Seyyid onların səadəti, maarifı, gözlərinin dünya işlərinə açılması yolunda nə 
zülmlərə, cəfalara dözmüşdür! O heç nədən qorxmamışdır: 
 
Bəndi-bəndim kəsələr eyləmərəm tərki-fəğan,  
Qoy nəva ney tək edim, ta nəfəsim var mənim. 
 
Mürği-baği-mələkutəm, qəfəsi-çərx əsir,  
Bu əcəb, təng olan gör qəfəsim var mənim. 
 
Bikəsəm aləm ara, dərdü qəmindən özgə,  
Nə həvadarü, nə yavər, nə kəsim var mənim. 
 
Etmişəm gərçi bu dəm aləmi-nasutu vətən,  
Ey könül, böylə deyil, pişü pəsim var mənim. 
 
Karivan getdi, könül, qafıl edirsən nalə,  
Dəmbədəm naləvü bangi-cərəsim var mənim. 
 
Mövti-cismani ilə sanma mənim ölməyimi,  
Seyyida, ölmənəm, aləmdə səsim var mənim! 
 
Şair düşünürdü: "Yox, məni ölümlə hədələyənlər nahaq yerə canfəşanlıq 
edirlər. Mən tək deyiləm: sələfim də xələfım də var! Məndən əvvəl və məndən 
sonra gələn tərəqqi aşiqləri var və olacaqdır, baqidir. Cənablar, ağalar, məni nahaq 
yerə ölümlə hədələyirsiniz! Mən ölsəm də, nəvalarım Hacı Hüsünün, 
Məmmədhəsənin səsində səslənəcək. Məclislərdə, tərəb əhli Seyyid adını 
unutmayacaq! Amma yenə də əsil məsələ bunda deyil. Sizi qorxudan, ürküdən 
mənim qəzəllərim deyil, sizi qorxudan başqa şeydir. Onları yazmaq lazımdır..." 
deyə şair, yeni kağız götürdü, qələmini çərtməyə, ucunu naziltməyə başladı. Qamı-
şın içərisindən çıxan incə teli qeyri-ixtiyari, qədim şagird adətilə ağzına atdı. Şirin 
bir tam dimağına yayıldı. Mədrəsədə uşaqlar deyərdi ki: "Hər kim qələmin içindən 
çıxan teli yesə, "yaddaşlı olar". Bəlkə "elə buna görə də ağalar, sizin bəd 
əməllərinizi unuda bilmirəm. Bu qələmin mənə təlqin etdiyi yaddaşdandır ki, yetim 
malım həzmirabədən keçirən Molla Qurbanqulunu, yeganə övladını Vətəndən 
didərgin salandan 
  
__________________Milli Kitabxana_________________ 
388 
 
Sonar belə, tərəqqi qatili kəsilib qalan Qapaqlını, bütün gözü açıqlarıbabi elan 
edən meşədi Qənbərləri unuda bilmirəm..." 
...Təzə qələm, ağ kağız üzərində işlədikcə yeni-yeni, "Köpəyə ehsan  verənlər, 
öz xeyrində olanda şeytanı belə müqəddəsləşdirənlərrüsvay edilirdi... 
Minasoltan gecə namazı üçün həyətə çıxanda hələ də Seyid Əzimin otagından  
işıq gəlirdi: "Yazır, cəddinə qurban olduğum, bu orucluqda da canına qəsd eləyir!" 
Ana təşvişlə otağa girdi: 
-Ay bala, hələ yatmamısan? Haçanacan, ay bala? Yorulub usanmadın bəyəm?  
-İndi yatıram, məmə, narahat olma... hə, yadıma düşdü, məmə, səhər namaza 
duranda Şirinə de ki, atı hazırlasın, bir səfərim var... 
-Xeyir olsun, haradı? 
-Ağaməmmədliyə, ay məmə... 
-Məmə sənə qurban olsun, bala! Bu orucluğun içində nə səfərdi? Hə? 
O mehribanlıqla anasının üzünə baxdı, əllərini əlinin içinə aldı,demək 
istəmədiyi sözləri deməyə məcbur oldu, amma səsini elə qısdı ki,Ceyran eşitməsin 
"Allah heç kişini əhli-əyal yanında xar eləməsin, pulsuzluq imtahanına çəkməsin", 
deyiblər: 
-Məmə, Kərəm bəy Ağaməmmədlidən mənə bir az taxıl söz vermişdi, bir də bir 
inək... Xeyli vaxt keçib, deyirəm, bəlkə yadından çıxıb  ya yollaya bilməyib başqa 
bir səbəbdən, yol palçıqdı nədi? 
Dənimiz də azalıb. O gün Şirin də deyirdi. İndi fikirləşdim gedim: "Üz-üzdən 
utanar, bəlkə söz verdiklərini verdi. Onda uşaqların südü də,çörəyi də olar, 
Ramazan gedir, qabaqdan qılınc kimi qış gəlir axı... Sonra havalar bərkiyər, gedə 
bilmərəm, nə qədər payız quru keçir, yol yaxşıdı... sonra göylərin fağır heyvanlara 
rəhmi gələr, yağar elər... 
Ana əlləri qoynunda dilləndi: -Təki yağsın... 
-Hə də... onda heç gedə bilmərəm... 
-Bala, Allaha pənah! Bəlkə bu orucluğu gözləyəsən, səfərə çıxmayasan . Bir 
yandan bağlayanda, o biri yandan açar... Allah kərimdi! 
İncə, kinayəli bir təbəssüm Seyyidin dodaqlarını əydi: "Allah kərimdi, Allah 
kərimdi, quyusu da elə dərindi ki, düşən çıxmır. Allah kərimdi!.. Necə?.. Allah 
kərimdi?" Birdən onun qəlbində bu məlum sözlər ürək kimi döyünməyə, bir təqt ilə 
şerə çevrilməyə başladı, o matı-qutu qurumuş anasına deyirdi: 
  
__________________Milli Kitabxana_________________ 
389 
 
Sevdalərə düşdüm, dedim: Allah kərimdi!  
Gər yandım, alışdım, dedim: Allah kərimdi... 
 Seyyid, dolanıb gün təki məcmui-cahanı  
Dəryaları aşdım, dedim: Allah kərimdi! 
 
-Hə, ana, qayıdanbaş Qaravəlliyə dəymək niyyətim də var. Məndən nigaran 
olma. Qaravəlli qonağımız Heybət kişi məni oğlunun toyuna çağırıb... Elə yolu 
qurtarıncan Ramazan da qurtarar, toya çataram. 
-Allah mübarək eləsin... 
Lakin ana hamısını başa düşdü. Dərindən ah çəkib əlini oğlunun kürəyinə 
sürtdü: 
-Neynək, get! Allah işinə fərəc versin... - Elə bil ananın əlindən oğlunun 
kürəklərinə bir qüvvət axdı. Gözlərindəki kədəri dağıtmaq üçün o, sözü zarafata 
salmaq istədi: 
-Allah verincən, Kərəm bəy versin, ay ana!.. 
-Bıy, əstağfürullah elə, oğul! Allah ürəyinə rəhm salmasa, Kərəm bəy neynəyə 
bilər?! 
...O qələmdanı yığışdırıb, səhər sübhdən səfərə çıxacaqdı....Odur ki, bir az 
yatmalıydı... 
Şair çırağı söndürdü, amma ananın ürəyi səhərəcən səksəkəli, vəs-vəsəli qaldı: 
"İlahi, balamın işini avand elə, yolunu yüngül elə, işinə fərəc ver! Getdiyi 
yerlərdən xeyir görsün! Bari-pərvərdigara, sən özün Kərəm bəyin ürəyinə rəhm sal, 
balam külfət yanına əliboş, üzü-qara qayıtmasın..." O səhərəcən bir neçə rükət 
qəza, hacət və nafılə namazları qıldı, sübh namazı da hacət namazlarına qarışdı. 
...Şair yuxudan oyananda, Şirin Abdulla onun atını alığlamış və hazır qapıya 
bağlayıb işinə getmişdi. 
Tabağı yırğalaya-yırğalaya küçədən keçən Yetim Hüseyn oxuyurdu: 
 
Şirvandan təhərim var, 
 Altımda kəhərim var,  
Əyil üzündən öpüm – 
Bir ağır səfərim var... 
 
Anası dalınca qırxhaçar camından su atırdı... Onun gözləri Ceyrana sataşdı, şair 
böyük bir məmnuniyyətlə həmin mahnını Ceyrana oxuyar və orda deyilənləri 
yerinə yetirərdi, amma həya... O, həsrətli 
  
__________________Milli Kitabxana_________________ 
390 
 
baxışlarını gəlindən qayınanaya çevirdi: "Salamat qalın, ana", deyib 
atıqəhmərlədi . 
...Yol uzun, o isə tək-tənha idi... Şair xəyalı təkmi olur? O öz tükənməz, bitib 
qurtarmaz xəyalları ilə özünə həmsöhbət tapır, yola nərdivan qoyur, ürəyində 
keçmişi, gələcəyi qarşılaşdırır, dostu dost, düşməni düşmən dililə danışdırırdı. İndi 
həmişəki kimi... Xəyallar... xəyallar... Yollar kimi bitib-tükənməz, uzun, yorucu 
ağır xatirələr... Elə onda Seyid Əzim külfət dərdi, ruzi dərdi ilə səfərə çıxmışdı... 
Amma necə? İndi bu necəyə cavab verirkən, o ağır qışdakı acı bir gün gözlərinin 
önündə canlandı: 
 Şair axşamdan bəri uşaqlara o ki, var nağıl demiş, şeir oxumuş, lətifə 
söyləmişdi, amma "ac qılınca çapar", əlindən bir şey gəlməmişdi, o uşaqları 
ovundura bilməmişdi. "İlahi, nə yaman dərddir aclıq dərdi. İlahi, məni aclıqla 
imtahana çəkmə! Mən bu dilsiz-ağızsız körpələrin üzünə baxa bilmirəm. Mən 
Ceyranın solmuş simasını seyr eləyə bilmirəm. Anamın məndən gizlətdiyi 
baxışlarına nəzərim toqquşanda xəcalətdən yer ayrılmır ki, içinə girim". 
İndi artıq ana və nənənin dilə tutub ovundurduğu uşaqlar bitab düsüb uyumuş, 
səksəkəli, həyəcanlı bir yuxuya getmişdilər. "Ceyran, sübh əzanında deyirsən? 
Doğrudan? Şirin dayı gətirəcəy? Yox? Onda bəs kim? Xortdan? Damdabaca? (o 
vaxt uşaqlar lap kiçik idi) Eh, heç onlar da adama şey verər? Yəqin Ağam gedib 
alacay!.." Ana zəif təbəssüm, ehmal sığallarla bu xırda başları, incə ürəkləri 
ovundurmuşdu. Sonra Ceyranla məmə o biri evdə oturub nə isə pıçıldaşırdılar. 
Yəqin ki, dünən Şirini hardansa gətirdiyi azuğu lobyanı qaynatmaq haqqında 
məsləhətləşirlər. Gəlin deyirdi: 
- Məmə, gəlsənəm, o boranını da kəsim vurum böyrünə, bir sıxma axta zoğalı 
da varımızdı, eləyim pırtdama-qəlyə. 
-Yox ,ay bala,-deyə Minasoltan dərindən köksünü ötürdü. Təcrübədən bildiyi 
şeyi güclə dodaqlarına gətirdi - başına dönüm pırtdama iştah açar, onun gözünə bir 
parça əppəyi də lazımdı axı... Yox, ele qoy lobyanı tək bişir: duzla, mədə tutandı, 
ürəklərin tutar. Boramnı da eıə-belə parça-parça bişir, qoyarsan təndirə... Yox, mən 
nə deyirəm, ay bala, heç belə vaxtda bir parça boranı üçün də təndir qalarlar? 
Qoyarsan kürədə, tavada bişər gedər... 
…..Xudaya-xudavəndə ömrüm uzunu sənə yalvarmış, əlimdən gələni eləmiş və  
məni namərdə möhtac eləmə demişəm: 
  
__________________Milli Kitabxana_________________ 
391 
 
Xodavəndə, behəqqi şahi-mərdan  
Məra möhtaci-namərdən məgərdan... 
 
Bəs budurmu sənin ədlin, ya rəbbi, əgər sən varsansa, niyə o gül üzlü, günahsız 
körpələri ac qoyursan? Onlar sənə neyləyiblər? Elə Molla Qurbanqulu demişkən 
tutum ki, mən günahkar bəndəyəm: sənə layiqiynən dua eləməmişəm, namazımı 
keçirmişəm, orucumu yemişəm. Bu mənim günahım. Mənə özün o dünyada nə 
cəza verərsən qailəm. Bəs onlar, bəs məməm ki, ömründə bir gün oruc yeməyib, 
bir vaxt namazı qəzaya qalmayıb, hələ hər gecə qıldığı hacət namazları ilə nə qədər 
sənin dərgahına əl açıb? Bəs Ceyran, o süd əmizən, körpələr pənahı ana! Süd verə-
verə oruc-namazın keçirməyib, hər əlini qazi-yol-hacata qalxızanda, "ilahi deyib, 
balalarıma yazığın gəlsin! Ruzilərini bol elə! Ərimi külfət yanında xəcalət eləmə!" 
Budurmu sənin ədlin, ya rəbbi? Budurmu sənin böyüklüyün! Ey cəbbar, qəhhar, 
qadir, kərim Allah!.. İndi mənharaüz tutum?.. Bu sözləri şair ondamı demişdi, ya 
indi ürəyindən qopurdu nə fərqi var ki: elə köhnə hamam, köhnə tas, heç nə 
dəyişməyib... 
...Bayırda yel elə uğuldayır ki, elə bil yüz min canavar birdən ulayır, yüzlərlə 
çaqqal birdən qəhqəhə çəkirdi... Tufan qalxmış, dağların-daşların üstünü bir neçə 
gündən bəri örtmüş qarı qalxızıb havaya sovurur, yeri-göylə birləşdirirdi, qar 
yağmırdısa da, elə bir çovğun idi ki, göz-gözü görmürdü. Hamı axşamdan evlərinə 
çəkilmişdi. Var evlərində kürsülər buğlanırdı, manqallarda qızarmış köz kömürlər 
kürsülərə uzadılmış ayaqları qızdırır, xoş istini cana yayırdı. Kürəklər mütək-
kələrə, başlar nazbalışlara söykənmiş, kürsü yorğanları çənələrəcən çəkilmişdi. 
Arabir kürsünün üstündəki lahıc məcməyilərinin içində qorğa, ləpə, iydə, ləbləbi-
kişmiş, innab kimi xuşkabar götürüb ağzına atan kim, kürsünün cəhəngində isti 
saxlanılan çaydanlardan çay süzüb içən kim, yağlı, xuruşu pilovları iştəha ilə içəri 
ötürənlər kim idi... Əlbəttə, bu varlı, var evləri idi... Bəs bizdə nə var?.. Ceyran 
əllərini hovxura-hovxura axşamdan bəri kömür xəkəsindən düzəltdiyi xəkə-
güllələri min əzabla qızartmış, manqala yığmışdı. Qoru, dəmi çıxmış manqal 
kürsünün altında haçandı ki, keçmişdi. İsti külü qurdalamaqdan bir şey 
çıxmayacaqdı. Qızardıb manqala əlavə eləməyə yararlı kömür yox idi. Səhərə 
yaxın kürsü buza dönəcəkdi. Ac uşaqların canını soyuq 
  
__________________Milli Kitabxana_________________ 
392 
 
alacaqdı, Ceyran gərək səhər obaşdandan da avvəl duraydı, qalan xəkə-gülbləri 
daldada qızarda bilsə, gətirib kürsüyə qoyaydı. Uşaqlar oyanmamış, canların soyuq 
almamış... 
Dərd Seyid Əzimin ürəyini almışdı... "Getməliyəm... Hara olsa getməliyəm. 
Səhər onların gözlərini bir də elə bu gecəki kimi görə bilmərəm... Nağılnan gecə 
ovundurdum, gündüz ovundura bilmərəm..." Bu gecə Şirvan evlərindən neçəsində 
balalar belə yatmış, neçəsində belə ataları xəcalət təri basmış, necəsində belə 
analar, nənələrin gözlərinə yuxu girməmişdi? Kim bilir... Tarix bu haqda bir şey 
yazmır... Təkcə "quraqlıq ilinin ağır nəticələri..." "Məşhur aclıq ili" deyib keçir... 
Biz də keçəkmi, dostlar? Bu olan iş deyil. Biz sizinlə sözləşmişik ki, tarixin geri 
dönməyən, kitab səhifələrinə girmiş günlərinə mütləq nəzər salacağıq... Biz o 
günləri bircə-bircə olmasa da, gözdən keçirəcəyik... Gəlin qalın geyinək, nağıl 
həvəsli nənələr kimi ayağımıza dəmirdən çarıq geyək, əlimizə dəmir əsa alaq... Yol 
uzun, səfər ağırdır... 
...Sübhün gözü açılmamış Ceyranın və Minasoltanın hənirtisi gəlirdi. Seyid 
Əzim yerindən durdu. Qalmığı dəridən papaqçı Əliqulu kişinin tikib Ağaya 
hədiyyə elədiyi (Allah bilir ürəyində nə niyyətə vermişdi, xüms idi, nə idi) börkü 
başına qoydu, çuxanın üstündən sarı, Xorasan kürkünü geydi. Dəstəgül arvadın 
toxuyub pay göndərdiyi yun şətəlləri və şiblelləri ayağına çəkdi. Yaqsay dostunun 
bağışladığı ağ başlığı börkün üstündən başına doladı və nağıllarda deyildiyi kimi 
altdan geyinib üstdən qıfıllandı və həyətə çıxdı. Ceyran xəkə-güllə qızardırdı. Man-
qal həyətdə tüstülənirdi. Qar dayanmış, külək azalmışdı, təbiət ayazlı, sazaqlı, 
şaxtalı, amma aydın bir səhər vəd edirdi. Ağanı yaraq-əsbablı, əli ağaclı, çiyni kürk 
və başlıqlı həyətdə görəndə Ceyran da, Minasoltan da təəccübləndilər. Ana yenə də 
həmişəki sualını verdi: 
- Hara belə, oğul, xeyir ola... 
Ağa gözlərini uzaqlara dikdi; o baxışlarını anasından və Ceyrandan gizləməyə, 
qaçırmağa çalışırdı. 
-Xeyir  olmamış nə var, lənət şərə... Balaca bir gedən yerim var.  
-Uzaqdımı, dərdin alım? 
-Yaxşı bilmirəm, məmə, bir az geciksəm nigaran olma.  
Ana hər şeyi anladı...  
-Yaxşı get , Allah xeyir eləsin... 
 “Çox sağ ol, ana, yaxşı ki, özün başa düşürsən, sənə daha izahat nə lazım?” 
  
__________________Milli Kitabxana_________________ 
393 
 
-Salamat qalın... 
-Allah amanında... - O adəti bir hərəkətlə oğlunun ardınca bir cam su atdı... 
İrəlilədikcə indicə arxasınca göz yaşlarını gizləyib su atan ananın əziz surəti 
canlanır, o getdikcə bu surətdə qarşısında yol göstərən canlı-qanlı bir bələdçi kimi 
irəliləyirdi. Şairin ürəyi öykələnir, ananın halını düşünürdü: "Mənim anam, 
zəhmətkeş anam, cavanlığını, həyatının ən əziz günlərini yolumda qurban verən 
anam! Əvvəl məni, indi də balalarımı yiyələnib böyüdən, pərəstarım ana! 
Qadınların ən nəcibi, anaların ən şərəflisi, fədakarı anam! Əgər Məhəmmədin 
dinindən üz döndərsəm, cəddim rəsulallahın bütün fıkirlərini rədd edib, 
düşüncələrini inkar etmiş olsam belə, insanlara, xüsusən qadınlığa qarşı bütün haq-
sızlıqları, zülmü, hicabı, cəhaləti ona tək bircə cümləsi üçün bağışlardım: 
"Əlcənnətü təhtə əqdamil-ümməhat" - behişt dedikləri yer anaların qədəmləri, 
ayaqları altındadır. Sənin kimi anaların, ana! Ana adını daşımağa layiq olan 
qadınların ən nəcibinə, sənə qurban olum, mənim arxam, köməyim ana!" 
Beş bayatım var, dostlar... beşi də ana diliylə qoşulub. Bir görün necə də 
yaraşır. Minasoltan anaya... Seyyidin anasına, şairin anasına... 
Minasoltan onun ardınca su atırdı... Bu neçənci dəfədir? Görəsən, dostlar, ana 
oğul dalıycan neçənci dəfə su atır, ömründə nə qədər atıb bu qırxhaçar camıyla su? 
 
Şirvana binə gəlləm,  
Gedərəm genə gəlləm,  
Birdə üzünü görsəm,  
İmana dinə gəlləm. 
 
Bu ana gözləri nə qədər yollara dikilib, yollarda qalıb? Nə qədər yol çəkib bu 
gözlər? Ətrafına xırda qırışlar düşmüş, bu mehriban, sevən gözlər. 
 
Oba keçir çaxnaqdan,  
Sular doymaz axmaqdan,  
Gözlərimə tor gəlib,  
Yollaruva baxmaqdan. 
 
Bu ürək nə qədər hicran ələminə dözüb, vüsal həsrətilə çırpınıb? 
  
__________________Milli Kitabxana_________________ 
394 
 
 Arazıyam adanın,  
Quluyam şahzadanın,  
Çıxaydım, qabağına,  
Sənə gələn qadanın. 
 
Bu qulaqlar nə qədər addım səsində qalıb? Yüz addım səsindən birini ayırmağa 
çalışıb, birinin səsini tanıyıb yüz addım səsindən. 
 
Yol üstə kor bulağam,  
Bağrı sulağ-sulağam,  
Hansı yoldan gələsən,  
O yola göz-qulagam. 
 
Bu dil-dodaqlar nə qədər "bala" pıçıldayıb? "Bala" deyib göylərə yalvarıb, 
"bala" deyib Allaha yovuncuyub. Pir qalmayıb sadağa getməsin, övliya qalmayıb 
canını qurban deməsin. 
 
Bala, bala bal dadı,  
Balam adam alladı,  
Şirini şirin olur,  
Acısı da bal dadı. 
 
-Uşaqlardan... 
-Nigaran getmə oğul, evdə bir az un qalıb, bişirrik, boranı da var. Sən   işində 
ol. Arxayın get... 
“ Kaş arxayın gedə bileydim, kaş gedə bileydim..." O, darvazadan çıxdı Sübh 
əzanı Kəblə Mürvətin yanıqlı zəminxarası... "La ilahə illəllah, Məhəmmədən rəsul-
Allah. Əmirəl-möminnəi Əliyyən-veliyyullah... La hövlə vəla qüvvətə illa billah" 
əbu da məhəllənin istəklisi, Qala azar hamamının daimi müştərisi, əli qələmkar 
boğçalı, kəfşduz Meşədi Qəmbər idi... Seyid Əzimi görcək təkbirini kəsdi, seyid 
üzünə çıxmışdı, bu təsadüfü xeyir fal kimi qəbul elədi. 
-Bıy salam -əleyk, Ağa, cəddüvə sadağa gedim... Nə əcəb bu sübhdən,yoxsa 
sən də hamama buyurursan? 
Seyyid qəlbində gülümsədi, "bəh-bəh bitib hər bir yarağımız, qalıb saqqal 
darağımız, elə bircə bu havada boş qarına hamamımız əksikdi? Kişi sən 
dostgalısan, vallah, ruhun var... Əhsəntü". - Xeyr, balaca bir səfərim var... 
  
__________________Milli Kitabxana_________________ 
395 
 
-Allah xeyir versin... Amma, Ağa bu havada nə səfərdi? Bu havanınkı odu ki, 
oturasan evdə, verəsən özünü kürsüyə, dalını da söykəyəsən nazbalışa. Qoyalar 
qabağına sarıbuğda unundan çalınmış xəşili.Ağ şanı bəkməzinə bılayıb yeyəsən. 
Ya da ən yaxşısı Minasoltanın çaldığı quymağın üstünə tökəsən darçın, zəncəfıl və 
quluncanı, vurasan bədənə, canın qızışa... Səninki budu. Yoxsa, şair babasan 
dükanda işin yox, bazarda işin yox, bir dərdin yox bizim kimi! İndi mən bir azdan 
sonra dükana getməliyəm, səninki isə evdi... 
Seyid Əzim bu kəvəzəliyə cavab tapa bilmirdi: "Bəli, içərim özümü yandırır, 
çölüm sənin təkisini. Sənin o Allahın quymağ əvəzinə körpələrimə bir az əppek əta 
eləsə, toy bayramım olar... Damağlı kişisən, vallah!.." 
O qədimki adətini tərk etməyib, meşədinin ruhuna uyğun bir zarafat eledi. Bu 
zarafatda Meşədi Qənbərin çətin anlayacağı elə acı bir istehza var idi ki!.. dedi: 
-Bəli, meşədi, elə şair də gözəl buyurub: 
 
Atəş kənan, kürsü qıçı, dilbərin üzü  
Tanrı bilir ki, qış gününün laləzarıdı. 
 
Meşədi Qənbər qəhqəh çəkdi: 
-Aadə, bu elə mənim malımdı ki... bəh-bəh, "atəş kənarı, kürsü qıçı, dilbərin 
üzü..." Mölüm kimindi? Yoxsa cənabınındı, Ağa? 
-Xeyr, meşədi, məndə elə tavana hanı? Seyid Əbülqasim Nobatinindi. 
-Hə... O da sənin kimi seyiddi?! Amma gözəl deyib. Allah rəhmət eləsin... 
-Eləsin, amma ölüb ölməməyini bilmirəm... 
-Neynək, diriyə də rəhmət var... Yaxşı zövqü var kişinin.Meşədi xınalı-
fındıqçalı barmaqları ilə çırtmıq çalar kimi bir hərəkət eləyib, şiş papaqlı başını 
şerin ahənginə uyğun tərpədə-tərpədə bir də misraları təkrarladı. Əzbərləyirdi. 
-Bəli, zövqü var!.. Amma həsrətnən yazıb, meşədi! Deyəsən bu şeylər onun da 
qisməti olmayıb, əlinə düşməyib. Yoxsa belə yanıqlı deməzdi... 
Yol ayrıcına çatdılar... Şair tələsirdi, o sübh namazının dəstəmazını hamamda 
almağa gedən Meşədi Qənbər ilə yol yoldaşı ola bil 
  
__________________Milli Kitabxana_________________ 
396 
 
Məzdi. Odur ki, kişinin nə isə soruşmağa hazırlaşdığını görüb, özünü bilməməzliyə 
vurdu, dedi: 
- Məni bağışla, meşədi, tələsirəm, səhhəti-vücud cənabına, mənim yolum bu 
yanadı... 
 Seyid Əzim Qalabazar hamamına bir tingə qalmış Meşədi Qənbərdən ayrıldı. 
"Nə qədər hava babatdır, özümü gərək Göylərə yetirəm. Doğrudur, yol 
üzüyuxarıdır, amma nə olsa axşama gedib qayıdam gərək. Çoxdandı dostum Hacı 
Nüsrəddini görmürəm. O məni bir az görər. Ondan özgə indi dərdimi heç kəsə 
deyə bilmərəm. Dayı cənab Mahmud ağaya da deməyə dilim varmır. Keçən 
mənzuməni göndərəndən bəri bir ay yarım keçib, bir şey əta eləmədi. Ya yorulub-
usanıb, ya da yadından çıxıb. Bu axır vaxtlar mənim o məclislərə getməyə halım da 
yoxdıır. Gözünə də görünməmişəm ki, bəlkə yadına düşə... Nə isə, Allah şeytana 
lənət eləsin... Görək Meşədi Qənbər dadaşın üzü bizə də yaxşı bir fal  olacaq ya 
yox..." 
.O,şəhərdən çıxanda artıq hava çoxdan aralanmışdı, dağların qarlı zirvələri 
firuzəyi səmada ağ pambıq qalaqları kimi ap-aydın nəzərə çarpırdı. Əvvəl çox 
yüngül nəfəs alırdı, lakin yoxuşa qalxdıqca nəfəsi təngiməyə başladı, başlığın 
bağını boşaltdı... Deyəsən alnı da tərləmişdi. Kürkün cibindən dəsmalını çıxarıb 
alnını sildi, isti nəfəsi qırova dönüb bığlarına və xəttinə çökmüş, tüklərini 
codlaşdırmışdı... "Qəribədir, bir sifətdə iki iqlim? Papaq altında alnım tərləyib, açıq 
qalmış sifətim buz bağlayıb", - deyə dəsmalla bığ və xəttini də sildi. Dəsmalı 
qatlayıb cibinə qoyanacan əlləri buzladı. O əllərini ağzına tutub hoyxurdu, 
barmaqlarını azca qızdırıb əllərini çalın-çarpaz kürkün qoluna keçirtdi... Kiçik 
fasilə dayanacaq onun qüvvəsini az da olsa bərpa elədi, dincini alan kimi oldu. Və 
yenidən irəlilədi. Yol indi dağa tərəf qalxır, yoxuş sərtləşirdi. O, əsasını qalın qara 
batırır, əvvəlcə qar altındakı çala-çökəkləri yoxlayır və aranı-aram irəliləyirdi. 
"Belə getsəm, axşama gücnən Hacı Nüsrətgildə ollam", - deyə düşündü. Yenə də 
durdu. Uzaqdan, durduğu hündürlükdən arxaya, keçdiyi yola baxdı... Təbiət ağ 
cuna bürünmüş, yorğun bir pəri kimi yatmış, dərin yuxuya dalmışdı. Uzaq obaların 
üstündən nazik-nazik mavi, qara-mavi tüstülər tütürdü... Yollarda, dönəm-dönəm 
keçdiyi hər qarışına bələd olduğu bu dağlarda, dərələrdə bir nəfər də yox idi. ..Nə 
isə, nə cins... bir canlı belə... Mal-qara tövlələrdə, insanlar daxmalarda... Ağaclar 
ağ qalın qar yorğanının altında uyuyurdu... Təkcə mənim şairimdir yollarda... 
Şirvandan çıxan yollardan birində... 
  
__________________Milli Kitabxana_________________ 
397 
 
Hava birdən-birə elə pırtlaşdı ki, nadinc nəvələrin dolaşdırdığı kələf kimi... aç 
görüm necə açırsan, nənə... Çovğun çovudu, qar ələdi, firuzəyi göylərin üzünü 
tüstü kimi, duman kimi sıx buludlar aldı... hava çaxnaşdı... göz-gözü görməz oldu. 
Onun nəfəsi tıxandı, soyuq külək kürkün qollarından, yaxasından soxulub canını 
aldı, ürəyinə işlədi. Şagirdi Ələsgər demişkən gözlərinin içində giləsi də donmağa 
başladı... "İlahi, yazıq babam nə qədər haqlı imiş! "Qələm əhli həmişə zəlalətdə 
olub külfət yanında üzüqara olub... oğul, bir sənətdən yapışmadın..." Bəli. bir 
sənətdən yapışsaydım, heç olmasa Meşədi Qənbər kimi bir kişi olardım. Bir parça 
çörəyim, ev-eşiyim olardı... Gündə bir siğə, ildə bir övrət, cəvanəzən... Lənət olsun 
o zəmanəyə ki, doğru danışanın papağının qulağı cırıqdır. Lənət olsun o zəmanəyə 
ki, həqiqət deyənin dili kəsilir, əhli-beyti möhtac olur..." Sözlər, fıkir-xəyallar 
Seyid Əzimi isindirir, o hirslə-hikkəylə irəliləyir, indi artıq yolu görməkdən ziyadə 
hiss edərək gedirdi... Ay el, ay oba, ay gələcək nəsillər! Axı siz də mənimləsiz, 
dostlar! Gəlin elə hayqıraq ki, kor gözlər açılsın, şairi görsün!.. Batmış qulaqlardan 
tıxac çıxsın, sədamızı eşitsin! Korşalmış beyinlər ziyalansın, axı şairim 
zəlalətdədir, bərkə düşüb, qar-kirvə, yoxuş əldən salır onu, bir yandan da mənəvi 
ağrı... Əldən gedir şairim... 
O, əsasına dayandı... arxasını küləyə çevirib nəfəsini dərdi... 
-Ağa, cəddinə qurban olum, sən belə bivaxt çağı yol-iriz yox,yolda nə 
qayırırsan? 
Səs Hacı Nüsrətdinin kiçik qardaşı Məhyəddinin idi. Seyid Əzim dərindən 
nəfəs almaq istədi, qar ağzına doldu. Gözlərinmi dolub, Seyyid, yoxsa külək 
yaşardıb onları? 
-Sizə gedirdim, Məhyəddin, oğul, hava əvvəl bəd deyildi. 
Məhyəddin heç bir şey anlamadı: "Atsız, pay-piyada bu havada,görəsən nə böyük 
vacib işi var ki, bu qargirvədə yola çıxıb? Allah xeyir eləsin! İlahi, cəddi ona niyə 
kömək olmur, belə nurani kişinin?" 
Ağa cavanın baxışlarından qəlbindəkiləri anlayırdı: "Cəddimin gücü olsaydı, öz 
balalarını Kərbəlada qırıb, arvad-uşaqlarını Şamə əsir aparmazdılar". 
Amma o bu sözləri indi cavana deyəcək halda deyildi. Həm, mövqe deyil, həm 
də başqa cür tələqqi oluna bilərdi. Cavan isə artıq atdan enmiş, üzəngini əvəz 
eləyən çatını basıb köməkləşmiş, donmaqda olan Ağanı navarın üstündə 
rahatlamış, çuxanın və kürkün ətəklərini altına tərəf basdırmışdı. 
  
__________________Milli Kitabxana_________________ 
398 
 
O  gün Seyid Əzim şəhərə girəndə qara xəbər qabağına çıxdı: Bu gecə şaxta 
Yetim Hüseyni Hacı Soltan Hüseyn hamamının külxanına sovub  salıbmış... Bu 
gecə Şirvan şikəstəsi susmuş, xalq içində adı bilinməz şairlərdən biri ölmüşdü. 
Daha Bəzzazbazardan, Baqqalbazardan, şəhərin adlı məhəllələrindən- 
Sarıtorpaqdan, İmamlıdan, Minaxordan Yetim Hüseynin zümzümələri 
eşidilməyəcəkdi... 
 
Soldu güllərim haray...  
Susdu bülbülüm haray... 
 
 Yetim Hüseyn özü sağ olsaydı, yəqin ki, halva tabağını yelləyə-yelləyə  bir ağı 
deyər, səsi dilsiz divarlarda, tozlu-torpaqlı yollarda, dibsiz göylərdə əks-səda 
verərdi: 
 
Şamaxı vətənimiz, 
Durmadı yatanımız,  
Əl-ələ verdi getdi  
Dili söz tutanımız. 
 
“ Hə, o gün getsin, bir də qayıtmasın" - deyə şair bu gün, orucluğun içində, 
payız qapını aldığı bir zamanda, ağır uzaq yola çıxmışdı... O gedir, getdikcə də 
bircə şey düşünürdü: nə olur olsun, builki qış azuqəsin irəlicədən sahmanlayıb 
uşaqların başının altına qoysun ki, o keçmiş qəziyyə bir də başına gəlməsin. Yaxşı 
ki, o aclıq ilində Nüsrətdin kişi Seyid Əzimi dardan qurtardı, olub-qalanını onunla 
tən yarı böldü, quru qurtarıb yaş yetişməyən bir dövrdən külfətini sağ-salim çıxart-
dı... Amma indi... Yenə də qabaqdan qılınc kimi qış gəlir... Qar qapını alacaq. Ailə 
üzvlərinin üzünə aclıq "zəfəran rəngi çəkəcək... Yayda söz verən ağalar, payız 
xırmanı yığılanda ya sözlərini unudub əhdlərinə vəfa etmədilər, ya da... kim bilir... 
bəlkə elə qəsdcən, yeni bir tərif-namə adlarını el içində qəni kimi ucaldan şeir 
qazanmaq üçün gözətlətdilər, onu... Borclu deyil ki, mənə xalq?.. Məktəbdarlıqdan 
qazandığım məktəbin öz xərcinə güclə yetir..." 
Xəyallar, xoyallar... yollar kimi enişli-yoxuşlu, yollar kimi dərəli-təpəli 
çuxurlu-xəndəkli... 
Şairə elə gəldi ki, pərilər soltanı hardasa, buralardadır! Başı üzərində qanad 
çalır, həmişə olduğu kimi, indi də onunla birlikdə səfərə çıxıb onu yayda,- 
günəşdən qorumaq üçün başı üzərinə qanad gərib, kölgəlik yaradıb, qışda,- 
yapıncıya dönüb, bir parça bulud olub, ilik 
  
__________________Milli Kitabxana_________________ 
399 
 
lərinə kimi işləyən soyuğun qarşısını kəsib... "Pərilər soltanı bu qayğılar, dərdlər 
səninlə bir də dərdləşməyə, sevişməyə imkan vermir, üzü qara olsun, zalım 
zəmanəni... Ey qoca Füzuli "Dərd çox, həmdərd yox, düşmən qəvi, tale zəbun" 
ikən pərilər soltanından məhəbbət diləmək zamanımıdır? İndi, mənim əziz 
sevgilim, indi mən artıq vaxtımın bir qismini ona-buna təriflər yazmaqla keçirməyə 
məcbur oluram..." 
-Yox, doğru demirsən, əziz şairim, sənin məktəb uşaqları üçün yazdıqların 
nəsihətlər, mənzumələr, elmi, maarifi yaymaq üçün qoşduğun  nəzmlər, 
düşmənlərinə meydan oxuyan dovtələb şeirlər bir yana, məgər mənim hüsnümü 
tərif və tərənnüm üçün azmı qəzəl inşad edirsən? 
Şair alnında xırdaca əlin, incə barmaqların təmasını, ağzında gül qoxuyan, 
bahar nəsimli dodaqların nəfəsini duyan kimi oldu: 
-Olur, niyə olmur ki... Amma yenə də özümdən razı deyiləm... 
-Pərilər soltanı olduğum gündən bəri özündən razı olana rast gəlməmişəm. Sən 
nə əvvəlincisən, nə də axırıncı... Şair özündən razı olan gün ölür... 
-Mənim narazılığım səndən və yazdıqlarımın hamısından deyil, mən gələcək 
nəsillərdon utanıram! 
-Niyə, azmı iş görmüsən? 
-Mənim zəmanənin güclülərinə əl açıb yazdığım mənzum məktublarımı 
oxuyanlar nə deyəcək? Mən babamın nəsihətini yerinə yetirə bilmədim. Bir əba, 
bir kürk, bir tağar buğda, bir illik azuqə üçün ona-buna əl açdım, şeirlərimin 
bəzisindən yolçuluq tökülür, lənətləməyəcəklər ki? Gülməyəcəklər ki? Mənə alimi-
biəməl deməyəcəklər ki? 
-Məgər sən əşarını yadigar qoyub getdiyin, amalmı təlqinə çalışdığın, inkişafı 
üçün bəlalər çəkdiyin xələflərini eləmi nankor hesab edirsən? Nigaran getmə, 
arxayın ol, anlarlar! 
-Bəlkə də! Məgər onlar görmürlərmi ki, mən səkkiz baş külfət, nə qədər də borc 
qoyub gedəcəm... Yazıq Cəfərim onları necə yerbəyer edəcək? Hələ anam? 
-Dedim ki, nigaran getmə, sənin xalqın sənə çıxa bilmədisə də, övladına 
qahmar çıxar. Başsız qalan bir səninkilər deyil ki!.. Bütün bir xalq o haldadır! 
...Yollar, tək-tənha yollar... Məgər şair xəyalı, tək qala bilər?! O öz zəngin 
təxəyyülü ilə özünə həmsöhbət də tapar... müsahib də!.. Yola nərdivan qoyar... 
pərilər soltanı indi on yaxşı bir müsahib idi, onun söhbətləri şairin qəlbini ümid, 
fərəh və inamla doldurur, onun mübarizə 
  
__________________Milli Kitabxana_________________ 
400 
 
əzmini daha da gücləndirir, ürəyinə qüvvət, qəlbinə dəyanət, qələminə ziya 
gözlərinə nur verirdi. Şair yolüstü kiçik bir bulağa rast gəldi. Atdan endi, atı 
yançidar eləyib çəmənliyə buraxdı. Payızın bu ayında təpələr yazdan seçilmir, 
"pərilər soltanı, bir az əvvəl bu zümrüd donlu çəmənləri görmürdüm... Sağ ol, sən 
harda olsan, ilham da orda, zövqü səfa ordadır'. O, əl-üzünü bulağın sərin, göz yaşı 
kimi duru suyunda yudu, üstünün tozunu çırpdı. Yəhər-qaşı heybəni atın üstündən 
açıb bulağın başına gətirdi. Yol azuqəsindən bir azacıq yeyib, su içdi, sonra da 
qələmdan və kağız rahlayıb, heybəni dirsəyinin altına qoydu, üstünə dirsəklənib, 
ətrafı seyr etməyə və qəlbindən dodaqlarına süzülən əşarı yazıya köçürmək üçün 
xəyalını, qəlbini hazırlamağa başladı... 
 
QARAVƏLLİDƏ 
 
Düzünü desək şairi buraya Abdal-gülab aşıqlarının adı, sorağı gətirmişdi. Şairin 
qaravəllili dostlarından Kəblə Heybət bir ay bundan irəli Seyid  Əzimə ismarış 
göndərmişdi ki, nəvəm Quluya toy eləyirəm, hələl-həlbət gələrsən. Salayçı "aşıq 
kimdi?" sualına belə cavab vermişdi: "Qulunun baxtından Soltanəli bəy oğlunun 
toyuna Abdal-gülabdan aşıq çağırtdırıb, kişi də Soltanəli bəyə minnətçi salıb ki, 
izin ver, səndən sonrı işığın bizdə toy eləsin. Bəy də razılıq verib. Yoxsa Kəblə 
Heybət  abırlı kişi olsa da, Abdal-gülabdan bura aşıq gətirə bilməzdi". 
Oba payız binəsindəydi, şair alaçıqlar arasıyla irəlilədikcə heç kəsə rast 
gəlmədi. Hamı uzaqda, obanın qırağında, çəmənlikdə qurulmuş, yaşıl xalı 
üstündəki əlvan gül topasına bənzəyən toyxanada və ya onun ətrafı da idi. Çalğı 
səsi aləmi başına götürmüşdü. Deyəsən, içəridə cahıl- cuhul oynayırdı. Zurnaçı 
qədim Mirzeyi havasını elə bir eşqlə çalırdı  ki, oynamaq bilməyənin də sümükləri 
oynaşırdı. 
Şair atını toyxana səmtə sürürdü ki, bəriki alaçıqdan çıxan Mənsimə qarı onu 
gördü; əlini-əlinə çırpıb irəli atıldı, cəld yaşmaqlandı, tərəkəmə arvadlarına məxsus 
çevikliklə bir əlilə atın cilovundan, digərilə üzəngisindən yapışdı: 
- Bıy, dərdin ürəyimə, Ağa, can-can, cəddüvə qurban olum, can-can xoş 
gəlmisən. Ə-də, Ağaməli, hey... Ədə-ə-ə-ədə, Ağa gəldi, gözüm qurban, ə-də gəlin, 
atı tutun, aparın hörükləyin göy çəmənliyə... can-can Ağa, balaca ağam necədi? 
  
__________________Milli Kitabxana_________________ 
401 
 
Mənsimə arvadın təhkiyyeyi-kəlamına, gülümsər simasına bələd olan Seyid 
Əzim yenə də "təbəssüm yaxşı insanın əvvəlimci şəhadətnaməsidir", - deyə 
düşündü və gülümsünə-gülümsünə atdan endi: 
-Zəhmət çəkmə, Mənsimə bacı, uşaqlar irahatlar atı... xoş gördük. 
Arvad atın yəhərini ala-ala deyirdi: 
-Xoş günün olsun, azarın canıma, can-can, nə zəhmətdi? Sənin cəddüvün 
kəniziyik biz, əskik itinük, zəhməti sən çəkmisən ki, eylə yoldan toyumuza 
gəlmisən, başımızı uca eləmisən. Nəfəsinə qurban olum, Ağa... a-az, Ürfət, Ürfət, a 
xoşbəxt olmuş, gəl Ağanın ayaqların yu, yer irahla, irağdan gəlib, incığdı... 
Ürfət adlandırdığı qız alaçıqdan çıxdı, toy paltarında idi, al kəlağayı 
yaşmanmışdı, al kəlağayı şoğundan üzü bir az da allanmışdı. Şairin əlindən öpüb 
gətirdiyi, göz qamaşdıran mis aftafa-ləyəni yerə qoydu. 
Şair valehliklə bu zərif qızın hərəkətlərini izləyir və mane olmağa çalışırdı: 
-Zəhmət çəkmə, qızım! 
Onun sözünə baxan kim idi... Ağaməli atı hörükləməyə apardı. Ürfət Ağanın 
patavalarındakı çarıqbağılarını açırdı, qız onun önündə diz çökmüş, çəməndəki al 
lalə kimi əsim-əsim əsərək, Seyyidin ayaqlarım yumağa hazırlaşırdı. Ön alaçıqda, 
Mənsimə arvad təmiz döşək, yastıq qoyur, döşəyin önündə ikiqat dəsmal atıb 
yüngül süfrə hazırlayır. Ağa üçün qəlyanaltı: təzə inək yağı, qoyun qaymağı, üzlü 
pendir gamış qatığı və kəlağayı nazikliyində, sarıbuğda ununda bişirilmiş isti 
yuxalar düzürdü. 
Şair tərəkəmə qaydalarına xüsusən Qaravəli kəndinin adətlərinə yaxşı bələd idi. 
O bilirdi ki, tərəkəmələrdə evdə kişi olmasa arvadlar, gəlin-qızlar utanıb-
çəkinmədən qonağı yaxşıca ləyaqətlə qarşılayır, gizlənib eləmirlər, yaşınmaq xala-
xətrin qalmasın üçündür. O da çox cavan, təzə gəlinlər bir az artıqca yaşınırlar, 
yeni başlarına isti-soyuq üçün örtdükləri kəlağayının, yaxud cunanın ucunu 
burunlarının üstünə qaldırırlar, vəssəlam! Qarı-arvadlar mərd kişilər kimi at minir, 
heyvan alıqlayır, yük çatır, ağbaşdılıq, ağbirçəklik eləyir, yad da olsa, qonaq 
qabağına çıxa bilirlər. 
Qaravəlli öz baməzə, bəzən hətta, həcvə bənzər həzliyyatı, lətifələri ilə 
məşhurdur. Şair Qaravəlliyə tez-tez də olmasa, ildə heç olmasa 1-2 dəfə gələr; yaz 
və küz binlərində. Buradan ona mümkün olan şeylərdən: motalla pendirdən, dəri 
ilə yağdan, sərniclə qaymaqdan pay göndərər, unutmaz, "nəcim seyiddi" - deyib 
hörmətini tutarlar. Şair 
  
__________________Milli Kitabxana_________________ 
402 
 
Buraya  bir də obanın qəribə bir xüsusiyyəti üçün gəlir. Buranın camaatı deyil, 
qatı dindar da deyil; molla, seyid və dərvişlər buraya həvəslə ugramır, xam düşüb 
gəlirlər. Burada dərvişləri, pay yığan seyidləri, kəmsavad mollaları əməlli-başlı 
dolayıb yola salarlar. Oba bir nəfər böyüklü-kiçikli məzəlilərdən ibarətdir. Şair 
"Köpəyə ehsan",Molla və çoban" kimi mənzum hekayələrindəki zəki kəndli 
surətlərini onların  xasiyyət və rəftarını, dərvişə, mollaya münasibətlərini məhz 
tərəkəmə arasında görüb-götürüb, buralarda, bu ülgüdo elə lətifələr ki, dindar 
yanında danışsan, səni kafir hesab edər, dindən xaric elan eləyər, lənətləyərlər.  
Molla dərviş buralarda çox duruş gətirə bilməz. Burada ən çox qiymətləndirilən 
şey ağıldır, tizfəhmlikdir, incə-qaba-zarafata dözüm, anlaqdır. Tərəkəmə camaatı 
şairi həm də bu tizfəhmliyinə, baməzə lətifələrə mayilliyinə görə də sevir, 
qiymətləndirirdilər. Seyid Əzim burada hər evin  öz adamı idi, ailə üzvü, el 
ağsaqqalı, başbiləni idi. Gəldimi, böyüklü-kiçikli, kişili-arvadlı hər axşam başına 
yığılar, söhbətlərini , evbəev qonaq aparar, hansı evdə gecələsə, başına yığılar, 
onun qonagı olardılar. Gecə yarıyacan yanından ayrılmaz, xeyir işi olanlar Agadan  
xeyir-dua istərdilər.  
Yari xoş-yarı güc ayaqlarını yuyub quruladılar, evə keçirib döşək üstə 
əyləşdirdilər. Hələ kişilərdən heç kəs görünmürdü. Hamının başı toyxanada, 
ağsaqqalların cəmləşdiyi alaçıqda, qazan üstə, heyvan kəsdidə qarışıq idi. Mənsimə 
arvad qara aftafadan mis piyaləyə çay töküb qənşərinə qoydu:  
"Can-can, iç başuva dönüm, Ağa, incığun çıxsın, sonra Quluya bir dua ver. 
Başına əl qoy. Özü utancaq xəsyətdi, gələn döyül...  
Deyə arvad nəvəsini xatırlayıb fərəhlə gülümsədi.  
Seyid Əzim çayı içdi:  
-Hardadı bəs bəy?  
-Əl-ayağını qayırmışam - xına yaxmışam, alaçıqların dalında, _bucaga çəkilib 
oturub. 
Şair təzə bəyi görməyə tələsdi. Piyalanı yerə qoyub qalxdı: 
-Məni ötür, oğlumuzu bir görüm...  
- Allah irazı olsun, Ağa, can-can...  
Arvad  irəli keçdi, alaçıqdan çıxıb oğrun addımlarla daldalardan qara-keçələrin 
dalına yönəldilər. Bəy utanıb qaçmasın deyə yavaş gedirdilər. Birdən onun gözü, 
dəvə yunundan toxunmuş təzə şalvar və don 
  
__________________Milli Kitabxana_________________ 
403 
 
geymiş cavana sataşdı. Bəy on səkkiz-iyirmi yaşında qaraqaşlı, tünd ala gözlü 
cavan idi. Təpəciyin dibində daş üstündə oturmuşdu. Baldıracan çırmaqlı ayaqları 
və əlləri kəklik ayağı kimi xınalı idi. Ağ nazik dərinin üstünü bu al rəng elə gözəl 
tutmuşdu ki, yaz günəşinin şüalarından şəfəq alıb, elə günəşin öz şüaları kimi qızılı 
rəng çalırdı. 
Şair bixəbər cavanı gözdən keçirib gülümsədi, qəlbində düşündü: "Təki 
əlləriniz başqa qana batmasın, balalarım, beləcə həmişə bəylik hənasına boyansın". 
Oğlan fərəhli, xəfif bir təbəssümlə hənalı əllərini seyr edərək, dərin bir xəyala 
dalmışdı. Bəlkə də bu əlvan əllər ona başqa, incə əlvan əlləri - gəlinin gül yarpağı 
kimi zərif əllərini xatırladırdı və buna görə də gülümsəyirdi. 
Şair və nənə böyürdən qəfil çıxdılar, cavan yerindən sıçrayıb qaça bilmədi, dik 
qalxdı, əllərini yanına, başını sinəsinə salıb durdu. Xəcalətdən üzü də əl-ayağı kimi 
qızardı, pörtdü, alnını tər basdı. Təbəssüm dodaqlarından qaçdı. Şair təəssüfləndi... 
"Bu təbəssümdə nə qədər böyük bir fərəh, bir bəxtiyarlıq var idi. Yalnız pak və 
məsum adamlar belə gülə bilir. Elə bil cəh-cəh vuran bir quş uçdu..." Şair bu 
gülüşü dodaqlara qaytarmaq üçün tez çıxıb getməyə tələsdi, oğlana yanaşdı, əlini 
onun güləbətin araqçınlı başına qoydu: 
-Xoşbəxt ol, oğlum, bəxtəvər olasan, Allah ulduzlarınızı barışdırsın,qoşa 
qarıyasız, oğullu-qızlı, nəvəli-nəticəli olasız. Biz də sizə baxıb fərəhlənək. Qədir 
mövlam səni və gəlinini babana-nənənə çox görməsin. Biriniz min olsun. Uruğlu-
turuğlu olasız. 
"Molla dilində" anlamadığı dualar əvəzinə müqəddəs Seyyidin -Ağanın 
dilindən belə ürəkaçan xoş sözlər, yaxşı dualar eşitdiyi üçün Mənsimə qarının 
uçmağa qanadı yox idi... 
-...Ağa, canım qurban, kişi hələ heyvan üstən qayıtmayıb, sabah kəsiləcək 
öyəcləri seçir, günorta nağılına da çox var. Aşıq, sənəmlidə yatıb dincəlir. 
Toyxanada zurnaçıynan nağaraçı uşaqları oynadır. Ürfət qızın yer salıb, sən keç bir 
az incığuvu al, kişi gələndə oyadaram,çörəkdən-zaddan yeyib keçərsiz toyxanaya, 
nağıla... 
...Toyxana ağzınacan dolu idi. Amma yazılmamış qanunla hərənin öz müəyyən 
yeri vardı. Yuxarı başda, aşıq dəstəsinin sağ əlində Kəblə Heybət baba və Seyid 
Əzim başda olmaqla, obanın ağsaqqalları, aşıqdan sol əldə və qənşərdə ortabablar, 
aşağı başda qapının cəhənglərində cahıl-cuhul əyləşmişdi. 
  
__________________Milli Kitabxana_________________ 
404 
 
Hələ nağıl başlanmamışdı. Aşıq qabağındakı çaydan içir və məclisdə 
diksinmə", "Salami", "Uzundərə", "Heydəri", "Mirzəyi" rəqs-yaxşı oynadığı 
haqqında söhbətləri dinləyir, son kənd xəbərlərini öyrənirdi. Lazım olduqca o bu 
və ya başqa çatışmayan bir cəhəti ya dastanın münasib yerində tənqid edəcək, işarə 
vuracaq və da həmin bəd əməl aradan götürüləcəkdi...  
Aşıq çoxdankı tanışı Kəblə Salehə yaman sataşırdı. 
-Kəbleyi, deyillər genə işləri korlamısan? 
Kəblə Saleh - yox əşi, - deyib dinmədi, cırt çubuğunu sümürdü. Onun yerinə 
Kəblə Heybət kişi cavab verdi: 
-Necə korlamayıb, gedib Şirvana, irast olub orda cəddinə qurban Ağaseyidəli 
ağaya, mınnan nə soruşubsa çox bikef qayıtmışdı. Dedim nə var, lotu? Niyə 
bikefsən? Deyir: "Ağa soruşdu islamın şərti necədi?, Hə, neynək, deyirəm, əşi, 
deyəydin doqquz da... deyir: Əh, iki dedim heç irazılaşmadı...  
Məclisdən qəhqəhə qopdu.  
Aşıq yenə də Kəblə Salehi dindirməyə calışdı:  
-Sən on iki imamnan üsuli-dini bir-birinə qatmısan, bundan Allah dünyada 
özün bilərsən; amma bax, o bizim əmdostunu (aşıq, arvadını nəzərdə tuturdu) 
incitməkdə heç yaxşı iş görmürsən. əybaşıya gedəndə rast oldu mənə, yaman 
gileyləndi. Deyir: elə selbələyib mənə örkon doğanağı ki, üç gündü qıçımı çəkə 
bilmirəm. Qiyamətdə yaxasından tutacağam, çəkəcəm məhşər ayağına.  
Kəblə  Saleh gördü aşıq ondan əl çəkməyəcək, özünün də söz çinədanını 
deşirdi, dəyirmi sərçə gözlərinə bənzəyən gözlərindən kələkbazlıq tökülə-tökülə 
çubuğu dişindən çıxardıb sözə başladı:  
-Əh, Allahın tuqi-lənəti gəlsin ona yalansa, bəs Allahın dava-dalaşdan başı 
çıxmır, haq-nahaq bilmir? Aşıq, başın haqqı, işə bax: süd daşır, pişik əti taxtanın 
üstündən qapıb qaçır, uşaq beşikdə cikkə çəkib, ağlayır, bu zalım zındığın qızı da 
əlində bir parça tutub mənə görkəzir ki, kişi, sən, qırılanlarıvun goru, bu "qonşu 
bağrı çatdadandan   mənə bir dizlik al. Cibimdə də quruşum yox. Asi olmazsan, nə 
olarsan   Moltanı olmazsan, neynərsən? Qapdım sicimi doğanaq qarışıq dəstəynən 
əndərdim bunun yambızına, moltanıdı yalan deyən, bir həftə yerindən dura 
bilmədi, elə indi-indi ayaq tutur ki, sənə irast olub... 
Hamı gülüşdü. 
  
__________________Milli Kitabxana_________________ 
405 
 
-Əyşi, sən hələ namaz vaxtı onu qoyunun qırağına çağırmağından danış – deyə 
Heybət kişi sözə qarışdı - Aşıq, haqqsalam haqqı, dünən çıxmışam çölə, bir də 
görürəm bu nə deyir, o taydan bəri arvadı dəyədən qoyunun qırağına haylayır: "Ay 
arvad, hey... hey... sən gəl bu üzülmüşə, mən gedim o dağılmışa, iki əyilim, bir 
düzəlim bu Allah qəbul eləməmişə". 
Toyxanadan gurultu qopdu, aşıq gözləri yaşarınca gülüb dedi: 
-Axı Saleh fağır neynəsin, o əlli illik ömründə oruc-namaz görmüşdü ki?! Başın 
tovlayıb apardılar Kərbəlaya. Orda da nə öyrənib namaz əvəzinə?.. Ağ qoyun, qara 
qoyun, başımı mən hara qoyum? deyir... Mən ölüm, dost, belədi, belə deyil?.. 
Hamıdan çox Kəblə Saleh özü gülürdü: 
-Vallah, axı mən avam adamam, bizi yığıb, o malı halaya qatan kimi, qatdılar 
bir yekə darvazadan içəri. Biri gəldi, Xəlil bəyin qırğısı kimi bir hündür yerə çıxdı, 
vıq-vıq vığıldadı; sonra da biri gəldi durdu qabağımızda qart-qurt elədi, sonra da 
üzümüzü sürtdük toz-torpağa,dəmir-dümürə, hasardan, paslı zəncirdən öpdük, heç 
nə başa düşmürdüm; birdən çovuş Kəblə Abbas gəlib bozzadı. Sonra da dedi ki, 
"hə,Allah qəbul eləsin, innən belə sən oldun kablayı..." 
Şair saf qəlbdən söylənən bu sözləri dinləyib gülür və düşünürdü: "Ay yazıq 
Saleh, axı sən ərəbcə nə bilirdin ki, oxunan ziyafətdəmədən də nə başa düşəsən?" 
Amma bununla belə sən nə qədər gözü açıqsan, sözlərində dinə laqeydlik, kinayə 
nə güclüdür, görəsən sən dinə necə balta vurduğunu başa düşürsənmi? Köpəyə 
ehsan verən də bir sənin kimisi olub". 
Qocalardan birisi gülməkdən yaşarmış gözlərini silib dedi: 
-Aşıq qardaş, sən yaxşı deyərsən, başla görək, başımıza nə gəlir... 
Sonra xörək-çörək vaxtı sənə kəndimizdən o qədər qərəvəlli deyərik ki, bir il 
gülərsən özünçün, gələn toyacan bəsin elər. İndi vaxt keçir,uşaqlar sənin nağılının 
intizarındadı... 
Aşıq doğruldu, "doğrudur" - deyə adəti hərəkətlə geyməsini səliqəyə salıb, 
belindəki təkbəndi bərkitdi, sazı alıb kökləməyə başladı və köklədikcə məclisi 
dövrə vurur yerdən söz atan, sataşanlara tizfəhmliklə cavablar qaytarır, məclisi 
güldürürdü. Sonra toyxananın ortasında durub üzünü ağsaqqallara tutdu, əli sazlı 
hazır vəziyyətdə dayandı. 
-Atalar, qardaşlar, hansı nağılı və ya dastanı meyliniz çəkirsə, buyurun, onu 
danışım. 
  
__________________Milli Kitabxana_________________ 
406 
 
Məclis birdən-birə sükuta daldı. Cavanlar ən çox nağıla həvəsli olsalarda birisi 
dillənmədi. Ortabablar bir-biri ilə pıçıldaşdı, onlar da danışmadı, Seyid Əzim 
dilləndi. Onun aşığa baxan gözləri alışıb yanırdı: 
-Mən  bilən ən məsləhətlisi budu ki, Kəblə Heybət baba özü desin, hansı    
nağılı, o belə şeyin xəridarıdı... 
-Helə yaxşıdır...  
-Axıllı sözdü... 
Kəblə  Heybət dikəldi: 
-Neynək, deyirsiz – mən deyim! Amma sonra məndən inciməyin ki,öz  
nəvəsinin toyunda da qabağa düşdü. Bax, aşıq qardaş, əvvəlcən-əvvəlcədən bizə 
bir Koroğludan de... Qoy cavanlarımıza, elə lap bizim özümüzə də görk olsun. 
Koroğlu iyidliyi. Gələn gecələrə də inşallah baxarıq.  
Məsləhət çoxunun ürəyindən oldu. Məhəbbət dastanı eşitməyi daha çox arzu 
edən cavanlar, bu həvəsi gələn nağıllara qoyub, maraqla dinləməyə hazırlaşdılar. 
Hamı yerini rahatladı. Toyxanadakı qurcalaşma, pıçıldaşma kəsilənəcən, aşıq bir-
iki dəqiqə gözlədi. Birdən sazı boynunun ardına aparıb taziyanəni tellərə çaldı.  
Məclisə dərin sükut çökdü. O ilk əvvəl, ustadnamə oxumağa başladı.  
Seyid ustadnamələrdəki ağıllı fıkirlərə diqqət və heyranlıqla qulaq asıb öz-özünə 
düşünürdü: "Ağıllı sözlər deyib bizdən qabaqkı şairlər: üsul da seçiblər? Bu 
ustadnamələrin bizim nəsihətamiz şeirlərdən fərqi  nədədi? Heç nədə. Tək bircə 
vəznində".  
Aşıq isə ikinci ustadnaməyə keçirdi; şair huşguşla aşığın ikinci nəsihətnaməsinə 
qulaq verməyə başladı:  
 
Adam var dolanar səhranı, düzü,  
Adam var döşürər gülü, nərgizi,  
Adam var geyməyə tapammaz bezi,  
Adam var al geyər, şalı bəyənməz. 
 
Aşiq qardaş nə düz tapmısan elin dərdini? "Bu Allah bölgüsü" nə əladır? Doğru 
deyirsən, aşıq qardaş! Sənə həsəd aparıram, mənim yazdıqlarımı ancaq savadı 
olanlar oxuyur, səni isə gör bir nə qoca-cahıl dinləyir?" Aşıq davam edirdi:  
 
Adam var çox şeylər elər iradə,  
Adam var ki, yetə bilməz murada,  
Adam var ki, çörək tapmaz dünyada,  
Adam var yağ yeyər, balı bəyənməz... 
  
__________________Milli Kitabxana_________________ 
407 
 
Şairin gözü qarşısından Şirin Abdulla, Sərçə Bağı, Yetim Hüseyn, lap elə öz 
külfəti keçdi: "Əhsən, aşıq qardaş, ehsən, Abbas, sənə min rəhmət! Sənin 
zamanından bəri heç nə dəyişməyib, elə indi də biri tapanda, onu tapmır, üzü 
gülməyənin, çörəyə möhtacın sayı çoxdur". 
Aşıq deyirdi: 
 
Adam var dəstinə verəsən güllər.  
Adam var gözünə çəkəsən millər,  
Tufarqanlı Abbas, başına güllər,  
Nə günə qalmısan qarı bəyənməz?! 
 
Son sətirdə gülənlər oldusa da, əslində əksəriyyət dərin fıkrə dalmışdı. "Bir də 
rəhmət sənə, Tufarqanlı Abbas" deyən şairin son bəndə "gözünə mil çəkilməli 
adamlar" - Alışlar, Qapaqlılar, molla Qurbanqulular nəzərində canlandı. 
Aşıq isə "ustadlar ustadnaməni iki deməyib üç deyir, biz də deyək üç olsun, 
düşmanların gözü puç olsun" - deyib üçüncü ustadnaməyə keçdi... 
...Yabı yavaş-yavaş üzü dağa tərəf qalxırdı. Buludsuz səma onun könlü kimi 
açıq, aydın idi. O, bir-iki gün əvvəl dinlədiyi sənətkarın sözlərinin, sazda çaldığı 
musiqinin təsiri altında gedirdi. Qəlbi zamanın, evin dərdlərindən elə bil ki, bu 
musiqinin sədaları ilə təmizlənmiş, boşalmış, vücuduna bir bəxtiyarlıq yayılmış idi. 
O bu ani səadətin hardan gəldiyini bilirdi. "Sənətkar... hansı dildə, hansı səpkidə 
yaratsa da sənətkardır. Şeirdə dörd rükn var, övladlarım: vəzn, qafiyə, ehsasat, 
məzmun. Bunlardan xali olan nəzm adi söz yığınıdır, şeir deyilməz onlara". Ona 
elə gəlirdi ki, şagirdlərinə dediyi bu sözləri indi qəlbində əyləşmiş kim isə onun 
özünə deyir: "Bəli, o əsil şeir oxuyurdu. Zamanın keşməkeşlərindən çıxmış, 
əsrlərin imtahanına dözmüş şeir... Necə deyirdi: 
 
Göydən gedən göy bülbüllər,  
Sinəmə yeridi millər,  
Dost bağından qızıl güllər  
Gəlir sallana-sallana... 
 
"Sinəmə yeridi millər... gözəl deyib... hələ musiqisindəki xoş, könül oxşayan 
nəva nə incə idi..." Onun qulaqlarında aşığın cingiltili səsi bütün gözəlliyi, incə 
oxşayışlı təranələri ilə canlandı, aşıq duma kimi səkir, sazı sinəsinə, gahdan bir də 
boynunun ardına sıxıb cəh-cəh vururdu: 
  
__________________Milli Kitabxana_________________ 
408 
 
Göydən gedən alabaxta  
Qanadı var taxta-taxta,  
Mənim yarım ol otaxda,  
Gəzir sallana-sallana. 
 
 Şair də aşığın gözü ilə gəlin üçün bəzədilmiş ağ keçə alaçığda nazlanaraq  
gəzişən incə sənəmi görər kimi oldu. Aşıq isə onun xəyalında da sazını dilləndirib, 
sözünə davam edir, ürəyi nəğməni xoş bir nəqarət kimi hey təkrarlayırdı:  
 
Göydən gedən topa qazlar,  
Laçın vurar, tükün tozlar,  
Alaçıqdan baxan qızlar - 
Gəlir sallana-sallana.  
 
Bu elə təbii bir mənzərə idi ki... şairin məftun, vurğun gözləri alaçıqdan oğrun-
oğrun baxıb, qaçıb gizlənən toy yaraşığı, əlvan bəzəkli qızları, canlı-qanlı bir həyat 
kimi gördü... və gördüyünə dodaqları səyridi, gülümsədi: "Nə gözəldir, ilahi... 
camaat da yaxşıca başa düşür, həvəslə qulaq asırdı... Bəs Füzuli? ...Bəs mənim 
təkilər?...Yox, elə eləməliyik ki, qəzəllərimizi də aşıq məclislərində oxunan qoşma 
kimi, gəraylı kimi oxuyub anlasınlar... Təkcə savadlılar yox, hamı, bütün el!.. 
Görəsən, elə bir zaman olacaqmı ki, bizim yazdığımızı da hamı, bütün el-camaat 
beləcə yaxşı başa düşəcək? Bax, mənim əsil məqsədim, amalım da budur... hamı 
oxuya bilsin... hamı!.. Lap elə qaravəlli do, nabırrı da, şəhərli də, köç əhli də... 
Məktəb... bizə indilik ən böyük və vacib məsələ məktəb açmaqdı... Elə olsun ki, 
təkcə şəhərlərimizdə deyil, kəndlərimizdə də məktəb aça bilək. Elin dövlətlisi də, 
kasıbı da öz balasını oxuda bilsin!". 
Gözəl xəyallar onu alıb aparırdı... 
Şair Qaravəllidən qayıdırdı. Atın cilovunu yəhərin qaşına keçirmiş, birayaq 
addımlarla gəlib Rusdarçaya çatmışdı. At caya girən kimi dayandı. Dağlardakı buz 
bulaqlardan süzülüb gələn göz yaşı kimi dumduru, səhər mehi kimi sərinlik və 
təzəlik gətirən sudan içməyə başladı, O boynunu çayın alçaq səthinə uzadıb, qalın, 
bozumtul və pırpız tüklü yumşaq dodaqları ilə zərif-zərif, ehmal-ehmal suyun üst 
qatlarını sormağa başladı. Arabir yügənli ağzını yuxarı qaldırıb göyşədikcə şehə 
bənzər parlaq damcılar dodaqlarından çaya süzülür, xırda ləpə 
  
__________________Milli Kitabxana_________________ 
409 
 
ciklər yaradıb axır, gedirdi. Şair təəssüfləndi: "Kaş çaya girməmiş yügəni 
aleydim, yazıq heyvan rahat içeydi". 
Çayın o tayında sürünü enişə endirən çoban aram-aram, irəliyə-irəliyə, həzin 
bir səslə Şirvan şikəstəsi çağırır, sanki el sənətinə heyran olmuş şairin xəyallarına 
cavab verərək oxuyurdu: 
 
Şirvanın biyanı var,  
Otu var, biyanı var.  
Barı gəl, yuxuma gir,  
Desinlər, hayanı var. 
 
Şirvanın aşığı var,  
Sazı var, aşığı var,  
Belə qara günlərin,  
Həlbət bir işığı var. 
 
Şair gülümsədi, "yaxşı deyirsən, çoban qardaş, dünya belə durub-dayana 
bilməz. Onun bir işıqlı günü olsun gərək. Sənə bu ümidi verən, səni xoşbəxt eləyib. 
Yaxşı ki, qəlbində belə bir inam var. Yoxsa heç yaşamağa dəyməzdi. İnsan həmişə 
yaxşı gün ümidi ilə yaşayır. Bununla da bəxtiyar olur", - deyə düşündü. 
Şair düşündükcə az əvvəl sahildən uzaqlaşmış qadın kölgəsini də gözlərilə 
izləyirdi. Qadın görünür səhərdən sahildə qazan açıb, paltar yuyub qurutmuş, indi 
təmiz paltar boğçasını iri mis qazanın ağzına qoymuş, çadrasına sıx bürünmüş, 
qazanı da başına götürüb gedirdi. 
Əvvəl əldə şairin qəlbi titrədi, diksindi. Bir anlığa ona elə gəldi ki, qarşısındakı 
qadın Sarabəyimdir; onun yolunu gözləyə-gözləyə neçə gündür ki, çayın qırağını 
kəsdirib oturub. Seyyid bütün diqqətini gözlərinə toplayıb uzaqlaşmaqda olan 
qadına zillədi. Yox, bu o deyildi... Sarabəyimin şux, rəqsan yerişi hara, bu hara? 
Bunun yerişindən aydın bilinirdi ki, cavan deyil, yaşlı adamdır, bəlkə də hamilədir, 
yanbasa yeriyirdi. Şairin ürəyi sıxıldı, səhərdən bəri qəlbində çalınan Koroğlu 
cəngisi, Şirvan şikəstəsinin səsi xırp kəsildi. O atın su içib doyduğunu görüncə, 
cilovu yəhərin qaşından çıxarıb yügəni çəkdi, ağzını qantarğa kəsən at cəld ayaq 
götürdü, tərpəndi, bir göz qırpımında, ətrafa minlərlə zərrələr sıçradaraq çayı keçdi, 
qarşı sahilə çıxdı, əl qalınlığında, tapdanmaqdan una çevrilmiş yumşaq torpaqlı 
yolla yorğalamağa başladı, atlının ardınca toz dumanı qalxdı. 
  
__________________Milli Kitabxana_________________ 
410 
 
Qadın arxasında at hənirtisini eşidincə, başını geri çevirmədən yoldan çıxdı. 
Atlı ötüncən yovşan və qaratikan bitmiş yol qırağı ilə yeriyəcəkdi, möhkəm 
yaşınmışdı. Atlı ona çatanda addımlar yavaşıdı, qadının ürəyinə mübhəm bir qorxu 
doldu: "Kimdir? Nəçidir? Fağır, hamilə qadından nə istəyə bilər?.." - düşünərək 
rübənd altdan atlıya baxdı. "Ah... Allah sənə şükür, Ağadır ki..." – deyə fikirləşdi 
və dərhal da ürəyinin çırpıntısı sakitləşdi. 
Şair atı birayaq sürməyə başladı, qadınla bərabərləşincə əl uzadıb qazanqarışıq 
boğçanı onun başından götürdü və yəhərin qaşında qucağına qoydu, nə baş 
verdiyini anlamağa macal tapmamış qadına: 
-Bacı, - dedi, - sən ehmal-ehmal gəl, mən qazanı, boğçanı, bax,şəhərin 
girəcəyindəki o qoşa söyüdün altında yerə qoyacam, tələsmə,çatıb götürərsən. 
Qadın cavab vermədi, yalnız minnətdarlıqla başını təsdiq və anlayış işarəsi 
olaraq yellədi: 
-Salamat ol. 
Yenə cavab gəlmədi. Şirvanlı qadın naməhrəm kişiyə cavab verər? Ətini də 
kəssən dinməyəcək. Yalnız ürəyində, onda da pıçıltı ilə deyirdi: "Allah sənə yar 
olsun, Ağa, Allah Mir Cəfər ağanı sənə çox görməsin, ömrün uzun olsun! Gözə 
görünməz pərvərdigar səni hardan mənə yetirdi? Gözümə durmuşdu yol, cəddüvə 
qurban olum, Ağa!" 
 
 
"MİZAN-TƏRƏZİ"  
VƏ YAXUD DÖRD RAMAZAN  
 
1305-ci il Ramazan ayının 4-ü idi. Cəmi dörd gün idi ki, orucluq başlamışdı. 
Rəcəb ayından bu günəcən artıq üçaylığın iki ayını oruc tutmaqda olan möminlər, 
indi üçüncü ay idi ki, gündüzdən axşamacan dillərinə bir tikə çörək, bir qurtum su, 
bir qullab qəlyan vurmurdular. Onlar hər gün sübh namazından, demək olar ki, 
iftara kimi vaxtlarının çoxunu məsciddə, axund otağında keçirirdilər. Kimisi qiraət 
öyrənir, kimisi ramazan dualarını təkrarlayır, bir qismi də qəza, ayət, hacət 
namazları qılmaqla vaxt keçirir, birtəhər özünü iftara çatdıranacan günü axşam 
eləyirdi. 
Ramazanın dördü... Altı gün idi ki, Seyid Əzim məktəbdarlıq fəaliyyətinə görə 
döş nişanı ilə təltif edilmişdi. Düşmənlər Seyid Əzimi artıq 
  
__________________Milli Kitabxana_________________ 
411 
 
hökumət gözündən də sala bilmədiklərini, onun əsas havadarlarından biri olan 
Ağaseyidəli ağanın vəfat etməsinə baxmayaraq, Şirvanda xüsusi ad-san 
qazandığını, törəyib-artdığım, adının hər yerdə səs saldığını, adı gələndə hamının 
"Ağa" deyə dik ayağa qalxdığını, yazdıqlarının qəzetlərdə çap olunduğunu görüb 
həzm eləyə bilmirdilər. 
Bugünkü qurğu ayrı idi. Biz, əlbəttə, indi yaşı səksəni ötsə də, əvvəlki 
əzəmətini saxlayan, şirvanlılar demişkən "Dəvədən düşsə də, höt-hötündən 
düşməyən" Qapaqlının dükanına girməyəcək, evinə də getməyəcəyik. Orada onun 
prixod mollası Molla Qurbanqulunun, naməşədi Alışın və başqalarının nə qurğu 
qurmaqlarını seyr etməyəcəyik. Kifayətdir. Biz onları daha tanıyırıq. Bir də o qara 
məclislərdə iştiraka nə hacət? O qara qurğuların nəticəsini bu gün görəcəyik. 
Müqəddəs orucluğun, Rəməzanül-mübarəkin dördü idi. Məscid ağzınacan 
dolmuşdu. Günorta namazı bu gün xüsusilə şurlu keçmişdi. "Təzə molla dəliləri", o 
taydan yeni molla gəlməyini eşidən həvəskar dindarlar məscidi doldurmuşdu. Odur 
ki, adəti günlərə nisbətən bu gün məscid xüsusilə qələbəlik idi. Gələnlərin 
içərisində sünnü cavanlarından, Abid əfəndinin sabiq müridlərindən də var idi. Bu 
halı irəlicədən duyan Meşədi Alış, Qaqapaqlı və Qurbanqulu, qurğularını məhz bu 
günə keçirmiş, "təzə molla aşiqlərinin" sırasına öz həmfikirlərindən xeyli adam da 
soxa bilmişdilər. 
Seyid Əzimin də bu gün məscidə gəlməsi, camaat namazına qoşulması, 
xüsusən namazdan sonra möminlərlə məsciddə oturub qalmasının səbəbi məhz 
bugünkü Molla Xudaverən idi. Ağa düşünmüşdü ki, bəlkə bu mollada da maarifə 
maraq oldu. Bəlkə də o məktəb işinə, az-çox ianə yardım toplamaq məsələsinə 
qarışdı, bir para açıq fıkirli ruhanilər kimi, bəlkə onun nüfüzundan da bu məqsədlə 
istifadə etmək mümkün oldu. O ərdəbilli Xudaverənin ağzını aramaq istəyirdi. 
Pişnamaz Molla Xudaverən, camaat namazını xüsusi şurla aparandan sonra, 
orucluğa görə alverindən, kəsbkarından əli soyumuş, yaylağa çıxan tərəkəmələrlə, 
köçərilərlə alayarımçıq alveri nökərə tapşıran dükançılar yerlərini rahatlayıb, şam 
və xüftən namazınacan vaxtı burada keçirmək niyyətilə oturub qalmışdılar... 
Mübahisənin başlanmağına ərdəbilli mollanın istifta zamanı dediyi bir söz oldu. 
Belə görünür ki, Molla Xudaverən seyid adından gələcək bayramda özünə xüms 
toplamaq üçün istifadə etmək istəyirdi, odur ki, seyidliyin mənsəbindən, seyidlərə 
hörmətdən, onların dini-islamı intişar 
  
__________________Milli Kitabxana_________________ 
412 
 
etməkdə rollarından və nəsli-peyğəmbər ali peyğəmbər olduqlarından uzun-
uzadı bəhs açıldı. Bu zaman aranı qızışdırmağa nazir edilmişlərdən biri yerindən 
dilləndi: 
-Elə bütün seyidlər? 
 Məsələdən hali olmayan Xudaverən dedi:  
-Əlbəttə, onların mövqeyi Allah yanında, mərtəbəsi bəşər yanında ucadı 
-Amma eləsi də var ki, babi ondan əfzəldi... Dinə balta çalır... Düzü də 
yolundan eləyir, elə bizim bu cənab kimi... mübahisə qızışdı. İndi hərənin ağzından 
bir avaz gəlirdi. Molla Qurbanqulu, Alış və Qapaqlı çevrəsində oturanlar, bir-
birinin ardınca dillənməyə başladı:  
-Babidi... 
-Sünnüdü... 
-Moltandı, peyğəmbər haqqı. Özü deyib kafərəm. Bir baxın: 
 
Çəkməyin Seyyidi-laməzhəbi meyxanə sarı,  
Kafəri Kəbə ara hansı müsəlman aparır? 
 
-Küfrüdü başdan-ayağa. 
Deyib, özü deyib bunları: 
 
Çarə oldur ki, mənə hər gün içəm bir neçə cam,  
Eyləyim gərm təni-zari meyi-səhbadən. 
 
-Cizlində içməyini də gizlətməyib laməzhəb: 
 
Sanmın ki, tövbə eylədi Seyyid şərabdən,  
Vaiz məzəmmətin görüb, eldən nihan içər. 
 
-Mollalardan qorxur, yoxsa... 
-A kişilər, o cəhənnəm, uşaqlarımızın da ovqatını zayə eləyir, urusu öyrətdrir, 
sabah da şürbi' eləyəcək özü kimi... 
-Ə,yaxşı deyil, seyid peyğəmbər övladına elə neyşə deyirsən?  
-O,seyiddi? O bəni-Abbasdı? Əhmədi-Muxtar belə nəvəsi olmağından utanar. 
Əgər bu yezid oğlu Hüseyn nəsli olsaydı, çaxır içərdi? 
  
__________________Milli Kitabxana_________________ 
413 
 
-Balam, düz deyir kişi də... Həlbət ki, içməzdi... 
-Düz yolnan arası yoxdu. Allah bəndə, mömin yoluynan... Onunku elə urusdu, 
ermənidi, malağandı... Kişilər, belə də seyid olar ki, gedə kafır urusnan otura-dura? 
Kafırin dilini öyrənməyə cəhd göstərə? 
Seyid Əzimin tərəfdarları arabir sözə qarışır, dillənirdilər. Lakin onlar bu gün 
məsciddə az idilər... Ziyanın, işığın məsciddə, qaranlıqda nə işi var ki... şair özü də 
bu gün bura məcbur gəlmişdi. Yanında ən  yaxın adamlarından bircə Qırmızı 
Qulam oturmuşdu. Şirin Abdulla isə Seyyiddən xeyli aralıda, qapı ağzına yaxın bir 
yerdə əyləşmişdi. Bu gün nə Mahmud ağa, nə şair-ziyalı dostları, nə Kərim bəy, nə 
Cin Cavad... heç biri burada yox idi. Seyid Əzimin tərəfdarları, havadarları az idi. 
Odur ki, qaragüruhun əlinə fürsət düşmüşdü. "Belə fürsət az ələ düşər, əldən 
vermək olmaz bu fürsəti. Namərdəm əgəm səndən hamısının hayıfını çıxmasam. 
Namərdəm əgər bu gecə qapaqlıdan aldığıma haqq qazandırmasam", - deyə Alış 
düşünürdü. 
Molla Qurbanqulu məclisi daha da qızışdırmaq, qurğunu həyata keçirmək üçün, 
öz qorxaq təbiətinin təsiri ilə bir də diqqətlə məscidi, hazirunu gözdən keçirdi: 
"Yox, yaxınlığında Qırmızı Qulamdan başqa elə bir dəyərri adam yoxdu, fürsətdi. 
Fürsəti fövt eyləməz aqil, məgər divanə ola, - deyə düşündü. - Bir belə camaatın 
qabağında iki nəfər ona nə köməklik eləyəcək, yox, əsil vaxtıdır. Bircə bu meşədə 
burda olmasaydı, lap əla olardı". 
Molla Qurbanqulu dizləri üstünə qalxıb əlini yuxarı qaldıranda məsciddəkilərin 
çoxu susdu. Qədim adətilə artıq qocalsa da, çox ucadan, ifadəli və hər cümlənin 
son sözlərini təkrarlayaraq, bunları müsahibinin beyninə yeritməyə çalışaraq sözə 
başladı: 
-Ağalar, cənab behiştməsnəd Ağaseyidəli ağa (məsciddən "rəhmət"səsi ucaldı) 
bir həlim, mülayim insan idi, onun həqpərəstliyin hamımız bilirik, bəli, bəli, bilirik. 
Mən bu saat şairin bir neçə şerilə sizin qulluğunuzda sübut edəcəyəm ki, o hətta 
cənab Ağaseyidəli ağanı da (yenə "rəhmət" səsi ucaldı) alladıb, xilafı-tövbə eləyib, 
günahi-əzimə batıb,bəli, batıb. Baxın! 
Burada öz kəskin hafızəsinə əmin olan Molla Qurbanqulu heç bir yazı-bayaz 
çıxarmadan sözünə davam etmək üçün bir anlıq sükut etdi. Hamının nəzərini, 
dostun da, düşmənin də diqqətini cəlb etdiyinə əmin olduqdan sonra boğazını 
arıtlayıb, sozünə davam etdi: 
-Sizi böyük xudavəndi-aləmə and verirəm, ədalətlə diqqət buyurun: 
  
__________________Milli Kitabxana_________________ 
414 
 
Peşimanəm ki, bir müddət qılıb vaiz sözün bavər, 
Bahari-ömrdə mey ülfətindən ictinab etdim.  
 
Bu nə deməkdir? Hansı şirvanlı bilmir ki, ona meydən tövbəni məhz Ağaseyid 
ağa verib! (Yenə "rəhmət" oxundu). Hazır göz qabagındadır ki, peşman olub, özü 
də boynuna alır ki, vaizin sözünə nahaq qulaq verib. Çox əcəb, bu onun öz işidi, 
özü bilən yaxşıdı. Deyə bilər-peşman olub, nə olsun, əhdini sındırmayıb ki! Əhdini 
sındırmağını mək istəyirsinizsə, buyurun:  
 
Meyi-nab ilə abad eylədim, səd şükür, can mülkün  
Əgərçi xaneyi-təqvamı aləmdə xərab etdim.  
 
Əgər bu da sizə dəlil deyilsə, onda daha dürüst qulaq verin. O getdikcə qızışan, 
coşan bir səslə danışır və danışdıqca ağzının suyu bir neçə addım məsafəyə 
çırtlayıb, qarşısındakıların paltarına, əlinə sıçrayırdı:  
-Nə eybi var. Xudavəndindən üz döndərib - özü bilər, Allahı bilər! xəhənnəm! 
İçir - şərabı nəhs buyuran cəddi üzünə tüpürsün! Məsələni, zahidi riya adlandırır - 
peyğəmbərlərin qulluğunda, məhşərdə cavab verəcək!.. Amma axı o bunlara qane 
olmur, bəli olmur. O, başqalarınıda  yoldan çıxardır, onunla mülaqatda olanların da 
vəbalına səbəb olur.  
 
Saqi mənə qılmandı, şərabım meyi-Kövsər,  
Vaiz ciyəri həsrət ilə qan olacaqdır.  
 
Fövt eyləmə bu fürsəti, ey aqilü huşyar,  
Ömrün gedəcək, dəhr özü viran olacaqdır.  
 
Seyyid deyiləm, nisyə sözə bavər edəm mən,  
Nəqdi-hünərim cama girovkan olacaqdır.  
 
Məscidin içərisində birər küfr kimi səslənən hər bir misra, günbəzin tağına 
dəyərək oturan cahillərin başına əbabil quşlarının cəhənnəmdən gətirib islam 
düşmənlərinin başına yağdırdığı "siccü" - xırda odlu daşlar kimi tökülürdü. 
Çoxlarına elə gəlirdi ki, indicə bu sözlərdən sonra tufan qopacaq, aləm dağılacaq, 
pərvərdigarın vəd etdiyi "günfəyekun" baş verəcək, ərəsati-məhşər başlanacaqdır. 
Lakin bütün bunlar olmurdu. Gözlər, bərələ qalmış gözlər gözləsə də, nə bu küfrü 
yazan şairi ildırım vurub  öldürmür, nə də qorxmadan onları məscidin mehrabı 
  
__________________Milli Kitabxana_________________ 
415 
 
Təkrar edən mollanın başına daş düşmür, dili qurumurdu. Nadan və cahil 
qaragüruh isə gözləyirdi. Molla Xudaverən də donub qalmışdı. Özünə-məxsus bir 
həssaslıqla bu gərginliyi anlayan Qırmızı Qulam, yerindən dikləndi, uca olmasa da, 
onun səsi məsciddə çox aydın eşidildi: 
-Qəriblər ağasına and olsun, Ağanın şerindəki qüdrətə bax ki, onu vaiz də, 
molla da əzbərləyib... 
Qəlbində isə düşündü: "Ay küt axmaq, yaxşı yayırsan, təbliğ edirsən Ağanın 
küframiz misralarını, eşitməyənlər də eşitsin. Bilməyən də bilsin". Meşədi 
Qulamın sözündən sonra az-çox Seyid Əzim ətrafında əyləşmiş tərəqqi dostlarının 
ürəyinin üstündən elə bil ki, bir ağır daş götürüldü. Qorxudan gözü böyümüşlər də, 
sanki bir qədər özlərinə gəldilər. Molla Qurbanqulu hamının sevimlisi və özünün 
də çox işini aşıran, rastgu Qırmızı Qulama sərt cavab verə bilməyəcəkdi. Lakin 
təslim olmaq, qələbəni qazandığı bir dəmdə əldən vermək, geri çəkilmək fıkrində 
də deyildi. Yeganə yol guya bu sözləri eşitmirmiş kimi əhəmiyyət verməmək, 
özünü o yerə qoymayıb, eyni ahənglə sözə davam etmək idi; təcrübəli molla belə 
də elədi: 
-Mən onun bir qəzəlini, mültəfit olun, ağalar, həcvini demirəm ha!Onda elə 
güman elərsiz ki, özümə toxunan şey var, - təkcə bir qəzəlini sizin qulluğunuza 
çatdırmaq istəyirəm. Qoy qonaq cənab da eşitsin.Onun bu qəzəli hələ ki, camaat və 
uşaq-muşaq arasında gəzir, bəndəyə də gəlib çatıb, bəli çatıb: 
 
Can məşaminə gəlir buyi-riya məsciddən,  
Görmədim ömrdə bir zövqü səfa məsciddən. 
 
Buriya tək döşənir məscidə hər dəm zahid,  
Heyf, tərk olmadı əsla bu riya məsciddən! 
 
Öz-özüylə danışır vaiz, olub divanə 
Kim, qulağımə gəlir gündə səda məsciddən. 
 
Dürdi-meyxanəni tök camə, gətir, ey saqi,  
Görmədim dərdimə aləmdə dəva məsciddən!.. 
 
Seyyida, bunca ki, məsciddən edərlər nifrət,  
Nə görüblər görəsən kim, şüəra məsciddən? 
  
__________________Milli Kitabxana_________________ 
416 
 
Yenə də küfr sovuran sözlər, həm də mollanın, vaizin dilindən eşidilir….-Yenə 
də kin-küdurət, Qırmızı Qulamın sözləri ilə azalmağa baş-qərəz güclənir, 
alovlanırdı. Qəti zərbə endirmək zamanı idi. Qırmızı Qulamın səsi cınladı, 
məscidin indicə küfr sovrulan qübbəsi altında, ilham pərisinin xilaskar səsi kimi 
eşidildi: 
- Ağalar özü yaxşı bilir ki, bəndələrin tutduğu hər bir iş böyük xaliqi -
ləmyəzələ əyandır. Biz nəkarayıq ki, onun, əlinin üstündə əlinin üstündə  xaliqin 
bildiklərini təkrar eləyək. "Allahü ələm" deyiblər .. O özü hamının savabına da, 
günahına da alimdir. Cənab şair Ağa Hacı Seyid Əzim Şirvani (o şairin bütün 
titullarını qəsdən deyirdi) elə özü də bu xüsusda yazıbdır. İndi ki, şerü nəzm 
oxumağa meydan verildı, həzəratın icazəsilə birini də mən deyərəm. Cənab Ağa 
Seyid Əzim özü deyir ki.  
 
Qərini-məğfirətin ilə cümlə zahirdir  
Nə iş ki, tutmuşam, ey qadiri-yeganə, sənə!  
 
Nəsib Seyyidə tövhidi-zatın et, ya rəb!  
Çıxıb bədəndən olan dəm rəvanə, rəvanə sənə.  
 
Hər bir bəndəsinin xeyir və şər əməllərindən xəbərdar olan xaliq, özü Seyyidə  
ilham verib, bu sözləri dedirtdirib, yoxsa necə deyə bilər-) biz bu gün inanmayaq 
ki, bayaq molla oxuyan şeri Ağa cavanlıgında,mən indi oxuyani isə hazırda 
yazmayıb və xaliqi də onu əfv eləməyib hə?  
Dottlar rahat bir nəfəs aldılar. "Allah atana rəhmət eləsin, Meşədi yaxşı girirsən 
Ağanın qanının arasına", düşmənlərin köksünü isə  qəzəb və  kin dəlirdi: "Dayan 
babi köpək oğlu, getdiyin Məşhəd sənin belindən vursun, haqqına çatarsan, 
tələsmə... 
" Hər nə isə birdən Seyid Əzim və dostları yerlərindən qalxdılar; onlar artıq 
məsciddə qalmağı biməna hesab eləyirdilər. Çünki mübahisənin sonu görünmürdü. 
Uzandıqca acı bağırsaq kimi uzana bilərdi. Buna isə maarif dostlarının həvəsi yox 
idi. Onların heç biri oruc deyildi, sübh obaşdan da durmamışdılar. Odur ki, durub 
evə getməyi məsləhət bildilər. Seyid Əzim, Meşədi Qulam və bir neçə tanış 
başmaqgeyilən bala dəhlizə çıxanda, Alışın gizli işarəsi ilə Əli, Mənsim, 
Ağahüseyn və Abid əfəndinin bir neçə sabit və sadiq müridi də qalxdı. Məscid 
camaatının çoxu insanlardakı qədim bir adətlə, "başqaları durdu, biz də duraq" adə 
  
__________________Milli Kitabxana_________________ 
417 
 
tilə yerlərindən qalxmışdılar. Hamı birdən-birə qapıya tərəf üz qoydu. Seyid 
Əzim araqarışda Meşədi Qulamdan aralı düşdü. Və birdən-birə özünü çox qəribə 
hiss etdi: bir zaman Şərbaflar evinin kəlləsində, Abid əfəndinin müridlərinin 
əhatəsində olduğu kimi tək, yalqız, yad ruhlar, biganə cisimlər, düşmən məxluqlar 
arasında!.. Onu qabaqlarına qataraq sıx dairə içərisinə alıb məscidin dəhlizinə, 
başmaqçıxarılan yerə aparırdılar. Bəli, bəli, məhz aparırdılar. Çünki artıq ayağı 
yerdən üzülmüşdü. Çiyni üstündə Alışın üfunətli nəfəsi, hənadan qızarmış saqqal 
və bığları arasında güclə eşidilən pıçıltısını duydu: "Hə, cəzanı çəkəcəksən". O 
sonra da heç bilmədi ki, bu sözlər ona deyildimi, yaxud o da bu kəlmələri Alışın 
acıqdan alışıb yanan gözlərindənmi oxudu? 
Başsız kütlə onu sım-sıx, dəmir məngənə içərisində imiş kimi sıxıb, dar 
qapıdan başmaqçıxarılan dəhlizə saldı, arabir onu əhatə edənlər səslənirdi: 
-Adə, yavaş, Ağa qabaqdadı... Bir başqası: 
-İtələşməyin, aadə, kişini sıxırsız axı!.. 
-Ay Allah bəndələri, yavaşun axı, Ağa qabaqdadı... Cəddinə qurban oldğumu 
incidərsiz axı!.. 
Bu son sözləri də Alış deyirdi. Alış Seyid Əzimi arxadan bərk qucaqlamışdı, 
sağınca Ağahüseyn, solunca Mənsim gedirdi. qarşıda və arxada bir-birini basan, 
itələşən adamlar... Dostlar arxadan qəribə bir hissi-qəbləlvüqu ilə nigaran qalmış, 
adamların arxasından boylanır, gözlərilə Seyid Əzimi axtarırdılar. Lakin özlərini 
ona çatdıra bilmirdilər. Meşədi Qulam şairdən xeyli dalda qalmışdı. Şirin Abdulla 
isə irəli basılıb başmaqçıxanlandan çölə, məscidin qabağına salınmışdı. Şirin qapı-
dan boylanır: "Ağa, Ağa" deyə ürəyində pıçıldayırdı. Lakin içəridə nələr baş 
verdiyini başa düşə bilmir, yaman bir şey yovutmur, amma intizar içərisində 
Seyyidin çıxmasını gözləyirdi. 
Başmaqçıxarılanda isə qəribə, anlaşılmaz hadisə baş verirdi. Seyid Əzim birdən 
necə oldusa Meşədi Alışın qolları arasından çıxa, arxasını başmaqçının sıxılıb 
durduğu divara səmt çevirə bildi. Onu xilas edən də bəlkə bu oldu. O düşmənləri 
ilə üz-üzə, göz-gözə qaldı. Başmaq rəfləri üstünə dikəlmiş qoca başmaqçı vəziyyəti 
çox gec dərk elədi: 
-Ayə, nə qayırdığuvuzdı?.. - deyib həyəcanla səsləndi. Həmişə hörmət gördüyü 
Ağanın, nəcib bir insan kimi sevdiyi şairin gözü önündə sıxılıb əzilməsi kişini dəli 
eləyirdi. 
  
__________________Milli Kitabxana_________________ 
418 
 
 -Ayə, Ağahüseyn, Mənsim... Əyşi... Ağa, başuva dönüm... Ay camaat, kömək 
eləyin... Ağa boğulur... 
Seyid Əzimin nəfəsi daralırdı. Elə olduğu kimi Abid əfəndinin müridi və 
Qapaqlının nökərinin əli vücudunda gəzir, dirsəklər böyürlərini  deşir, barmaqlar 
gah boğazını, gah da köksünü araşdırırdı... Canavar nəfəsi qulağının dibində, 
dodaqlarının ucunda xırıltı ilə səslənirdi...Seyid Əzimin nəfəsi kəsilirdi. Daldan 
Alışı itələyib şairə köməyə gəlməyə  can atanlar, vəziyyəti daha da pisləşdirirdi. 
Çünki Alış və Ağahüseyn bu haldan daha artıq istifadə edir və guya canıyananlıq 
eləyərək tez-tez səs çıxarırdılar: 
- Geri durun, aadə, itələşməyin, demirəm? 
- İtələşməyin, yol verin, aadə, Ağanı sıxırsuz... 
- Ay zalım uşağı, nə qayırdığınızdı... Utanmırsız? 
- Aadə, kişinin nəfəsini kəsdüz ki... 
Cöhnə qapı davam vermədi, cırıldadı... Alış, Mənsim, Ağahüseyn,müridlər 
gurultu və tappıltı ilə çölə töküldülər. İndi Seyid Əzim arxadan onu böyük bir 
məhəbbətlə qucaqlayıb saxlayan və gözlərinin yaşı qəlbinin içərisinə tökülən qoca 
başmaqsaxlayanla birlikdə qalmışdı.Adamlar seyrələnə yaxın Qırmızı Qulam ona 
yetişdi. Şirin isə hələ də camaat çölə cumduğundan adamları yarıb içəri girə 
bilmirdi. 
Başmaqsaxlayan və Qırmızı Qulam şairin qoluna girib heyətə çıxaranda, 
məscidin səhnində artıq onlardan heç birisi yox idi. Qaragüruh qara niyyətini 
həyata keçirib, ortadan çıxmışdı. Şirinin gözləri Seyid Əzimin üzünə sataşanda 
ürəyi oycalandı. Şairin rəngi kəhrəba kimi sap-sarı idi, elə bil üzünə zəfəran isladıb 
çəkmişdilər. Ayaq üstə güclə durmuşdu. Kəsik-kəsik nəfəs alır, nə deyəcəyini, 
kimdən, nədən şikayət edəcəyini bilmirdi... Dostlar şairin qoltuğuna girib evə 
yollandılar... 
Dostlar şairin xəstə yatağını əhatə etmişdilərsə də, bu gün o, özü ilə təkətək 
qalmışdı. Bu gün BÖYÜK HESABAT günü idi. Bu gün o özü qarşısında həyatına, 
həyatının mənası saydığı əməllərinə yekun vururdu. Şairin qəlbində "mizan-tərəzi" 
qurulmuşdu. Xeyir və bəd əməlləri bir-bir getdikcə fəri itən nəzərlərində canlanır, 
gördüyü işlərə bir növ aralıdan baxır və qiymətləndirirdi. Bəli, bəd də olub, xeyir 
də... Qələbə də olub, məğlubiyyət də... Bu çarpışmalar içində dünya əməllərindən 
zövq aldığı günlər də olub, əzab çəkdıyi də... Bu uzun yolda ara-sıra gənclik 
təcrübəsizliyinin nəticələri olan qüsurları da olub... Amma deyəsən, axı yaxşı işləri 
daha çox olub... Onun dodaqla- 
  
__________________Milli Kitabxana_________________ 
419 
 
rında xəfıf bir təbəssüm oynadı... Yazdığı əsərlər, açdığı məktəbdə yetirdiyi 
şagirdlər yaşayacaq, könüllərdə bir parça yeri olacaq, rəhmətlə yad ediləcək... O 
bunu bilirdi. On gün bundan irəli 1888-ci ilin çiçəkli 10 may günündə ona medal 
da verdilər... Bu da əl tutduğu, ayağa qaldırdığı insanların təbəssümü ilə birlikdə 
aldığı mükafat idi... Gec çatdı, şair, müəllim onu döşündə gəzdirə bilmədi. 
Zəhmətlərin qiymətini... 
...Bayırda qapının önündə xeyli adam toplanmışdı. Qəm dəryasına qərq olmuş 
Şirin Abdulla, "Cəfər, ey qonçeyi-gülüstanım" deyə adı ilə bütün gənc nəslə xitab 
etdiyi Mir Cəfər, səfadan düşmüş "Beytüs-Səfanın" məyus, qocaman üzvlərindən 
Ağababa Zühuri, Ələkbər Qafıl, şairin toy mərasimində iştirak etmiş yaxın dostu 
Qafar Rağib, artıq qocalmaqda olan Mahmud ağa və Cin Cavad, Qori 
seminariyasında təhsil alan Ramazanın arıq dəvəyə bənzəyən dədəsi Hacı Qədir, 
cavan şairlərdən Ələkbər Sabir, Ağaəli bəy Naseh... burada idi. Əlindəki qələmkar 
boğçası ilə hamamdan qayıdan Meşədi Qənbər hənadan xoruz quyruğu rəngi almış 
saqqalını sığallaya-sığallaya yığılanlara yaxınlaşdı, susqun durmuşların məlul-
müşgül simasını gözdən keçirib soruşdu: 
- Ağa nə təhərdi? 
Kim isə qırıq, könülsüz bir səslə dilləndi: 
- Sokoratdadı... 
Meşədi Qənbər ağır-ağır obasını yelləyərək uzaqlaşdı. Onun burda durmağa 
macalı yox idi. Başmaqçıbazardakı dükanına tələsməliydi, boğçanı evə qoyub 
gedəcək, bir də evin üstündən salat səsi eşidiləndə, meyit namazına gələcəkdi... 
İçəridə şairin solmağa başlayan dodaqları pıçıldayırdı: Bəli, gözəl deyib 
hükəmalar: Sən dünyaya gələndə hamı sevinirdi, sən ağlayırdın. Elə yaşa, elə ömr 
et ki, sən bu dünyadan arxayın, mütəbbəssim gedəsən, başqaları dalınca ağlayalar... 
Səni sonra da xoş söz - xoş əməllərinlə yad edələr... 
Ana elə bilirdi ki, oğlu kəlmə-şəhadət deyir... Ana balasının yastığı ucunda 
əyləşmişdi, arabir titrək əlləri ilə hələ də körpə təsəvvür etdiyi balasının quruyan, 
avazıyan dodaqlarına su damızdırırdı. Dolub boşalan gözləri bəzən elə 
dumanlanırdı ki, qadın, balasının necə haldan-hala düşdüyünü görmürdü, onu ölüm 
yovundura bilmirdi. Ömrü boyu o qədər ölümlər, canvermələr görmüşdü ki... 
Amma bu adı balasına yaxın qoya bilmirdi. Birdən Seyyidin dodaqlarında mələk 
sözünü eşitdi: "İlahi, yoxsa gözlərinə mələkəl-movt görünür, balamın?" – deyə 
  
__________________Milli Kitabxana_________________ 
420 
 
qorxu içində düşündü. Amma şairin gözlərinə bu anda heç bir mələkəl-movt 
Əzrayıl görünmürdü, elə bil ki, bütün real, həyati və mövhumi-xəyali qara qüvvələr 
indi onu tərk edib getmişdilər. İndi onun xəstə (ağının üstündə şəfəqlərdən qanad 
taxmış şeir, ilham pərisi süzürdü. O öz sevimli şairinin son anlarını elə bil ki, öz 
qanı, canı, həyatı ilə  nuru ilə işıqlandırmağa gəlmişdi.   
- Sən məni hələ də tərk etməmisən, pərilər soltanı?  
- Məgər mən səni tərk elərəm? Haçan, hansı ağır, hansı həyəcanlı qiqədə 
səndən ayrılmışam ki?  
- Heç bir zaman. Amma indi sonumdur... Gözəl dünyamızdan ayrılıram... 
Şeirdən, sənin ilham verdiyin qələmdən...  
- Çox ağırdır?  
- Çox... dağlarımızdan, çaylarımızdan, ətirli, süsənli çəmənlərimizdən, gülüstan 
gözəllikli Vətəndən... anamdan, yaxşı-yaxşı dostlardan, balamdan... Elə lap mənə 
dağ çəkməyə çalışan düşmənlərdən də...  
Pərilər soltanı aydın bir səslə, incə bir nəfəslə onun alnına toxundu, şairin alnı 
alışıb yandı, nazlı bir səslə dedi:  
- Yadındadırmı, bir dəfə gözəl bir mənzərəni seyr edirdik, "ilahi dilbər, nə 
nazəndədir?" dedim. Sən isə, "heyif ki, Alışlar, Qapaqlılar ( bu cazibədar dünyanı 
korlayırlar" dedin. Mən də sənə dedim ki,heç  bu yaşıl çəmənlərdə, şəbnəmli otlar 
üzərində gəzəndə ayağına tikanlar batmayıb? Bax, Qapaqlılar da cəmiyyətdəki 
həmin o tikanlardır... Onlarsız heç mübarizə olmazdı, mübarizəsiz həyat, durğun 
həyat sənə, sənin kimilərə ləzzət verməzdi... Sən qorxma, şairim, sən ki, ölmürsən; 
torpaqdan yarandın, torpağa qayıdırsan! Vətən torpağına qarışan cismindir, canın, 
əsərlərində yaşayan düşüncələrin, əməl və arzuların isə yaşayacaq... Əbədiyyət bu 
deyilmi, şairim, bəs bu misraları  kim deyib:  
 
Behəmdillah ki, qaldı yadigar əşari-canbəxşim,  
Əgərçi, Seyyida, nə mülkü malü nə zərim qaldı. 
  
Seyyid beyti həzin, bəxtiyar bir təbəssümlə, nazik dodaqlarındakı reyişlə dinlədi. 
Xəstənin üzünü, qəribə də görünsə, xoşbəxt bir ifadə qapladı. Ana təbəddülatı 
yaxşı fal hesab etdi, uzun illərin həyat təcrübəsindən irdi ki, xəstə otağa "lampanın 
son işığı kimi bir işıq salar". Amma 
__________________Milli Kitabxana_________________ 
421 
 
yenə də ana ürəyi yovutmurdu balasına, bir də, iki də ümidlə dolurdu... "sağalar... 
cəddi kömək olar". Bəzən Seyid Əzim düşünüb xəyalına gələnlərlə 
danışdıqca,anaya elə gəlirdi ki, oğlu kiminləsə, bəlkə də onunla, Ceyranla, balaları 
ilə halallaşır: 
-Əməyini, südünü halal elə, ana! - deyir. 
-Sən də çörəyini halal elə! – ürəyi qoppacaya düşmüş Minasoltan qəlbində 
dilləndi. 
O isə... İndi bu son ömür gününün yatağında Seyyid, həyatında baş vermiş bir 
neçə hadisəni heç unuda bilmirdi; bu hadisələr ağır dərd kimi onun üçün həyatı 
boyu böyük ələm olmuşdu: Tərlan dərdi, (şükür, o, cəlayivətən oldusa da yaxşıdı, 
tale sinəmə dağını çəkmədi), Məhəmməd Səfa dərdi... Sona dərdi. Qəlbində nakam 
məhəbbətlərin məzarı qazılmış bu böyük ürəkdə o qədər hisslər, insanlar, əməllər 
gömülmüş, gah çiçəklənib gül açmış, gah da vaxtından əvvəl solmuşdu ki! 
Bu hadisələrdən biri Tiflis şəhərinə, bağlanan məktəbini yenidən açdırmaq, 
əlindən alınan müəllimlik hüququnu qaytartdırmaq üçün getdiyi zaman olmuşdu. O 
vaxt onu Gəncədə şair Naci qarşılamış, bir dost kimi evinə dəvət etmişdi; dən 
düşmüş saqqalını tumarlaya-tumarlaya Seyid Əzim ilə birlikdə faytona əyləşib 
böyük Şeyx Nizaminin qəbrini ziyarətə aparmışdı. 
-Əcəb eləyib yarı yolda düşmüsən qatardan, Ağa! Heç belə fürsəti fovtə vermək 
olardı? - demişdi, - Gəncənin böyründən keçəsən, Naci cəhənnəm, şairlər ağası, 
"Xəmsə" yazan, neçə-neçə "xəmsələr" müdəbbiri Şeyx Nizaminin məzarını 
görmədən gedəsən. Bu heç olan işdi?... 
Bu sətirlər də məhz o vaxt dilinə gəldi: 
 
Ey şeyx Nizami, ey nizamı dağılan,  
Ey Gəncədə izzü ehtişamı dağılan!  
Olmubdu sən ilə mən kimi aləmdə  
Beyti, evi, məktəbi, kəlamı dağılan. 
 
Şeyx Nizaminin, "Xəmsə"si əsrlər dalından boylanıb şeir aləminə günəş ziyası 
saçan Nizaminin qəbri bir gündə idi ki, gözlər olsun, görməsin. Şair elə mütəəssir 
oldu ki, elə həmin gün də, həmin dəqiqələrdə bu sətirlər onun dilindən süzüldü. 
"Bəlkə mənim də məzarım o günə qalacaq? Nizamidən, qəbri Sürxabda itən 
möhtəşəm həmvətənim Xaqanidən, Kərbəlada Füzulidən, Hələbdə dərisi 
dabanından soyulan həmşəhərlini Nəsimidən nəyim 
  
__________________Milli Kitabxana_________________ 
422 
 
artıqdı? Onun ki, heç qəbrinin yeri də bilinmir? Ona baxanda yenə Nizamiyə 
şükür..." 
Pərilər soltanı dilləndi: 
-Nə danışırsan, şairim, belə naümid olma! O qaranlıq əsrlərə nisbətlə  sənin 
əsrin nə qədər qabağa gedib?! Məgər səpdiyin toxumlardan, əkdiyin maarif 
ağacından bu qədər naümidsən? 
-Hayıf ki, Yetim Hüseyn o ağır qış Hacı Soltan Hüseyn hamamının külxanında 
donub öldü. İndi mənim fotuma söz qoşan da olmayacaq, -deyə şair yaxası açıq 
yetimi təəssüf və həzin bir məhəbbətlə xatırladı. 
Şaırin xəyalı bir zaman haradasa yarımçıq qalmış mübahisəni indi davam 
etdirməyə başladı. O qəlbində də özü ilə deyişir, çarpışırdı: 
-Mən qorxuram. 
-Adət edərlər. Pis şeyə təqlidə, təğiyyəyə, əsarətə adət etmək yamandır. 
-Eləməzlər, tarix göstərir ki... 
-Yaxşı ilə birlikdə yaman da gələcək axı... 
-Bizə ursiyət kimi bir Ölkə ilə yaxınlaşmaq zəruridir. Türkiyə, İran,dinimızin 
müəssisi Ərəbistan özünə nə gün ağlayıb ki, bizə neynəsin.Dünya millətləri irəli 
gedir. Biz tökülüb dalda qalmışıq. Bitli, sirkəli mədrəsələr, onların komsavad 
mollaları uşaqlara nə verir? Əbcəddən, cərgədən o yana neçəsi çıxır və necə çıxır? 
Tüllablarımıza bələdsiniz...Kərbəlada... Nəcəfdə... Dindarımız yetim malı yeyib, 
ribaxor olub, Özgə külfətinə göz dikib, qardaş qanı töküb... qoy heç olmasa indi 
öyrənsin. 
Birdən xəstənin gözlərinin önündə Bakı səfərləri, "Məcməüş-Şüorada" Cürmi, 
Sürəyya, Müniri, Yusiflə görüşləri canlandı. Bu görüşlərdən birində bakılı dostları 
onu Suraxanı Atəşgahına aparmışdılar. Ona elə gəldi ki, qızmar günəş altında 
heyrətlə, yerdən çıxan alov-atəşlə zəbanə çəkən məbədi görür. Məbədin önündə 
yarımçılpaq bir "xəyal" da görmüşdü. "Xəyalın" başında çirkli ağ çalma, belində 
çirkli ağ fitə-dxoti var idi. Gün altında qəhvəyi rəngə çalan bədəni sümüklər 
üzərinə çəkilmiş dəri; vəzi və damardan ibarət idi... Məbədin zəbanə çəkən 
mehrabı qarşısında əllərini köksündə qoşalaşdırmış, ibadətkar vəziyyət alıb 
dayanmışdı. Gözlərini hər şeyi paklayan, həyatın başlanğıcı, əzəli və əbədi sandığı 
müqəddəs oda zilləyib durmuş, dərin-dərin məyus-məyus fikrə dalmışdı... "Xəyalın 
xəyala dalması" əcaib idı... Dostlar onu yandırıcı günəş altından çəkib zaviyələrə, 
hücrələrə 
  
__________________Milli Kitabxana_________________ 
423 
 
apardılar... Lakin uzaq Hindistandan, Kərbəlayı Vəli sarvanının səkkiz həftəyə - 
iki aya karvanla getdiyi yolu pay-piyada, zəvvar kimi, yalnız ölmək, həyatını 
atəşpərəstlərin məkkəsi hesab olunan müqəddəs diyarda, yeraltı odların zəbanə 
çəkdiyi Suraxanıda başa vurmuq üçün uzaq Hindistandan bura gəlmiş o qoca 
zəvvar, onun xatirəsində əbədi həkk olunub qalmışdı... Həmin zəvvarlardan o, 
Məkkədə, Məkkə ibadətgahında da çox görmüşdü. Əyinlərinə diri ikən ağ kəfən 
geymiş, ayaqyalın, başıaçıq, ayaqlarını qızmar qumlar, başlarını od yağdıran günəş 
yandıra-yandıra... Ciyərlərini "əff' ümidi parcalaya-parçalaya, lehləyərək... toz, tər, 
alov içində "əl-off, əl-əff' deyərək lökləyən, ibadət edən müsəlmanlar... onlar daş 
önündə, bunlar atəş önündə, bunlar atəş qarşısında... Suraxanı iqlimi həmin 
günlərdə, Məkkə iqlimindən mülayim deyildi. Suraxanı günəşi bu günlərdə göydən 
Ərəbistan günəşindən az od ələmirdi. İndi son nəfəsində, həyatının son hesabat 
verdiyi mizan-tərəzi qurub günah və savablarını hesaba aldığı bu dəqiqədə, həmin 
atəşpərəst zəvvar gəlib gözlərinin önündə durdu... 
Şair özünəməxsus bir incə kinayə ilə düşünürdü: "Hə, pərvərdigarın qulluğuna 
sən məndən xeyli əvvəl çatmısan, nə dedi, neylədi sənə? Ruhunu göylərmi qəbul 
elədi, yerlərdə torpaqlaramı qarışdın? Niyə gözlərimə görünüb əhli-beytimi bu son 
nəfəsdə görməyimə mane olursan? Behiştə gedə bilsəm, sənin də dərdini 
pərvərdigara çatdırmağımı diləyirsən? Nəydi günahın? Niyə səni elə cəhalətə 
atmışdı? Qərib ölkədə kim dəfn etdi səni, necə dəfh etdi? Cismini atəşə kim atdı? 
Ruhunu kim qəbul elədi? 
Əbədiyyat qarşısında hamı birdir... Qardaşım, səni, ümumən insanları bir-
birindən ayıran dinləri mən qəbul eləmirəm. Əgər hamını bir Allah yaradıbsa, o 
heç bir zihəyata fərq qoymamalıdır..." 
Düşüncələr... xəyallar... son xəyallar... 
Məhəmməd: "Allah bir günahkarın günahmı əfv etməzdən əvvəl bir 
danişməndin günahını bağışlayır", - deyib, niyə? "Ey pərvərdigar, elə elə ki, 
yaratdıqların şəkiba olmasın" bunu da Əli deyib... Bəs sən də onun 
yaratdıqlarındansan, şəkiba' oldunmu pərvərdigarına?.. Dərgaha şübhələr içində 
gəlirəm. 
Birdən kiminlə isə nə zamansa yarımçıq qalmış, ipi-sapı çürümüş xəyal kimi 
qırılmış başqa bir mübahisə xəstə qəlbində yenidən canlandı: 
  
__________________Milli Kitabxana_________________ 
424 
 
- Bilirsənmi ki, bizim xalqın ziyahsı tez gördü, tez öyrəndi olur; ərəb gəlir, 
onun dilini, adətini, fars gəlir onunkunu, türk gəlir onunkunu götürür. İndi də bir 
başqasının yolunu, ərganını, şərabxorluğunu öyrənəcək...  
- Əbədən səhvsən... Əvvələn, bu fıkir özü kökündən düz deyil. Bizdə 
Ərəbistanın orta göbəyində yaşayıb öz doğma ana dilini, adətini mühafızə edən 
qəbilələr, şairlər var... Füzulini unutdun? Kərgüklüləri görmədin? 
Sonra da Kərbəlada Nəcəf təhsili zamanı gördüyü, dönə-dönə ziyarət elədiyi 
məzar gözlərində canlandı. Bu onun çox sevdiyi Füzulinin məzarı idi... "Bütün 
qəzəllərimin sələfı, başlanğıcı, ilhamı Füzuli... 
 
Qansı bütdür bilməzəm imanımı qarət edən?  
Səndə iman yox ki, "sən aldın, deyəm, imanımı?" 
 
-Məndəmi iman yoxdur, şairim? 
-Hələ də burdasan, pərilər soltanı? 
-Bəs harda olmalıyam? 
-Şeir, musiqi, tərəb olan yerdə.. Fərəh olan yerdə... 
-Səni tərk etmərəm, Ağa, əsasım yoxdur... bircə buna yanıram ki,sənin ilhamın 
olmuşamsa da, sənə heç səadət gətirə bilməmişəm... 
-Qoy indi də mən etiraz edim, gözəlim! Səadət verdiyin anlar da olub... Zillət 
içində elə xoş anlarım olub ki, dünyanın bütün soltanlarının, bütün 
dövlətməndlərinin sərvəti bahasına əldə etmək olmaz  o səadəti, bəxtiyarlığı... 
Pərilər soltanının səsi qısıldı, maraq qarışıq təvazölə, utancaqlıqla  soruşdu:  
- Hansıdır? Nədir? Ölən şairin gözlərində evi işıqlandıran bir təbəssüm parladı: 
- Necə nədir? Mizan-tərəzi qurulan anlarda bunları unutsam, onda nameyi-əmalıma 
nə yazılacaq? Bəs ilk dəfə "Əkinçidə möhtərəm Zərdabi cənablarına məktubum və 
şerim çap olunduğu gün? Bəs məktəb açıb binəsiblərin balalarını qanadım altına 
aldığım, onlardan əsil, basəvad vətəndaşlar yetişdirdiyimi duyduğun gün?.. Əlli üç 
illik ömür üçün bunlar az da olsa, fəqət var... hələ var... 
Arabir Minasoltan ananın ağlar səsi eşidildi, o, otağın bir guşəsində göz yaşları 
içərisində oturub Seyyidin hər bir arzusunu kirpiklərinin hərəkətlərindən duymaq 
və dərhal yerinə yetirmək üçün can qurban eləməyə hazır olan Ceyrana işarəylə 
dedi: 
  
__________________Milli Kitabxana_________________ 
425 
 
-Amma hərdən, səhər obaşdan evə qayıdanda, səni ana qarşılayırdı, "ömrüvə 
haram qatdın, ovqatuvu zay elədin deyirdi... Ceyran kimi gəlinə xəyanət 
elənməzdi... 
-Olub ana, keç günahımdan. 
-Ana da, Ceyran da keçib, Allah keçsin... 
-Onun cavabını özüm verrəm... 
-Həlbət ki... özün... 
Kimin isə, hardansa əlinə bir əl uzandı... Elə bil əlindən tutub aparırdılar onu... 
hara, özü də bilmirdi, amma bilirdi ki, bu yoldan döndü yoxdur... Gözləri axırdı... 
"Sizi tərk edib gedirəm... Əlvida!.. İman-gümansız, tavanasız qoyub gedirəm... 
Cəfərimi... anamı... Ceyranımı... əməllərimi... "Bircə mən səni tərk etməmişəm, 
Ağa, səndən əvvəl köçmüşəm o dünyaya", "Yox, pərilər soltanı, səhvsən! Sənin də 
gedən cismindir, ilham isə bu Şirvan torpağını tərk etməyib... eləyə bilməz də..." 
"Nə deyirəm ki, Ağa, yesirin olum, sən bilən yaxşıdı..." 
"Mən bilən?! Bəlkə də... Amma hər halda..." 
Onun gözləri yumulur, açılır, elə bil ki, gah ölür, gah yenidən dirilir, yenidən 
qayıdırdı. 
Seyyid həyata vida edirdi, lakin sevdiyi həyat onu tərk etmək bilmirdi! Sevməli 
şairini həyat sevirdi. Onun qulaqlarında bütün bir aləm, mübarizələrdə, 
çarpışmalarda keçmiş bütöv bir ömür öz sədası, qayğıları ilə canlanırdı: 
Mahmud ağanın səsi: 
"Əhməd ağanın ərvahına and olsun ki, düz buyurmusan, cədda. 
 
"Dürdi-mey ta vardır biz dərdi-aləm çəkmərik,  
Biz bu aləmdə səfanı şahdan kəm çəkmərik..." 
 
Molla Qurbanqulunun səsi: 
-Deyib, bəli, bəli, özü deyib, özü öz hökmünü verib bu sözlərlə,özü öz küfrünə 
fıtva verib, həzərat: 
 
Bu küfrnüma şerüvü, Seyyid, görüb aləm  
Kafər deməsinlər səni, aya nə desinlər? 
 
Qapaqlının səsi: 
-Kafərdi, əşhədənbillah, dilim kəlməyə gəlməsin ki, kafərdi, kafərdi, babidi, 
daha babinin başında buynuz olmur ki, moltanıdı yalan deyən. 
  
__________________Milli Kitabxana_________________ 
426 
 
Ağaseyidəli ağanın səsi:  
- Cəddinin vəsiyyətinə əməl etmədin. Axı "səlamətil-insan fi hifzi lisan" 
deyiblər. Həlak eylədin özünü, əmoğlu, lap nahaq yerə... Aləmi-nasutda 
gözləyirəm səni, gələrsən, mübahisəmizi orda ayırd elərik. Xaliqi-ləmyəzəlin 
hüzurunda, görərik kimdir haqlı, kimdir nahaq? 
Seyyidin bozarmaqda olan dodaqlarında kinayəli bir təbəssüm qaynayır, özü öz 
səsini eşidir: "Ordadamı, ordadamı çalışmalar bitməyəcək, ordadamı yorulan 
beyinlər dincəlməyəcək!?.  
Afıd əfəndinin səsi:  
- Kişilər özü deyib ki,  
 
Budu gəldi səfahətin kani,  
Hacı Seyyid Əzim Şirvani.  
 
Dayı burda çök-çövür yoxdu ki... səfahətdi o başdan ayağa... Yenə də pərilər 
soltanının səsi canlandı, bu səsi eşidəndə şairin soyumaqda olan cismindən bir 
gizilti keçdi; elə bildi ki, son dəqiqədə soyuq tər basmış ilıq alnına xəfıf bir nəsim, 
bəlkə də incə, ətir qoxulu Sona dodaqları toxundu: 
-Yox, elə deyil, qulaq vermə, Ağa, yesirin olum, onlar, o namərdlər bilməsə, də 
tərəqqi aləmi yaxşı bilir ki, sən "zəmanə dərdini, qüsseyi-cahanı yazmısan". 
Rza bəyin səsi: 
-Heyif, əməlləri puç oldu Ağanın... əvvəli və sonu heç-puç olan dünyada... 
Yaxşı deyib: 
 
Bikəsəm aləm ara, dərdü qəmindən özgə  
Nə həvadarü nə yavər, nə kəsim var mənim.  
 
Pərilər  soltanının səsi:  
-Niyə ki... heçcə yerə elə deyil, axı bircə aşağıdakı beytə qulaq ver bir nə 
deyib?  
 
Etmişəm gərçi bu dəm aləmi-nasutu vətən,  
Ey könül, böylə degil, pişü pəsim var mənim.  
 
Onun  sələfi də, xələfı də var, kimsəsiz neyşə olur Ağa? Əzəli , Füzuli sələfli, 
sonu Sabir, Hadi xələflidi... Məgər əməllərini 
  
__________________Milli Kitabxana_________________ 
427 
 
heç kimə tapşırmayıb gedir? Bu torpaq elə münbitdi ki, hələ çox Seyyidlər 
yetirəcək... 
Birdən şair özünü Gülüstan ətəklərində gördü. Burda o seyr zamanı bir Rast 
dəstgahı dinləmişdi... İndi "qarabağlı balası Hüsünün" səsi yenidən qulaqlarında 
canlandı, yazdığı qəzəl də... Hüsünün məftunedici səsi, nəfəsləri, zili, bəmi, 
zəngulələri ürəyini oxşayırdı. Məclisin sədrində əyləşmiş Mahmud ağa, adəti 
hərəkətilə musiqinin ahənginə uyğun olaraq başını yelləyir, arabir ən təsirli 
məqamlarda əlini yuxarı qaldırıb fındıqça çalır. "Afərin, Əhməd ağanın ərvahına 
and olsun ki, belə nəfəs, bəlkə sarənc oxunmağını eşitməmişəm, bunu sənə mən 
deyirəmsə, inan..." Təbəssümdən şairin dodaqları səyridi, solmaqda olan yanaqları 
bir anlığa allaşdı... 
Sonra birdən-birə Cin Cavadı məşhur yerində "Cavad daşının" üstündə oturan 
gördü, yenə də başına bir aləm dinləyici yığıb Seyyidin "Köpəyə ehsan"ını 
özünəməxsus xüsusi ahəng və lətifəguluqla oxuyurdu... 
Bir az aşağıda Zoğalavayın sahilində Tərlanla birlikdə altında əyləşdikləri tənha 
söyüd yellənir, saçaqları suyacan enib, bu sudan Səfanınmı, Tərlanınmı siması 
görünür, qulaqlarını Tərlanın səsi oxşayır: "Məni bu dünyada tənha qoyub getdin, 
Ağa! İndən belə kimin sorağı ilə yaşayacam? Qarateldən sarı nigaran olma, 
Tiflisdə qız müəllimlər hazırlayan məktəbdə oxuyur... Bəli, təəccüblənmə... 
Qaratel Tərlanova sənin binəsib bacılarının ilk müəllimi, ilk qadın məktəbdarların-
dan biri olacaq...Sənə bunu salim qəlb ilə söz verirəm. Bu da mənim el-günümüz 
üçün gördüyüm kiçik bir işdir, qardaş!" 
İncə bir ana səsi onun sözünü tamamladı: 
-Çox sağ ol, Tərlanım, sevgilim! Sən əhdinə artıqlıqca vəfa etdin! 
Balamdan sarı dayı nigaran deyiləm... 
Gənc şair Sabirin səsi: 
-Nəydi günahı? Niyə onu bu günə saldılar? Neyşə qoca bir millətin, qoca bir 
şairinin zülümlü ölümünə bais oldular? Axı o xalqına, millətinə yaxşılıqdan başqa 
bir şey eləməmişdi? Maarifdən, mədəniyyətdən sivay amalı, xalqın balalarının 
gözünü açmaq, elin gününü bircə parça yaxşılaşdırmaqdan başqa qərəzi yox idi!!! 
Pərilər soltanı: 
-Elə günahı bu böyük məhəbbətində idi... O öz xalqını böyük bir məhəbbətlə 
sevirdi... Əgər vardısa, buydu onun günahı... Sən də öz xal 
  
__________________Milli Kitabxana_________________ 
428 
 
qının gələcəyini belə bir məhəbbətlə sevə, yolunda belə bir fədakarlıqla qurban 
olmağı boynuna götürə, çiyinlərində daşıya biləcəksənmi? Şairin gözlərində 
"Şahnamə"dən səhnələr canlandı... Şahnaməxanların' oxuduğu bu səhnələri 
dinləməyi çox sevər, "Şahnamə" oxunulan məclislərə gedərdi. İndi həmin 
mənzərələrdən biri gözü önündə canlandı: "Ona elə gəldi ki, özü də həmin 
cəngavərlərdən biridir, yaralanıb, ələmi əlindən düşüb. 
-Bəs kim qaldıracaq bu ələmi, pərilər soltanı? Sən kimə ilham verəcəksən? Bəs 
Alışlar, Qapaqlılar dünyası ilə kim çarpışacaq? Beləcə qalacaq, Seyyidin ölümünü 
qalibiyyət kimi bayram edəcəklər? 
-Elə neyşə, Ağa... Sən rahat yat! Anamız Vətən, canını fəda etdiyin Şirvan 
torpağı sənin üçün pərğu olsun!.. Sənin ölümün Şirvanı nehrə kimi çalxalayacaq, 
yağı bir yan, ayranı-zordabı bir yan olacaq... Sənin Sabirin Şirvanı, Azərbaycanı, 
Yaxın Şərqi un kimi ələyəcək, valası bir yan, kəpəyi biryanlıq olacaq... Arxayın 
yat, ələmin2 yenə göylərə yüksələcək! Şagirdinin, amalını vəsiyyət etdiyin 
Sabirinin əlində. 
Alışın səsi: 
-Qurban olum Allaha, ölüb gedəcək, adı da silinəcək yer üzündən;sabah 
basdırılan kimi, min ilin ölüsünə qatılacaq, qurtarıb gedəcək... 
Yenə də Seyyid özümü, anasımı, pərilər soltanımı, Ceyranmı, könlümü, axı 
kimdir o, kimin səsidir, Seyid Əzimin öz misralarını oxuyur: 
-Qulaq vermə, Ağa, yesirin olum, boş sözdür, özün demisən ki: 
 
Mövti-cismani ilə sanma mənim ölməyimi,  
Seyyida, ölmənəm, aləmdə səsim var mənim... 
 
Ölməkdə olan şairin göz qapaqları ağırlaşırdı. O, dərin, şirin bir yuxuya gedirdi, 
o bilirdi ki, bu yuxudan oyandı yoxdur. Yalnız cisminə oyandı yoxdur, səsi isə bu 
aləmdə qalacaq, əbədi qalacaqdır. Odur ki, sakit, xoş bir yuxuya gedirdi, 
qulaqlarında çarpışan bir aləmin vuruş səsi, yaxınında ananın, Ceyranın, pərilər 
soltanının hələ bəlkə Sarabəyimin də səsi həzin bir layla çalırdı. 
...Sabah oldu. Şirvan dəbiycən cənazəni tez suya tutdular, Mahmud ağa Kərim 
bəy, Hacı Ömər bəy, Hacı Səməd bəy, şairlərdən Zühuri, Rağib, Qafil və Nasehin, 
Şirvan ziyalı və tərəqqipərvərlərindən möh- 
  
__________________Milli Kitabxana_________________ 
429 
 
təşəm bir izdihamın müşayiəti ilə şairi onun öz vəsiyyətinə görə, Şaxandan 
qəbiristanına apardılar. Mahmud ağa onun bir zamanlar dediyi beyti də yada salıb, 
həzin, sızıltılı bir səslə qəbri üstündə, ucadan təkrarladı. Sənduqənin üstündə şairin 
çox sevdiyi xəttat məktəbinin təlimi üzrə məhz bu beyt həkk olundu: 
 
Mövti-cismani ilə sanma mənim ölməyimi,  
Seyyida, ölmənəm, aləmdə səsim var mənim... 
 
Şirvan ziyalıları bu beyti şair Hacı Seyid Əzim Şirvani yaradıcılıgı 
istiqamətləndirən, bütün ədəbi və ictimai fəaliyyətinə qiymət verən bir rəmz kimi 
qəbul etmişdilər. 
Bu gün 8 ramazan 1305-ci il idi. Elə həmin gün şairin həmvətənlərindən, gənc 
qələm dostlarından biri olan Ağaəli Naseh, nazik dodaqlarını qəzəb və kədərlə 
sıxmış, mülayim ifadəli ağ bənizi boğulmuş, cənazə alayını müşayiət etdikcə 
düşünürdü: "Sevinməyin, şadlanmayın, ağalar! Seyid Əzim öldü - Seyyid ki, şeir 
ki, ölmədi, Vəfat edən Hacı Seyid Əzim Seyid Məhəmməd oğludur. - Əməl ki 
deyil! Siz, sağlığında onun özündən, kəlamından, öləndən sonra da cənazəsindən, 
cənazə alayından qorxursunuz və hələ çox da qorxacaqsınız!!! Bundan sonra da 
"öldü", deyə sevinməyin. Bundan hələ çox-çox sonra balalarınız mənzumələrini 
oxuyanda, satiralarını söyləyən Cavadın səsini eşidəndə, qəzəliyyatını xanəndələrin 
sövtündə dinləyəndə, kitablarını rəflərdə, nəsihətlərini çərəkə əvəzinə şagird 
əllərində görüb dəfən-dəfən boğulacaq, fovt olacaqsınız... hələ bu harasıdır?!" 
Əziz dost, Naseh bacarsaydı, hələ deyərdi ki, gün gələcək, Şirvan torpağının ilk 
addımında böyük müəllim, maarifçi şairin şəkli, heykəli ucalacaq. Gələn qonaqlar 
onu salamlayıb şairlər Vətəni olan müqəddəs torpağa qədəm qoyacaqlar. 
Qərəz, səkkiz ramazan günü isə Ağaəli Naseh Seyyidin ölümünə kədərli 
misralar həsr etmiş, vəfat tarixini əbcəd hesabı ilə şerindəki bu misralarda 
gizlətmişdi: 
 
Naseh dedi tarixi-vəfatın qəm ilə:  
Səd heyf ola Seyyidi-Şirvan getdi. 
 
Şirvan, sənin paytaxtının səddində üç təpə var, bu üç təpə üç də məzarlıqdır: 
Şaxandan, Lalazar, Yeddigünbəz... Zövq əhli olan baba- 
  
__________________Milli Kitabxana_________________ 
430 
 
lar həmişə ev, yurd yeri kimi, məzarlıq üçün də səfalı, axar-baxarlı yer 
seçiblər... Elə bil istəyiblər ki, bu yüksəkliklərdən gözləri doymayan, ürəkləri, 
ciyərparələri qalan Vətən torpağını həmişə seyr edə bilsinlər... Elə bil istəyiblər ki, 
qoyub getdikləri doğma diyarda, əzizləri hər qapıya çıxanda onların məzarını 
görsünlər, Lalazarda, Şaxandanda, Yeddigünbəzdə yatanları unutmasınlar... Arada 
rabitə qalsın... İstək kimi, o da ölməsin... 
İndi Şaxandan şairimi, Seyyidimi, Ağamı qoynuna aldı... Şirvan, sənin gözəl 
oğullarından biri XIX əsr Azərbaycan musiqisinin bilicisi, musiqiçilərin, şairlərin 
hamisi, Qafqaz incəsənətinin mesenatı Mahmud ağa bir az sonra Lalazara 
gömüləcək! Sabirin isə Yeddigünbəzi təzədən ziyarətgaha çevirəcək! Sənin üç 
böyük oğlun, bu məzarlıqları ziyarətə gələnlərə müraciətlə deyəcəklər: Budur sizin 
panteon, əziz xələflərimiz! Diyarbədiyar Təbrizdə, Hələbdə, Kərbəlada, Şərqin 
digər şəhərlərində, qərib torpaqlarda dəfn olunmuş övladların da Vətən adı dilində 
gözünü dünyaya yumub, bizim kimi... Sizin üçün yazıblar, "Sizi deyib gəliblər" 
bizim kimi... 
Şamaxı yollardan başlayır... Sonsuz, nəhayətsiz yollar... Şirvana gedən yol az 
qala dünyanın bütün ticarət aləminə məlumdur. Hələ uzun illər, qərinələr keçəcək, 
Şərqin bir sıra ölkələrində "Şamaxı" adlı kəlağayı örtüləcək, uzaq Hindistanda indi 
də "Şirvani" adlandırılan geymələri kişilər sevə-sevə geyəcəklər... "Şirvana gedən 
karvan yolu", "Şamaxı yolu", "Şirvan şahlığı", "Şamaxan sultanlığı", "Şirvan-
şahlar sarayı" ifadələri dillərdə qalacaq. Bir nağıl, bir əfsanə, bir hekayət başlanğıcı 
kimi... Şirvandan çıxan yollar Şirvan oğullarını diyarbədiyar salır. Uzaq ölkələrə 
biri ticarətə gedir, - Şirvandan xas ipək aparır. Bir başqası elm əxz və intişar üçün 
gedir, - saraylar bəzəyi şair, alim olur. Nə olar... Dar çərçivədə qalmayıb gedən 
oğullar, Vətən eşqilə yenə də qayıdıb gəlir... Təki sağ olsunlar. Hara getsələr də, 
təki Lalazar yolu, Şaxandan yolu, Yeddigünbəz yolu getməsinlər; qayıtsınlar... 
Şirvanı gözsüz, sözsüz, oğulsuz qoymasınlar... 
Ayrılıq vaxtı çatdı, dostlar, sizə sonsuz səadətlər diləyirəm. Mənə rəfaqət 
etdiyiniz üçün çox sağ olun. Gələcək görüşlərədək... 
 
Bakı, 1970-1972 
  
__________________Milli Kitabxana_________________ 
431 
 
MÜNDƏRİCAT 
 
 
Ön söz.................................................................................................................4 
Şamaxı yollardan başlayır……………………………………………………..11 
İlk imtahan………………………………………………………………..…...18 
Görüş yeri……………………………………………………………………..34 
Məsləhət……………………………………………………………………….45 
Pərilər soltanı....................................................................................................59 
Bəst…………………………………………………………………………….69 
Yenə Şamaxıda………………………………………………………………116 
And…………………………………………………………………………...124 
Məktublaşma…………………………………………………………………135 
"Beytüs-Səfa"………………………………………………………………...159 
Qəmzə………………………………………………………………………..180 
Güllübəyim…………………………………………………………………...195 
Vida (müsibət)………………………………………………………………..223 
Zəmanənin ikinci Leylisi…………………………………………………….236 
Sona…………………………………………………………………………..252 
Çillə çıxartmaq……………………………………………………………….261 
Müsəlla……………………………………………………………………….278 
"Aslan və iki öküz"…………………………………………………………..291 
Yenə də Sona (davamı)………………………………………………………328 
Ziddiyyətlər içində…………………………………………………………...338 
Ana duası…………………………………………………………………….354 
Qaravəllidə…………………………………………………………………...398 
"Mizan-tərəzi" və yaxud dörd Ramazan……………………………………..408 
  
__________________Milli Kitabxana_________________ 
432 
 
 
ƏZİZƏ CƏFƏRZADƏ 
  
ALƏMDƏ SƏSİM VAR MƏNİM 
 
 
"ŞƏRQ-QƏRB" 
  
BAKI-2006 
  
__________________Milli Kitabxana_________________ 
433 
 
 
  
Buraxılışa məsul:  Əziz Güləliyev 
 
Nəşriyyat redaktoru:  Əlişirin Şükürlü 
 
Tərtibatçı-rəssam:  Nərgiz Əliyeva 
 
Kompyuter səhifələyicisi: Rəvan Mürsəlov 
 
Korrektorlar:  Elnaz Xəlilqızı 
Tutu Məmmədova 
  
__________________Milli Kitabxana_________________ 
434 
 
 
 
  
Yığılmağa verilmişdir 20.06.2006. Çapa imzalanmışdır 29.08.2006. 
Formatı 60x90,1/16. Fiziki çap vərəqi 27. Ofset çap üsulu. 
Tirajı 25000. Sifariş 137. 
 
 
 
 
 
Kitab "Şərq-Qərb" mətbəəsində çap olunmuşdur.  
Bakı, Aşıq Ələsgər küçəsi, 17. 
