1 
 
 
         Camal  Zeynaloğlu 
 
 
 
 
 
 
 
 
 
 Ağrılı düşüncələrim 
 
 
 
 
 
 
 
 
 
 
                 “Print - S”  nəşriyyatı 
 
               Bakı - 2015 
 
2 
 
 
 
Az 2 
2015 
 
 
 
Camal  Zeynaloğlu:  “Ağrılı düşüncələrim” 
                                                  (Azərbaycan dilində)    
 
Redaktor:   Həqiqət Kərimova, 
                        fəlsəfə elmləri namizədi, dosent    
 
 
Bakı, “Print - S” nəşriyyatı - 2015,  - 332 səh. 
 
 
Bu kitabda yazıçı-publisist, tərcüməçi-psixoloq    
C. Zeynaloğlunun ayrı-ayrı illərdə yazdığı məqalə və 
müsahibələri toplanmışdır. Bu  müəllifin sayca on dördüncü 
kitabıdır. 
 
 
         47260006 
C---------------------   qrifli nəşr 
         00 - 2015 
 
İSBN: 978 - 99 - 52 - 440 - 01- 7 
 
 
                                                                  © C. Zeynaloğlu - 2015 
 
 
3 
 
 
      Dördüncü hakimiyyətin gücü 
 
      Ümumiyyətlə, yazmaq, yaratmaq, dilsiz, boş vərəqələri 
gözəl misralarla bəzəmək, könül oxşayan, üzdə təbəssüm və 
eyni zamanda kədər hissi oyadan həyatdan mənzərələrə ədəbi 
dil ilə qulaq asmaq-bu, həm şair, həm yazar, həm də dinləyici 
üçün başqa bir aləmdir. Sevinc də , kədər də, qüssə də, qəm də 
hamısı insan üçündür. Kimisi bu hissləri içində saxlayır, kimisi 
də bunları başqaları ilə bölüşür. Başqa sözlə desək, bu hissləri 
içərisində yaşayanlara işıq tutub tərcüman olurlar.Bu ilahidən 
gələn bir vəhdir. Hər kəsin istəsə də sahib ola bilməyəcəyi bir 
istedaddır.  
      Siyasətdə, iqtisadiyyatda, təbiətdə baş alıb gedən böhranlar, 
aşınmalar xeyli vaxt idi ki, mənəvi dəyər olan əxlaqa da 
keçmişdi. Şüurlu surətdə düşünülmüş imperiya siyasəti, 
nəhayət ki, Azərbaycan türkünün psixologiyasına, durumlu 
ailə-məişət ənənələrinə təsir etmişdi. Şərqliliyi özündə ehtiva 
edən xalqımızın demoqrafik vəziyyəti təhlükə qarşısında 
qalmışdı. Belə ki, ərsəyə çatan oğlanlarımız bir ucdan 
təbliğatın, bir ucdan da sosial təzyiqin vasitəsilə şimala 
“repressiya” olunurdular. Onları getdikləri yerlərdə gəlirli 
bazarlar, yüksək maaşlı iş yerləri, əcnəbi qızlarla ucuz başa 
gələn toy mərasimləri gözləyirdi. Qızlarımıza qismət olunasılar 
yad ellərdə beləcə əriyib “yoxa” çıxırdılar. 
     Azərbaycandan başlanan və hələ də davam edən sosial 
münaqişələr qələm adamlarımız tərəfindən oxucuların nəzər-
diqqətinə çatdırılmışdır. Belə yazarlardan biri də hörmətli 
qələm dostumuz Camal Zeynaloğludur. Mən onun xeyli 
4 
 
kitablarını çap etmişəm. Ümumi şəkildə bildirmək istəyirəm ki, 
onun bədii dili rəvan, canlı və səlisdir. O, təfərrüata, sözçülüyə 
uymaq azarından uzaqdır.  
      Adətən  deyirlər  ki,  qəzetin  bir  günlük  ömrü  olur. 
Doğrudur,  hətta  elə  qəzetlər,  elə  məqalələr  var  ki,  heç  bir  
gün, bir  saat  yaşamır, oxucunun  diqqətini əsla  cəlb  eləmir.   
      Ancaq  söhbət  əsil  jurnalistikadan, ictimai  məna  daşıyan,  
oxucuya  yol  göstərən,  cəmiyyəti  kamilliyə   səsləyən  
sanballı  məqalələrdən  gedir. Elə məqalələr  olur ki, elin  
qayğılarından  yaranır,qəlblərə  yol  tapır, əsil  hadisəyəçevrilir, 
əldən-ələ gəzir, müvafiq  qurumları  tərpədir, konkret  tədbir  
görülməsinə  yol  açır. Bax, belə  hallarda  mətbuat   dördüncü  
hakimiyyət  rolunu  görür və dördüncü hakimiyyət adlanır.  
      Camal Zeynaloğlunun “Ağrılı düşüncələrim” kitabında 
ölkənin  ictimai-siyasi  həyatına  fəal  təsir  edən,  müəyyən   
sahələrdə  sistem  halında  kök  salmış   qüsurları,   yanlış  iş 
üslubunu   açıb  göstərən  yazılar  geniş  rəğbət  qazanır   və  bu  
zaman  jurnalistika   əslində  dördüncü  hakimiyyət  rolunu  
oynayır.  
      Bəllidir  ki, üç   hakimiyyət  növü  mövcuddur. 
Qanunvericilik, icra  və  məhkəmə  hakimiyyəti. Onların  hər  
birinin  rəsmi    statusu,  konkret   təsir  sahəsi  vəüsulları  
vardır.  Dördüncü  hakimiyyət  saydığımız  jurnalistikanın  isə  
belə  statusu yoxdur. Mətbuatın   rolu    ictimai-siyasi  dəyəri  
və   cəmiyyətə  təsir   gücü  ilə əsaslanır. Jurnalistikaya  
dördüncü  hakimiyyət  anlayışını  ilk  dəfə on  səkkizinci  əsrdə 
-1776-cı ildə  ingilis  filosofu  və  publisisti  Edmund  Bek  
gətirmişdir. E.Bek  dördüncü  hakimiyyət  deyiləndə   jurnalis-
tikanın  hakim  dairələrə  nəzarət  funksiyasını  nəzərdə   
tuturdu.  
5 
 
      Sonralar  bu  barədə  bir  sıra   fikirlər  söylənilmiş,  hətta   
“xalqdan  sonra  birinci  hakimiyyət  mətbuatdır”   deyənlər  də  
var  idi. Mətbuata  dördüncü  hakimiyyət  funksiyası  rəsmi  
qaydada  verilmir,  dərin  ictimai məna  daşıyan  sanballı  yazı-
larla bu  mərtəbəni   özü  qazanır. Axı  mətbuat ictimai  rəyin  
formalaşmasına ən güclü təsir  edən bir  qurumdur. Əbəs   
demirlər  ki,  mətbuat  həyatın  güzgüsüdür. Məhz  buna  görə  
də  müdrik  H.B.Zərdabi  yazırdı  ki, “hər  bir   vilayətin qəzeti 
gərək o vilayətin aynası   olsun... yaxşı-yamanlığın aşkar  
eləsin”,  xalqın  “hər   bir  dərdi  və  xahişi  o  qəzetdə çap  
olunsun  ki,  o  qəzetə   baxan  xalqı  aynada  görən kimi  
görsün”. 
      Hələ ötən  əsrin  əvvəlində, xüsusən     əsrin  ikinci  
yarısında  ictimai  mahiyyət  daşıyan  belə  yazılar  istər  
oxucunun, istərsə  də  müvafiq  rəhbər  orqanlarının  diqqətini  
cəlb  edir,  bir qayda olaraq  irəli  sürülən   nöqsanların  aradan  
qaldırılması üçün konkret  tədbirlər  görülürdü. Bu  sahədə  ulu  
öndər  Heydər  Əliyev  çoxcəhətli  fəaliyyəti  ilə hamıya  
nümunə  göstərirdi.  
      Gözəl  bir  ənənə  var idi. Mətbuatın   dəyərli  çıxışları  
iləəlaqədar  konkret  tədbirlər  görülür,  müntəzəm  surərdə  
redaksiyaya cavablar  verilirdi.  Bu  kitabı  tərtib  eləməklə   
demək  istəyirik  ki, bizdə  jurnalistikanın  dördüncü  
hakimiyyət  dövrü  olub  və  bu  da  ölkəyə  heç  də az  fayda  
gətirməmişdir .   
     Jurnalist  sadəcə  məqalə  yazan  mirzə  deyildi. Öz  dəyərli  
axtarışları  ilə  müəyyən  problemlərin  həllinəçalışır, məhz  
dördüncü  hakimiyyət   rolunda   ölkənin  ictimai-siyasi  
həyatında  fəal   iştirak  edir,  kitaba  toplanan  yazıları  
nəzərdən  keçirir, mövzuların, məqalələrin  istiqamətinə  
6 
 
verilən  cavabların, görülən  tədbirinin  mahiyyətinə  baxırsan. 
Jurnalistin  fəaliyyət  dairəsi  necə  də  genişdir!  
    Jurnalist - yollar  boyu  ağaclar  əkir.  
    Jurnalist  - yarımçıq  obyektlərin  inşasını   sürətləndirir.   
    Jurnalist - İstehsalatdakı  cinayətin  üstünü  açır.  
    Jurnalist - Teatrın  repertuarını  təmizləyir,  
    Jurnalist - Mənzil  bölgüsündə  hərc -mərcliyi  ifşa  edir. 
    Jurnalist - Qədim  abidələr  aşkarlayır. 
     Jurnalist - Qəhrəman Mübariz İbrahimova mənzil  muzeyi  
düzəldir.  
     Jurnalist -  Partizan Tahir  İsayevə  abidə  qoyur.             
     Bütün  bunlar  və  onlarca digər  yazılar  barədə  nüfuz  
sahibləri   tərəfindən   verilən  cavabları  oxuduqca  iftixarla  
deyirsən. Jurnalistika  öz  dövründə dördüncü  hakimiyyət  
rolunu   necə  cəsarətlə, ləyaqətlə   yerinə  yetirirdi!  
      Görünür  kütləvi   mətbuat  haqqında  qanunlara  yenidən  
baxılmalıdır. Demokratik  cəmiyyətdə    jurnalistikanın  
rolunun   yüksəldilməsi, ona  rəsmi  qaydada   dördüncü  
hakimiyyət   funksiyasının   verilməsi   çox   yaxşı  olardı.  
      Oxuculara  təqdim  olunan  “Ağrılı düşüncələrim”  
kitabındakı  materiallar  və ötən  əsrin  sonlarında   fəaliyyət  
göstərmiş  onlarca   jurnalistin,  mətbuat  orqanının   nümunəsi  
buna  əsas  verir. Yaxşı ənənələri  isə  yaşatmaq,  inkişaf  
etdirmək  lazımdır. 
     Camal Zeynaloğlunu xeyli vaxtdı tanıyıram. 90-cı illərin 
ortalarından. Qəzetdə işləyirdi, özü də müxbir kimi. Mən onu 
ciddi, təvazökar, işinə inamla yanaşan, yeri gələndə mübarizə 
aparan bir jurnalist kimi, qələm adamı kimi tanımışam. Və bu 
gün də belədir.  
7 
 
      Tale elə gətirdi ki, Camal müəllimlə mən haradasa 5-6 il 
bir-birimizi görmədik. Yəni hər birimiz öz işimizlə məşğul 
idik. Mən İçəri Şəhərdə Azərbaycan Ensiklopediyasında 
işləyirdim. Ara-sıra kitablar çap eləyirdik. Günlərin bir günü 
ensiklopediyanın qabağında Camal Zeynaloğlu ilə görüşdüm. 
Hal-əhval tutduq. Məlum oldu ki, sən demə, o, elə 
ensiklopediyaya bitişik binada işləyirmiş. Beləcə 
münasibətimiz yenidən bağlandı. O, biləndə ki, mən yenə 
kitablar çap eləyirəm, çox sevindi. Dedi ki, mənim çapa 
hazırlanmış çoxlu kitablarım var. İnşallah, biz görüşəcəyik.           
Sonralar iş birliyimiz başladı. Və mən Camal müəllimin Aqata 
Kristinin “Baş nazirin oğurlanması” adlı tərcümələr toplusu, 
“Tanrı cəzası”, Ölüm doğmalığı”, Nakam məhəbbət”, 
“Həqiqət işığında”, “Talelər dünyası”, “Gecikmiş sevgi”, 
“Qarabağ dərdi - erməni vandalizmi”, “Xeyirxah əməllər 
yolçusu” kitablarını çap elədim. Onu da qeyd edim ki, Camal 
müəllim çox zəhmətkeş, öz üzərində işləyən bir qələm 
adamıdır, jurnalistdir. Mən onun kitablarını işləyəndə şahid 
oldum ki, o, bir jurnalist kimi hər şeyi ölçüb-biçən, reallığa 
dəqiq qiymət verən adamdır. C.Zeynaloğlunun yaradıcılığı çox 
rəngarəngdir, çox sahəlidir. O, hər şeydən yazır: Qarabağdan, 
erməni vandalizmindən, ağrılı yerlərimizdən, kasıbçılıqdan, 
məhəbbətdən, ailə münasibətlərindən, milli dəyərlərimizdən, 
insan münasibətlərindən, cəmiyyətin sosioloji və psixoloji 
həyatından, günümüzün reallıqlarını əks etdirən ağrılı-acılı 
problemlərindən və s. 
     Tanışlığımız zamanı məlum oldu ki, Camal müəllim həm də 
gözəl pedaqoq və psixoloq olub. O, gənc nəslin təlim-tərbiyəsi 
yolunda gecə-gündüz işləyib, şagirdlərinin gələcəkdə cəmiyyət 
üçün layiqli bir vətəndaşkimi formalaşmasında bütün bacarıq 
8 
 
və səylərini əsirgəməyib. Biz bunu onun vaxtilə yazdığı 
pedaqoji və psixoloji elmi məqalələrindən də aydın görürük. 
Belə ki, Camal müəllimin hələ orta məktəbdə işlədiyi dövrlərdə 
yazdığı,  “Sinifdənxaric oxu və onun aparılması”, “Xarici dil 
tədrisinin məqsədi”, “Şagirdlərin yaş xüsusiyyətləri və 
qabiliyyətlərin formalaşması”, “Şagirdlərə fərdi yanaşma 
prinsipi”, “Şagirdlərin şüurlu intizam tərbiyəsi”, 
“Şagirdlərin əmək tərbiyəsi”, “Mənfi emosiyalar və onların 
aradan qaldırılmasında özünüələalmanın rolu”, “Təlim 
fəaliyyətinin psixoloji cərəyanı” və s. kimi məqalələri buna 
sübutdur. 
      Mən demək olar ki, Camal müəllimin bütün yaradıcılığına 
bələdəm. Özünü isə daha yaxşı tanıyıram. O, alicənab, 
humanist, yaxşı və etibarlı dost, yaxşı ailə sahibi və nəhayət 
gözəl insandır. Mən 20 ilə yaxındır ki, qələm adamları ilə 
işləyirəm. Hələ Camal müəllim kimi öz üzərində gərgin 
çalışan, yazı-pozudan qorxmayan, işini dəqiq bilən insan 
görməmişəm. Mən onun haqqında humanist sözünü elə-belə 
işlətmirəm. Çünki C.Zeynaloğlu həmişə bütün qələm 
adamlarına əlindən gələn köməyi təmannasız eləyir. O, olduqca 
çox sadə bir adamdır. Onun iş yerində də böyük hörməti var. 
Bir insan kimi hamı onun haqqında yaxşı fikirdədir.Amma, 
Camal Zeynaloğlu jurnalistdir, dördüncü hakimiyyətin 
nümayəndəsidir. Eşq olsun belə ziyalılarımıza, qələm 
dostlarımıza. 
    Allah hər adama qələm tutmağa istedad verməz, şükür 
qüdrətinə. O elə kəramət sahibidir ki, hər kəsə elə qəlbinə görə 
verir. 
     Nə isə, əziz qardaş, elə olduğun kimi də ol, belə daha 
yaxşıdı, ömrün uzun, canın sağ, qələmin iti, sözün kəsərli, işin 
9 
 
asan, əlin qazanclı olsun ki, arvad-uşağın içində, dost-tanışın 
yanında utanmayasan. Çünki indi “dünya, zamana dəyişib” 
deyirlər, bu da mənim arzumdu, amma deyəsən adamlıq 
dəyişib, nə isə təki sən dəyişmə. 
     Mənim çox adam tərifləməkdən xoşum gəlmir, amma sən 
tərifini özündə gəzdirən kişisən, göz qabağındasan, ömrünə 
bərəkət. 
 
                     Adam var gözləri zülmət içində, 
                      Adam var xəyalı nur işığıdır, 
                      Adam var təbiət bezib əlindən, 
                      Adam var həyatın yaraşığıdır...      
 
       Camal müəllim, siz həqiqətən də həyatın yaraşığısız. Tanrı 
amanında!  
                                                                  Süleyman 
Mustafaoğlu,                                         
                                                              naşir-publisist 
 
 
 
 
 
 
 
 
 
 
 
 
 
10 
 
 
 
 
 
 
 
 
 
 
 
 
 
 
 
 
      P u b l i s i s t i k a 
 
             (Məqalələr) 
 
 
 
 
 
 
 
 
 
11 
 
           Keçid dövrü məngənəsində 
 
 
      1980-ci ilin sonlarında keçmiş SSRİ-nin iqtisadi və siyasi 
baxımdan iflasa sürüklənməsi, imperiya daxilində güclənən 
etnik-milli qarşıdurmalar, habelə milli özünüdərk proseslərinin 
güclənməsi digər respublikalarla yanaşı, Azərbaycana da uzun 
illərdən bəri şüurumuzda kök atmış milli ideyanı - milli 
müstəqilliyi bərpa etməyə imkan yaratdı.  
     Bildiyimiz kimi hər bir millətin formalaşmasında milli 
mənəvi dəyərlər, və yaxud milli mentalitet  mühüm rol oynayır. 
Milli mənəvi dəyərlər geniş məna kəsb edir və millətin bütün 
tarixini, mədəniyyətini, incəsənətini, fəlsəfəsini, ədəbiyyatını 
özündə əks etdirir. Milli mentalitet isə daha çox insanların 
ictimai şüurundakı dünyagörüşün özünəməxsusluğunun 
ifadəsidir. Bu baxımdan, milli mentalitet milli mənəvi 
dəyərlərdən milli özünüdərkə bir keçid rolunu oynayır. Hər bir 
xalqda milli mənəvi dəyərlərin qiymətləndirilməsi o zaman 
meydana çıxır ki, həmin xalqda milli oyanışa, milli özünüdərkə 
ehtiyac yaranır. Yəni milli mentalitet dedikdə, hər bir xalqın 
özünəməxsus psixoloji, mədəni, dini və fəlsəfi həyat tərzi başa 
düşülür. Hər hansı bir millət özünü başqa xalqlardan 
fərqləndirmədən, onun keçmişinə məxsus olan milli 
xüsusiyyətləri müəyyənləşdirmədən milli istiqlal uğrunda 
mübarizə apara bilməz. 
     Millətin milli inkişafı onun əsas strategiyasını təşkil edən 
milli ideologiyasından asılıdır. Milli ideologiyanın ilk növbədə 
məram və məqsədləri olmalıdır ki, bu da həmin millətin 
şüuruna hakim kəsilməlidir. 
     Müasir dövrdə hər bir xalqın milli ideyası onun gələcək 
inkişaf yolu, taktiki və strateji hədəfləri, habelə beynəlxalq 
münasibətlər sistemindəki yeri barədə aydın təsəvvür yaradır. 
Milli ideyanın hədəflədiyi, önə çəkdiyi məqsədlərin 
mahiyyətindən asılı olaraq xalqların və dövlətlərin beynəlxalq 
12 
 
miqyasda imici formalaşır. Milli ideya dövlətlərin sosial-
iqtisadi və intellektual resurslarını konkret siyasi məqsədlər 
naminə səfərbərliyə alır, milli ideologiya isə bu prosesdə bir 
növ vasitəçilik edir. Əgər fərdin fəaliyyətini stimullaşdıran əsas 
amil onun məqsəd və arzularıdırsa, dövlətlərin uğur və 
inkişafını təmin edən başlıca meyar məhz milli ideyadır. 
     Yeni əsrdə millətlərin öz müqəddaratlarını müəyyən etməsi, 
xalqların uzun illərdən bəri böyük dövlətlər tərəfindən 
“müstəmləkəçilik” boyunduruğundan xilas olması, milli şüurda 
oyanışın baş verməsi, keçmiş steorotiplərdən azad olmaq üçün 
yeni mücadilələrin meydana gəlməsi və bu yolda hamının 
səfərbər olması heç də asan olmayacaq. Çünki bu mübarizədə 
yeni milli təfəkkür tərzinin formalaşması vacibdir. Uzun 
illərdən bəri şüurumuzda kök salmış sovet təfəkkür tərzini 
asanlıqla silib atmaq mümkün olacaqmı? Bu gün biz  buna 
hazırıqmı?! Keçid dövrü adlandırdığımız bu gündə bizdə baş 
verən proseslərə azca da olsa nəzər yetirmək, günümüzün 
reallıqlarını əks etdirən bir çox qəbahətlərimizi işıqlandırmaq 
məncə yerinə düşər. Çünki bugünkü qəbahətlər bizim deyil, 
bizə yad cəmiyyətdən, yad ünsürlərdən miras qalmış, milli 
mentalitetimizə qətiyyən yaraşmayan, əxlaqımıza zidd olan 
kənar qüvvələrin təsiri ilə cəmiyyətimizə zorla tətbiq etdirilmiş 
xarakterik xüsusiyyətlərdir. 
     Amma ömürdən gedən illərin bizdən çox şeylərin götürüb 
apardığını nədənsə unuduruq. Həyatımızın bu çətin anlarında 
insanların ruhuna hakim kəsilmiş sərvətməndlik, kapital əxlaqı 
cəhətdən bizi doğrudan da böyük imtahan qarşısında 
qoymuşdu. Vaxtilə burjua ölkələrində geniş təbliğ olunan 
fikirlər artıq günümüzün reallığı ilə səsləşməkdədir. Əlbəttə, o 
zamanlar biz də burjua ideoloqların fikirlərinin sosializm 
baxımından həmişə tənqid atəşinə tuturduq. Ancaq bu gün 
onların fikirlərinin reallığını etiraf etmək məcburiyyətində 
qalırıq. Çünki cəmiyyətdə rastlaşdığımız saysız-hesabsız 
danılmaz faktlar bu fikirləri sübut edir. Onların fikrincə, 
13 
 
bəşəriyyətin uzun sürən təkamülü prosesində, daha doğrusu, 
sivil dövlətlərdə əxlaqsızlıq, qəbahət və rəzalət içərisində 
olanlar, hiyləgərlər, “mühitə uyğunlaşanlar” yaşayış uğrunda 
mübarizədə, xeyirxah əməllər sahiblərini, əxlaq cəngavərlərini 
sıxışdırıb aradan çıxartmışlar. Bunun nəticəsində cəmiyyətdə 
əxlaqca cırlaşma, əxlaqi tənəzzül prosesi baş verir, xeyirxah 
əməllərin sayı getdikcə azalır, əxlaqsızlığın, qəbahətlərin, şər 
əməllərin sayı isə həddindən artıq çoxalır. Əsl əxlaq 
qəhrəmanların yerini əxlaqsızlar tutur. Cəmiyyətdə 
insanpərvərlikdən əlçəkmə prosesi baş verir, əxlaqsızlar, 
mənəviyyatca kasıb adamlar, riyakarlar, tamahkarlar, 
mərdimazarlar, paxıllar, qisasçılar əsas aparıcı qüvvəyə 
çevrilirlər.  
     Beləliklə, heyvanilik insaniyyətə üstün gələrək, vaxtilə 
boğulub gizlədilən vəhşi heyvani instinktlərin inkişafı üçün 
geniş meydan açılır.  
     Bəli, burjua alimi Hobbsun ilkin kapital yığımı 
dövründədediyi “insan insanın canavarıdır” sözləri indi daha 
aydın “insan ən yırtıcı heyvandan da yırtıcıdır, qəddardır”, 
“insan öz xoşbəxtliyindən daha çox başqalarının 
bədbəxtliyindən həzz alır”, “müasir insan vəhşiləşmişdir” kimi 
fikirləri ilə əvəz olunur. 
     Ancaq bu fikirlərlə tamamilə razılaşmaq da düzgün 
olmazdı. Nə qədər ki, cəmiyyətdə diqqət mərkəzində olmağı 
sevməyən, ancaq bütün ömrünü, amalını xalqının tərəqqisinə, 
əxlaqi və mənəvi cəhətdən zənginləşməsinə xidmət göstərən 
alimlərimiz, sənət adamlarımız, yaradıcı ziyalılarımız var bu 
fikirləri özümüzə yaxın buraxmamalıyıq. 
    Bu gün laqeydlik məngənəsində sıxılan insanları oradan 
ancaq inam xilas edə bilər. Heç kəs şöhrətə, rütbəyə, vəzifəyə 
arxalanıb öz insanlıq vəzifələrini unutmamalıdır. Ancaq təəssüf 
doğurası odur ki, şöhrət doymazları şöhrət qanadları altına elə 
sığınıblar ki, cəmiyyətdə gedən əxlaqi tənəzzülün sanki onlara 
qətiyyən aidiyyatı yoxdur. Çünki bu sübut olunmuş bir faktdır 
14 
 
ki, yoxsullar əxlaqsızlığı, namussuzluğu, qeyrətsizliyi qan ilə 
yumuşlar, şöhrətpərəstlər isə bu iyrənc hərəkətləri həmişə pul, 
kapital ilə ört-basdır etməyə çalışmışlar. Ona görə də aşağılar, 
qara camaat daha çox əzab və iztirablara düçar olurlar. 
 Filosoflardan biri yazmışdır ki, “əlacım olsaydı qatillərdən və 
cinayətkarlardan əvvəl yoxsulluğu və nadanlığı məhkəməyə 
verərdim. Çünki bir çox bədbəxtliklərin banisi bunlardır”. 
    Cəmiyyətdə baş alıb gedən əxlaqsızlığın əsas səbəblərini 
yoxsulluqda, maddi ehtiyacda və mənəvi səbatsızlıqda görənlər 
yanılmırlar. Bu gün həyatın əxlaqsızlıq girdabına atılanlar öz 
hisslərini, ehtiraslarını vaxtında cilovlamağı bacarmayanlar, ilk 
növbədə isə özünü yaxşı görə bilməyən, özünü lazımınca 
qiymətləndirməyən insanlardır. 
    Həyatda yaxşını-pisdən, xeyiri-şərdən, xeyirxahlığı-
naqislikdən, alicənablığı-riyakarlıqdan, ayırd etmək, paxıllığı, 
mərdimazarlığı, kinliliyi, qısqanclığı, qeybəti, tamahkarlığı və 
i.a. kimi qəbahətləri konkret şəraitdə və konkret halda görə 
bilmək üçün hər kəsin öz ağıl və emosiyalarının, zəka və 
ehtiraslarının düzgün işləməsi, tərbiyə edilməsi lazımdır ki, bu 
da öz növbəsində doğru-düzgün dünya görüşündən, möhkəm 
əqidə və inamdan, sarsılmaz həyat qanunlarına çevrilmiş 
vərdişlərdən aslıdır. Məhz buna görə də biz özünənəzarətin, öz 
hərəkətlərini təhlil etməyin, özünə kənardan baxa bilməyin, 
özünü yaxşı görə bilməyin əhəmiyyətini xüsusi qeyd etməliyik. 
İnsanın böyüklüyü hər şeydən əvvəl özünü daxilən yaxşı görə 
bilməsindədir, öz-özünə obyektiv hökm çıxara bilməsindədir. 
Təəssüf ki, müəyyən mənada cəmiyyətdə baş alıb gedən kapital 
burulğanı gənclərimizin əxlaq və mənəvi dünyasına nəzər 
salmağa imkan belə verməyərək, onları hiss və ehtiraslar 
dənizində öz ağuşuna alır. Bu zaman artıq gec olur. Bu dənizə 
atılmazdan qabaq hər şeyi yaxşıca, özü  də ağılla götür-qoy 
etmək lazımdır. Bu dənizin sularında üzənlər, bu suyun acısını 
dadanlar sahilə çıxandan sonra canlı varlıq olsalar da, cəmiyyət 
üçün onlar artıq “əşyaya”, “alətə” çevrilirlər. Bu həyatın insana 
15 
 
verdiyi ən amansız, həm də ən layiqli cəzasıdır. Görəsən, onları 
bu çirkaba atılmazdan qabaq saxlamaq mümkündürmü?! 
Əlbəttə, mümkündür. Axı, onlar bu iztirablı çirkaba atılmazdan 
əvvəl özləri üçün həmdəm insan, yoldaş, dost axtarışında 
olurlar. Həyatda əsil dostun, yoldaşın, əqidənin, etibarın, 
inamın itdiyini görəndən sonra, digər tərəfdən də kapitalın 
hissolunmaz gücü, ecazkar qüvvəsi onların səmtini istər-
istəməz dəyişməyə məcbur edir. İnsanların laqeyidlik azarına 
tutulması isə bu faciənin daha da dərinləşməsinə, eyni zamanda 
kütləvi vüsət almasına şərait yaradır. Nə etməli?! 
    Yenə də əlimizi-əlimizin üstünə qoyub nəyi isə 
gözləməliyikmi?! Xeyir! Əsla! Bu gün qəbahətlərimizə qarşı 
açıq mübarizəyə qalxmaq üçün həyacan təbilini səslən-
dirməliyik! 
     Cəmiyyətdə baş alıb gedən əxlaqsızlığı, mənəvi 
pozğunluğu, rüşvətxorluğun doğurduğu iyrənc əməlləri yabanı 
alaq otları kimi vaxtında təmizləyə bilməsək, onda gələcək 
nəsildə sağlam tərbiyəli gənclərimizin mövcudluğu sual altında 
ola bilər. Bu gün cəmiyyətimizdəki çirkab suların çoxalmasının 
əsas səbəbi digər tərəfdən də bu işdə lazımi vaxtda, düzgün və 
cəsarətli addım atmamağımız səbəb olubdur. Artıq bu sahədə 
cəsarətli vəqəti addımlar atmağın  çoxdan vaxtı çatıbdır. 
      Düzdür, bu gün bizi uğursuzluq, müvəffəqiyyətsizlik 
yaxalayıbsa, biz əllərimizi göyə qaldırıb tez təslim 
olmamalıyıq, bu baxımdan özümüzü məğlub hesab 
etməməliyik. Əgər gələcəkdə yaxşı,  rahat, firavan və 
gözəlhəyatda yaşamaq istəyiriksə, milli mənəvi dəyərlərimizin 
qorunması yolunda durmadan, gecikmədən yaxşı da işlər 
görməliyik. 
     Bu gün hamımızı düşündürən bir məsələ var. Biz bu gün 
Müstəqil Respublika olaraq özümüzü Azərbaycan 
Cümhuriyyətinin varisi, yoxsa Azərbaycan SSR-nin varisi 
hesab etməliyik. Milli ideologiya baxımından ilk növbədə 
Azərbaycan Respublikasının varislik probleminə, yəni özünü 
16 
 
Azərbaycan Cümhuriyyətinin varisi elan edən bir 
respublikanın, həmin Cümhuriyyətin milli mənəvi dəyərlərinə, 
xüsusilə onun başlıca ideoloji prinsiplərinə nə dərəcədə sahib 
çıxıb-çıxmamasına aydınlıq gətirilməlidir. 
    Tanınmış bir filosofun fikrinə görə, “Həyata və azadlığa 
yalnız o adam layiqdir ki, hər gün bunların uğrunda döyüşə 
gedir”. 
    Bəli, bu gün bizmilli ideyaların uğurla həyata keçirilməsi, 
müstəqilliyin möhkəmləndirilməsi prosesində ən mühüm 
şərtlərdən biri olan cəmiyyət milli-mənəvi dəyərlər ruhunda 
səfərbər olunmalı və bu yoldahər birimiz özünü milli 
mənliyimizin yad qəbahətlərdən qorumaq uğrunda döyüş 
meydanında yorulmadan mübarizə aparanlardan hesab 
etməlidir... 
 
 
                                                           Bakı,  mart 1993-cü il. 
 
 
 
 
  
  
  
 
 
 
 
 
 
 
17 
 
 
 
    İstedadlı artist, igid partizan, cəsur  
                        kəşfiyyatçı 
 
 
     Babanlı Xanlar Salman oğlu 1918 - ci ildə Şuşa şəhərində anadan 
olub. Sonralar ailəsi ilə birlikdə Tərtər rayonuna köçmüşdür. 
     1932 - ci ildə Xanların atası Salman kişi vəfat  etmiş, az sonra isə 
anası dünyasını dəyişmişdir.Balaca Xanları uşaq evinə verirlər.O, 
Tərtər uşaq evində tərbiyə almışdır. Daha sonra balaca Xanların 
təhsilə olan hədsiz marağını görən uşaq evinin tərbiyəçiləri onu 
Qusar rayonunda yerləşən Aqrotexnikumuna göndərmişdilər. 
Burada o, pioner dostları ilə birlikdə bir neçə tamaşa  hazırlayır. 
Tamaşa zamanı Xanların aktyorluq istedadını görən Qusar Qızıl 
Ordu polkunun bədii özfəaliyyət dərnəyinin rejissoru Xanlara 
Azərbaycan Teatr Texnikumuna daxil olmasını məsləhət görür. 
Rejissorun məsləhətinə əməl edən Xanlar imtahanları uğurla verib 
Teatr Texnikumuna daxil olur və dörd il aktyorluq sənətini 
mənimsəyir. 
    Texnikumu bitirən Xanlar 1936 - cı ildə Naxçıvan Dövlət  Dram 
Teatrına təyinat alır. 1936 - 37 - ci il teatr mövsümündə gənc aktyor 
bir neçə rolda çıxış etdi. Onlardan seçilən Cəfər Cabbarlının «1905 
- ci ildə» pyesində Aram obrazı olmuşdur. Bir il sonra, 1937 - ci ildə 
o, Bakıya qayıdır və Azərbaycan Dövlət estradasında bədii söz ustası 
kimi fəaliyyət göstərməyə başlayır.Bakının teatr afişlərində Xanların 
adına tez - tez rast gəlinir. Onun rejissorluğu ilə ADU - nun tələbə 
teatrı V.Şkvarkinin «Özgə uşağı» əsərinin tamaşasını 
hazırlayır.Sonra Azərbaycan sənaye politexnikumunun türk birliyi 
Süleyman Rüstəmin «Yanğın» əsərini göstərir.Həmin pyesin də 
rejissorluğu X. Babanlıya tapşırılır. Gənclərin qüvvəsi ilə yaranan 
tamaşa baxanların xoşuna  gəlir. 
    Azərbaycan Dövlət estradasında işləyərkən X. Babanlı Elmira 
Axundova, Cahan Talışinskaya kimi sevilən aktyorlarla birgə 
18 
 
konsertlər verir.Günlər ötdükcə gənc aktyorun səriştəsi artır, onu 
tanıyırlar. 
Nəhayət, Xanlar Babanlının ayrıca konsertini təşkil edirlər.    
    1939 - cu ildə Azərbaycan Dövlət estradasının gənc aktyoru 
Xanlar Babanlı hərbi xidmətə yola düşür.  
    1941 - ci ildən 1944 -cü ilədək Ukraynada partizan dəstəsi 
yaradan Xanlar silahdaşları ilə birlikdə alman faşistlərinə qarşı 
amansızcasına mübarizə aparmışdır. 
Xanlar erkən yaşında ailə qurur. Belə ki, o, hərbi xidmətə  gedəndə  
artıq onun iki  övladı vardı. 
 
     1941 - ci ilin sentyabrında Xanlar Lübenin cənubunda gedən 
şiddətli döyüşlər zamanı ağır yaralanır və huşunu itirir.O, gözlərini 
açanda özünü almanların səhra hospitalında görür.Almanların hərbi 
əsirlər xəstəxanasında onu müalicə edirilər.Müalicə başa çatandan 
sonra onların «üzərində işləyərək» sovet ordusuna qarşı hazırlayırlar. 
Xanlar öyrənir ki, onları təlim keçmək adı ilə Almaniyaya 
aparacaqlar.Orada isə əsirləri ağır, alçaldıcı işlər gözləyirdi.Odur ki, 
götür - qoy edib «qərar»ını verir. Alman ordusunda qulluq  etməyə 
razı olur. Xanlar yalnız bu yolla silah əldə edə bilər, ya da qaça 
bilərdi. Bundan sonrakı fəaliyyətini isə o, yaxşı anlayırdı: düşməndən 
hər vasitə ilə  intiqam  almaq.  
Xanların Alman dilini bilməsi ona çox kömək etdi. Alman zabitlərini 
inandırdı, razılıqlarını aldı. Bundan sonra onu yalnız bir  məsələ 
düşündürürdü: necə qaçmaq? 
     Belə bir imkan 1942 - ci ilin dekabrında Krasnodar altında ilk 
göyüşdə yaranan çaxnaşma zamanı baş verdi. Xanlar çaxnaşmadan 
istifadə edərək cəbhə xəttini keçməyə cəhd göstərdi, lakin 
hitlerçilərlə üz- üzə gəldi. Bir müddət o, Taman yaxınlığında 
gizləndi. Nəhayət, özümüzünkülərə tərəf keçməyin mümkün 
olmadığını özündə yəqin edən Xanlar sonradan alman 
komendantının yanına gələrək hissədən ayrı düşdüyünü elan etdi. 
Alman zabiti ona inandı və kağız verdi: «Qafqaz yefreytoru Babanlı 
Slavyansk istiqamətində hərəkət edir və hissəyə təcili qayıtmaq 
haqqında əmr almışdır. Xüsusi qeyd: yolüstü  nəqliyyatla».   
      Bu arayış Xanlara imkan verdi ki, axtarış və gizli əməliyyatlarını 
sərbəst həyata keçirsin.O, Tamanda faşist düşərgələrindən qaçan 
sovet hərbi əsirlərinə rast gəldi. Onların arasında köhnə tanışı - 
19 
 
Gəncə filarmoniyasının solisti Nadir Teymur oğlu Teymurzadə də 
var idi. Xanlar qərara aldı ki, konsert briqadası yaratsınlar və bu ad 
altındada hərəkət etsinlər. Xanlar ona verilmiş arayışa seçdiyi daha 8 
nəfərin adını əlavə etdi.Xanlar bu arayışın köməkliyi ilə Kerçi, Krım 
yarmadasını keçərək Nikolayevə gəlib çatdılar.Burada 
komendantlığın leytenantı onlara belə bir sənəd satdı: «Kunstqruppa 
(konsert  briqadası) yefreytor Xanlar Babanlının rəhbərliyi altında 
Dnepropetrovsk, Nikolayevsk və Kirovoqrad vilayətlərinə qastrol 
səfərinə çıxır».   
    Xanların dəstəsi tədricən alman paltarı, silah, at, araba əldə etdi. 
Xanlar böyük məharətlə rezindən möhür və ştamp düzəltməyi 
öyrəndi.Tezliklə dəstənin konsert fəaliyyəti başqa işlə əvəz 
olundu.Xanlar Babanlının «artistləri» əhali  arasındavərəqələr yayır, 
almanlara qarşı təxribat işləri aparır, işğalçıları və yerli polisləri 
«ovlayırdılar».   
    Alman  paltarı geymiş azərbaycanlılar günü - gündən fəaliyyət 
dairələrini genişləndirməyə başladılar. Onlar düşmənə daha sarsıdıcı 
zərbə vurmağı planlaşdırdılar. Belə ki, «Qafqaz varyetesi»nin üzvləri 
yefreytor Xanlar Babanlının rəhbərliyi altında almanların ərzaq və 
hərbi sursat anbarlarını partladır, düşmənin yüksək rütbəli zabitlərini 
aradan götürür, lazım olan məxfi sənədləri əldə edirdilər.Tezliklə 
Xanlar Krivoy-Roqda gizli iş aparan partizan dəstəsilə əlaqə yarada 
bildi.Bu zaman Krivoy-Roqda Domna Samsonovna böyük gizli qrup 
yaratmışdı.Çox keçmədən Krivoy-Roq vətənpərvərləri azərbaycanlı 
«musiqiçilərin»in timsalında döyüş köməyi aldılar. Xanlar 
Babanlının rus adı «Kostya» idi. 
    Xanlar Babanlının hazırladığı saxta sənədlərlə yüzlərlə əsir 
Almaniyaya sürgün olunmaqdan xilas edildi. Onlar tərəfindən 
hazırlanmış ərzaq kartoçkaları ilə yerli sakinləri və mərkəzin gizli 
tapşırıqlarını yerinə yetirən cəsur partizanlar ərzaqla təmin 
olunurdular. Sənədlər və ərzaq kartoçkaları Xanlar tərəfindən elə 
məharətlə hazırlanırdı ki, almanların ekspertləri belə onun saxta 
olduğunu ayırd edə bilmirdilər. 
    Xanların dəstəsi bir neçə hərbi sursat aparan qatarı da partladaraq 
düşmənə sarsıdıcı zərbə vurmuşdu.Onlar düşmənin strateji 
əhəmiyyətli körpülərini partladır, onların əsas hissələrlə əlaqə 
yaranmasının qarşısını alırdılar. Ardı - arası kəsilməyən dağıdıcı 
partlayışlar almanların yuxusunu ərşə çəkmişdi. Bu partlayışlardan  
20 
 
gizli  partizan hərəkatı da çaş qalmışdı. Sonradan Krivoy-Roq gizli 
partizan hərəkatı Xanların «musiqiçiləri»nin özfəaliyyətindən xəbər 
tutdular və ona bir mərkəzdən idarə  olunma  tapşırığı  verildi. 
    Bundan sonra Xanların dəstəsi «Qafqazın varyetesi» adı ilə 
almanların qarşısında müxtəlif proqramlarla çıxış edir, alman əsgər 
və zabitlərini əyləndirirdilər. Hər dəfə də bu «keyf» almanlara baha 
başa gəlirdi. Çünki konsertdən az sonra həmin bina göyə  sovrulurdu. 
    Almanlar Krivoy - Roq partizan dəstəsinin izinə düşərək, onun 
qərargahına yol tapdılar. Bunu hiss edən Xanlar dəstəsi ilə birlikdə 
Odessa, Nikolayev və başqa şəhərlərə  «qastrol»  səfərinə  çıxdı. 
    Bir dəfə Dnepropetrovskda zabitlər evində «Qafqaz varyetesi» 
Şərq konserti verirdi. Konsertin şirin yerində artistlər binanı yerlə 
yeksan edib, aradan salamat çıxa bildilər. Bu dəhşətli partlayış 
nəticəsində bir alman generalı və 680 zabit həlak oldu. İki aydan çox 
idi ki, şəhərdəki təxribatları, hücumları, partlayışları hərəkətdə olan  
fəal partizanların adına çıxırdılar. Lakin ağıllarına belə gətirmirdilər 
ki, bütün bunlar Xanların əməlləridir. Bundan sonra Xanların dəstəsi 
bu şəhərdə almanlar tərəfindən şübhə altına alındılar. Bunu hiss edən 
Xanlar şəhəri tərk etməli olur. 
    Xanların dəstəsi araba ilə şəhəri tərkedəndə, bu vaxt səmada bir 
təyyarə göründü. Faşistlər hər tərəfdən təyyarəni atəşə 
tutdular.Təyyarə gah enir,gah sürətlə qalxır, lakin atəş dairəsindən 
çıxa bilmirdi. Birdən təyyarə alışdı.Alovlanan təyyarədən bir 
paraşütçü ayrıldı.Bu, Xanların gözündən yayınmadı. 
    Xanlargil arabadan düşüb paraşütçü enən tərəfə qaçdılar. 
Paraşütçü Xanları və onun dəstəsini alman paltarında görüb təslim 
olmaq istəmirdi. Əlbəyaxadan sonra onu tərksilah edə bildilər. 
Xanlar kim olduğunu desə də, təyyarəçi onlara inanmırdı. Bu vaxt 
uzaqdan sürətlə onlara tərəf gələn yük maşını göründü. Faşistlər cəld 
yerə tökülüşərək hər tərəfdən qışqırırdılar: 
--  Onu biz vurmuşuq. Əsir bizimdir. 
-- Əsiri kim tutubsa onundur. Əsiri biz, özümüz təhvil verəcəyik.Biz 
203–cü zonderkomandadanıq.Sizin əsiriniz isə o tərəfdədir, --
deyərək Xanlar yanan təyyarəni göstərdi. Lakin alman əsgərləri əl 
çəkmək istəmirdilər. Odur ki, Xanlar təyyarəçinin papağını, 
kompasını, çantasını, saatını və boş qoburunu onlara tərəf tullayıb, 
əsirin qolundan  yapışaraq  səhraya tərəf addımladı. 
    Almanların maşını gedəndən sonra əsiri buraxıb dedi: 
21 
 
--  Get,  bir də  əsir düşmə. 
Sonra Xanlar onun  tapançasını da qaytardı… 
… Oktyabr mədəni şaxtalarının birinin ətrafına uca hasar, onun 
üzərində isə bir neçə cərgə tikanlı məftil çəkilmişdi.Şaxta böyük 
səylə mühafizə olunurdu, oraya gələn və gedən yük maşınlarının 
kuzovu daim örtülü olurdu. Babanlı bu barədə azbaş sındırmamışdı: 
keçilməz hasarın, zindan kimi ağır dəmir darvazanın arxasında nə 
kimi sirr gizlənir?Gizli zavod?Yeni silahların saxlandığı anbar? Gizli 
təşkilatın üzvləri şaxtadan çıxan bütün avtomaşınların nömrəsini 
yazdılar və elə həmin gün Dolqintsevo və Pyatixatka stansiyalarında 
da belə bir hesab apardılar.Lakin avtomaşınların nömrələri tuş 
gəlmirdi… 
    Nəhayət, Xanların zabit forması bu dəfə də onun karına gəldi.O, 
gizli təşkilatın üzvü olan Aleksey Fyodorovla əlaqəyə girir.Fyodorov 
şaxtadakı gözətçilərdən bir neçəsi ilə tanış idi.Az vaxt ərzində 
gözətçi postlarının yerləşdiyi yerləri, gözətçilərin növbəni dəyişmə 
vaxtını, parolu,siqnalizasiya sistemini və telefon rabitəsini 
öyrənməyə imkan yarandı. Xanlar çətinliklə dəolsa, öyrəndi ki, bu 
şaxtada almanların sovet «katyuşa»sına bənzər altılüləli minamyot - 
«vanyuşa»sı saxlanılır. Bütün hazırlıqlar görüldükdən sonra Xanların  
dəstəsi anbarı başdan - başa minalayır. Xanlargil mədəndən xeyli 
uzaqlaşandan sonra partlayışlar   başlayır. Bu almanlara vurulmuş ən 
böyük zərbə idi.  
    1943 - cü il dekabrın 2- də Dolqintsevo dəmir yol stansiyasında 
Babanlı, Teymurzadə və Nəbiyev almanların döyüş sursatı ilə dolu 
bir qatarını da partlatdılar… 
Azərbaycan Respublikasının Tarix muzeyində bir məktub var. Bu 
məktub Aleksandriya şəhərində yaşayan D. S. Koneva göndərib. 
Xanlar Babanlı haqqında son məlumat  həmin məktubda yazılıbdır. 
     «…Xanlar Babanlı tələbkar komandir, bacarıqlı və inadcıl siyasi 
rəhbər idi. Yoldaşlarından partizan ürəyi, partizan dəyanəti tələb 
edirdi. Dəstəsindəki adamlardan birinin Xanlarla arası yox idi, gözü 
onu götürmürdü. 1944-cü ilin yanvarında Sovet Ordusunun 
Dnepropetrovska gəlişinə az qalmış xain Xanları kürəyindən vurub 
öldürdü. Partizanlar Xanların qanını alaraq xaini güllələdilər…». 
     Vətəndən uzaqlarda, vaxtı ilə düşmən tərəfindən zəbt edilmiş 
Nikolayev şəhərində «Qafqaz varyetesi»nin bədii rəhbəri, bacarıqlı 
22 
 
artist, ölməz qəhrəman Xanlar Salman oğlu Babanlının məzarı 
həmişə gül - çiçəyə qərq olur. 
     İstedadlı artist, igid partizan, cəsur kəşfiyyatçı Xanlar Babanlının 
Böyük Vətən müharibəsində göstərdiyi şücaətləri sayıb - 
sadalamaqla qırtarmaq olmur. Kiçik bir yazıda cəsur kəşfiyyatçının 
əfsanəvi «Mixaylo»nun qəhrəmanlıqlarını təkrar etməsi səhnələrini 
geniş şəkildə vermək mümkün deyildir. Çünki Xanlar haqqında çox 
yazılıb, çox söz deyilibdir, sənədli filmlər çəkilibdir, dərsliklərə 
salınıbdır, ensiklopediyada haqqında məlumat yerilibdir. Onun 
barəsində roman, povest, hekayələr yazılıbdır. Bütün bunlar xalqımız 
üçün böyük şərəfdir. Xalqımızın böyüklüyü ondadır ki, o, Vətənə 
həzilər, mehdilər, qafurlar, gəraylar, xanlarlar kimi qorxmaz, igid, 
canını torpağından, Vətənindən əsirgəməyən övladlar bəxş etmişdir.   
           
     Qeyd: Bu gün SSRİ idman ustası, Azərbaycan Respublikasının 
Əməkdar məşqçisi, Boks üzrə Beynəlxalq dərəcəli hakim, 
Azərbaycan Boks Federasiyasının katibi, üç övlad atası Tofiq Xanlar 
oğlu Babanlı atası ilə fəxr edə bilər. Ataların keçdiyi şərəfli yolları 
bu gün oğullar davam etdirir…    
 
              “Vətəndaş həmrəyliyi” qəzeti, 8-11 may 2005-ci il. 
      
 
 
 
 
 
 
 
 
 
23 
 
 
 
 
 
 
 
 
 
 
 
 
         Gələcəyimiz yetkin təfəkkürdən  
                           asılıdır 
 
     1988 - 90 - cı illərdə xalq hərəkatının meydan mərhələsində 
fərdlər arasındakı fərqlər nisbəti görünməz olduğu halda, indi 
bu fərqləri aydınca görüb təhlil etmək və onları 
qiymətləndirmək mümkündür. O zaman hamını birləşdirən 
ümumi cəhət ümumi psixoloq vəziyyətin mövcudluğunda idi. 
Ehtiraslar kuliminasiya həddinə çatmışdır. Bu dövrdə 
müvəqqəti də olsa, “kiçik” və “böyük” qruplar arasındakı 
incikliklər “unuduldu”, adamlarda müvəqqəti psixoloji uyuşma 
prosesi başlandı. Xalqın təfəkkür tərzində, emosional aləmində, 
davranış və rəftarında sürətli dəyişikliklər baş verirdi. Bu 
hərəkatda bütün etnik xüsusiyyətlər özünü həm müsbət, həm də 
mənfi mənada göstərirdi.  Adamlar arasındakı münasibətlərdə 
səmimilik, sadəlik, xeyirxahlıq, bir-birini anlama, hörmət, 
24 
 
ədalət hissi, mehribanlıq və s. kimi xüsusiyyətlər formalaşmağa 
başladı. Demək olar ki, etik normanın pozulması halları 
müşahidə olunurdusa  da, bu, çox cüzi idi. 
      Mənfi mənada isə bəzi fərdlərin həmin dövrdə əsl 
niyyətlərinin gizlədilməsi və bundan müəyyən qrupun sui-
istifadə etməsi bu gün özünü aydınca göstərir. Deməli, hər 
hansı bir xalq hərəkatı həmin xalqın ruhi aləmini (psixikasını) 
təcəssüm etdirir və bu zaman onun həyatına psixoloji 
xüsusiyyətlərinin labud və düzgün nəticəsi kimi baxmaq 
lazımdır. Bu zaman yaranmış siyasi təşkilatlarda milli ruh 
hakim mövqe tutdu. 
      Xalq hərəkatının gedişi dövründə hadisələrin mahiyyətinə 
varmaq, onun açıqlanmasına diqqət yetirmək həmişə mümkün 
olmur. Buna həm fərdlər arasındakı düşüncə tərzinin 
müxtəlifliyi, həm də kütlə psixozu imkan  vermir. Bu zaman 
ancaq kütlənin ruhuna uyğun hərəkət etməli, onun mənafeyi 
gözlənilmək şərti ilə hərəkat idarə olunmalıdır. Hər hansı bir 
mənafeyə zidd hərəkət xalqın qəzəbini yenidən coşdura bilər. 
Belə bir məqamda kütlənin nəbzini tuta bilən, onun iradəsini 
ifadə edən “ liderlər” meydana çıxır. Nəyisə yaradacaqlarına, 
xalqın rifahı naminə hər şeyi edəcəklərinə kütlənin uzun 
illərdən bəri itirdiyi ümid və inamını yenidən yaranmasına 
zəmin yaradır. Bu zaman məhz lider əsas aparıcı xəttə çevrilir. 
“Kütlə-lider” və “xalq- rəhbər” münasibətləri arasında kəskin 
ziddiyyətlər yaranır, ictimai münasibətlər arasındakı tarazlıq 
pozulur. İctimai münasibətlərin pozulması istər-istəməz 
cəmiyyətdə anarxiyanın başlanmasına zəmin yaradır.  Onun 
dərinləşməsinin qarşısını almaq, xalqın mənafeyinə ciddi xələl 
gətirməmək  üçün, onun iqtisadi böhran girdabına  enməməsi 
naminə xalqın milli mənafeyini hər şeydən üstün tutan, bütün 
şəxsi ambisiyalardan imtina etməyə qadir olan, etnik 
xüsusiyyətlərə dərindən bələd olan “rəhbər- şəxsiyyət” 
meydana çıxır və xalq hərəkatının kortəbii mərhələsi sona çatır. 
Bundan sonra yeni yaradılacaq dövləti qoruyub saxlamaq üçün 
25 
 
ciddi qanuni-nəzarət sistemi tətbiq olunmalıdır. Bu, 
demokratiyanın boğulması, insan hüquqlarının tapdanması 
deyil, əksinə, yeni yaradılacaq demokaratik dövlətin təməlinin 
möhkəm olmasına zəmin yaradır. Əks təqdirdə, bizim 5 illik 
hədsiz əziyyətlərimiz səmərəsiz olar, arzuladığımız yeni, ali 
cəmiyyət istəyimiz puça çıxar və biz sadəcə olaraq əvvəlki 
mövcud quruluşun formasını dəyişmiş olarıq. 
     Biz bu gün hər şeyi udan, hər şeyi məhdudlaşdıran, bütün 
vətəndaşlıq təşəbbüslərini mədh edən bir dövlət qurmaq 
fikrində olmalıyıq. 
     Yeni dövlətçilik baxımından biz öz milli qanunlarımızı 
yaratmalı və bu qanunlar xalqın xarakterindən süzülməli, 
millətin taleyini müəyyən etməyə qabil olmalıdır. Biz öz 
Konstitusiyamıza uyğun özümüzün idarəetmə sistemimizi 
yaratmalıyıq. Məhşur psixoloq Qustav Lebon “Xalqların və 
kütlələrin psixologiyası” əsərində çox haqlı olaraq yazırdı ki, 
“hər bir xalq özünə layiq olan idarəetmə formasını əldə 
edir. Onun başqa idarə üsuluna nail olması mümkün deyil. 
 Bizim bu çətin müharibə şəraitində dövlətimizdən onu tələb 
etməyə haqqımız olardı ki, idarə etdiyi xalqının hiss və 
ideyalarının ifadəçisi və müdafiəçisi olsun. Xalqımızın daxili 
imkanları həddindən artıqdır. Lakin böyük milli təbəddülat 
üçün müəyyən vaxt gərəkdir. Çünkigələcəyimiz yetkin 
təfəkkürdən asılıdır.  
     Hazırki dövrdə xalqı taleyini zahiri hadisələrdə axtarmaq 
çox yersiz görünərdi, çünki taleyimiz yalnız və yalnız 
özümüzdən asılıdır. 
 
 
                                     “Müxalifət” qəzeti, 18 iyun 1993-cü il. 
 
 
 
 
26 
 
 
 
 
 
 
 
 
 
 
 
 
 
 
 
 
 
          İrad tutmazdan əvvəl... 
 
     Filosofların fikrincə, azadlıq zərurətin dərk edilməsidir. O, 
ilk növbədə mənəvi varlığın əsaslandığı qanunlara aiddir ki, 
müəyyən bir məsələ haqqında onun əsasında azad  mühakimə 
yürüdülür. Azadlıq tarixi inkişafın zəruri məhsuludur. 
     Bu gün biz nə qədər ki, ictimai qüvvələri lazımınca dərk 
etmirik və bunlarla hesablaşmaq istəmirik, onlar da təbiət 
qüvvələri kimi kor-koranə fəaliyyət göstərəcək ki, onun da acı 
nəticələrini gec-tez hiss edəcəyik. 
    Rus yazıçısı M.M. Prişvin öz gündəliyində qeyd edirdi: 
“Təbiət haqqında yalnız o zaman danışmaq olar ki, özünü nə 
isə naməlum bir şey kimi tapasan, kəşf edəsən və anlayasan”. 
Əgər insan özünü tapmamışsa, özünü dərk etməmişsə, onun 
cəmiyyətdə baş verən prosesləri dərindən anlamasına inanmaq 
çətindir. 
27 
 
     Fransız yazıçısı A. De Sent-Ekzüperi haqlı olaraq yazmışdı: 
“İnsan olmaq, birinci növbədə başqa insanlar qarşısında 
məsuliyyət hiss etməkdir”. 
     İnsanın azadlığı ilə onun amalı arasında sıx əlaqə 
mövcuddur. Bəzən isə azadlığı necə istəyirsənsə, elə də hərəkət 
etmək “imkanı” kimi başa düşürük. Onun bu cür başa 
düşülməsi, əlbəttə ki, özbaşınalığa, anarxiyaya geniş meydan 
açılması deməkdir. İnsanın arzu və istəklərinə əməl olunması 
azadlığın mühüm əlaməti olsa da, bu arzu və istəklər 
məsuliyyətlə idarə edilməsə, əks nəticələr verə bilər. 
     Bu gün biz yenə də nəyinsə bizə hazır şəkildə veriləcəyini 
gözləyirik. Məsuliyyət hissini duymaq istəmirik. Başa 
düşməliyik ki, məsuliyyətin duyulması və təşəkkül tapmasında 
həmişə iki amilin qarşılıqlı təsiri həlledici rol oynayır: Bir 
tərəfdən, tələbat vasitəsi ilə şəxsiyyətə obyektiv təsir göstərən 
və onu müəyyən fəaliyyətə sövq edən amillərin təsiri; Digər 
tərəfdən isə şüurlu surətdə dərketmə əsasında şəxsiyyətə 
daxildən impuls verən subyektiv amillərin təsiri. Əxlaqi 
məsuliyyət ilk növbədə yüksək əxlaqi şüuru nəzərdə tutur. İndi 
bizim hər birimiz özümüzün cəmiyyət qarşısında borcumuzu, 
əxlaqi vəzifələrimizi dərindən dərk etməliyik. Çünki məqsədlər 
aydın olduqca mübarizənin yolu və  vasitələri də aydınlaşır. 
     Öz iç dünyamıza tam sahib olmadığımıza, hələ köhnə 
stereotiplərdən xilas ola bilmədiyimizə görə nə kamil 
şəxsiyyətlərimizi görə bilirik, nə də onları lazımınca 
qiymətləndirə bilirik. Çünki qabağa çıxanlarımıza da rişxəndlə 
yanaşırıq, onların rəftar və davranışlarında həmişə mənfi 
xüsusiyyətlər axtarmağa çalışır, nəyin bahasına olursa-olsun 
onlarda çatışmazlıqlar görmək istəyirik. Bu bizdə olan  
“qüsuraxtarma psixologiyası” ilə əlaqədardır. Eyni zamanda, 
özünüdərketmə aşağı səviyyədə olduğu üçün azadlığımızı kütlə 
ancaq həbsxanadan qaçan adamın azadlığı kimi başa düşür. 
     Bugünkü siyasi vəziyyətdə də biz özümüzə tam əmin 
olmadığımızdan öz “ mən”imizdən uzaq düşməyə məcbur 
28 
 
oluruq. Bunun nəticəsində də mənəvi böhran girdabında 
çabalamağa başlayırıq. Biz hökmən idarəetmə məktəbini 
keçməli və bunu öz şəraitimizə adaptasiya etməliyik. Bunun 
üçün köhnə sosioloji institutlara qayıtmamalı, ailə və ictimai 
məsələlərə yeni milli psixoloji aspektdən yanaşmalı və onun 
düzgün istiqamətləndirilməsinə nail olmalıyıq. 
     Məhşur filosof Sokrat göstərirdi ki, “öz zəif cəhətlərinə 
bələd olmayan insan, özünə də bələd deyildir”. Bu cəhətdən 
istər-istəməz bizdə mənəvi təbəqələşmə gedir; Ə.Tusi “Əxlaqi 
möhtəşəm” əsərində yazırdı: “Əgər sən hansı təbəqədən 
olduğunu bilmək istəyirsənsə, onda xalqla yaxından ünsiyyət 
saxla. Hansı təbəqə nümayəndələrini səbəbsiz, illətsiz çox 
istəsən, onda bil ki, həmin təbəqənin nümayəndəsisən”. 
     Həmişə nəyəsə irad tutmazdan əvvəl, kimisə tənqid 
etməzdən əvvəl öz-özümüzə qapılmalı, öz içimizə çəkilməli və 
dərindən düşünməyi bacarmalıyıq. Bunun üçün isə hər kəs öz-
özünün Xristofor Kolumbu olmalıdır 
 
                                  “Müxalifət” qəzeti, 13 aprel 1993-cü il. 
 
Sadəlik böyüklükdür,Əlibala müəllim! 
 
     1958-ci ildə ADU-nun Şərqşünaslıq fakültəsini 
bitirib.Əsərləri ilk dəfə “Gəncliyin səsi” adlı almanaxda çap 
olunmuşdur. “Heykəl gülür” adlı kitabı 1961-ci ildə çap 
olunub. 1962-ci ildə SSRİ Yazıçılar İttifaqının üzvü olub. 
1964-cü ildə “Fərruli Fəzdinin həyat və yaradıcılığı” 
mövzusunda dissertasiya müdafiə edib. Daha sonra “Məhəbbət 
olmayan evdə” (1963) və “Unutmaq olmur” (1964) adlı 
romanları çap edilib. 1966-70-ci illərdə Əfqanıstanda 
tərcüməçi işləyib. Həmin dövrdə “İtgin gəlin” romanını yazıb, 
əsər 1979-cu ildə çap olunub. “Əfsanəsiz illər” (1980), 
“Ayrılığın sonu yoxmuş” (1981) adlı romanları ona böyük 
şöhrət gətirib. Bundan əlavə, o “Təyyarə kölgəsi”, “Vəfalım 
mənim”, “Dünyanı tanı” adlı romanların müəllifidir. 
29 
 
     “Unutmaq olmur”, “Əgər sevirsənsə” əsərlərinə televiziya 
tamaşası hazırlanıb. “İtgin gəlin” trilogiyası əsasında 12 serialı 
teleserial çəkilib və televiziya vasitəsilə nümayiş etdirilib. 
     Ə. Hacızadə eyni zamanda İranın keçmiş xarici işlər naziri 
Əli Əkbər Vilayətinin “Səfəvilər dövründə İranın xarici 
siyasəti tarixindən”, Əbdülrəhman Yusufnurun “Qurani-
Kərimin 30-cu cüzvünün təsviri”, Rəcəb Nejadın “Zamanın 
aynası” adlı kitablarını fars dilindən azərbaycancaya çevirib. 
     Həyatda elə insalar var ki, sadəliyi, səmimiyyəti, 
təvazökarlığı, alicənablığı ilə tez bir zamanda başqalarının 
dərin hörmət və rəğbətini qazanır. Açığı desək, mənəvi 
dəyərlərin aşınmaya məruz qaldığı bir zamanda, kapitalın 
əxlaqi və mənəvi kamilliyin üzərində hakimi mütləq bayrağını 
qaldırdığı bir dövrdə öz milli mənliyi, yüksək insani 
keyfiyyətlərini, milli qürurunu hər şeydən uca tutan insandan 
cəmiyyəti öz ağuşuna almağa çalışan əxlaqsızlıq, riyakarlıq, 
məddahlıq, paxıllıq, xudbinlik, rəzillik, tamahkarlıq və s. kimi 
insani qəbahətlərə qarşı mübarizə aparması ondan böyük səbr, 
dözüm və böyük iradi qüvvə tələb edir. Bu gün insanların 
qəlblərini hər cür şeytani hisslərdən xilas etmək üçün onlara 
səmimiyyət, xoşrəftar, inam və iman hissləri aşınmalıdır. 
     Ruhi və qəlbi əxlaqsızlıq, mənəviyyatsızlıq girdabına 
sürüklənən, məcbur edilən gənclərin dünyasına qarşı öz kəsərli 
qələmi ilə inqilabi mübarizəyə səsləyən, insanlarda mərhəmət, 
məhəbbət, milli qürur hisslərinin yaranmasında əvəzsiz xidməti 
olan el yazarlarından biri də, öz yaratdığı əsərləri ilə xalqının, 
oxucularının qəlbində özü üçün əbədi-ədəbi heykəl ucaltmış, 
hamımızın sevimlisi, sadə, səmimi və böyük ürək sahibi 
Əlibala Hacızadədir. 
     Mən həyatda ən çox sadə və təvazökar adamlara hörmət və 
rəğbət bəsləyirəm. Əlibala müəllim də belə insanlardandır. 
Hələ tələbə ikən Əlibala müəllimin bütün ailələrin stolüstü 
kitabına çevrilmiş “İtgin gəlin”, “Əfsanəsiz illər”, “ Ayrılığın 
30 
 
sonu yoxmuş” əsərləri məndə müəllifə qarşı böyük sevgi hissi 
oyatmışdı. 
     Çox istəyirdim ki, bu yazıçı ilə şəxsən tanış olum. Dörd il 
bundan öncə, bir həmyerlim yanıma gəlmişdi. Məndən xahiş 
etdi ki, “Şəhriyar” qəzetinə şeir gətirib, onunla birgə həmin 
redaksiyaya gedək. İndi olduğu kimi mən də qəzetdə 
işləyirdim. “Şeiri kimə verəcəksən?”- deyə soruşdum. O, 
dedi:“Əlibala müəllimə”. Düzü, o zaman bu adın fərqinə 
varmadım. Redaksiyaya daxil olanda həmyerlimi yaşlı bir 
adam gülərüzlə qarşıladı və dərhal da onun kef-əhvalını 
soruşdu. Hiss  etdim ki, bunlar köhnənin tanışlarıdır. Sonra 
yerlim üzünü mənə tutub: “Camal, Əlibala müəllimlə tanış 
deyilsən?”- deyə soruşdu. Doğrusu, tutuldum, heç nə deyə 
bilmədim. O, əlavə etdi: “Bir binada işləyirsiz, amma hörmətli 
yazıçımızla tanış deyilsiz”. 
     Bundan sonra çoxdan həsrətində olduğum sevimli  
yazıçımızın əlini bərk-bərk sıxıb ona əsərlərinə görə dərin 
minnətdarlığımı bildirdim. O gündən başlayaraq dəhlizdə tez-
tez Əlibala müəllimlə qarşılaşır və salamdan sonra gülərüzlə 
məndən: “Necəsən, Camal?” deyə soruşanda özümdə daxilən 
bir ruh yüksəkliyi duyurdum. Hər şeydən öncə, onun sadəliyi, 
səmimiyyəti məni heyran etmişdi. 
     Əlibala müəllim haqsızlığa, riyakarlığa, xəyanətə qarşı 
barışmaz bir insandır. 
     Həm həyatda, həm də yaratdığı əsərlərdə o, şər qüvvələrinə 
qarşı həmişə mübariz, barışmaz mövqe tutması dəfələrlə iş 
yerini itirməsinə, vəzifəsinin kiçildilməsinə səbəb olmuşdusa 
da, Əlibala müəllim heç zaman sınmamış, bədxahlar və 
məddahlar qarşısında öz qüruru ilə seçilmiş, sabaha böyük 
ümid bəsləmişdir. Bütün bu xüsusiyyətlərinə görə Əlibala 
müəllim həm oxucular, həm də həmkarları arasında böyük 
hörmət - izzət sahibidir. 
31 
 
     Yazıçının ilk “Heykəl gülür” (1961) kitabından 15-ci, 
“Dünyanı tanı” kitabına kimi keçdiyi ömür yolu doğrudan da 
mənalı və yaddaqalan olmuşdur. 
     Əlibala müəllimin yaradıcılığı öz orijinallığı, üslubu, dili ilə 
digər yazarlardan seçilir. O, oxucularını səthi və bayağı 
düşüncələrdən əl çəkib həyatın dərinliklərinə doğru sövq 
edir.Yaratdığı obrazlarda kapital dünyasının çirkinliklərini, 
gənclərin mənəvi və milli dəyərlərdən uzaqlaşmasını, özündən 
müştəbehlərin dərin zəka sahiblərinin qarşısında at 
oynatmalarına qarşı çıxması üçün həyəcan təbili səsləndirir. 
     Əlibala müəllim boğazdan yuxarı danışan, nəyinsə və 
kimlərinsə xətrinə sözlər deyən nasirlərdən deyil. O, zahirən 
sakit görünsə də, içində daim təlatümlü bir dəniz dalğalanır. 
Adamlarda etibarsızlığı, xəyanəti, yaltaqlığı, məddahlığı, 
xudpəsəndliyi, səbatsızlığı görəndə bu dəniz daha da  coşaraq,  
“Məhəbbət olmayan evdə” (1963) “Unutmaq olmur” 
(1964), “Təyyarə kölgəsi” (1974), “İnam”,  “Vəfalım 
mənim”, “ Dünyanı tanı” kimi irihəcmli əsərlərə çevrildi. 
     Təkəbbürlü adamlar  Əlibala müəllimin sadəliyi qarşısında 
bir an da olsa, əriməyə məcbur olur. “Sadəlik böyüklükdür” 
deyənlər yanılmayıblar. O, hamıya qayğıkeşliklə yanaşır, 
əlindən gələn köməyi heç kimdən əsirgəmir. Gənclərə böyük 
ümid bəsləyən Əlibala müəllimin onlarda torpağa bağlılığı, 
milli qüruru, Vətən təəssübkeşliyi, mənəvi dəyərləri qorumağı, 
əxlaqi kamillik zirvəsini fəth etməyi tövsiyə edərək, 
ədalətsizliyə, xəyanətə, riyakarlığa, əxlaqsızlığa, mənəviy-
yatsızlığa qarşı barışmaz olmağa səsləyir. 
     Əlibala müəllimin böyüklüyü ondadır ki, o, gənc yazarlara 
həmişə qayğı və həssaslıqla yanaşır. Onu qeyd edim ki, 
Yazıçılar Birliyinə üzv qəbul olunmaqdan ötrü mənə üç 
zəmanət lazım idi. Həmin zəmanətlərdən birini Əlibala 
müəllim məmnuniyyətlə yazıb mənə verdi. Çünki bir neçə gün 
öncə yenicə çapdan çıxmış dördüncü, “Ölümlə üz-üzə” 
kitabımı hörmətli yazıçımıza təqdim etmişdim. Bir gün 
32 
 
nəşriyyatda görüşəndə o, məni qucaqlayıb: “Ay Camal, o nədi 
yazmısan? Oxuyandan sonra səhərə kimi yata bilmədim”, deyə 
uğurlar dilədi. Əlibala müəllimin bu sözündən sonra sanki 
dünyanı mənə bağışladılar. Yazıçının bu sözləri məndə 
tələbkarlıq və məsuliyyət hissini daha da artırdı. 
     Əlibala müəllimdə insanlara qarşı olan məhəbbəti 
tükənməzdir. Çünki ən güclü məhəbbət daşürəkli adamları belə 
əritməyə qadirdir. Bəli, ən nadan adam belə onunla söhbət 
zamanı yazıçının mehriban, xoş, qəlbləri isidən hərarətli 
baxışları altında sanki özünü mərhəmətlə, ülvi hisslərlə, gözəl 
duyğularla əhatə olunmuş başqa bir aləmdə hiss edir. 
     Bəli, Əlibala müəllim bu gün zahirən gülərüz, xoşrəftar, 
mehriban görünsə də, qəlbində dağ boyda Qarabağ dərdi 
daşıyır. Tarixən xalqın, millətin ən ağır dərdini həmişə onun 
yazıçıları, şairləri çəkibdir.Bu gün də belədir. 
     Nasir Qarabağ dərdinə dözə bilmir, o, keçirdiyi hissləri lirik 
şəkildə qələmə alır: 
                “Gecələr Qarabağımı basıb bağrıma, 
                  Körpə uşaq kimi mışıl-mışıl yatardım. 
                  Gözlərimdə şır-şır axan bulaqlar, 
                  Yuxularımda başı qarlı silsilə dağlar, 
                  Xəyallarımda gah çiçəkdim, gah qardım...” 
 
     Əlibala müəllim bu gün də sakit axan suya bənzəyir. 
Deyirlər, sakit axan su dərin olar. 
      Bəli, Ə. Hacızadənin həm yaradıcılığı, həm də bəşəri 
duyğular üzərində köklənmiş əxlaqi kamilliyi daha dərindir. 
      Bu dərinliyə çatmaq üçün biz, gənc yazarlar hələ çox 
yuxusuz gecələr keçirib, çoxlu müşahidələr, tədqiqatlar 
aparmalıyıq. Əlibala müəllimin özünün dediyi kimi, o, dərk 
olunmamış kitabdır. 
     Əlbəttə, biz bu kitabı vərəq-vərəq oxuyub dərindən dərk 
etməliyik. 
33 
 
     Mən hörmətli Əlibala müəllimi ömrünün 65-ci baharı 
münasibətilə səmimi qəlbdən təbrik edir, ona həyatda ən ümdə 
olan can sağlığı, uzun ömür, tükənməz yaradıcılıq uğurları, 
böyük əzm, qartal vüqarı, əyilməzlik, mübarizlik, ideya və 
əqidəsində dönməzlik, milli qürurunda möhtəşəmlik və 
əzəmətli olmağı arzu edirəm. 
 
                                                 “Axşam” qəzeti, 2001-ci il. 
 
 
 
 
 
 
 
 
 
 
 
 
 
 
 
 
           Görkəmli alim, nəcib insan 
  
      Şərqin etika və əxlaq nəzəriyyəçilərindən biri vaxtilə 
yazmışdır ki, “mən ən güclü, ən qüdrətli, ən  zəkalı o adamı 
hesab edirəm ki, o, öz istəklərini idarə etməyi bacarır”. 
Doğrudan da bu sözlərdə böyük həqiqət vardır. Əgər bizim hər 
birimiz öz maddi və mənəvi təlabatlarımızı, arzu və 
istəklərimizi lazımi səviyyədə idarə etməyi bacarsaq, o zaman 
biz  əxlaqca təmiz, saf, mənəviyyatca daha zəngin olarıq. 
34 
 
     Hazırda elə bir dövrdə yaşayırıq ki, maddi təlabatlar hər 
cəhətdən mənəvi təlabatları  üstələyir. Məsələn, vaxtilə elmi 
fəaliyyətinə, şəxsiyyətinə  və dərin zəkasına hörmət etdiyimiz 
bir insan  həyatın bu çətin sınağına dözməyib, istər- istəməz 
müəyyən qüvvələrin təsiri altında maddiyyət aləminə üz 
tutmaq  məcburiyyətində qalır. Bəzən belələrini qınamaq da 
olmur. Çünki, indiki yaşayış uğrunda mübarizə həmin insanları 
dilemma qarşısında qoyur. 
     Amma həyatda elə insanlar da var ki, onları tutduğu yoldan, 
ideyalarından, əqidəsindən, özünətələbkarlıq, əxlaq və 
mənəviyyata vurğunluqdan, sadəliyindən, başqalarına qarşı 
səmimiliyindən, məsuliyyət hissini dərkdən heç bir maddiyyət 
uzaqlaşdıra bilmir. Belə insanlardan  biri qısa zaman kəsiyində 
tanış olduğum, ilk baxışdan məndə qeyri-adi yüksək təəssürat 
yaradan “Respublika” qəzetinin baş redaktoru, filologiya 
elmləri doktoru, professor Teymur Əhmədovdur. 
     Mən, qısa tanışlıq ərzində Teymur müəllimin necə yüksək 
insani keyfiyyətlərə malik olduğunu gördüm. O, təkcə özünə 
deyil, həm də  ilk dəfə onunla  ünsiyyət körpüsü yaradan 
adama böyük hörmətlə yanaşır, onu səbrlə, diqqətlə axıra kimi 
dinləməyi bacarır. Teymur müəllim tərifdən riyakarlıqdan, 
yaltaqlıqdan  zəhləsi gedən bir insandır. O eyni zamanda heç  
vaxt kiminsə köməyinə ehtiyac duymur. Başqaları kimi 
nəyinsə, kiminsə xatirinə özünü  nümayiş etdirməyi xoşlamır. 
Ona etibar edilmiş işə məsuliyyətlə yanaşır, həmişə çalışır ki, 
üzərinə götürdüyü işdə səhvə yol verməsin. 
     Teymur müəllim hər şeyin yerini bilən adamdır. O, eyni 
zamanda əxlaqi kamilliyi qiymətləndirməyi bacaran bir 
şəxsiyyətdir. 
     İndiki dövrdə müəyyən  ideyalara axıra   kimi sadiq  qalmaq 
hər insana nəsib olmur.  İdeyasız yaşamaq isə  insanı mənəvi 
cəhətdən  yoxsullaşdırır. Ancaq insana hakim olan ideyaları 
qoruyub saxlamaq adamdan  böyük iradə, qüvvə tələb  edir. 
Bəzən insanın elə  anları olur ki, onu    bürümüş hisslər əhvali- 
35 
 
ruhiyyəyə və iş fəaliyyətinə mənfi təsir göstərir.  Belə halda 
zəif iradə sahibləri ötərgi həzz dalınca qaçaraq, əsas və 
həyatının mənasını təşkil edən ideyadan əl çəkməli olur.  
Teymur müəllimdə əxlaqi və iradi özünütərbiyə o  qədər 
güclüdür  ki, o, bu ötərgi hissləri dəf etməyi bacarır. O, həm də 
qayğıkeş, xeyirxah, nəcib və səmimi bir insandır. Onun   
yanına    gələnləri, yaşından asılı olmayaraq xoşsifətlə qəbul 
edir,  gülərüzlə yola salır. 
     Teymur müəllim hazırda rəhbərlik etdiyi “Respublika” 
qəzetinə ən çətin anlarda  gəlib. Ölkədə baş verən hadisələrin 
çevikliyi, qeyri-stabillik, hərc-mərclik, dəqiqləşdirilməmiş və 
yoxlanılmamış informasiyaların qəzet səhifələrinə çıxarılması 
baş alıb gedir, nəticədə xalqın çaş-baş salınmasına və onlarda 
dövlətçiliyin qorunması və möhkəmləndirilməsi sahəsindəki 
işlərə qarşı şübhə toxumu səpilməsinə, yenidən hakimiyyətə 
qayıtmış dünya şöhrətli siyasətçi, cahanşümul siyasi lider H. 
Əliyevin atdığı addımlara kölgə salmağa cəhd  göstərilirdi. 
Onlara layiqli cavab verə bilən, dövlətçilik ənənələrini, 
ideyalarını düzgün təbliğ etməyi qarşısına məqsəd qoyan rəsmi 
mətbuata   zərurət yaranmışdır. 
      Belə bir ağır şəraitdə T.Əhmədova çətin bir missiyanı öz  
üzərinə götürmək təklif olundu. Ömrü boyu gördüyü işlərlə, 
elmi və bədii  yaradıcılığı ilə xalqına xidmət göstərən Teymur 
müəllim  bu dəfə də şərəfli bir işi öz  üzərinə götürdü. Onun 
rəhbərlik və təşkilatçılıq  bacarığı yaradıcı  kollektivin  tez bir 
zamanda öz işlərində dönüş  yaratmalarına kömək  etdi. 
Teymur müəllim sutkanın təxminən   16 saatını iş başında 
keçirir. Bu cür iş qabiliyyəti hər adamda ola  bilməz. 
     Yaşın belə çağında bu qədər işləmək insandan böyük enerji, 
yüksək dözüm, qətiyyətlilik, prinsipiallıq, yüksək iradi, 
hövsələ, dərin düşüncə və təhlil etmək bacarığı, özünə möhkəm 
inam, əqli baxımdan sarsılmazlıq, əməksevərlik, çalışqanlıq və 
kəskin dərəcədə  fəallıq tələb edir. 
36 
 
     Sadaladığımız  insani xüsusiyyətlərin hamısı məhz Teymur 
müəllimdə cəmlənmişdir. 
     Teymur müəllim öz  xalqına, millətinə təmənnasız xidmət 
edən, ömrünü el yolunda xərcləyən insanlardandır. O, heç 
zaman gördüyü   işləri   gözə soxmağa  çalışmır. 
      Mən, tənqidçi, ədəbiyyatşünas, görkəmli alim, nəcib insan, 
filologiya elmləri doktoru, professor Teymur Əhmədovu 70 
illik yubileyi münasibətilə səmimi qəlbdən təbrik edir, ona 
həyatda şirin nemət olan can sağlığı, uzun ömür, səbr, ailə 
sevinci, tükənməz yaradıcılıq uğurları və qarşıdan gələn illərin 
sınağında daha fərəhli  günlər arzulayıram.                                                                                                                                       
 
                                                  “Axşam” qəzeti, 2000-ci il. 
 
 
 
 
 
 
            Şərəfli və mənalı ömür yolu 
      Həyatda insanın keçdiyi ömür yoluna nəzər saldıqda, ilk 
öncə onun uşaqlıq illəri göz önünəgəlir.  Çünki uşaqlıq illəri 
insan həyatında yadda qalan və silinməz izlər buraxır. Bu illəri 
xatırlayanda bəziləri dərin xəyaladalır, bəziləri qımışaraq 
gülümsəyir, bəzilərində isə məyusluq, həsəd kimi hisslər 
yaranır.  Elə insan tapılmaz ki, uşaqlıq illərinin acılı-şirinli 
xatirələrini yaşamasın. 
37 
 
       Ancaq həyatda elə insanlar da vardır ki, istər uşaqlıq 
illərində, istər məktəb illərində, istər tələbəlik illərində, istər 
əsgərilik illərində, istərsə də ömrünün ahıl çağlarında bütün 
keçirdiyi günləri mənalı yaşamağı özünün həyat amalına 
çevirməyə çalışır. Bu insan ən kədərli günündə belə, həyatdan 
zövq almağı, ruhdan düşməyərək öz çılğınlığı, sadəliyi, 
təvazökarlığı, yumorluğu ilə, hazırcavablığı ilə, böyüklərə xas 
olmayan uşaqlıq təbəssümü ilə həm öz həyatını, həm də 
ətrafındakıların həyatını rövnəqləndirməyi bacarır. Onun adı 
gələndə istər-istəməz onu yaxından tanıyanların üzündə 
təbəssüm yaranır. O, haradadırsa, orada şadyanalıq, deyib - 
gülmək, şən və xoş zarafatlar var. 
      Bir sözlə, həyatı necə yaşamalı olduğunu dərindən dərk 
edən, 1936 –cı il mayın 15 - də Ağdam şəhərində ziyalı 
ailəsində anadan olmuş, ömrünün75 ilini həqiqətən də mənalı 
keçirən insanlardan biri də Azərbaycan idmanında və elmində 
xüsusi yeri olan, öz xidmətləri və zəhməti ilə özünəməxsus 
izlər qoyan, Azərbaycan Boks Federasiyasının vitse-prezidenti, 
Milli Olimpiya Komitəsinin üzvü, Beynəlxalq dərəcəli hakim, 
geologiya - minerologiya elmləri namizədi, zəlzələşünas alim 
Ramiz Yusif oğlu Yusifovdur. 
      Ramiz müəllim həm uşaqlıq illərində, həm də gənclik 
illərində inadkarlığı ilə yoldaşları arasında fərqlənirdi. O, çox 
inadkar və prinsipial idi. Ağlına gələn ilk ideyanı həyata 
keçirməyincə fikrindən əl çəkmirdi. Buna görə də, həyatda 
həmişə çarpışmalar, mübarizələr, qalmaqallar yaradan Ramiz 
qələbəliyi daha çox sevirdi. «Əgər sakitcə oturub nəyisə 
gözləyirsənsə, deməli zaman səninçün dayanıbdır» - deyə o, 
yoldaşlarına həyatda daimi fəaliyyətdə olmağı tövsiyə edirdi. 
O, bir yerdə dayanmırdı, daim hərəkətdə idi. Əgər istədiyi ilk 
dəfə alınmırdısa, yenidən həmin işə cəhd göstərirdi. Məğlub 
38 
 
olsa belə, qarşısına qoyduğu məqsəddən əl çəkmirdi. O vaxta 
qədər ki, istədiyinə nail olurdu. 
      Uşaqlıq illərində dəcəlliyi ilə fərqlənən Ramiz bir dəfə qarlı 
bir gündə asfalt yolda «konki» sürdüyü zaman daha sürətlə 
getmək üçün əlindəki qarmaq məftili yanından ötüb keçən 
«Palturka» maşınının arxa dəmirinə keçirir. Sürücünün bundan 
xəbəri olmur. Maşının sürəti get - gedə artdığından uşağın 
həyatı üçün təhlükə yaranır. Son anda özünü itirən Ramiz 
məftili əlindən buraxır. Bu zaman qarşıdan gələn «Moskviç» 
avtomobilin sürücüsü görür ki, «Palturka» maşınının 
arxasından qəfildən «konki»də bir uşaq peyda oldu və düz 
onun maşınının qarşısına çıxdı. Sürücü uşağı vurmamaq üçün 
sükanı sağa buraraq yolun kənarına çıxarır. Ramiz isə özünü 
saxlaya bilməyib yolun kənarındakı dərəyə yuvarlanır. 
«Moskviç» maşınının sürücüsü tez maşından düşüb, dərədə 
huşsuz halda uzanan Ramizi götürüb şəhərə gətirir. Sürücü 
Ramizi dərhal tanıyır. Xatırladaq ki, o, zaman Ramizin 
atasıYusifov Yusif  Niftalı oğlu Naxçıvan MR MK- nın birinci 
katibi vəzifəsində (1946 – 1952 -ci illərdə) işləyirdi. Rayon 
həkimlərinin səyi nəticəsində Ramizin huşu bir neçə saatdan 
sonra özünə gəlir. Bu Ramizin uşaqlıq illərində etdiyi 
dəcəlliklərin nə birincisi, nə dəki, sonuncusu idi. 
     Naxçıvandan Bakıya gələn R.Yusifov orta təhsilini 199 
saylı orta məktəbdə davam etdirməyə başlayır. Ancaq 
R.Yusifov yenə də dəcəlliyindən qalmırdı...  
      Bir dəfə özündən yaşca böyük olan yuxarı sinifdə oxuyan 
bir məktəb yoldaşı onu yoldaşlarının köməyi ilə məktəbdən 
çıxıb evə gedərkən döyür. Ramiz ertəsi gün həmin oğlanı 
məktəbin tualetində tək olduğunu görərək onun yaxşıca 
«dərs»ini verir. 
39 
 
Dərsdən sonra isə həmin oğlan yoldaşları ilə Ramizi təkləyərək 
yenidən döyürlər. Və Ramizə son dəfə xəbərdarlıq edirlər ki, 
bir də bu oğlanla işi olmasın. 
     Ramiz evə gələndə, anası Mələkxanım onun sifətinin nə 
halda olduğunu görüb yenə də uşaqlarla dalaşdığını soruşur. 
Ramiz isə heç bir şeyi boynuna almır. Deyir ki, məktəbin 
həyətində qaçarkən yıxılıb. Amma Mələkxanım oğlunun 
xasiyyətinə yaxşı bələd olduğundan onun sözlərinə inanmır, 
bilir ki, yenə də kiminləsə dalaşıbdır. 
     Ertəsi gün, R.Yusifov məktəbdə həmin oğlanı sakit bir yerə 
çəkərək, yaxşıca yumruqlayır. Dərsdən sonra döyülmüş oğlanın 
yoldaşları Ramizin qabağını kəsərək ondan haqq-hesab 
sorurlar: 
-- Alə, sənə dünən demədikmi bu oğlanla bir də işin olmasın?! 
-- Əgər mənə toxunsanız, sabah onu yenə də əzişdirəcəyəm.  
-- Alə, sən nə inadkar uşaqsan. Bax, sənə axırıncı dəfə 
xəbərdarlıq edirik. Əgər ona bir də əl vursan, əllərini kəsərik. 
-- Əgər özünüzü kişi hesab edirsinizsə, onda gəlin tək–tək 
döyüşək, -- deyə Ramiz bu dəfə də qabağından yemədi. 
     Ramizin inadkarlığını görən yaşca ondan böyük olan 
oğlanlar Ramizlə oğlan arasında «barışıq sazişi» imzaladılar. 
Bundan sonra, Ramiz yaşca özündən böyüklərlə dostluq 
etməyə başladı. 
     R.Yusifovun məktəbdə növbəti dalaşmasını görən Tofiq 
Bəhrəmov ona məsləhət görür ki, gedib boksla məşğul olsun. 
40 
 
O, zaman T. Bəhrəmov həmin məktəbdə idman müəllimi 
işləyirmiş. 
     Həmin gündən sonra R.Yusifov dünya miqyasında tanınan 
futbol hakimi Tofiq Bəhrəmovun məsləhəti ilə 1952-ci ildən 
«Spartak» cəmiyyətində boksla məşğul olmağa başlayır.  
     R.Yusifov dəfələrlə şəhər və respublika birinciliklərinin, 
sonra isə SSRİ çempionatının iştirakçısı olur. 1958 - ci ildə 
SSRİ idman ustası dərəcəsini alır. 
     R.Yusifov dəfələrlə SSRİ birinciliklərində və 
çempionatlarında iştirak edib mükafata layiq yerlər tutmasına 
baxmayaraq, o zaman bəzi haqsızlıqlarla üzləşdiyini də 
gizlətmir: «Ümumittifaq «Spartak» cəmiyyətinin yığma 
komandasının tərkibində ən güclü boksçular Azərbaycandan 
olsalar da, məhz azərbaycanlı olduğumuza görə bizim 
imkanlarımız sıxışdırılır, hüquqlarımız əlimizdən alınırdı. 
Beynəlxalq yarışlarda azərbaycanlı boksçuların iştirak 
etmələrinə sədlər qoyulurdu. Bu hal nəinki boks, digər idman 
növlərində də özünü büruzə verirdi. Bir dəfə beynəlxalq 
yarışa getmək ərəfəsində mənə iynə vurub hərarətimi 
qaldırdılar və nəticədə yarışa digər millətin nümayəndəsi 
getdi. Bu kimi ədalətsiz hallarla tez - tez rastlaşdığıma görə 
60 - cı illərin əvvəllərində idmandan uzaqlaşdım və elmlə 
məşğul olmağa başladım». 
      R.Yusifov idman sahəsində olduğu kimi, elmi fəaliyyətində 
də uğurlar qazanmışdır. Belə ki, 1959 –cu ildə ADU –nun 
geologiya fakültəsini bitirən R.Yusifov 1965-ci ildə geologiya 
–mineralogiya elmləri üzrə namizədlik dissertasiyasını müdafiə 
edir. 1976-80-ci illərdə Elmlər Akademiyasının geologiya 
institutunda çalışdığı dövrdə isə kiçik elmi işçi vəzifəsindən 
böyük elmi işçi vəzifəsinədək yüksəlir. 
41 
 
     1980-ci ildə respublikada seysmik tədqiqatların 
gücləndirilməsi məqsədilə təşkil olunan geofiziki 
ekspedisiyaya R.Yusifov da daxil edilir və bundan sonrakı 
illərdə zəlzələ problemləri, onun nəticələrinin aradan 
qaldırılması ilə məşğul olur. 1984 –cü ildə Özbəkistandakı 
Qazlı zəlzələsində, 1985 –ci ildə Səmərqənd -Buxara, 1989 –cu 
ilin iyununda İranın Rüdbar və 1997 –ci ildə Ərdəbil 
zəlzələlərində onun nəticələrini aradan qaldırmaq üçün 
Akademik Arif Həsənovun rəhbərliyi ilə təşkil edilmiş 
ekspedisiyasının tərkibində baş geoloq Ramiz Yusifov da 
vardı. 
     R. Yusifov 80-dən artıq elmi əsərin müəllifidir. 
     R. Yusifovun çoxillik idman karyerası dövründə yadda 
qalan hadisələr də az olmayıb. Belə ki, 1954 –cü ildə 
beynəlxalq turnirdə iştirak etmək üçün Tbilisiyə gələn R. 
Yusifov gəzinti zamanı təsadüfən şəhərdəki göllərdən birində 
azyaşlı oğlan uşağının boğulduğunu və onu xilas etmək istəyən 
anasının da batdığını görür və suya atılaraq onların hər ikisini 
xilas edir. 
     Həmin axşam idmançıların qaldığı mehmanxanaya gələn 
uşağın atası R. Yusifov və dostlarını evinə apararaq böyük 
ziyafət təşkil edir. Hazırda R. Yusifovun xilas etdiyi həmin 
gürcü balası Moskva Aviasiya İnstitutunun prorektorudur və 
xilaskarı ilə ailəvi dostluq edir. 
20 illik fasilədən sonra R. Yusifovu Azərbaycan Boks 
Federasiyasının prezidenti, Akademik Ağacan Əbiyevin və 
fəxri idman ustası, Azərbaycanın əməkdar məşqçisi, 
beynəlxalq dərəcəli hakimi Tofiq Babanlının təkidləri 
nəticəsində yenidən boksa qayıdır.  
42 
 
    R. Yusifov 1995 –ci ildən beynəlxalq dərəcəli hakimdir. 
 Ramiz müəllimlə yadda qalan hadisələrdən biri də 1999 –cu 
ildə ABŞ-da kişilər arasında keçirilən Boks üzrə Dünya 
birinciliyində iştirak etmək üçün yola düşən Azərbaycan 
idmançılarının tibbi pasportlarının yaddan çıxıb Bakıda 
qalması olubdur. Buna görə Azərbaycan idmançılarını yarışdan 
kənarlaşdırmaq istəyirlər. Lakin burada həm hakim, həm də 
heyət rəhbəri kimi iştirak edən R.Yusifovun səyi ilə yarışın 
başlanmasına bir neçə dəqiqə qalmış idmançıların yeni tibbi 
pasportu hazırlanır. Heyət rəhbərinin göstərdiyi operativlik 
hamını təəccübləndirir. Bundan başqa, həmin vaxt yarışın 
əvvəlində məşqçi Rauf Cabbarov xəstələndiyindən R. Yusifov 
hakimlikdən imtina edərək idmançıları özü yarışa hazırlamağa 
başlayır. Həmin yarışda boksçularımız mükafatlandırıcı yerlərə 
sahib olurlar. 
      R. Yusifovun yadında qalan ən maraqlı hadisə isə onun 
rəqs etməsi ilə bağlıdır. Boksla məşğul olduğu vaxtlarda həm 
də gözəl rəqs edən Ramiz müəllim 1959 –cu ildə Moskvada 
keçirilən Azərbaycan 10 günlüyündə ADU-nun «Sevinc» 
ansamblının tərkibində onun rəqqaslıq fəaliyyətinigörən 
Mərkəzi Komitənin baş katibi Nikita Xuruşşovonun həvəskar 
olduğuna inanmır. Yalnız Universitetin rektoru Akademik 
Şəfayət Mehdiyev və Həmkarlar Təşkilatının sədri Çingiz 
Həsənovun bu faktı təsdiq etmələrindən sonra Baş katib 
ansamblı bir aylıq Bolqarıstana fəxri qastrola göndərir. 
    Ramiz müəllimin həyatında maraqlı anlar olduqca çoxdur. 
Bizim məqsədimiz bütün bunları sadalamaq deyil. Sadəcə, 
demək istəiyrik ki, Ramiz müəllim həqiqətən də mənalı və 
şərəfli bir həyat yolu keçibdir. 
43 
 
     Hazırda Ramiz müəllim Azpetrol Neft Şirkətində 
İctimaiyyətlə Əlaqələr şöbəsinin rəisi və şirkətin Həmkarlar 
Təşkilatının sədri vəzifəsində çalışır.  
 Biz 70 illik yubileyini qeyd etdiyimiz, amma özünü həmişə 
ruhən və qəlbən gənc, cavan, təravətli, enerjili hesab edən R. 
Yusifova bundan sonra da insan üçün həyatda ən ümdə olan 
can sağlığı, uzun ömür, tükənməz həyat eşqi, elmi 
yaradıcılığında yeni –yeni nailiyyətlər, idman sahəsində 
bayrağımızın həmişə yüksək yerlərdə dalğalanmasını, bu 
sahədəki uğurların daha da artmasını arzulayır, hazırkı işlərində 
böyük tərəqqi və daim olduğu kimi şən əhval- ruhiyyələr 
arzulayırıq.  
                               "Respublika" qəzeti, 13 may 2011-ci il. 
 
 
 
 
 
 
 
                     Nurlu ustad 
 
     Həyatda elə insanlar var ki, onlar bu dünyaya nə üçün 
gəldiklərini dərindən dərk edirlər.  Və Allah- təalanın onlara 
bəxş etdiyi ömründən qədərincə bəhrələnməyi, özündən sonra 
başqaları üçün örnək olunası ömür yaşamağı göstərmək, öz 
ömrünü dəyərləndirməyi bacarmaq, cəmiyyət qarşısında, 
insanlar arasında mənəvi borcunu başa düşmək, bütün hallarda 
onu xəlq edənin mərhəmətinə sığınan  bu insanlar üçün həyatın 
mənası həmişə ülvi və ecazkardır. Baxmayaraq ki, bu ülviliyi, 
ecazkarlığı bəziləri hər vasitə ilə ucuzlaşdırmağa, alçaltmağa 
44 
 
çalışırlar. Əlbəttə, belələri mənəvi dəyərlərdən uzaq, hər şeyin 
mənasını maddidə axtaranlardır. Bu cür təfəkkür tərzinə malik 
insanlar həyatdan daha çox şey tələb edirlər, layiq 
olmadıqlarından da  çox. Belə tip insanlar cəmiyyət üçün ağır 
yükdən başqa bir şey deyildir. 
     İlkin  qeyd etdiyim insanlar isə yaşadığı cəmiyyətə və  
insanlara elə mənəvi yaradıcılıq töhfələri  bəxş edir ki, bu 
töhfələrdən bütün adamlar yararlanır, bəhrələnir. Əvəzində isə 
nə insanlardan, nə də ki, cəmiyyətdən heç  nə ummur. Ancaq  
cəmiyyət belə adamları yada salmayanda, uzun illərdən bəri 
yaratdıqlarını heç olmazsa azca da olsa dəyərləndirməyəndə, 
həmin şəxslər istər-istəməz  mütəssir olurlar.  Ömrünün 70-ci 
baharını yaşasa da, həyatda özünün layiq olduğu qiymətini 
almayan insanlardan biri də yazıçı, ilahiyyatçı, Azər.KİVİHİ- 
nin sədri Oqtay Salamzadədir. 
     Oqtay müəllimlə şəxsi tanışlığımızın tarixçəsi  7 ildir. Mən 
onu həmişə qayğıkeş, səmimi, xeyirxah və təvazökar bir insan 
kimi tanımışam. Onunla daha yaxından tanış olandan  sonra 
gördüm ki, Oqtay  müəllim ədəbiyyatımıza bir-birindən gözəl, 
dəyərli, sanballı ədəbi incilər bəxş edən tanınmış yazıçıdır. 
Onun uzun illərin tədqiqatı nəticəsində yazdığı “Əsrlərin sirri” 
(trilogiya), “ Sevgi  iztirabları”, “Bizim nəsil”, “Tahirə”,  Qızıl 
torpaq” romanları müəllif üçün sağlığında ədəbi “heykəl” 
yaratdı. Bundan sonra yorulmaq bilməyən Oqtay Salamzadə 
özünün “İsgəndərin övladları”, “Sənin məhəbbətinlə”, “İkinci 
güllə”, “Taleyə”, “Yaz yağışı”, “İnadkar oğlan”,  “Elə  yaşa 
ki...” povestlərini yazaraq Azərbaycan ədəbi mühitində özünü 
təsdiqlədi. Onu  deyim ki, Oqtay müəllim son dərəcə gözəl  
nitq  qabiliyyətinə malik natiq, fitri istedad sahibi, bacarıqlı 
ictimaiyyatçı və təşkilatçıdır. Oqtay müəllim öz təşkilatçılıq 
qabiliyyətinə görə sovet dövründə müxtəlif vəzifələrdə 
işləməyə irəli  çəkilmişdir. O, eyni zamanda Azərbaycanda ilk 
“Qızıl qələm” mükafatının təsisçisidir. 
45 
 
      İndi Oqtay müəllim ədəbi yaradıcılq sahəsində, 
jurnalistikada göstərdikləri yaradıcılıq uğurlarına görə  istər 
gənc nəsl olsun, istərsə də yaşlı nəsl, onların ədəbi sahəsindəki 
əməyini lazımınca  qiymətləndirir. Bu  qiymətləndirmə 
yaradıcı adamları daha da ruhlandırır. 
      Nurlu ustadımıza 70 illik  yubileyi münasibətilə ən ümdəsi 
can sağlığı, uzun ömür, ailə xoşbəxtliyi, səbr, kəsərdən 
düşməyən qələminə yeni-yeni yaradıcılıq  uğurları arzulayıram. 
 
                                                 “Son söz” qəzeti, 1998-ci il 
 
 
 
 
 
 
 
 
 
 
   Şəfiqə xanım böyük ürək sahibidir 
 
 
    “Dünyada yeganə, bircə həqiqi xəzinə vardırsa, o da yaxşı 
ürəkdir.”                                                                                                                  
                                                                          K.Paustovski  
      Həyat çox mürəkkəbdir və onu həmişə düsturlarla 
öyrənmək mümkün deyil. İnsanın keçdiyi ömür yolu heç də 
həmişə hamar olmur.Biz həyatda enişli-yoxuşlu, daşlı-kəsəkli, 
46 
 
dərəli-təpəli yollar keçməli oluruq.Həyat saysız- hesabsız 
münaqişələrlə dolu bir cəngəllikdir. Hər bir insan  bu 
cəngəllikdən özü-özünə yol açmalı olur. Hər birimiz həyatda 
xoşbəxt olmağa, ondan zövq almağa, kamillik zirvəsinə doğru 
irəliləməyə çalışır, yaxşı nə varsa, onu əldə etməyə, yaşamaq 
eşqindən məmnunluq duymağa, təkcə özü üçün deyil, öz 
mənalı ömründən başqalarına da pay verməyə, sınıq könülləri 
sevindirməyə və daha xoş gələcəyə ümid bəsləyərək yaşamağa 
can atırıq. 
     Məncə, ən xoşbəxt ömür öz əməlləri ilə daha uzağa işıq 
saçan ömürdür. Bu dünyada yaşamağa qadir bir şey varsa, o da 
xeyirxah əməldir.Yaxşı əməl, xeyirxahlıq, mənəvi saflıq 
insanın özündən sonra qoyub getdiyi ən böyük mirasdır. 
İnsanların əməlləri heç də özləri ilə bərabər ölmür. Bu əməllər 
gələcək nəsillər tərəfindən qarşılanır və dəyərləndirilir.                                            
     Həyatda bir-birini təkrarlayan və bir-birinin eyni olan iki  
ömür tapmaq çətindir.  Hər bir  ömür kitabında  insanı 
sevindirən və kədərləndirən, acılı və şirinli günlər, yaxşılıqlar 
və pisliklər, fəzilətlər və qəbahətlər öz əksini tapmışdır. Elə 
həqiqətlər var ki, biz onları hər gün  görürük, lakin  bunlara 
lazımınca qiymət vermirik, onu  dərk etsək də, özümüzçün 
ibrət götürmürük. Amma həyatda elə insan var ki, onun 
sadəliyi, qəlbinin genişliyi, xeyirxahlığı, başqalarının keçirdiyi 
qəmini, kədərini özününküləşdirən və bu qaranlıqdan xilas 
olmaq   üçün  başqalarının           yoluna şəfəq nuru saçan, öz 
sevincini hamıyla bölüşməyə tələsən, kədərini isə heç  kəsə 
bildirməyən, öz içində dəfn etməyibacaran, kimsəsizlərin ümid 
çırağı olan,yüksəkmənəvi dəyərləri və gözəl insani  
keyfiyyətləri özündə cəmləşdirən,bəlkə də heç  kimə məlum 
olmayan qayğılı və narahat bir ömür yaşayanlardan biri də  
Şəfiqə xanım Əliyevadır. 
      Mən Şəfiqə  xanımın necə bir həssas qəlbə,mehriban, 
xeyirxah  əməllər sahibi, zəngin mənəvi  aləmə malik olması 
barədə eşitmiş və ona həsr edilmiş “Şəfqət nuru” kitabından 
47 
 
oxumuşdum. Həqiqət xanım Kərimovanın yüksəs insani 
duyğularla bu gözəl və nəcib xanımı oxuculara təqdim etməsi 
özü də xeyirxah bir işdir. Yazarın hədsiz dərəcədə hissetmə 
qabiliyyətinə, erudisiyaya, insan təbiətinin gözəlliyini, 
rəngarəngliyini və onların sirli aləmindən özünəməxsus tərzdə  
söz    açması istər- istəməz hər bir  adamı düşünməyə məcbur 
edir. Bir yazıçı kimi mənim Şəfiqə xanım arasında tanışlıq 
körpüsünü də Həqiqət xanım salmışdı. İlk  tanışlıqdan, Şəfiqə 
xanım  barəsində məndə gözəl   təəssüratlar oyandı.        
     Şəfiqə xanımı hər şeydən öncə adamlara sevdirən onun 
sadəliyidir.İngilislərin belə bir zərbi-məsəli var:“Sadəlik- 
böyüklükdür.” 
      Şəfiqə xanımın seçdiyi peşə dünyada ən müqəddəs və ülvi 
peşələrdəndir. O, müəllimlik peşəsini hər şeydən uca tutur və 
ömür boyu da ona sadiq qalmışdır. Şəfiqə xanım təmiz və 
şərəfli müəllim adını bu çətin  günlərdə də qoruyub saxlamağı 
bacaran əsl  ziyalı qadındır. 
      Bir dəfə dünya fatehi İsgəndərə belə bir sual verirlər: 
“Atanı çox istəyirsən, yoxsa müəllimini?” İsgəndər cavab  
verir: “Atam məni dünyaya gətirib, müəllimim isə mənə 
əbədiyyət bəxş edib.” 
 Şəfiqə xanım dərs dediyi şagirdlərini çox sevir, onların qəlbinə 
yol tapmağı bacarır, hər birinə öz doğma övladı kimi yanaşır, 
qayğısına qalır, dərdlərinə şərik olur, sevinclərini birgə bölüşür. 
Buna  görə uşaqlar da Şəfiqə xanımı çox istəyir, ona öz doğma 
analarıtək  hörmət və ehtiram bəsləyirlər. O, heç kəsə laqeyd və 
biganə deyildir. Kimliyindən asılı olmayaraq hamıya hər 
zaman kömək əlini uzatmağa hazırdır. Hər şeydən öncə bu, 
Şəfiqə xanımın böyük insaniyyətindən irəli gəlir. 
     Bir dəfə qədim filosof Sokratdan soruşurlar: “İnsanda ən 
çox nəyi qiymətləndirirsən?” Filosof tərəddüd etmədən cavab 
verir: “İnsaniyyəti.” 
      İnsan üçün insaniyyətə tam sahib olmaq ən böyük səadət, 
ən böyük qəhrəmanlıq, ən böyük   şərəfdir. İnsaniyyət 
48 
 
xeyirxahlığı, insana məhəbbəti, qayğıkeşliyi, həssaslığı, 
diqqətliliyi, dərdə  şərikliyi və s. özündə ehtiva edir. Bu 
baxımdan Şəfiqə xanımda hər şeydən əvvəl, insana qayğı ilə 
yanaşmaq, ona həssas münasibət  bəsləmək, onun bütün 
tələblərinə diqqətli olmaq, insan ləyaqətinə hörmət etməyi 
bacarmaq qabiliyyəti çox yüksəkdir. 
      Şəfiqə xanım insani münasibətlərdə vəzifə  və 
mövqeyindən asılı olmayaraq bütün insanlara eyni münasibət 
bəsləyir. O, bəzən adamların özünə və başqalarına qarşı qeyri-
bərabər münasibəti gördükdə narahat olur. Şəfiqə xanım bu cür 
münasibəti ədalətsizlik, haqsızlıq hesab  edir. Onun fikrincə, 
hər bir adama bərabər münasibət bəslənilməsi insanın 
şəxsiyyətinin  böyüklüyünün, onun ləyaqətinin dərin hörmətə 
layiq olduğunun əsas meyarıdır. Məhz Şəfiqə xanımın özü 
hazırda böyük hörmətə layiq  ziyalıdır. Hörmət insana  böyük 
dayaqdır. İnsana hörmətlə   yanaşmaq şəxsiyyəti öz gözündə 
yüksəldir, ona əminlik, öz qüvvəsinə inam yaradır, bir 
şəxsiyyət kimi onun  ictimai dəyərini artırır. Şəfiqə xanım bu 
cür insani keyfiyyətləri çox gözəl anlayır və ona görə də 
bunları  özünün həyat devizinə  çevirmişdir. Təbiidir ki, özünə 
hörmət olunduğunu hiss edən şəxsiyyət öz şərəfini və 
ləyaqətini daha dərindən dərk edib qiymətləndirir və həmişə 
onları  qorumağa çalışır. Hörmət eyni zamanda birbaşa insanın 
qəlbinə təsir edir, onu həlimləşdirir, kövrəkləşdirir və 
xaraktercə   mülayimləşdirir. Səmimi hörmət və mehribanlıq 
insanı həyata bağlayan ən möhkəm tellərdir. Şəfiqə xanımı da 
insanlara sevdirən onun səmimiliyi və mehribançılığıdır. Bir 
sözlə desək, hörmət edənə hörmət olunur. Bu, həyatın bir növ 
obyektiv qanunudur. Hörmət edilmək, cəmiyyətin bütün 
təbəqələri arasında hörmət- izzət sahibi olmaq məncə, ən 
böyük səadətdir. Sadəlik, hörmətlilik, səmimiyyət, mehribanlıq 
həqiqi böyüklüyün və mənəvi zənginliyin, ən başlıcası isə 
insaniyyətin ən gözəl nümunələridir. Bu böyük səadət də məhz 
hamımızın sevimlisi Şəfiqə xanıma nəsib olubdur. 
49 
 
     Şəfiqə xanım ən çox mənəviyyat adamıdır. O, adamlarda 
əxlaqi keyfiyyətləti, mənəvi zənginliyi, intellektual səviyyənin 
dərinliyini yüksək qiymətləndirir və həyatda hər şeyi ağlın, 
zəkanın fövqündə dayandığını israr edir. Bu cəhətinə görə 
Şəfiqə xanımın alimlər, akademiklər ümumiyyətlə, elm 
adamları və ziyalılar arasında böyük hörməti var. 
     Şəfiqə xanım eyni zamanda Allah adamıdır. O, 
kimsəsizlərə, yetim uşaqlara himayədarlıq edərək onların 
qəlblərinə öz xeyirxahlığıyla nur çiləmiş, onlar üçün heç kəsin 
bəxş edə bilmədiyi sevinci, ümid çırağını   yandırmışdır. Əgər 
bir kimsə yetim bir kəsə əl tutub, onu     sevindirərsə, bu işin 
səvabı axirət dünyasında  bütün səvablardan üstün tutulur. Bu 
baxımdan Şəfiqə xanım axirət  dünyasını bəzəyən Allah-
təalanın əziz bəndələrindən hesab olunur. 
      Şəfiqə xanımın gözəl insani keyfiyyətlərindən çox 
danışmaq  olar, amma mən kimsənin fikirlərini  təkrarlamağı 
xoşlamıram. Şəfiqə xanım həm də saatlarla Allah  kəlamlarını 
diqqətlə dinləyən və onları özündə əxz etməyə çalışan, üzündə 
həmişə həya  rübəndi olan əsl müsəlman qadınıdır.  Könüllər 
aydınlaşdıran, fikirlər ziyalandıran elm və hikmət günəşi 
Həzrəti-Əli (ə) dediyi kimi: “ Allah kəlamı qəlbin dərmanıdır.” 
       Azərbaycan Ziyalılar Cəmiyyəti rəyasət  heyətinin  üzvü, 
respublikanın əməkdar  müəllimi    Şəfiqə xanım Əliyeva artıq 
bir çox insanların həyat idealına çevrilmişdir. 
     Çox qısa bir zaman kəsiyində Şəfiqə xanımla görüşdə mən 
onun bəzi xarakterik xüsusiyyətlərini  açmağa çalışdım. Amma 
bütün bunlara baxmayaraq, bu insanda hələ  açılası çoxlu 
müsbət xarakterik   cizgilər mövcuddur. Çünki mən Şəfiqə 
xanımda hər şeydən öncə gözlərinin  dərinliyində sanki uzun 
illərdən bəri zərrə-zərrə yığılmış və nəticədə  daşlaşmış  kədər, 
qəm, qüssə gördüm. Əlbəttə, bu  Şəfiqə xanımın çöhrəsinə 
yaraşmırdı. Mən hiss etdim ki, bu, nəcib,  xeyirxah və böyük 
ürək sahibi çalışır ki, bu, qəmi, kədəri bir kimsə görüb 
duymasın. Bu xüsusiyyət Şəfiqə xanımın böyük iradi qüvvəyə 
50 
 
malik olmasından irəli gəlir, həm də şəxsiyyətin böyklüyünə 
dəlalət edir. Ancaq mən inanıram ki, bu kədər daşını Şəfiqə 
xanımın yüzlərlə kimsəsizlərə göstərdiyi xeyirxahlıq sayəsində, 
həmin yetimlərin sevinc dolu hərarəti tezliklə onu əridəcək və 
bu nəcib insanın çöhrəsindən həmişə fərəh, təbəssüm 
süzüləcəkdir. Allah-təala  Şəfiqə xanımı kimsəsizlərin, elecə də 
onu sevənlərin, dost-tanışların üstündən heç zaman əksik 
eləməsin! Amin! 
 
 
              Həqiqət Kərimova: “Nura boyanmış ömür”  kitabı, 
                                                    23  may  2001- ci il. 
 
 
 
 
 
 
 
 
 
                Şərəflı alim ömrü 
 
      «Alim   olmaq   asan,   insan  olmaq   çətindir»  -  müdrik   
atalar  məsəli   əsrlərin  sınağından   keçmiş,   həyatda    sübuta   
yetirilmiş   deyimlərdəndir.   
      Hər   bir   insan    qarşısına   qoyduğu   ali   məqsədə  çatmaq   
üçün   gecəli - gündüzlü   zəhmətə   qatlaşır,  elmi   zirvələri   fəth   
edərək     bütün   bacarıq  və   qabiliyyətindən  istifadə   edir.  Bu   
yolda  bəzi   insanlar   özlərini   unudaraq   ətrafdakılardan    tam   
təcrid  olmağa   başlayırlar.  Elmə   bu   cür   yanaşma   tərzi  
sosioloji - psixoloji   baxımdan   düzgün   hesab   edilmir.  Belə   
halda,   insan   «eqo»su  yüksələrək   özünü   ətrafdakılardan  
tamamilə   fərqləndirməyə   çalışır,   onlarla   münasibətlərdə    
51 
 
qapalılığı     üstün   tutur,   insanlarla   səmimi   münasibətlər    
həddindən   artıq  özündənrazı,   müştəbehlik,   yuxarıdan   aşağı  
baxma  kimi   xüsusiyyətlərlə   əvəz   olunur.  Bu   cür   «elm   
adamları»   başqalarına   elmi    köməklikdə  də    xəsislik  edirlər.  
Yəni  özünəvurğunluq   onları   xudbinləşdirir   və   belə   olan  halda   
həmin   insanlar,   hətta,  işlədiyi    kollektivdə   belə  heç   cür   
hörmət   və   izzət   sahibi   ola   bilmirlər.  Ancaq   həyatda   elə   
insanlar  da   vardır  ki,   elmin   dərinliklərinə   baş   vurduqca  
ətrafındakılara   daha   həssas,   daha  mehriban,  daha   
qayğıkeşcəsinə   yanaşır,   sadələşir  və   təvazökar   bir   insana  
çevrilir.  Doğrudan  da,   burada    «ağac   bar   gətirdikcə   başını   
aşağı   dikər»  və  «sadəlik   dahilikdir»  kimi   müdrik  atalar  
məsəli   bir  daha   öz   təsdiqini   tapmış   olur. 
     Öz   sadəliyi,   qayğıkeşliyi,  təvazökarlığı   və   yüksək   
alicənablığı  ilə   digər   insanlardan   fərqlənən   Azərbaycanın   
tanınmış elm   xadimlərindən   olan,  AMEA - nın   müxbir  üzvü,  
iqtisad  elmləri   doktoru,  professor,  Beynəlxalq   Menecment   
Akademiyasının   həqiqi   üzvü,  Beynəlxalq   İqtisadçılar   İttifaqının   
üzvü    Aqil   Əliyev   məhz   belə   insanlardan  idi. 
      80   illik    yubileyini   qeyd   etməyə   hazırlaşdığımız   bir   
zamanda    amansız   ölüm    o,  böyük  və   əvəzsiz   insanı   
aramızdan   apardı. 
      Aqil   Əliyev   yuxarıda   qeyd   etdiyim  kimi   həm   alim ,   həm  
də   gözəl   insan   kimi   təkcə   yetişdirdiyi   tələbələr   arasında  
deyil,   eyni   zamanda   ictimaiyyət   arasında   da   sevilən  və   
həmişə   öz   yeri    olan   əsil   ziyalılardan  idi.  
Aqil   müəllimdən  söz   düşəndə    həmişə   bu   sözləri   eşidirdik:  « 
O   çox  sadə,   təvazökar  və   alicənab  insandı». 
Aqil   müəllim  ünsiyyətdə   olduğu  butun   insanlara,   xüsusən  də   
gənclərə,   dərs   dediyi   tələbələrə   həyatda   xeyirxah,   sadə,   
insanpərvər,  düzgünlüyü   hər  yerdə   müdafiə   etməyi,  bilikli   
olmağı   tövsiyə   edirdi.   O,  tələbələrinə   həmişə   öz   övladı  kimi,   
mehribancasına  və  qayğıkeşliklə   yanaşırdı.  Aqil   müəllim   
onlardan   heç  nəyi  əsirgəmirdi,  daim  onların   problemləri  ilə   
maraqlanırdı.       
     Aqil    Əliyevin   keçdiyi   şərəfli  ömür   yolu,   elmi - pedaqoji   
fəaliyyəti, elmi   yaradıcılığı   barədə   tanınmış   ziyalılarımız   
qədərincə  öz   sözlərini   deyiblər.  
52 
 
     Məncə,  Aqil   müəllim   Ali   elm   ocaqlarında   pedaqoji    
fəaliyyətini   davam   etdirməklə   yanaşı,   elmi   yaradıcılıq   
sahəsində   də   çox   məhsuldar   işləmişdi.   
     Belə   ki,   onun   «Şəxsi   istehlakın   iqtisadiyyatı»,   «Aqrar   
iqtisadiyyatı»,   «Xalq   istehlakı»,   «Dünya  iqtisadiyyatı:   
müasir  dövrün   problemləri»,  «Sosial   sferanın  iqtisadi  və  
metodoloji   əsasları»   adlı   monoqrafiyaları   bazar   
iqtisadiyyatına   keçid   sahəsindəyazılmış   ən   sanballı  
monoqrafiyalarındandır.  
Yarım   əsrdən   çox    elmi - pedaqoji  sahədə   səmərəli  fəaliyyət   
göstərən   Aqil  Əliyev    200    elmi   əsərin   müəllifidir.   Aqil  
müəllimin   rəhbərliyi   və   müdrik   elmi   məsləhətləri    sahəsində  
4  elmlər   doktoru,   20 - dən  çox     elmlər  namizədi   
hazırlanmışdı. 
     Aqil   Əliyev   nəinki   respublikamızda   sayıb - seçilən,   eyni   
zamanda   xarici   ölkələrdə  də   alimlər   arasında   nüfuzlu    elm   
xadimlərindən   hesab   olunurdu.  Biz   bunu   Aqil   müəllimin   80   
illik   yubileyi   ilə   əlaqədar   ona   ünvanlanmış   dünyada   
tanınmış   alimlərin   təbriklərində  də  aydınca   gördük.  Bir   daha   
əmin   olursan  ki,   Aqil   müəllim   həqiqətən   də   Azərbaycandan   
uzaqlarda  da   böyük   hörmət  və  nüfuz   sahibinə   malik   
insanlardan   olmuşdu.   
      Biz   əminik   ki,  Azərbaycan   iqtisadiyyatına    dəyərli   elmi   
töhfələr   verən,  şərəfli   ömür   yolu   keçmiş,  yüksək   insani    
keyfiyyətləri    özündə   cəmləşdirən,   həssas  və   qayğıkeş    
pedaqoq,  tanınmış  elm   xadimi    Aqil   Əliyevin   əziz   xatirəsi   
bundan   sonra   da   onu   sevənlərin   qəlbində   əbədi    
yaşayacaqdır. 
 
                                                          “Ziyalı” qəzeti, 2000-ci il 
 
 
 
 
53 
 
 
 
 
 
 
 
 
 
 
 
 
                Şam tək əriyən ömür 
 
      Dünyada hamıya əziz, doğma və müqəddəs sayılan bir peşə 
var. Bu, ölçüyə sığmaz, cəmiyyətin ziyalı təbəqəsi hesab 
edilən, insan mənəviyyatına ölçü vahidi olan müəllim 
peşəsidir. 
      Biz hamımız məktəb partası arxasına keçəndən bəri 
müəllim sözünün istisinə isinmiş, müqəddəsliyinə, ucalığına 
çatmışıq. 
      Müəllim ömrü şam tək əriyib öz yetirmələrin yolunu daim 
işıqlandırır. Belə müəllimlərdən biri də Eyvazov Qədir İzzət 
oğludur.  
    Q.Eyvazov 1940-cı ildə Cəlilabad rayonunun Ocaqlı 
kəndində anadan olmuşdur. Həmin kənddə orta məktəbi bitirən 
Qədir müəllim 1964 -1969 - cu illərdə M.F.Axundov adına Rus 
dili və Ədəbiyyatı institutunda ali təhsil almışdır. 
54 
 
    İlk təyinatını 1969-cu ildə Cəlilabad rayonunun Sərhədabad 
kəndinə alan Qədir müəllim  iki il orada işlədikdən sonra, 10 il 
Alar kənd orta məktəbində pedaqoji fəaliyyətini davam 
etdirmişdir. 
    O, 1983-1992-ci illərdə Andryevka kənd orta məktəbində rus 
dilini tədris etmişdir. Qədir müəllim 1992-ci ildən bu günə 
kimi, Ocaqlı kənd 2 saylı orta məktəbində tədris işləri üzrə 
müdir vəzifəsində işləyir. 
    Qədir müəllim harada işləməsindən asılı olmayaraq, 
şagirdlərindən bilik və bacarığını heç bir zaman əsirgəməmiş, 
onların ali məktəblərə qəbul olunub, ixtisaslı kadr kimi 
yetişməsində əlindən gələni etmişdir. Təsadüfi deyildir ki, 
Abdulhəsənov Mirmehdi (Sərhədabad kəndində), Teyyub 
Bağırov (Alar kəndində) kimi rus dili müəllimləri Qədir 
müəllimin yetirmələridir.Andryevka kəndində isə Qədir 
müəllimin 5 nəfər şagirdi M.F.Axundov adına APİ-ni bitirib. 
Onlardan Ş.Sadıqov və Zəminə Məmmədova ayrı-ayrı 
məktəblərdə, A.Nəzərov və S.Nəzərova isə Qədir müəllimlə 
eyni pedaqoji kollektivdə çiyin-çiyinə işləyirlər. 
    Bağban əkdiyi ağacların meyvəsini görəndə sevindiyi kimi, 
müəllim də öz yetirmələrini onunla bərabər bir kollektivdə 
işləyən gördükdə, özündə daxilən qürur hissi keçirir, qəlbən 
sevinir. Ona görə sevinir ki, şagirdlərinin üstündə çəkdiyi 
zəhməti hədər getməyib. 
    Bəli, Qədir müəllimin bu gün öz yetirmələri ilə fəxr etməyə 
mənəvi haqqı var. 
Biz Qədir müəllimi 60 illik yubileyi münasibətilə səmimi 
qəlbdən təbrik edir, ona həyatda ən ümdə olan can sağlığı, uzun 
ömür, pedaqoji fəaliyyətində yorulmazlıq və əzmkarlıq 
arzulayırıq. 
    Qədir müəllim, qoy sizin şagirdlərinizə verdiyiniz elm nuru 
onların gələcək həyatlarını daim işıqlandırsın! Və bu nur 
Sizdən heç zaman əskik olmasın! Amin! 
55 
 
     Hər zaman müəllimlərinin zəhmətini özündə yaşadan, özü 
müəllim olsa da, amma həmişə onların hörmət və ləyaqətini 
qoruyub saxlayan keçmiş şagirdiniz Camal Zeynaloğlu. 
 
 
                                        “Son söz” qəzeti, iyun 2000-ci il. 
 
 
 
 
 
 
 
 
        İçimizdə buz bağlamış ağrılar 
 
                   (“Uğursuz nikah” kitabına sözardı) 
 
      Sovet İmperiyasının xərabəlikləri üzərində qurulan 
Müstəqil Azərbaycan Respublikası vətəndaşlarının demək olar 
ki, əksəriyyəti həmin cəmiyyətin mənəvi-siyasi dəyərləri 
ruhunda tərbiyə aldığı üçün hazırda yaşadığımız keçid dövrü 
özünəməxsus keyfiyyətlər kəsb edir. Məlumdur ki, hər hansı 
cəmiyyətin sağlamlaşdırılması onu təşkil edən insanların 
mənəvi-siyasi keyfiyyətlərindən, hadisələri, psixoloji prosesləri 
qiymətləndirmək qabiliyyətindən çox fərdi səciyyə daşısa da, 
bütövlükdə cəmiyyətin adamlara aşıladığı mənəvi-psixoloji 
keyfiyyətlərin məcmusunu özündə ifadə edir. Mənəvi 
dəyərlərin aşınması isə ayrı-ayrı fərdlərin əxlaqına, həyat 
56 
 
tərzinə, dünyagörüşünə, cəmiyyətdəki mövqeyinə, nəticədə 
mənəvi keyfiyyətlərinə çox böyük təsir göstərir. Bazar 
iqtisadiyyatına keçid, iqtisadi islahatlar, özəlləşdirmə insanlar 
arasındakı münasibətlərə yeni meyarlardan yanaşılmasını vacib 
edir. Xalqımızın dini, əxlaqi ənənələri arasında varislik 
prinsiplərinin pozulması ayrı-ayrı adamların taleyində həlledici 
rol oynayır. Mənəvi dəyərlərə birtərəfli yanaşması, valideyn-
övlad, ər-arvad, bacı-qardaş, qohum-tanış münasibətlərinin 
bəzi hallarda deqredasiyasına gətirib çıxarır. Valideyn 
himayəsindən çıxmış, həyatda öz yerini tutmağa çalışan, lakin 
mənəvi-əxlaqi keyfiyyətləri formalaşmış gənclərin acı taleyi 
indi bütün ziyalılarımızı, sənətkarlarımızı ciddi narahat edir. 
Taleyin acısını dadmış cavanlarımızın həyatın amansız 
məngənəsində sıxılması, özlərinə müəyyən mövqe qazanmaq 
üçün dəridən-qabıqdan çıxması, mənəvi-əxlaqi keyfiyyətlərinin 
aşınması nəticədə bütün cəmiyyətin ümumi bəlasına çevrilir. 
Bütün bunları nəzərə alaraq həyatda addımları bərkiməmiş, 
cəmiyyətdə mövqeyi möhkəmlənməmiş gənclərin həyat 
təcrübəsinin öyrənilməsi, ümumiləşdirilməsi və geniş şəkildə 
işıqlandırılması olduqca vacibdir. Deyirlər, bilməmək ayıb 
deyil, bilməyib öyrəməmək ayıbdır. Bu mövzuda yazılan 
əsərlərin tərbiyəvi potensialı təbii ki, çox yüksək olmalıdır. 
Həyatdan gələn hadisələr, faktlar, bütünlükdə real şəraitə güclü 
təsir göstərir. 
     Bu gün mənəviyyatımızdakı nöqsanların qabarıq şəkildə 
özünü göstərməsinə əsas səbəblərdən biri bu incə məsələyə 
qarşı laqeydliyimiz, prinsipialsız mövqe tutmağımız olmuşdur. 
Bunun nəticəsində də cəmiyyətin ilkin özəyi hesab olunan ailə 
məsələlərimizə xarici faktorların təsir göstərməsinə açıq şərait 
yaranmışdır. Bu məsələdə seyrci mövqe tutmağımızın acı 
nəticələri göz qabağındadır. Indi nədənsə titrəməkdə olan adət- 
ənənələrimizin, əxlaqi-mənəvi dəyərlərimizin dirəklərinin 
sanki nə vaxt tamamilə uçulub dağılacağını gözləyirik. Mənəvi 
dəyərlərin ucuz tutulması, həddindən artıq həssaslı və prinsipial 
57 
 
mövqedən yanaşması tələb olunan bu incə məsələyə laqeydlik 
göstərilməsi sabahkı gün hansı  qarşısıalınmaz facilərin 
törənməsinə gətirib çıxaracağını dərindən dərk etməliyik. Biz 
əksər hallarda cəmiyyətdə baş verən mühüm hadisələrin 
qarşısını vaxtında almağa cəhd göstərmirik. Çünki buna 
vəzifəsindən və cəmiyyətdə tutduğu mövqedən asılı olmayan 
hər birimizin içində artıq özünə çoxdan yer etmiş “mənə nə 
var” prinspi ilə olan düşüncələrimiz imkan vermir. Daha 
doğrusu, bu gün heç  kəs qolunu çırmayıb ümumxalq mənafeyi 
naminə iş görmək fikrində deyil, hər kəsi öz şəxsi mənafeyi 
daha  çox düşündürür. Əxlaqi-mənəvi  cəhətdən şikəst olmaq 
təhlükəsi qarşısında qalan cəmiyyəti sağaltmaq fikrində olanlar 
görəsən nə vaxt işə girişəcəklər? Bu gün cəmiyyətdə baş alıb 
gedən əxlaqsızlıq epidemiyasının orientasiyası sürətlə 
artmaqdadır. İstər ailədə, istərsə də cəmiyyətdə riyakarlığın, 
xəyanətin, əxlaqsızlığın artmasına rəvac verən amillərdən ən 
ümdəsi maddi ehtiyacdır. Cəmiyyətdə madiyyət həmişə mənəvi 
dəyərləri məhv etməyə çalışır. Hər şeyi maddiyyətlə ölçən 
insanlar da özlərindən asılı olmayaraq bu çirkaba bulaşmağa 
məcbur olurlar. Onsuz da pis əməlləri biz daha tez əxz edirik. 
Belə bir anda hamımızın incə məxluq sandığımız olan qadının 
zəifliyindən, onun inam və səmimiyyətindən “məharətlə” 
istifadə etməyə çalışan kişilər bir anlığa da olsa, hansı yolun 
ayrıcında dayandıqlarını dərk etsələr pis olmazdı. 
     Əlbəttə, bütün bunlarla kimlərəsə əxlaq dərsi vermək 
fikrində deyiləm. Sadəcə olaraq onu qeyd etmək istəyirəm ki, 
kitabda göstərilən hər bir epizod bu gün hər birimizin şahidi 
olduğu həyat hadisələrindən götürülmüşdür və yenə də hər 
birimiz bunları görə-görə laqeydcəsinə həmin hadisələrin 
yanından ötüb keçirik. Günümüzün reallığını əks etdirən 
kitabda göstərilən faktları, danılması qeyri-mümkün olan 
məqamları, eləcə də həyatımızın ağrılı-acılı günlərində, 
zamanın çox cuzi bir anını əks etdirən bu kitabı hörmət 
bəslədiyim oxucularımın mühakiməsinə verirəm. 
58 
 
 
 
                                                       Bakı şəhəri, 1998-ci il. 
 
 
 
 
 
 
 
 
 
 
 
 
 
 
 
 
       Böyük şəxsiyyət böyük iradə 
                üzərində yüksəlir 
 
      Bu gün bizim gücümüz, inamımız və iradəmizlə 
ölçülməlidir. Məğlubiyyətlərimizin səbəbini prinsipial 
olmamağımızda, inamsızlığımızda və iradəsizliyimizdə 
axtarmalıyıq. İndi əsas məsələlərdən biri iradəmizin 
formalaşmasıdır ki, şəxsiyyətin yaranmasını bunsuz təsəvvür 
etmək mümkün deyil. 
      Çoxumuz ümidsizlik girdabında vurnuxur, çətinliklərdən 
xilas olmaq üçün çıxış yolları arayır və onu tapa bilmirik. Nə 
üçün? Yəni biz həqiqətənmi bu qədər gücsüz və acizik? Yox, 
sadəcə olaraq nəyəsə, kiməsə inamımız, ümidimiz itib. Bir 
59 
 
birimizə olan laqeydliyimiz, “mənə nə var” prinsipi ilə yaşam 
tərzimiz bizi cılızlaşdırıb. Halbuki, möhtəşəm iradə gücünə, öz 
xalqının yenilməzliyinə, tamlığına hədsiz inama malik 
şəxsiyyətlər çətinlikləri aradan qaldırmağa qadirdir. 
     Bu gün müstəqil fəaliyyətimizi, bacarıq və qabiliyyətimizi 
inam ruhunda tərbiyə etməliyik.Əxlaqi igidlik məhz ən çətin, 
ən ağır dəqiqələrdə özünü itirməməkdən, öz iradə gücünü 
səfərbərliyə almaqdan və bunu lazımi istiqamətə yönəltməkdən 
ibarətdir. Bizdə qabiliyyət da var, fərasət də, sadəcə olaraq səy 
və iradəmiz çatışmır. 
     İndi düşdüyümüz çətin vəziyyətdən xilas olmaq üçün 
inamımızı üstələyən qorxunu tədricən özümüzdən 
kənarlaşdırılmalı, daxildəki möhtəşəm qüvvələri hərəkətə 
gətirdiyi kimi, “daxilimizdəki yatmış mələkləri də 
oyatmalıyıq”. Daxili qüvvələri isə yalnız iradə və inamın gücü 
ilə oyadıb hərəkətə gətirmək olar. 
 
     Bir sıra əxlaq nəzəriyyəçiləri iradə qüvvəsini ağıl və zəka 
qüvvəsi ilə müqayisə edirlər. Onların fikrincə, iradə zəifdirsə, 
insan ağıl və kamillik dərəcəsinə qalxa bilməz. İradə zəkaya 
qida verən qüvvədir. Digər tərəfdən o, ağlın qərarını, hökmünü 
həyata keçirir, reallaşdırır, gerçəkləşdirir. Məhşur əxlaq 
nəzəriyyəçisi Şeftsbern, görünür bunu nəzərdə tutub yazmışdı: 
“...İnsanların əməl və hərəkətlərini yalnışlığa, dolaşıqlığa 
çevirən, yaşayışlarındakı intizamı pozan bilik azlığı deyil, iradə 
və əzm yoxluğudur. Bir insanın mühakimə qabiliyyəti çox 
yüksək ola bilər, o hər mövzuda minlərcə ehtimal düşünə bilər. 
Lakin fəaliyyətə keçə bilməz, qərara gələ bilməz. Bilik, 
hərəkətlərə nəzarət edən vasitələrdən biridirsə, iradə əməl və 
hərəkətləri gerçəkləşdirən qüvvədir”. 
     Özünü çətin, mürəkkəb şəraitlərdə ələ ala bilməyi bacaran 
xalq bir daha özünün əzəmətini, qüdrətini, böyüklüyünü 
göstərmiş olur. Azərbaycan xalqı da məhz belə bir iradə gücü 
60 
 
hesabına tarixi sınaqlardan çıxıb, müstəqil dövlətini qoruya 
bilər. 
 
 
                               “Müxalifət” qəzeti, 27 may 1993-cü il. 
 
 
 
 
 
 
 
 
 
 
 
 
                    Çingiz harayı 
 
      Çingiz Mustafayev - bu ad çəkiləndə nə üçünsə F. Bekonun belə 
bir kəlamı yada düşür: «Bilik - hakimiyyətdir». Məhz elə müasir 
cəmiyyətdə biliklərə,  informasiyaya, intellektual resurslara nəzarət 
uğrunda mübarizənin get–gedə geniş vüsət alması «intellektual  
müharibə» deyilən vəziyyətin yaranması da bununla izah olunur. 
Dünyada yeni humanitar intibah başlandığı bir dövr üçün belə 
danışmaq mümkündür. Əgər keçən əsrin son rübünə qayıtsaq, onda 
yalnız cəmiyyətdə ayrı – ayrı fərdlər haqqında belə danışmaq 
mümkün idi. Çingiz kimi. O, həyata qədəm basdığı dövrdə tibb 
sahəsinə meyl etdi; insana gərək ola bilərəmsə, sağlamlıqlarını 
qoruyum, - dedi. Təhsil illərində ona məlum oldu ki, «xalq üçün 
vacib olan hər şey doğrudur» (İ. Qandi). İlk növbədə gənclərin 
intellektual səviyyəsini qaldırmaq həvəsinə düşdü: gah diskotekalar 
yaradıb orada diceylik etdi, gah yeni məzmunlu, yeni ab–havalı 
61 
 
verlişlər  hazırlayıb cəmiyyət  qarşısına çıxdı. Axı, cəmiyyətin 
mövcudluq tərzinin özündə ciddi irəliləyiş hiss edilir, insanın maddi - 
mənəvi nemətlərlə təminatı əhəmiyyətli dərəcədə  yaxşılaşdırmaq, 
həyat səviyyəsini yüksəltmək üçün şərait yaranır. Təəssüf. 
İllüziyalara qapılmaq keçid dövrünün reallıqları ilə hesablaşmamaq 
olardı - deyib operator kimi kameraya sarılır, «Vətən» adlı bir 
köynəyə bürünüb hadisələrin önündə  gedib, onlara çıraq tutur. 
Bilirdi ki, demokratiya da olacaqdı, sərbəst cəmiyyət də, yol nə qədər 
uzun olsa da… Qeyri - bərabər amansız müharibə də millətin başının 
üstünü qara kabus kimi kəsib durmuşdu. Hələ heç 20  yanvar 
faciəsinin göynərtisi sinələrdən qopub qurtarmamışdı. O məqamda  
Çingizin səsi neyi xatırladırdı. Özü də elə bil təzədən şəhid qanı ilə 
suvarılmış torpaqdan yenicə «cücərmişdi». Addım -addım  cəbhə 
boyu irəliləyir, bir əlində  avtomat, o biri əlində  kamera: yeri 
gələndə əsgər olurdu, yeri gələndə komandir. Elə bir dövrdəki 
səbatsız hakimiyyət ölkədə baş verən əsl həqiqəti gizlədirdi. Moskva 
çalan hava ilə oynayır, sonrakı hakimiyyət də  xalqın dilindən 
danışaraq əslində xalqı qan içində boğurdu. Cəbhə xətti əlində silah 
tuta bilməyən gənclərin ölüm düşərgəsi idi. Bir tərəfdən də müxtəlif 
təyinatlı, müxtəlif məzmunlu təxribatlar. 
      Ulu ideya - vətənin azadlığı, müstəqilliyi ideyası Çingiz üçün 
hava - su kimi olduğundandır ki, o gerçəkliyi müharibənin ideoloji 
motivlərinə uyğunlaşdırmağa çalışırdı. Təəssüf  ki, nə birlik vardı, nə 
də nizamlı ordu və rəhbərlik. Hər halda toplanan təcrübə insana 
perspektivli təkamül modeli yaratmağı öyrətməlidir. Dahi Dizraeli 
belə bir ifadə işlədib: «Mənasız yaşamaq üçün ömür çox qısadır». 
Bu gəncin həyatı o qədər mənalı idi ki, onun  ömrü əsrlərə bərabər 
tutula bilər, yaşadığı dövrdə demək olar ki, bütün keşməkeşli 
hadisələr onun həyatını biçib keçdi, ölümə doğru bir addım yol açdı. 
Əsrin ən böyük soyqırımı olan Xocalı faciəsi yada salındıqda 
Çingizin hönkürtüsünü eşidirik. Bu dəhşətli faciədə minlərlə 
xocalılara arxa oldu, onlara dayaq durdu Çingiz. Sahibsiz qalmış 
xocalıların harayına təkcə Çingiz yetdi, təkcə Çingiz ağı deyib 
ağladı. Bir elin dərdini ağır tabut kimi Çingiz çiyninə tək götürdü. Bu 
iniltili, insanları yanıb - yaxan sızıltılı səs bu faciəni bütün dünyaya 
yaydı. Bu həqiqətin hönkürtüsü idi. Həm də Çingizin bu hayqırtısı 
xalqın harayı kimi dünya ictimaiyyətinə Azərbaycan həqiqətini 
çatdırdı. Çünki bu hönkürtü onun xalqına olan laqeydliyin faciəsini 
62 
 
özündə əks etdirirdi. Bu zaman dövlət rəhbərliyi susur, erməninin 
dəyirmanına su tökür, beynəlxalq ictimaiyyət isə «yazıq erməni» 
millətinə dəstək verirdi. Çingiz kamerası isə faktı fakt dalınca ortaya 
qoydu. Budur Vətənə  oğulluq!Budur Vətənə, torpağa məhəbbət və 
bağlılıq! 
     İndi Çingiz Mustafayevin adı ANS ÇM - nin döyüş himnidir: 
«Döyüş alnımıza yazılıb». Və hər xəbər başlığı bir qayda olaraq belə 
başlayır: «Ermənistanın Azərbaycana təcavüzü davam edir». Elə ki, 
bu başlıq dəyişib qələbə müjdəsini verdi, bax, o zaman Çingiz 
Mustafayevin ruhu da şad və rahat olacaq. 
 
                                                                 Bakı, 2004 - cü il. 
 
 Dəli bir nərə çəkmək keçir könlümdən 
 
 
     Bu gün çiynimizdə zamanın ağır yükü, içimizdə keçmiş 
illərin dərd-səri yaşayır. Çoxdandır ki, işimiz, fəaliyyətimiz 
idealımıza, arzumuza uyğun gəlmir. Təbiətimizdə də, 
mənəviyyatımızda da uyarsızlıqlar yaranıb. Bir sözlə, indi 
özümüz-özümüzə qarşı, sosial “mən”imiz iç “mən”imizə (“real 
mən”imizə) qarşı dayanıbdır. 
     Uzun illərdən bəri yığılan, qovr eləyən ağrılar ayrı-ayrı 
adamların deyil, elin, obanın qəm yüküdür. Elin qəm yükünü 
yalnız elliklə daşımaq, elliklə aşırmaq olar. 
 Keçmiş illərin sıxma-boğmaları adamlara öz sözünü deməyə 
imkan verməyib. Ona görə də dərd ürəyimizdə illərlə qovr 
eləyib, saxta vədlərə, uydurma hesabatlara inanmışıq. 
Şüurumuza yad qüvvələr məqsədli təsir edərək, təfəkkür 
tərzimizi dəyişdirməyə çalışmışlar. Adamları daha çox 
maddiyyət arxasınca qaçmağa sövq etmişlər. Mənəviyyatı arxa 
planda göstərmək üçün həmin qüvvələr dəridən-qabıqdan 
çıxmışlar. Ən əsası da həmin qüvvələr uzun illərdir ki, bizi öz 
63 
 
soy kökümüzdən uzaqlaşdırmaq üçün əllərindən gələni edirlər. 
Əlbəttə, sonunda maddiyyəti hər şeydən üstün tutanlar yad 
qüvvələrin zahiri parıltılarına aldanaraq onların “qulu”na 
çevirilmişlər. Ancaq öz soy kökünə qırılmaz tellərlə 
bağlananlar, milli mənəvi dəyərləri hər şeydən uca tutanlar bu 
yad ünsürlərə qarşı əsrlər boyu daim mücadilə ediblər. Ancaq 
bu mücadilədə yetərincə hamımız bir yerdə ola bilmirik. Nadan 
insanlar hər zaman olub. Buna görə də suyumuzun, 
çörəyimizin dadı qaçıb, bərəkəti azalıb, torpağımızın mayasına 
haram qatılıb. Xalqın yüzillər boyu uğrunda mübarizə apardığı 
azadlıq indi qəfəsə salınıb. 
     Hazırda həyatımızda kəskin dönüş dövrü başlanmışdır. 
İdarəetmə strukturlarında sürətli dəyişikliklər edilir. “Nə varsa 
mənimdir”, “Mən olum, uşaqlarım olsun, bir də qapımızı tez-
tez açan “dolu əllər” prinsipilə idarəetmə aparatında özlərini 
“əbədi” möhkəmləndirənlər indi bu aparatdan uzaqlaşdırılır.” 
     Bu “ağıl”, düşüncə sahibləri etdikləri əməlləri ilə milli 
ocaqlarımızı demək olar ki, tamamilə söndürmək təhlükəsi 
qarşısında qoymuşdular. İndi gec də olsa, bu ocaqları yenidən 
şölələndirmək bu günün təxirəsalınmaz işi olmalıdır. Onsuzda 
hər işimizdə həmişə gecikirik... 
 
 
                                                               Bakı, 1993-cü il. 
 
 
 
 
 
 
 
 
 
 
64 
 
 
 
 
 
 
 
 
 
 
 
 
 
 
 
     Özümüzə qayıtmalı, özümüzü  
                 dərk  etməliyik!   
 
      Nə vaxtsa özümüz olmuşuq, öz “mən”imiz olub. İllər 
ötdükcə unutmuşuq özümüz-özümüzü. Daha doğrusu, 
özümüzü unutdurmağa, öz soy kökümüzdən uzaq düşməyə  
məcbur ediblər. Milli dəyərlərimizə uzanan yad əllər öz “iç 
mən”imizi unutdurmağa çalışıblar bizə. Bunun nəticəsində iç 
dünyamıza “özgə mən”lər hakim kəsilib. Və bizi indiyə kimi 
“özgə mən”lər idarə etməyə başlayıblar. Uzun illərdir ki,bu 
“özgə mən”lər yaddaşımızı silməyə çalışıblar, özümüz  
haqqında düşünməyi yasaq ediblər bizə.Özgə “mən”lər öz 
“mən”imizi öz iç dünyamızdan didərgin salıblar. Bir müddət 
keçəndən sonra daha doğmalar bir-birini tanımadılar, bir-birinə 
yad oldular. Özümüzü-özümüzə qənim kəsildik! Öz soy 
kökümüzə özümüzünkülər vasitəsilə balta çalmağa məcbur 
etdilər. Bəs görəsən, nəyin müqabilində?! Sadəcə bir kreslo 
xatirinə hər şeyi inkar etməyə, hər şeyimizi qurban verməyə 
65 
 
hazır olan yaltaqlar, dayazdüşüncəlilər, xəyanətkarlar tapıldı. 
Doğrudan da biz azərilər pulu həmişə hər şeydən üstün tuturuq. 
Bundan sonra fikirl və düşüncələrimizdə  cırlaşma başladı, 
sözümüz kəsərdən düşdü... 
      Nə vaxtsa qanımız təmiz olub, biri-birimizə qan vermişik, 
qan-qardaşı olmuşuq. Sonra isə yad əllər bilərəkdən, qəsdən 
genimizi dəyişdirməyə çalışdılar, qanımızı qarışdırdılar. Bu 
gün isə biz öz irsi təmizliyimizi yad ünsürlərdən 
qoruyubsaxlamağa çalışmalıyıq! 
      Nə üçün biz bir-birimizi başa düşmürük və ya başa düşmək 
istəmirik? Nə üçün bir-birimizə hörmət etməyi bacarmırıq? Nə 
üçün görkəmli şəxsiyyətlərimizi qiymətləndirə bilmirik? Nə 
üçün bir-birimizin irəli getməsinə mane oluruq? Nə üçün 
özümüzə  bu qədər laqeyd və biganə olmuşuq? Nə üçün 
özümüzə qarşı olan məsuliyyət hissini itirmişik? Nə üçün 
özümüzə olan inamımız itib? və s. Bütün bu “nə üçün” lərin 
cavabı birdir. Ona görə ki, biz öz “real mən” imizdən uzaq 
düşmüşük, öz milli kökümüzün nüvəsindən uzaqlaşmışıq, onun 
orbitindən çıxmışıq... “Özünü” axtarış ovuna çıxmışıq indi. 
      Bəli, bu gün biz həmin “real mən”i yenidən özümüzdə kəşf 
etməli və özümüzə qayıtmalıyıq! 
      Qədim əxlaq nəzəriyyəçiləri demişlər: “İç dünyan  sırf 
sənə məxsusdur, çalış orada təmizlik işləri apar və səliqə 
yarat!” 
      Biz indi öz iç dünyamızda həqiqətən də səliqə-sahman 
yaratmalı, daxilimizdəki və şüurumuzdakı hər cür çirkabları, 
yad düşüncə tərzini, yad fikirləri təmizləməyə qadir olmalıyıq! 
Bunun üçün biz hökmən özümüzə qayıtmalı və özümüzü dərk 
etməliyik! Gələcəyə gedən yolumuz da məhz, özünüdərkdən 
başlamalıdır! 
      Hər bir insanın xüsusi bir mikroaləm olması gerçək bir 
faktdır. İnsan özünün həm obyekti, həm də subyektidir. O öz 
tarix dramasının həm müəllifi, həm də aktyorudur. İnsan yer 
üzərində yeganə varlıqdır ki, özünü şüurlu surətdə 
66 
 
təkmilləşdirməyə çalışır. Bu təkmilləşmənin müxtəlif vasitə və 
üsullarından biri də insanın öz daxilinə müntəzəm nəzər 
salması və müntəzəm baxa bilməsidir. 
      Öz daxili mənəvi aləminə nəzər salmaq əxlaqi şüurun, 
özünü dərketmənin müqəddəm, ilkin şərtlərindən biridir. 
      Hər bir adam sözün əsl mənasında öz daxili dünyasının 
bilicisi, müdrik və cəsur səyyahı olmalıdır. 
      Bu cəhətdən yazıçı Cəmil Əlibəyovun “Özümü axtarıram” 
kitabında müəllif öz qəhrəmanlarından birinin dili ilə 
deyir:“Səhvlərimi müttəhimlər kürsüsündə oturduram. 
Onları bir-bir dindirir, şahidlərə söz verirəm. Gah ittihamçı, 
gah müttəhim oluram. Özümü bağışlayıram, özüm-özümü 
məhkum edirəm.” 
      Bəli, özünü axtarış, özünü aramaq məhz belə çox çətin, 
daşlı-kəkəsli, enişli-yoxuşlu yollarla gedir. 
     Öz daxilinə səyahət, iç dünyasını görə bilmək, insana özünü 
düzgün dərk etməyə, mənəvi cəhətcə saflaşmağa, həmişə 
ülviliyə doğru meyl göstərməyə, özünə nəzarət etməyə imkan 
verir. Axı, müəyyən bir çirki, ayna üzərinə qonan tozu görə 
bilmək lazımdır ki, onu təmizləyə biləsən. 
    Dahi şairimiz Nizami hələ səkkiz əsr bundan əvvəl deyirdi: 
 
                  Dəmiri ayna tək parladan insan 
                  Pası silməlidir öz vicdanından! 
 
     Biz ətrafımızda baş verən dəyişikliklərdən doğru, düzgün 
nəticə çıxartmaq, hadisələrə obyektiv qiymət verməyə 
çalışırıqsa, bu zaman biz əvvəlcə özümüzü dərk etməliyik. 
     Bu cəhətdən görkəmli rus yazıçısı M.M. Prişvin çox  haqlı 
olaraq öz gündəliyində qeyd etmişdir; “Təbiət haqqında yalnız 
o zaman danışmaq olar ki, özünü  nəsə məlum bir şey kimi 
tapasan, kəşf edəsən və anlayasan.” Bu doğrudan da belədir. 
Əgər insan özünü tapmamışsa, özünü dərk etməmişsə, özünü 
anlayıb başa düşməmişsə onun dünyanın dərindən dərk edib 
67 
 
anlamasına və baş verən hadisələri obyektiv görə bilib, onları 
qiymətləndirməsinə inanmaq çətindir. Çünki insanın dünyanı 
dərk etməsi, özünü dərk etməsi ilə bütöv bir vəhdət halındadır. 
Məlumdur ki, hər bir adam yaşının bütün mərhələlərində özünü 
kamilləşdirmək iddiasında olmur. Bunun üçün o, əvvəlcə 
özünü dərk etməlidir. Özünü təhlil etməyi bacarmalıdır. 
Həyata, müxtəlif insanlara, öz vəzifəsinə, düşüncəli davranış 
planına malik olmalıdır. Bu isə insanın daxili aləminin, şüur və 
düşüncəsinin kifayət qədər inkişaf etməsini tələb edir. 
    Hər bir adam öz-özünə “kənardan” baxmağı, öz hərəkətlərini 
başqalarının nöqteyi- nəzəri ilə qiymətləndirməyi bacarmalıdır. 
    Elə bu cəhəti nəzərə alaraq xalqının görkəmli maarifpərvəri 
A. Bakıxanov özünün “Təhzibi-əxlaq” adlı əsərində yazırdı: 
“Mərd o adamdır ki, öz eybini özgəsinin eybindən artıq görə 
bilsin... Gözlü  o adamdır ki, özünü görə bilsin.” 
     Biz indi özümüzü bir şəxsiyyət kimi xalqımız üçün 
hazırlamalı və özümüzü ictimai varlıq kimi  dərk etməliyik! 
     L.N. Tolstoy yazırdı ki, “mən özümü yüz dəfə kəşf 
etmişəm, mənəvi təkmilləşmə, saflaşma zirvəsinə qalxmışam. 
Lakin az keçməmiş yenə öz daxilimə səyahət etməli olmuşam. 
Hər dəfə mənəvi ahəngdarlığım, harmoniyam pozulan kimi 
yenidən özümü danlamağa, qamçılamağa, cəzalandırmağa 
başlamışam. Yenidən “mən kiməm?” sualına cavab verməli 
olmuşam.” 
     Biz indi mənən təkmilləşməli, saflaşmalı və kamil 
şəxsiyyətlər kimi formalaşmalıyıq. 
     Biz özümüzə qayıtdıqca,özümüzü dərk etdikcə daha 
yenilməz, məğlubedilməz oluruq. Özümüz-özümüzü dərk 
etdikcə bütün kainatın sirləri gözlərimiz önündə açılır. 
Özümüzü dərk etdikcə bir-birimizə daha tez yaxınlaşırıq, bir-
birimizi daha tez başa düşürük. 
     Özümüzü dərk etdikcə aramızdakı kin-küdurət yox olur. 
Biri-birimizlə səmimi, mehriban duyğularla yanaşırıq. 
68 
 
Birimizin sevinci hamımızın sevincinə çevrilir, birimizin 
kədərini hamımızınkı hesab edirik. 
     Özünüdərk hər bir xalqın öz kökünə qayıtması və əsl özünü 
tapması deməkdir. 
     Özünüdərk həm də  xalqın xoşbəxt gələcəyi deməkdir! 
 
                                                                  Bakı, 1994- cü il. 
 
 
 
 
 
 
 
 
             Dənizə vurğun insan 
 
      İlk baxışdan üzündə insanlara qarşı mehribançılıq, səmimiyyət, 
xoş təbəssüm, qayğıkeşlik, həyalılıq və s. kimi müsbət keyfiyyətlər 
təcəssüm olunan İnqilab Zabil oğlu Cəfərov 28 sentyabr 1963 - cü 
ildə Dəli Kürün sehr dolu, möcüzə dolu qaynar qoynu olan Salyan 
rayonunun Qızılağac kəndində dünyaya göz açmışdır. 
    Taleyindən və bəxtindən heç vaxt gileylənməyən, əksinə həmişə 
onu xəlq edən Xaliqinə şükr edən və Onun mərhəmətinə sığınan 
İnqilab bütün həyatı boyu insanlara yardımçı olmağı, dar gündə 
onlara həyan durmaq, öz kömək əlini uzatmaqdan məmnun olur, 
bunlardan böyük zövq alır. O, etdiyi əməlləri günəş şəfəqlərinə 
bənzədir və fikirləşir ki, bir ömrü abırla, həyayla başa vurmaq üçün 
ən gözəl yol düzlükdür. 
     İnqilabın fikrincə, gərək ömür yelkənini yol-yolaq tanımayan 
dəlisov küləklərin ixtiyarına verməyəsən. O, bəxtindən ona görə 
razıdır ki, Xəzərin qonşusu olduğu yerdə həyata qədəm qoymuşdur. 
O, Xəzəri çox sevir. İnqilab deyir ki, Xəzər də insan kimi canlıdı, 
sahilinə qədəm basanlarla əməlli-başlı danışıb-gülməyi, dərdləşməyi 
var. Ləpələrin tükənməz nəğməsində qan yaddaşımızı   yaşadır.  
69 
 
Səxavətlidir -  nəyi  varsa,  bizimlə bölüşür. Müdrikdir - verdiyi paya 
görə kimdənsə təmənnası yoxdur, heç nə istəmir.  
     İ. Cəfərovu dənizçilərə yaxınlaşdıran, doğmalaşdıran da məhz 
Xəzər olmuşdur. Uşaqlıq illərində xəyalında həkim olmaq istəyi, 
sonradan onu əmisi oğlanları kimi dənizçi olmaq həvəsinə saldı. 
Əmisi oğlanlarından biri Qara dənizdə sualtı dizel - qayıqda, digəri 
isə xüsusi gəmilərdə xidmət edirdi. İnqilab onların  timsalında  özünü 
dənizçi kimi sualtı qayıqda hiss edir, günlərlə xəyala dalırdı. Ö, 
gözlərini yumub özünü gah dalğaların qoynunda, gah gəmi 
göyərtəsində, qayıqda təsəvvür edirdi. Gözlərini açdıqda isə bunların 
adi xəyal olduğunu görüb məyus olurdu. Belə  anlarda İnqilab  hiss  
edirdi ki, dənizçi olmaq fikri qətidir və bu fikirdən  dönən  deyildir. 
O boydan cılız, fiziki cəhətdən zəif olduğundan, xüsusi idman 
növlərilə məşğul olub özündə güc toplamağa başladı. İnqilab 
təmkinli olmaqdan ötrü günlərlə zərif və yorucu işlərlə məşğul 
olurdu. Beləliklə, o, əzmkarlığı, prinsipiallığı və qətiyyətliliyi 
sayəsində bütün çətin işlərin öhdəsindən layiqincə gəlməyə başladı. 
    Belə ki, İnqilab hələ 9 - cu sinifdə oxuyarkən atasının 20 il 
gəzdirdiyi qol saatını sındırmışdı. O, çox çətinliklə də olsa, atasının 
qol saatını təmir etməyə nail olmuşdu. 
    İ.Cəfərov orta məktəbi bitirəndən sonra rayon hərbi komissarlığına 
gələrək, dənizçi olmaq istədiyini bildirdi. Hərbi komissarlıqdakılar 
İnqilabın istəyindən təəccübləndilər. Çünki, onlar bu, cılız oğlanın 
qəlbinin təlatümündən, illərlə daxilindəki gizli arzusundan bixəbər 
idilər və bu səbəbdən də təəccüblənmişdilər. 
    1982 -ci il aprelin  22- də 150 nəfər çağırışçını TU - 154 
təyyarəsinə mindirib Arxangelsk vilayətinin Severodvinsk şəhərinə 
göndərdilər. Bu komandadan yalnız 4 azərbaycanlı sualtı qayıqda 
xidmət etmək üçün hərbi texnikuma qəbul olundu. Onlardan biri 
İ.Cəfərov idi. O, texnikumda oxuduğu müddətdə sualtı qayığın bütün 
sirlərinə yiyələndi. Texnikumu müvəffəqiyyətlə bitirən İ. Cəfərov 
Murmanskın məxfi statuslu Qremixa şəhərində yerləşən sualtı 
qayığına təyinat aldı. Burada yerləşən 9 sualtı qayıqda 18 ekipaj, 
onların da tərkibində 120 zabit - miçman heyəti fəaliyyət göstərirdi. 
SSRİ o zaman 12 ballistik raketdaşıyan ən güclü atom sualtı qayığına 
malik idi. Yüksək hərbi hazırlığı və bacarığına görə İ. Cəfərov 15 ilin 
yerinə 7 ilə böyük miçman rütbəsilə təltif olunur.  
70 
 
     İ. Cəfərovun ilk hərbi reysi Barens dənizilə Norveçi keçib 
Atlantik okeana çıxmaq olmuşdu. Onlar bəzən su sərhədlərini 
pozmaq məcburiyyətində qalaraq, Kubaya görə ABŞ- ın ərazi 
sularına daxil olurdular. Raketlərin qitədən-qitəyə uçma vaxtını 
qabaqlamaq məqsədilə atom sualtı qayıqlar həmişə düşmən ölkəyə 
yaxın ərazidə yerləşməli  idi. 
    İ. Cəfərovun 11 illik (1982 - 1992) hərbi xidmətdə olduğu 
müddətdə çətin və qorxulu anları çox olmuşdur. 
    1985 -ci il avqustun 13 - də İnqilabın xidmət etdiyi Atlantik 
okeanında üzən 142 nəfər heyəti olan atom sualtı qayığında nüvə 
qəzası baş vermişdir. Qəza nəticəsində heyətin bütün üzvləri 
şüalanmaya məruz qalmışdır. Nüvə bölməsində olan zabit və 
miçmanlar isə ən yüksək dozada şüa almışdılar. Zaman keçdikcə 
həmin hərbçilər sonradan həyatla vidalaşmalı olmuşdular. 
     İ.Cəfərov atom sualtı qayıqlarında matros kimi, miçman kimi 
xidmət etməklə kifayətlənməyib, o, həm də 1983-cü ildə Qremixa 
şəhərindəki Zabitlər evində fəaliyyət göstərən dərnəkdə gəmi 
maketləri hazırlamağın sirlərinə yiyələnib. Onun ilk əl işi 
«Espanyol»  karavellasıdır. 1414 -ci  ildə  sulara baş vuran bu hərbi 
təyinatlı gəmidən, həm də nəqliyyat vasitəsi kimi də istifadə olunub. 
Gəminin yufers və blokları yüksək keyfiyyətli taxta materiallardan - 
fısdıq, qoz və  qızılağacdan hazırlanıb. 
     İ. Cəfərov 1992-ci ildə hərbi xidmətini başa vurub vətənə qayıdır. 
O, orta əsrlərə məxsus yelkənli gəmilərin maketini hazırlamağı 
qarşısına məqsəd qoyur. Qısa zamanda İnqilab 24 toplu «Müqəddəs  
Pyotr» və 64 toplu «İnqermanland» yelkənli gəmilərini hazırlayır. 
Gəmilərin hazırlanması çertyojaəsaslandığından ən xırda detal belə 
onun nəzərindən yayınmayır. Onun fikrincə, gəminin ayrı-ayrı 
detallarının hazırlanmasına günlərlə, aylarla vaxt sərf olunur.İ. 
Cəfərov eyni zamanda hazırladığı bütün yelkənli gəmi maketlərinin 
hazırlanma və hərb tarixçəsini də mükəmməl bilir. 
     Belə ki, o 17 - ci əsrə aid olan «Santa Mariya» gəmisinin 
hazırlanmasına 9 ay 20 gün vaxt sərf etmişdir.Onun düzəltdiyi 
yelkənli gəmilər Türkiyə və Rusiyada onlarla hərbiçinin evini 
bəzəyir. Yaşayıb - yaratdığı Azərbaycanda isə yaxın çevrəsindən 
başqa kimsə onun əl işlərindən xəbərdar deyildir. 
    İ. Cəfərov 1994- cü ildə Bakı Ali Hərbi Dənizçilik məktəbinə 
gaxil olur və 1998- ci ildə oranı bitirərək, hərbi- psixolog  ixtisasına 
71 
 
yiyələnibdir. O, müəllimliklə yanaşı, əl işlərinin  sayını artırmağı  da  
unutmur. Onun  ən  uğurlu  əl işlərindən biri də XVII əsrə aid 
«Müqəddəs Pavel» gəmisidir. İnqilab bu gəminin arxa hissəsini 
milli arnamentdə, şəbəkə üsulu ilə işləyibdir. Ancaq burada da əsas 
diqqət gəminin həqiqi simasını qoruyub  saxlamağa yönəldilib. 
     İnqilabın əl işləri arasında xüsusilə seçiləni «İnqermanland»dır. 
O, bu gəmini özünün ən uğurlu tapıntısı kimi dəyərləndirir. Elə 
gəminin öz tarixi də böyükdür. 1715 - ci il mayın 1- də  suya 
buraxılan 64 toplu bu gəminin müəllifi I Pyotr olmuşdur. Rus çarı 
Türkiyəyə qarşı müharibə aparmaq və Qara dənizə çıxmaq məqsədilə 
1697 - ci ilin martında o dövrün ən qüdrətli dəniz dövlətlərinə 
Hollandiya, İngiltərə və Venetsiyaya yola düşür. I Pyotr burada il 
yarım gəmiqayırma və dəniz məsələlərinin sirlərinə yiyələnir. Ən 
maraqlısı budur ki, I Pyotr səfərinin ilk mərhələsində o dövrün ən 
tanınmış gəmi ustası Klas Polun rəhbərliyi altında dülgər kimi 
çalışıb. «İnqermanland» isə rus çarının yad sularda əldə etdiyi 
bütün  bilik və bacarığının  məhsuludur. Təsadüfü deyil ki, 1714, 
1718, 1719 və 1721–ci illər müharibəsində iştirak edən 
«İnqermanland» çar bayrağını uğurla daşımış, bütün döyüşlərdən  
üzüağ çıxmış və sonadək I Pyotrun ən sevimli «övladı» olaraq 
qalmışdır.Bu gəmi silahlanmasına, arxitekturasına, manevr 
imkanlarına, dənizdə hərəkət keyfiyyətinə görə dövrünün bütün hərbi 
gəmilərini kölgədə qoymuşdur. 
     «Yelkənli gəmilər düzəltmək mənim hobbimdir. Onlarsız 
yaşaya bilmərəm» deyən İnqilab Cəfərov respublikada yelkənli 
gəmilərin maketini hazırlayan yeganə mütəxəssisdir. Onun əl 
işlərinin  həvəskarlarının əksəriyyəti əcnəbi qonaqlardır. Onlar 
İnqilabın yelkənli gəmilərini yüksək qiymətləndirirlər. 
      2003  - cü ildə Azərbaycan Milli Elmlər  Akademiyasının Tarix 
İnstitutu İ.Cəfərova XII – XIII əsrlərə aid Şirvanşahların istifadə 
etdiyi gəmilərin maketini düzəltməyi sifariş verdilər. İnqilab bu işi 
böyük həvəslə yerinə yetirdi.  
    İ. Cəfərov 2003 - cü ilin oktyabr ayına kimi Ali Hərbi Dənizçilik 
Məktəbində Gəmi Enerji Qurğuları  kafedrasında baş təlimatçı 
vəzifəsində çalışmışdır.  
     İşlədiyi kollektivdə adı həmişə hörmətlə çəkilən gülərüz və 
mehriban İnqilab 20-yə yaxın yelkənli gəmimaketlərinin müəllifidir. 
 
72 
 
                                “Dövlətçilik” qəzeti, 12 -18 iyul 2008-ci il. 
 
                 Erməni  faşizmi 
 
     Tarix boyu Azərbaycan xalqı dəfələrlə erməni hiyləsinin, 
erməni təcavüzunun, erməni satqınlığının, erməni 
qəddarlığının, xüsusilə türk millətinə yönəlmiş nifrətinin şahidi 
olmuş və həmişə də bu nifrətin acısını dadmışdır. 
     Erməni naqisliyini, nankorluğunu, namərdliyini, 
əxlaqsızlığını tarix artıq sübut etmişdir. 
     Hələ eramızdan əvvəl Aralıq dənizi xalqları ermənilərin 
əxlaqsızlıqlarına görə onlara qarşı açıq müharibə elan edərək 
əksəriyyətini öldürmüş, vurub dənizə tökmüş, qalanlarını isə 
qovub Balkan ölkələrindən çıxarmışlar. Sağ qalanlar qaçıb 
Hindistan yarımadasında özlərinə sığınacaq tapmışlar. Az 
keçməmiş hindlilər də ermənilərin naqisliyini görüb onları 
Hindistan torpağından qovmuşlar.Bundan sonra ermənilər fars 
və ərəb ərazilərinə sığınırlar. 
      İllər ötdükcə ərəb və fars xalqları da ermənilərin pis 
əməllərinin acısını dadmalı olurlar. XIX əsrin əvvəllərində 
Rusiya-İran müharibəsində erməni satqınlığı özünü aydın 
şəkildə biruzə verdi. Bundan qəzəblənən Şərq xalqları 
erməniləri öz ərazilərindən qovdular. Hər yerdən əlləri üzülən 
ermənilər bu dəfə rusların ətəyindən yapışmalı olurlar. Ruslar 
erməniləri Şimali Qafqazda, xüsusi ilə də Azərbaycanın  
Naxçıvan və Qarabağ bölgələrində yerləşdirdilər. Ermənilər 
torpaqlarımızda sığınacaq tapan gündən rahatlığımızı itirmiş, 
həmişə onlara istəklərinə uyğun güzəştlərə getmişik. Elə həmin 
acı güzəştlərin nəticəsi də bu gün xalqımız üçün böyük 
müsibətlərə səbəb olmuşdur. 
      Ermənilərin Qarabağ savaşında dinc əhalinin başına 
açdıqları ağılasığmaz vəhşiliklər II Dünya Müharibəsində 
faşistlərin əsrlər üzərində apardıqları qeyri- insani 
eksperimentlərindən də dözülməzdir. Ermənilərin bu savaşdakı 
73 
 
vəhşilikləri bəşəriyyət üçün qorxulu olan erməni faşizmini bir 
daha sübut etdi. Unutqanlılıq bizi həmişə ağır faciələrlə 
üzləşdirmişdir. Hələ əsrin əvvəllərində də biz belə faciələrlə 
dəfələrlə üz-üzə gəlmişik. 
    Qarabağ savaşında erməni daşnakların azərbaycanlı əsirlərin 
başına gətirdikləri müsibətləri, insanlığa sığışmayan 
vəhşiliklərin şahidi olmuş adanların öz dillərindən eşitmək 
daha inandırıcı səslənər. Əsirlərin dediklərinə bircə kəlmə də 
olsun müəllif tərəfindən əlavələr edilməmişdir. 
 
     Ermənilər əsir düşmüş əsgərlərimizə 
                     aman vermirdilər 
 
     İsgəndərov Pənah Mənsim oğlu,1957-ci ildə Zərdab 
rayonunun  Sileyli kəndində anadan olub. 1993-cü ilin 
əvvəllərində könüllü cəbhəyə gedib. Laçın, Ağdərə uğrunda 
gedən döyüşlərdə iştirak edib, göstərdiyi igidliyə görə P. 
İsgəndərova  gizir rütbəsi verilib. “N” hərbi hissəsində rota 
komandiri olub. 
     O, 1993-cü il dekabrın 25-də Ağdam rayonundakı Mərzili-
Yusifcanlıda, Martuni istiqamətində gedən döyüşlərdə 
yoldaşları ilə birgə xüsusi şücaət göstərib. Ermənilərin hər 
cəhətdən üstünlük təşkil etdikləri bu qeyri-bərabər döyüşdə 
igid soydaşlarımız bircə metr də olsun geri çəkilməyiblər. 
“Öləcəyik, ancaq geri çəkilməyəcəyik” deyən Vətən oğulları 
son nəfəslərinə kimi qəhrəmancasına vuruşaraq həlak olublar. 
Həmin vuruşda P. İsgəndərov dörd yerdən ağır yaralanmasına 
baxmayaraq döyüş meydanını tərk etməyib. Çoxlu qan itirən 
Pənah son anda huşunu itrib. O bir də gözlərini iki gündən  
sonra- dekabrın 27-də ermənilərin hərbi hospitalında açıb. 
    Pənah İsgəndərovun dediklərindən: 
-  Dördüncü güllə qarnımdan dəydi. Qan məni apardı. Bir 
əlimlə qarnımı tutmuşdum. Sağ əlimlə isə PK-la atəş açırdım. 
74 
 
Hiss etdim ki, daha gücüm tükənir, gözlərimə qaranlıq çökür. 
Bir də gözlərimi açanda ağ xalatlı həkimləri gördüm. Nəfəsi 
şlanqla alırdım. Əlimi yuxarı qaldırıb onları salamladım. 
Gördüm ki, həkimlər əsəbiləşdilər və ermənicə söydülər. Mən 
başa düşdüm ki, bura ermənilərin hospitalıdır. Bundan sonra 
əlim ixtiyarsız yanıma düşdü. “Demək, məni əsir götürüblər”,- 
deyə düşündüm. 
     Bilirdim ki, ermənilər əsir götürdükləri Azərbaycan əsgərini 
sağ buraxmırlar. Məni ona görə ayıldıblar ki, məndən nəsə 
öyrənsinlər. Sonra işimi bitirəcəklər. Ancaq Allah- Təala məni 
özü amansız  ermənilərdən qoruyub saxladı. 
     Ertəsi gün xoşbəxtlikdən QXC-nin nümyəndəsi gəldi. Məni 
bu vəziyyətdə görüb təcili Xankəndinə- xəstəxanaya götürməyi 
təkid etdi. Həmin gün QXC-nin nəzarəti altında məni 
Xankəndinə gətirdilər. Xəstəxanada üzərimdə cərahiyyə 
əməliyyatı aparıldı. QXC-nin köməyi ilə tam sağalandan sonra 
məni kamendaturaya apardılar. On gün orada qaldım, necə əsir 
düşdüyümü soruşdular. Anladım ki, onlar mənim döyüşçü 
olduğumu bilmirlər. Ona görə də erməni zabitini inandırmağa 
çalışdım ki, mülki vətədaşam. Bakıda kommersiya işləri ilə 
məşğul oluram. Ağdama qohumlarımızın ev əşyalarını maşınla 
aparmağa gəlmişdim. Maşını vurub partlatdılar, iki nəfər 
qohumum öldü, məni isə qaçanda arxadan güllə ilə vurdular. 
Ermənilərdən biri tez soruşdu ki, vurulan sarı rəngli maşın 
idimi? Mən onun dediyini təsdiqlədim. “Səni biz əsir 
götürmüşük”, - deyə həmin erməni doğru danışdığımı 
təsdiqlədi. On gündən sonra məni yenidən Martuniyə gətirdilər. 
Orada ermənilər mənim döyüşçü olduğumu bilirdilər. “Aha, 
biz səni axtarırdıq”- deyə məni əsir götürən erməni əsgərləri 
dubinka ilə döyməyə başladılar. Onların fikiri məni döyə-döyə 
öldürmək idi, amma Qırmızı Xaç buna imkan vermədi. 
Vəziyyəti hər tərəfli anlayan QXC-nin nümayəndəsi Pyer məni 
oradan çıxarıb Xankəndindəki həbsxanaya gətirdi. Çünki Pyer 
başa düşdü ki, Martunidəki ermənilər mənim döyüşçü 
75 
 
olduğumu bilirdilər və tezliklə məni öldürəcəkdilər. 
Həbsxanada olarkən kamera yoldaşlarımla çox danışmağı 
xoşlamırdım. Ona görə ki, ermənilər bizim söhbətlərimizə 
qulaq asırdılar. 
 
-Sizinlə bir kamerada olan yoldaşlarımızın adlarını deyə 
bilərsənmi? 
-  Mən onlardan ancaq ikisinin adını deyə bilərəm. Onlardan 
birinin adı Həsən idi, Füzulidən. İkinci oğlan isə kəlbəcərli 
Mamedov Novruz idi. 
-Yemək, su necə? Verirdilərmi? 
- Yemək deyəndə ki, sutka ərzində bir qab qaynadılmış 
buğdanın suyu, bir də iki barmaq enində qara çörək verirdilər, 
bir kruşka da su. Sutka ərzində yediyim yemək bundan ibarət 
idi. 
-Sizi işlədirdilərmi? 
- Bəli, bizi Ağdama gətirib, evləri, qəbiristanlığın dəmir 
hasarlarını, təzə qəbirlərin baş daşlarını sökdürürdülər. Həmin 
daşların üzünü yonub öz ölənləri üçün baş daşı düzəldirdilər. 
Bir müddət keçəndən sonra məni həbsxanadan çıxarıb 
Xankəndindəki avtomobil məktəbində yerləşən erməni 
batalyonuna gətirdilər. 
- Ermənilərin “humanistliyi”nin heç şahidi olmadınızmı? 
-  Hansı humanistliyi nəzərdə tutursunuz, onu deyə bilmərəm, 
mən həqiqətən də bir daha şahid oldum ki, ermənilər türk 
millətinin  bağışlanmaz düşmənidir. Onu da deyim ki, mənim 
əzablı günlərim həmin batalyona gətiriləndən sonra başladı. 
    Hər gün bizi möhkəmcə əzizşdirirdilər.Sifətimizdən, 
başımızdan qan axdığını görən ermənilər “Bax, türkün qanını 
beləcə axıdarlar”,- deyə sevinirdilər. Sonra onlar bizi qanlı-
qanlı “ovçarka” itlərinin saxlandığı yerə atırdılar. Ermənilər 
bunu belə izah edirdilər ki, qoy onların itləri də türk qanını 
tanısınlar, harda türk gördülər, ona hücum etsinlər. “Bizim 
76 
 
hətta, itlərimiz də türk qanına susamağı öyrənməlidir”,- deyə 
erməni dığaları qəhqəhə çəkib gülürdülər. 
     Ermənilərin qəddarlığını sadalamaqla qurtaran deyil, onların 
azərbaycanlı əsirlərinə qarşı etdikləri qeyri- insani hərəkətləri 
bütün dünya ictimaiyyətinə  çatdırılmalıdır. 
    Bəzən elə olurdu ki, əsirlər qabaqlarındakı buğda suyunu 
yedikləri zaman erməni əsgəri xoşuna gəlməyən, gözünə pis 
görünən əsiri qəfildən arxadan taxta və yaxud da odun parçası 
ilə başından vurub qanını yediyi qaba axıdırdı. Əgər ermənilər 
bir nəfəri başqa əsirlərə nisbətən hər gün daha çox 
döyürdülərsə, deməli, həmin adam artıq ölümə məhkum 
olunubdur. O, ölməliydi. Onlar hər həftə bir əsir öldürürdülər. 
     Ermənilərin bu “qanunu” Şuşa həbsxanasında da icra 
edilirdi. Bu, təkcə “döyərək öldürmə” üsuluna aid idi. 
Ermənilər bayramlarında isə mütləq türk başı kəsməliydilər. 
Onlar həmin bayramlarda əsir düşmüş azərbaycanlını öz 
övladlarının qəbri üstünə aparıb qəbr üstündə bu “mərasimi” 
yerinə yetirirdilər. Əsir düşmüş qadın və qızlarımızın başına 
açdıqları iyrənc hərəkətləri isə dilə gətirmək mümkün deyildir. 
     Açığını deyim ki, “Qırmızı Xaç” olmasaydı, ermənilər bircə 
nəfər də olsun, azərbaycanlı əsirini sağ  verməyəcəkdilər. Onlar 
QXC-dən bir az çəkinirdilər... 
     Beləliklə, 1996-cı il mayın 10-da 67 nəfər azərbaycanlı əsir, 
həmçinin mən QXC-nin köməyi ilə uzun sürən cəhənnəm 
əzabından xilas edildik. Elə şeylər var ki, onları demək 
mümkün deyil. Ancaq mən 1993-cü il dekabrın 15-də Martuni 
istiqamətində gedən döyüşlərdə göstərdiyi qəhrəmanlıqlara 
görə bir nəfəri xüsusi geyd etmək istəyirəm. O, leytenant 
Əliyev Zaur Novruz oğlu idi. Ölümün gözünə dik baxan, 
qorxmaz, igid oğlanlardan biriydi. Zaur ailənin yeganə oğlu idi. 
İki bacısı var. Həmin il dekabrın 27-də bacısının toyu, yanvarın 
1-də isə öz toyu olmalıydı. Döyüşə getməmişdən əvvəl 
hamımız bir yerə toplaşıb Zauru evlərinə yola salmaq istədik. 
Ancaq Zaur bizim təklifimizə qəti etiraz etdi. Dedi ki, siz 
77 
 
burada vuruşacaqsınız, mənsə toyda yeyib-içib şənlənəcəyəm? 
Bunu kişiliyimə heç cür sığışdıra bilmərəm. Qoyun bu döyüşdə 
erməni dığalarının ağız-burnunu əzişdirək, sonra da toy 
məsələsinə baxarıq. Bu döyüşdə Zaur misli görünməyən 
qəhrəmanlıq göstərdi. Ermənilər həm sayca, həm də döyüş 
texnikası cəhətdən bizdən xeyli üstün idilər. Şiddətli döyüş 
gedirdi. Sıralarımız getdikcə seyrəlirdi. Zaur bütün növ 
silahlardan atəş açırdı. Döyüş sursatımız qurtarmaq üzrə idi. 
Ermənilər isə getdikcə irəliləyirdilər. Zaur uşaqlara dedi ki, 
geri çəkilsinlər. Özü isə döyüş meydanında tək qalacaq və 
erməniləri ləngidəcək. Amma: “Ölsək də bir yerdə öləcəyik, 
ancaq geri çəkilməyəcəyik,” - deyə hamısı bir ağızdan 
dilləndilər. Zaur təkbaşına çoxlu erməni öldürdü. Bundan 
əlavə, o, bizə yaxınlaşmaqda olan BMP -ni qumbaraatan silahla 
vurub yandırdı. Elə bu zaman onu çoxdan bəri hədəfə almağa 
çalışan erməni snayperi öz istəyinə çatdı. Bir andaca Zaurun 
başı çiyninə düşdü. Mən tez özümü yetirib onu qucaqladım. 
Həmişə yoldaşlarına: “ölüm məndən qorxur” - deyən Zaur artıq 
keçinmişdi. İkinci atəş mənim qolumu yaraladı. 
     Məncə, o, döyüşdə uşaqlarımızın hamısı qəhrəmancasına 
həlak oldu. Biz Zaur kimi Vətən oğullarını heç bir zaman 
unutmamalıyıq... 
 
                Cəhənnəmdən qayıtmışlar 
 
      Sarıyev Əli Zöhrab oğlu 1952- ci ildə Beyləqan rayonu 
Dünyamalılar kəndində anadan olub. O, Yunan- Roma güləşi 
üzrə 5 dəfə Azərbaycan  çempionu, bir çox Ümumittifaq və 
Beynəlxalq turnirlərin qalibi və mükafatçısı, metodist müəllim, 
Azərbaycanın maarif əlaçısı, ali dərəcəli məşqçidir. 
- 1993-cü il oktyabrın 31-də şəxsi “Jiquli” markalı maşınımda 
Ağdam rayonunda ermənilər tərəfindən əsir alındım. Mənimlə 
birgə atam-1925 - ci il təvəllüdlü Sarıyev Zöhrab Abdulkərim 
oğlu, anam- 1929- cu il təvəllüdlü Sarıyeva Sifeyrə Misir qızı, 
78 
 
1971- ci il təvəllüdlü Paşayeva Gülnarə Yaqub qızı da əsir 
düşdü. 
     Əsir düşmüş qadınları Xankəndində, kişiləri isə Şuşa 
həbsxanasına apardılar. Əsirlikdə olduğum 1 il 8 ay 8 gün 
müddətində ermənilərin azərbaycanlıların başlarına gətirdikləri 
min cür oyunların, qəddarlığın, vəhşiliyin şahidi oldum. 
Qəzetinizdə yazdığınız azərbaycanlı əsirlərin ermənilər 
tərəfindən hansı işgəncələrə, dözülməz müsibətlərə məruz 
qaldıqları barədə göstərilən faktlar hamısı doğrudur. Mən 
donuzlara baxırdım. Uşaqlara isə ac-susuz meşədə ağac 
qırdırırdılar. Axşamlar gətirib yenidən kameraya salırdılar. 
     Bir gün kamera yoldaşlarım mənə donuzlara verilən 
yeməkdən onlara da gətirməyi xahiş etdilər. Bundan əvvəl bir 
neçə dəfə donuzlara verilən yeməkdən gizlicə kamera 
yoldaşlarıma vermişdim. Ancaq növbəti dəfə ermənilər bunu 
gördülər. Onlar məni atamın gözləri qarşısında vəhşicəsinə 
döydülər. Sonra isə ayağımdan yerə mıxladılar. Atam mənə 
baxıb gözünün yaşını sel kimi axıdırdı. Mən isə dözürdüm. 
Bundan sonra məni yaralı vəziyyətdə yarıya kimi su ilə 
doldurulmuş zirzəmiyə saldılar. Ayağım şişməyə başlamışdı. 
Həmin vaxt Qırmızı Xaçın nümayəndələri olmasaydı, elə 
oradaca öləcəkdim. Ermənilər ağır yaralı əsirləri Qırmızı 
Xaçdan gizlədirdilər.Yoldaşlarım mənim barəmdə onlara 
məlumat verəndən sonra ermənilər məni zirzəmidən çıxartmalı 
oldular. 
     Ertəsi gün QXC-nin nümayəndələri bir neçə xəstə əsirlə 
birlikdə məni Xankəndindəki xəstəxanaya apardılar. Orada 
üzərimdə ağır cərrahiyyə əməliyyatı aparıldı... 
     1995-ci il iyulun 8-də QXC-nin köməyi ilə cəhənnəm 
əzabından azad oldum. 
     Sarıyev Zöhrab Abdulkərim oğlu, 1925- ci ildə Beyləqan 
rayonun Dünyamalılar kəndində anadan olub. 1993-cü il 
oktyarbın 31-də Ağdam rayonunda əsir düşüb.1994-cü il 
aprelin 8-də QXC-nin köməyi ilə əsirlikdən azad edilib. 
79 
 
- Əsir olduğum müddətdə ermənilər tərəfindən həyatımda 
görmədiyim vəhşiliklərin, amansızlıqların şahidi oldum. 
Əsirlərimizin başlarına gətirdikləri dözülməz işgəncələr barədə 
qəzetinizdə ətraflı yazmışdınız. Onu da qeyd edim ki, ermənilər 
əsirlərlə elə rəftar edirdilər ki, bunları dilə gətiriləsi deyil.Onlar 
bizim ölüləri də təhqir edirdilər. Bizi Azərbaycan 
qəbiristanlıqlarına aparıb oradakı yaxşı baş daşlarını sökdürüb 
maşınlara yığdırırdılar. Bunlarla ürəyi soyumayan ermənilər 
cavan rəhmətə getmiş soydaşlarımızın qəbirlərini sökdürməyə 
məcbur edir, meyitlərin qızıl dişlərini çıxardırdılar.  
     Abutalıbov Mikayıl Musa oğlu, 1955-ci il avqustun 16-da 
Kəlbəcər rayonunun Bozlu kəndində anadan olub. 1993-cü ilin 
aprel ayında Kəlbəcərin işğalı zamanı əsir düşüb. 
-  Mən 1970-ci ildən  Bərdə rayonunun Qaradəmirçi kəndində 
traktorçu işləyirəm. Kəlbəcərin işğal olunması xəbərini 
eşidəndə qohumlarımdan xəbər tutmaq üçün oraya getdim. Onu 
da deyim ki, mən Kəlbəcərdə qalan 9 yaşlı oğlum, əmim Lətif, 
əmim  yoldaşı Namazova Xəzangülü, xilas etməkdən ötrü 
bacanağım Məmmədov Novruz və yeznəm Mirzalıyev Kamalla 
birlikdə oraya getməyi qərara aldıq. Mən əvvəlcə onların 
getməsinə etiraz etdim. Ancaq... Kəlbəcər yolunda hamımız 
ermənilər tərəfindən əsir götürüldük. Biz erməni daşnakların 
əsirlərimizə verdikləri görünməmiş işgəncələrin, 
qəddarlıqların, iyrənc vəhşiliklərin, əxlaqsızlığın şahidi olduq...  
     Əsirlikdə olduğum müddətdə həytımda görmədiyim və 
ağlıma belə gətirə bilmədiyim hadisələrin şahidi oldum. 
Ermənilərin azərbaycanlı əsirlərin, xüsusilə əsir düşmüş 
döyüşçü əsgərlərin başlarına gətirdikləri amansızlıqları və 
qeyri-insani hərəkətləri öz gözlərimlə gördüm. Bəzən elə an 
olurdu ki, öz əzablarımı unudurdum. Şuşa həbsxanasında 
olarkən bizi meşəyə ağac qırmağa aparırdılar. Səhərdən axşama 
kimi işləyirdik. Axşam həbsxanaya gətirəndə həyətdə bizi 
sıraya düzüb möhkəmcə döyürdülər, sonra da “indi axşam 
yaxşı yatarsız”- deyə kameralara  salırdılar. Uşaqların çoxu 
80 
 
səhərə çıxmır, elə kameradaca həyatla vidalaşmalı olurdular. 
Bir epizodu heç vaxt unuda bilmirəm. Bir gün bizi maşına 
yığıb bir  erməni qəbiristanlığına gətirdilər. Ermənilər dedi ki, 
onların bu gün bayramıdır. Ona görə də burada bir Azərbaycan 
əsgərini qurban kəsəcəklər. Onun ətindən isə biz hamımız 
qurban əti kimi yeməliyik. Əclaflar dedikləri kimi də etdilər. 
Cavan, cüssəli bir əsgəri qəbirlərin birinin üstündə kəsdilər, 
bizi də ətini yeməyə məcbur etdilər. Bütün bunlara dözmək 
olmurdu. Qaçmaq üçün imkan axtarırdım. 
     Sonra məni bir neçə əsirlə bərabər işləmək üçün Xocalıya 
gətirdilər. Nəyin bahasına olursa-olsun buradan qaçmağı 
planlaşdırdım. 1994-cü il iyulun 14 -də Xocalıdan qaçdım. 14 
gün gecələr yol gedib, gündüzlər gizlənirdim. Bu müddətdə 
yediyim quru meyvə və ot olub. On dörd gündən sonra mən 
Daşkəsən rayonuna gəlib çıxdım. Onu da deyim ki, əsir 
düşməmişdən əvvəl 106 kq çəkim var idi, evə qayıdanda isə 64 
kq idim... 
    Məmmədov Novruz Qurban oğlu: 
-...Bizi səhərdən axşamadək ac-susuz işlədirdilər.Hər gün 
döyürdülər.İşgəncələrə dözməyib 4 nəfər adam əsirlikdən 
qaçmağı qərara aldıq. Mikayıla bu cəhənnəm əzabından qaçıb 
xilas olmaq nəsib oldu.Biz isə minalanmış sahəyə düşdük. 
Yoldaşımın biri minaya toxunub öldü. Aydının isə qılçasının 
birini apardı. Mən isə daha irəli gedə bilmədim. Ermənilər bizi 
yenidən tutdular.Əgər adlarımız QXC-nin siyahısında 
olmasaydı, onlar bizi dərhal öldürəcəkdilər. 
      Mənə verilən işgəncələrdən sonra gündə bir neçə dəfə ölüb 
yenidən dirilirdim. Döyülməkdən axşamlar uzana bilmirdim, 
sümüklərimin ağrısından gözlərim yumulmurdu. Ağrılardan 
tez-tez bayılırdım. Bəzən isə onlar mənə elə dərmanlar 
verirdilər ki, başım keyləşirdi. Bundan əlavə onlar 
damarlarımıza şprislə nəsə vururdular. Bundan sonra heç bir 
şey hiss etmirdik, heç bir şey xatırlamırdıq. Sonradan öyrəndik 
81 
 
ki, ermənilər bu dərmanlarla hafizəmizi korlayıb, buradakı 
gördüklərimizi xatırlaya bilməyək və ya kiməsə söyləməyək. 
                                                “Son söz” qəzeti, 1998-ci il 
                    İnam  ocağı 
 
      İnsan yer üzünün əşrəfi olduğuna görə onu təbiətin nadir 
incisi hesab edirəm. O eyni zamanda kainatda yeganə varlıqdır 
ki, onun tam öyrənilməsi və dərk edilməsi mümkün deyildir. 
İnsanın sirrini ancaq onu yaradan bilir. Allah- təalanın 
yaratdığı bu məxluq həqiqətən də,  yer üzündəki ən sirli 
möcüzələrdən biridir. Təsadüfi deyil ki, Qurani - Kərimin 
Furqan surəsinin ilk 20 ayəsi insan haqqındadır. Görkəmli 
ingilis yazıçısı Mark Tven insan barəsində yazırdı: “Hər bir 
insan aya bənzəyir, onun görünməyən ( işıq düşməyən) tərəfi 
vardır ki, onu heç kəsə göstərmir və ancaq özü görə bilir”. 
      Buna görə hansısa bir adam haqqında söz deyərkən əvvəlcə 
həmin şəxsi öz süzgəcindən keçirməlisən, onun danışığı, 
hərəkəti, rəftarı, zahiri görkəmi və daxili aləmi ilə nə dərəcədə 
eyniyyət təşkil etməsini hiss etməlisən, duymalısan.  
      İmamirə xanımla tanışlığımız redaksiyada olmuşdu. Onun 
adamlarla həddindən artıq səmimi, mehribancasına danışığı və 
birdən-birə qarşısındakına kəskin, aqressiv reaksiya verməsi bir 
psixoloq marağı ilə məndə onun üzərində gizlicə müşahidə 
aparmaq həvəsi oyatdı. Gördüm ki, İmamirə xanımın bəzi 
hərəkətlərində və tanımadığı müsahibi ilə ünsiyyətə girməsində 
qeyri- adilik var. Onun bu cür hərəkətləri bəzilərinə gülməli 
gəlirdi və o, müsahibini tərk edəndən sonra onun ardınca 
ironiya ilə danışırdılar. Düzü, bu mənə təsir etdi. Bir dəfə dözə 
bilməyib, İmamirə xanıma rişxənd eləyən cavan bir qızın 
dediyi sözlərə görə məzəmmət etdim. Dayaz düşüncəli adamlar 
həmişə başqaları barədə qeyri-obyektiv fikirlər söyləyir. Çünki 
həmin adamın qarşısındakını dərk etməsi, başa düşməsi üçün 
intellekt səviyyəsi ona imkan vermir. 
82 
 
     Və günlərin birində İmamirə xanımın birdən-birə mənim 
barəmdə çox dəqiq və danılası mümkün olmayan bir fikri 
üzümə deməsi bu xanım barədə düşüncələrimi təsdiq etdi. Bir 
daha əmin oldum ki, bu xüsusiyyəti insanda görmək yalnız 
İlahi qüvvəyə malik vergili adamlara nəsib ola bilər. Əlbəttə ki, 
bu cür adamları Allah- təalaya sonsuz məhəbbət duyğusu 
bəsləyən, gecə-gündüz onu  Yaradanı vəsf etməkdən 
yorulmayan, nadanları haqqın dərgahına üz tutmağa sövq edən, 
pis əməllərdən çəkindirən, amalı dara düşmüş insanlara 
təmənnasız kömək əlini uzadan, xeyirxah, nəcib əməlləri ilə 
kimsəsizlərə ümid çırağı yandıran müqəddəslərdən hesab 
etmək olar. 
      İmamirə xanımın ötəri də olsa, mənə göstərdiyi   
“Balaxanım ocağı” adlı kitabda anasının adına Qazaxda 
müqəddəs bir torpağın olması barədəki bilikləri əxz edəndən 
sonra bir daha düşünməyə məcbur oldum. 
      İmamirə xanım qarşımda dayanıb dedi: “Bilirəm, kitab 
yazırsan. Nə olar bir kitab da Balaxanım ananın ocağından 
yaz da... Onda ocaq sənin işlərinə kömək edər”. Düzü, həmin 
vaxt əlimdə işim çox idi, növbəti kitabımı çapa hazırlayırdım. 
Amma İmamirə xanıma söz verdim ki, əlimdəki kitabı nəşr 
etdirdikdən sonra ocaq haqqında mütləq yazacağam. Həmin 
söhbətdən bir həftə keçəndən sonra yenə də İmamirə xanımla 
görüşdük. O dedi: “Yadında saxla, ocaqdan yazmadın. 
Müqəddəs Balaxanım ananın ruhu daim mənimlədir. O, 
məni qoruduğu kimi sizləri də qoruyur. Belə bir adamdan 
niyə yazmırsınız, niyə ocağa tərəf bir addım gəlməkdən 
çəkinirsiniz? Əgər siz ona tərəf bir addım gəlsəniz, ocaq sizə 
tərəf iki addım gələr”. Mən həmin anda İmamirə xanıma heç 
bir söz demədim. Dedim, görüm daxilən keçirdiyim təlaşı 
(əlbəttə, bunu özümdən başqa heç kəs bilmirdi) bu dəfə o, hiss 
edəcək, ya yox. Ondan ayrılıb sakitcə öz otağıma girdim və 
qapını da örtdüm. Bir azca özümlə baş-başa qalmaq istəyirdim. 
Onu da xatırladım ki, İmamirə xanımla ilk tanışlığımız vaxtı 
83 
 
onun barəsində qəzetdə yazı dərc edilməsini istəyəndə, mən 
müxbirlərdən birinə tapşırmışdım ki, xanımın arzusunu yerinə 
yetirsinlər. Növbəti  saylarımızın birində İmamirə xanım və 
Balaxanım ananın ocağı barədə qəzetdə maraqlı bir yazı verdik. 
Ancaq bu dəfə İmamirə xanım təkid edirdi ki, onun haqqında 
mən yazım. Həmin vaxt otaqda başımı əllərimin arasına alıb 
dərin fikirə getmişdim. Elə bu zaman qapı açıldı, İmamirə 
xanım içəri girdi: 
- Ölüm, (O, xatirini çox istədiyi adamlara belə müraciət 
edirdi -C.Z.) mən səni başa düşürəm. Sən  indi çox çətin 
vəziyyətdəsən. Təmiz oğlansan, adamlara tez inanırsan, ona 
görə də həmişə aldanırsan.Hamıya kömək etmək istəyirsən, 
amma elə şeylər var ki, o sənin imkanın  xaricindədir. Özün 
barəndə çox az  düşünürsən. Dostların sənin xətrini çox 
istəyir. Onlar sənə kömək etməyə hazırdılar. Sadəcə olaraq, 
sən utanırsan, çəkinirsən... Mən sənə kömək edəcəyəm. 
Anamın ruhu özü sənin bağlı yollarını açacaq. Sənin 
haqqında yuxarılarda danışırlar, tezliklə onlarla 
görüşəcəksən. - dedi.  
 
      Həqiqətən iki gündən sonra vəzifəli bir şəxs  məni yanına 
dəvət edərək, düşdüyüm vəziyyətdən çıxmaq üçün mənə 
kömək etmək istədiyini bildirdi. Həmin şəxs mənə münasib bir 
iş təklif etdi. Mən tərəddüd etmədən bu təklifi qəbul etdim. 
Mən sakitcə dayanıb İmamirə xanıma baxırdım, sanki 
sehrlənmişdim. O, mənə yaxınlaşıb əlləri ilə başımı dönə-dönə 
ovxaladı, kürəyimə əlini çəkdi. Ondan sonra özümdə bir 
yüngüllük hiss etdim. Gördüm ki, İmamirə xanım həm də 
böyük ürək sahibidir. Onun xeyirxah qəlbi daim insanların 
üzünə açıqdır. Mən elə bilirdim ki, İmamirə xanım məndən 
inciyib.  
      Sonradan dostum, qardaşım, eyni zamanda həmkarım Akif 
Şahverdiyevin İmamirə xanım haqqında kitab yazdığını 
eşidəndə çox sevindim və həm də ürəyimdəki narahatçılığa son 
84 
 
qoyuldu. Balaxanım ananın ocağından və onun xeyirxah varisi 
İmamirə xanımdan asılı olmayaraq qəlbən, ruhən Balaxanım 
ananın müqəddəs ocağına böyük inam bəsləyəcəyəm. Qoy, bu 
ocağın istisi daş qəlbli insanların ürəklərini qızdırsın, onların 
könüllərində əlsiz-ayaqsızlara, kimsəsizlərə qarşı rəhm, 
mərhəmət hissi oyatsın, işığı isə qaranlıq qəlbləri, yolları nura 
boyasın. Amin! 
 
 
                               “Senzura” qəzeti, 14 may  2009 - cu il.  
 
 
 
 
 
 
 
 
 
 
 
 
 
 
 
 
85 
 
 
 
  Nadir kəşfin müəllifi azərbaycanlı  
                       qadındır 
 
     Yer üzünün əşrəfi sayılan insan yarandığı gündən  öz 
zəkası, ağlı, düşüncəsi, yaratdığı möhtəşəm ədəbi- mədəni 
abidələri, elmi kəşfləri ilə həmişə  bəşəriyyəti heyrətə 
salmışdır. Bu da onun zəkasının intəhasızlığını bir daha sübut 
edir. Möcüzələr yaradan insanın həqiqətən də 
dərkedilməzliyinə şübhə ilə yanaşılmasına heç bir əsas qalmır. 
 Bu gün dərin zəka sahiblərindən birini, gənc olmasına  
baxmayaraq, dilçilik sahəsində 400 çap vərəqi,  həmçinin artıq 
5 cildlik  əsəri ilə elm aləmini heyrətə salan, Evrika Beynəlxalq 
Linqvistik Elmi Araşdırmalar Mərkəzinin prezidenti Qənirə 
xanım Bəyzadəni oxucularımıza təqdim etmək istəyirik. 
     Gənc tədqiqatçı- dilçinin “Mətn sintaksisinin aktual 
problemləri” adlı 10.000 səhifəlik, 5 cildlik elmi əsəri tam 
hazırdır. Bu, 5 cildlik elmi əsərin “Mülahizələr, isbatlar, 
sübutlar” (I cild, 800 səhifə) və “Mətn sintaksisinin 
problemlərinə bir nəzər” (II cild, 460 səhifə) iki cildliyi artıq 
işıq üzü görüb. 
     Dilçilik sahəsində tanınmış alim, filologiya elmləri doktoru, 
professor Ağamusa Axundov Qənirə xanımın araşdırmalarını 
elm aləminə indiyə qədər məlum olmayan, tamamilə yeni 
keyfiyyətli- abstract- konkret vahid kimi frazafövqü  vahidin 
bütünlüklə insan təfəkkürünün  inkişafının “sıçrayışına” səbəb 
ola biləcək bəşəri xidmt olduğunu vurğulayır. Professorun  
fikrincə, Beynəlxalq miqyasda “Mətn dilçiliyi” sahəsində ilk 
kamil konsepsiya Qənirə xanım Bəyzadənin 5 cidlik əsərində 
formalaşdırılır. Bu, 20-30 ilin tədqiqatının məhsuludur. 
86 
 
Bu baxımdan Qənirə xanım zamanı ən azı 60-70 il 
qabaqlamışdır. 
    Gənc tədqiqatçının yaratdığı bu konsepsiya BMT xətti ilə 
Beynəlxalq aləmə yayılacaq, daha doğrusu, YUNESKO- nun 
“Elm, təhsil, mədəniyyət” üzrə inkişaf proqramının son 
bəndləri məhz həmin elmi istiqamətə görə  qurulacaq. 
     Qənirə xanımın fikrincə, insan təfəkkürünün inkişafı elə 
həddə çata bilər ki, o özü bilgisayar səviyyəsini ötüb keçər. 
Yeni keyfiyyətli abstract-konkret vahid fizika, riyaziyyat, 
fəlsəfə, məntiq, psixologiya və s. elm sahələrinin tamamilə 
yeni aspektdən tədqiq edilməsini də reallıq qarşısında  qoyur. 
Belə olarsa, insanla bilgisayar heç bir əlavə vasitə olmadan üz-
üzə ünsiyyətdə ola bilər. Bu da bəşəriyyəti düşündürən ən 
böyük problemlərdən biridir.  
     Qənirə xanım artıq 5 vahid kəşf etmişdir. Yuxarıda qeyd  
etdiyimiz bir vahid insanı bilgisayarın qulu olmasından necə 
xilas etməyin elmi yollarından bəhs edilir. Qalan dörd vahidin 
hərəsi öz çərçivəsi dairəsində dil yarusunda yerləşdiyi kimi 
insan təfəkkürünün inkişafında məqamına görə rolu var. 
Tədqiqatçının fikrincə, insanın öz-özünün dərki ilk məktəb 
illərindən başlayır.Tədrisin başlanğıcı da əlifbadan, 
qrammatikanın öyrənilməsindən, yəni dil yaruslarının bir-bir 
tədrisindən sayılır. 
     Bu baxımdan Qənirə xanımın tərtib etdiyi dil strukturu 
uşaqların obyektiv gerçəkliyi daha dərindən qavraması üçün 
tutarlı dəlil ola bilər. 
Onu da qeyd edək ki, 10 min səhifəlik bu əsərin Ginnesin 
“Rekordlar”ı kitabına düşməsi ehtimalı var. 
     Elmi fundamental tədqiqat əsərlərinə görə akademik Yusif 
Məmmədəliyev adına mükafata layiq görülmüş Qənirə xanım 
Bəyzadə, həmçinin “Kitabi-Dədə Qorqud dastanlarında 
frazafövqi vahidlərin antisinasiyası” və “Dədə Qorqud 
dünyası, müdriklik dünyası” adlı kitablarını “Kitabi-Dədə 
Qorqud”un 1300 illik yubileyinə hədiyyə etmişdir. 
87 
 
    Qənirə xanım eyni zamanda gözəl şairə, gözəl dramaturq və 
gözəl dizaynerdir. 
    Onun “Oğurlanmış yuxu”,“Bir qəlbin himni”, “Ümid 
ver” şeirlər kitabı artıq Oklahoma (ABŞ) universitetinin 
müəllim və tələbələri tərəfindən müzakirəolunmuşdur. 
Şeirlərində insan saflığı, nəcibliyi, mərdliyi, xeyirxahlığı, 
dostluğu tərənnüm edən Qənirə xanım eyni zamanda 
riyakarlığa, təmənna güdməyə qarşı barışmazdır. 
    Qənirə xanımın bu yaxınlarda Amerikada “Nəğməm sərili 
qaldı” şeirlər kitabı nəşr olunmuşdur. O, Oklahoma (ABŞ) 
universitetinin professoru, şairə, etnoqraf, arxeoloq, rəssam və 
iş adamı Suzan Smitlə yaradıcılıq əlaqələrinə görə ən yaxın 
rəfiqədir. Bu qiyabı görüş Qənirə  xanım Bəyzadənin çapdan 
çıxmış “Mətn sintaksisinin problemlərinə bir nəzər” 
ikicildliyi və yuxarıda adları çəkilən şeirlər kitabları vasitəsilə 
olmuşdur.Elmi və bədii yaradıcılığına məftun olmuş Suzan 
Smit Qənirə xanımı görmək üçün 20 günlük Bakıda səfərdə 
olmuşdur.Bu müddət ərzində hər iki şairə bir-birini daha 
yaxından tanımış və bir çox elmi və ədəbi diskussiyalarda 
iştirak etmişlər. Suzan Smit görüş zamanı qeyd etmişdir ki, 
Qənirə xanımın siyasi motivli şeirlərinə Amerika bəstəkarları 
musiqi yazmış, klip çəkmişlər.Onlar belə fikrə gəliblər ki, 
Suzan Smitin şeirlərini Azərbaycan dilində çap etsinlər. 
Həmkarlar eyni zamanda birgə yaradıcılığa məşğul olmağa da 
razılıq veriblər.Onlar birlikdə “Eyni planetin ayrı-ayrı 
qitələrinin eyni düşüncə tərzi” adlı yeni fəlsəfi- psixoloji esse 
yazmağı qərara alıblar. Qənirə xanım həm də Amerikanın 
müxtəlif ştatlarının universitetlərində mühazirələr oxumağa 
dəvət olunub.   
     Azərbaycanlı xanım dünyanın müxtəlif ölkələrindən orada 
yaşamaq təklifi alsa da, bu şirnikləndirici təkliflərdən imtina 
etmiş, “Heç kimin küncünə qısılmaram” cavabını vermişdir. 
Əksinə, o özü xarici həmkarlarını Azərbaycanda onun 
rəhbərliyi altında tədqiqat aparmağa, pedaqoji istiqamətli 
88 
 
kurslar keçməyə dəvət etmişdir: “Bir halda ki, yaratdığım 
konsepsiyaya dünyanın ehtiyacı var, qoy onlar mənim 
Vətənimə buyursunlar. Vətənim heç bir ölkədən əksik deyil, 
bütün iqtisadi çətinliklərə baxmayaraq, biz də istənilən şəraiti 
yaratmağa qabilik”,- demişdir. Bu mərkəzin yaranma 
səbəblərindən biri türkdilli ölkələrdə, o cümlədən  Şərqdə 
Qərbi Avropa və ABŞ- a nisbətən social elmlərin inkişaf 
səviyyəsinin xeyli aşağı olması, dilçiiyin son sahələrinin heç 
birinin müstəqil elm sahəsi kimi öyrənilib tədris edilməməsidir. 
    Qənirə xanımın fikrincə, mərkəzin fəaliyyəti 3-4 
istiqamətdə: elmi-tədqiqat (ilk illərdə dilçiliyin və 
ədəbiyyatşünaslığın tamamilə öyrənilməyən sahələrindən, 
sonra isə bütövlükdəsocial elm sahəsinin müxtəlif elm sahələri 
ilə differensiyası və inteqrasiyası tələbini əsas götürmək); 
təhsilin müxtəlif pillələri üzrə adı çəkilən sahələr üzrə pedaqoji 
kadrların hazırlaması; elmi-metodik məcmuə, kitablar, 
bülletenlərin nəşri; konsepsiyaya uyğun olaraq “təfəkkürün 
sıçrayışı”proqramı üzrə müxtəlif pilləli tədris müəssisələrinin 
fəaliyyətinə nail olmaq və özünü maliyyələşdirmək üçün 
müvafiq yardımçı fəaliyyət dairələrini qura bilmək 
istiqamətində qruplaşmalıdır. 
    İlkin mərhələdə isə tədqiqat və pedaqoji təkamülü işlərlə 
yanaşı, qeyri-adi istedadlı yetim uşaqlar üçün (əsasən şəhid 
balaları nəzərdə tutulur) internat- məktəbi açmaq nəzərdə 
tutulur. 
     Bu danılmaz həqiqətdir ki, hər hansı bir dövrdəki elmi 
kəşfin bütünlüklə qavranılması, mahiyyətinin olduğu kimi 
açıqlanması və  qiymətləndirilməsi uzun bir tarixi zaman tələb 
edir. Qənirə xanımın kəşf etdiyi vahid və bütünlükdə yaratdığı 
konsepsiya artıq mütəxəssislər tərəfindən “Bəşəriyyətə 
kosmik təfəkkürün inkişafı yollarını aşkarlayan” bir kəşf və 
konsepsiya kimi öz qiymətini almışdır. Məlum həqiqətdir ki, bi 
konsepsiyanın beynəlxalq miqyasda yayılması və qəbul 
olunması dərsliklərlə yanaşı, tədqiqat aspektinin də (dilçiliyin) 
89 
 
dəyişməsi ilə nəticələnəcəkdir. Sözün əsl mənasında bu 
istiqamətdə “inqilab” olacaqdır. 
    YUNESKO-nun Dilçilik Departamentinin direktoru Jozer 
Potun Azərbaycan Xarici İşlər Nazirliyinin YUNESKO üzrə 
baş katibi Ramiz Abutalıbov cənablarına ünvanlandığı 
məktubda deyilir: 
     “Cənab, mən sizə 18.02. 99-cu il tarixli məktubunuza və 
həmçinin dilçi- tədqiqatçı Q.Bəyzadənin “Mətn sintaksisinin 
problemlərinə bir nəzər” adlı ikicildli əsərinə görə öz 
təşəkkürümü bildirirəm. 
    Sizə məlum olduğu kimi, YUNESKO çoxcildli təhsilin 
xeyrinə olaraq müxtəlifyönlü mədəniyyət və dilçilik 
sahəsində, az işlənən dillərin qorunub saxlanılması 
hərəkatının gücləndirilməsində həmişə böyük iş 
aparır.YUNESKO müəllifin mətn sintaksisinin 
problemlərinin və mətn komponentlərinin araşdırılmasındakı 
elmi dəqiqliyə onun özünün cümlə problemlərinə orijinal 
baxışı kimi yüksək qiymətləndirir. Bu əsər özü əsl möcüzədir. 
Frazafövqi vahidin kəşfi  Bəşəriyyətə illər boyu  fayda 
verəcək. Yeni vahidlərin kəşfi ilə  dilçilikdə  “yeni era” 
başlayır. YUNESKO xətti ilə bütün bunları dünyaya yayamaq 
üçün mütləq əməkdaşlıq etməliyik. Gələcək nəsillər bu kəşfin 
dolğun qiymətini verəcəklər. Bu məqsədlə biz onun 
təkliflərini və dünyada ilk kamil bir konsepsiya kimi  bu 
böyük möcüzə olan beş cildliyi səbirsizliklə gözləyirik. 
      Xanım Q.Bəyzadə tərəfindən bizə təqdim olunan, 
təfəkkürün inkişafı məqsədini güdən bu kamil konsepsiya 
münasibəti ilə Sizi təbrik etmək istəyirəm. Bu möhtəşəm 
müvəffəqiyyət münasibəti ilə bütün Azərbaycan xalqını təbrik 
edirik!” 
      Xanım Q.Bəyzadənin gələcək planları daha genişdir. O, 
“Sinonimlik və paralelizm dilçilik müstəvisində”, 
“Psixolinqvistika… semantic anlamın bəzi məqamları” 
kitablarını isə  bitirmək üzrədir. 
90 
 
     Tədqiqatçının “Ana qatili” mənzum faciə dramı olub və 
İranda hər iki dildə tamaşaya qoyulması planlaşdırılıb. 
     Qənirə xanım hazırda tarixi pyes və film ssenarisi üzərində 
işləyir. O, həyatda hər şeyi olduğu kimi - riyasız, boyasız 
görməyi xoşlayır. Qənirə xanım həmişə şirin xəyallardansa, acı 
həqiqəti qarşılamağı üstün tutur. O, insanlarda əxlaq saflığını, 
mərdliyi, nəcibliyi, iradəliyi, hər kəsin özünə görə 
“böyüklüyünü” qorumasını yüksək qiymətləndirir. Onun yaltaq 
adamları görən gözü yoxdur. 
     Elm aləmini öz kəşfi ilə heyrətə salan gənc dilçi-tədqiqatçı 
Qənirə xanım Bəyzadəyə bundan sonar da yeni-yeni yaradıcılıq 
uğurları arzulayırıq. 
 
 
                                  “Axşam” qəzeti, 20  yanvar  2001 - ci il.                                                                 
 
 
 
 
 
 
 
 
 
 
 
 
 
91 
 
 
      Ailədaxili münaqişələr və onların  
                aradan qaldırılması  
 
       Ailədaxili münaqişələrin baş verməsindən öncə ailə 
daxilində psixoloji iqlimin nə yerdə olduğunu müəyyən etmək 
vacibdir. Çünki ailədaxili münaqişənin yaranmasının ilkin 
səbəbləri ailədə psixoloji iqlimin pozulması zamanı baş verir. 
Yəni ailədə hər hansı bir münaqişə yaranarkən ilk növbədə 
ailədəki psixoloji mühiti analiz etmək lazımdır. Ailənin 
psixoloji iqlimi dedikdə ərlə arvadın, valideynlərlə uşaqların, 
uşaqlarla uşaqların qarşılıqlı münasibətlərin xarakteri nəzərdə 
tutulur.  Ailədaxili münasibətlər də öz növbəsində ailənin 
psixoloji iqlimini əks etdirir. Məsələn, ailədə baş vermiş hər 
hansı xoşagəlməz hadisə ailədaxili münasibətlərdə istər-
istəməz soyuqluq yaradır, ailədaxili münasibətlərdə narazılıq 
baş verir. Ailənin psixoloji iqliminə həm də başqa amillər də 
təsir göstərir ki, bunun nəticəsində də ailədə qanqaraçılıq, 
əhval-ruhiyyənin pozulması, bədbinlik yaranır. Ailə daxilində 
sanki bir durğunluq yaranır, hər kəsdə özünəqapanma prosesi 
baş verir. Bu hal günlərlə, hətta həftələrlə davam edə bilər. Bu 
kritik vəziyyətdən çıxmaq üçün ailə başçısının üzərinə böyük 
məsuliyyət düşür. Çünki ailənin əsas aparıcı və qərarverici 
şəxsi ər hesab olunur. Əlbəttə,  bu demokratik prinsiplərlə idarə 
olunan ailələrə şamil olunmur. Bu avtoritar qaydalarla idarə 
olunan ailələrə aiddir. Ailə münasibətləri möhkəm təməl - yəni 
qarşılıqlı sevgi, qarşılıqlı hörmət və rəğbət, qarşılıqlı inam, 
etibar, vəfa, qarşılıqlı güzəşt və s. üzərində qurulmayıbsa, o 
zaman ailədaxili psixoloji iqlimin pozulması nəticəsində həmin 
ailədə ərlə arvad arasında soyuma, bir-birindən uzaqlaşma, bir-
birini günahlandırma, təqsiri kimsə boynuna almağa 
çalışmaması və evdə yersiz söhbətlərin günlərlə davam etməsi 
92 
 
halları baş verir. Və belə hadisələr hətta sonda ərlə arvadın 
boşanmasına səbəb ola bilər. 
      Ailədaxili psixoloji iqlim hər bir ailə üçün həyati əhəmiyyət 
kəsb edir. Ailədə əlverişli psixoloji iqlimin yaranması üçün ilk 
növbədə ərin üzərinə böyük məsuliyyət düşür. Çünki ər 
ailədaxili nizam-intizamı, davranış qaydalarını, səmimi 
münasibətlərin formalaşdırılmasını, bir-birinə hörmətlə 
yanaşmanın, qarşılıqlı anlaşmanın, emosional halların tənzim 
olunmasının təmin edilməsinə nəzarət etməlidir. Ailədə ərin 
özünə qarşı tələbkarlığı ailənin digər üzvlərinə qarşı  eyni 
münasibətdə olduğunu sübut etməlidir. O, bunu ailədaxilində 
özünün rəftar və davranışında göstərməlidir. Yəni hər şeydən 
öncə, valideyn ailədə övladları üçün bir nümunə olmalıdır. 
Çünki uşaqların tərbiyəsi ailədə valideynlərdən çox asılıdır. 
Demək, ailədə əlverişli psixoloji iqlimi ilk növbədə ər və arvad 
yaratmalıdır. Psixoloqların fikrincə, ailədə psixoloji iqlimin 
yaradılmasında ana daha fəal rol oynamalıdır. Çünki ailə 
daxilində yaranan emosional münasibətlərin mərkəzində məhz 
ana dayanır. Ana ataya nisbətən övladlarını daha yaxşı başa 
düşür, onlarla daha asan dil tapmağı bacarır. 
      Ailədə qarşılıqlı hörmət və tələbkarlıq, qarşılıqlı etimad və 
kömək normal olmalıdır. Bu hallar ailədə movcud deyilsə, o 
zaman həmin ailədəki əlverişli psixolji iqlimdən söhbət belə 
gedə bilməz. Ailədə xırda məsələlər üzündən yersiz söz-
söhbətin yaranması, tərəflərin bir-birini günahlandırması, 
kiminsə güzəştə getməməsi, hətta bu zaman tərəflərin bir-birini 
təhqir etməsi səviyyəsinə qalxması ailədə psixoloji iqlimin 
korlanmasına zəmin yaradır. Belə hallar adətən uğursuz 
ailələrdə, yəni təməli möhkəm olmayan ailələrdə tez-tez baş 
verir. Ancaq möhkəm təməl üzərində qurulmuş ailələrdə, yəni 
uğurlu ailələrdə belə hallarda qarşılıqlı güzəşt, nöqsanlara 
dözmək, bir-birini səbrlə dinləməyi bacarmaq, hər iki tərəfin öz 
səhvini başa düşməsi, bir-birinin şəxsiyyətinə hörmət etməsi, 
bir-birinə qayğı ilə yanaşması halları ilə qarşılaşırıq. 
93 
 
      Hər bir ailədə xırda da olsa söz-söhbət, kiçik münaqişələr 
olur. Bəzən elə başa düşünülür ki, bu münaqişələri asanlıqla 
həll edə bilən insanların hamısı möhkəm səbrə, güclü iradəyə, 
geniş dünyagörüşünə malik, özünə güvənən, cəsarətli 
şəxslərdir. Ancaq bu hər zaman belə olmur. 
      Bildiyimiz kimi ailədaxili problemləri asanlıqla həll etmək 
hər zaman mümkün olmur. Problemləri həll etməyin əsasında 
ilk olaraq tərəflər arasındakı danışıqlar, məsələləri 
aydınlaşdırma, bir-birini səbrlə dinləmə durur. Əsəbləşmədən, 
təmkinlə, qarşılıqlı anlaşma yolu ilə, tərəflər arasında mövcud 
olan möhkəm etibar hissini əldə əsas tutaraq münaqişəni, 
yaranmış problemi həll etmək mümkündür. Bu zaman 
tərəflərin bir-birinə güzəştə getmək bacarığını və istəyini 
hökmən nəzərə almaq lazımdır. Ancaq bəzi hallarda tərəflər 
ailədə baş verən münaqişə və problemlərin həllinə laqeyd 
yanaşaraq onun daha da dərinləşməsinə rəvac verirlər. Bu 
zaman tərəflərin heç birisi öz səhvini görmək istəmir və bir-
birlərinə güzəştə getmirlər. Belə olan halda ailədaxili ziddiyyət 
daha geniş vüsət alır, onun həll edilməsi müşkül məsələyə 
çevrilir. Bu vaxt yeganə çıxış yolu tərəflərdən birisinin hökmən 
güzəştə getməsi vacibdir. Güzəştə getməyin ən əsas 
xüsusiyyətlərindən biri qarşı tərəfə səhv etmək imkanını 
tanımaqdır. Onun üzərinə çox getməmək gərəkdir. Qarşı tərəfin 
hərəkətini qınamaq, ona şübhə ilə yanaşmaq, onda səhv 
axtarmağa cəhd göstərmək yersiz hesab edilməlidir. Əks 
təqdirdə gələcəkdə  bu qarşı tərəfin daha böyük səhvlər 
etməsinə şərait yaradar. Onu da unutmamalıyıq ki, həyatda 
səhvsiz adam, ideal insan yoxdur.  
      Mütəxəssislərin fikrincə, ailədaxili münaqişələrin 
yaranmasında kişilərin işsizliyi, qadınların cəmiyyətdəki 
rolunun artması böyük rol oynayır. 
       Bu günə kimi azərbaycanlı ailələrdə adətən əməyin 
ənənəvi bölgüsü aparılıb. Yəni ər işləyib evə pul gətirir, arvad 
isə evdə uşaqların tərbiyəsi və ev işləri ilə məşğul olur. Ev 
94 
 
işlərində və uşaqların tərbiyəsi ilə kişilərin az məşğul olması və 
ya heç məşğul olmaması da ailədaxili münaqişələrə, gərginliyə, 
yersiz söz-söhbətlərə, incikliklərə gətirib çıxarır. Ailə 
münaqişələri öz səbəblərinə görə fərqlənir. Onlardan ən 
önəmliləri aşağıdakılardır: 
- ailə üzvlərinin özünüifadə etməsi azadlığının 
məhdudlaşdırılması; 
-   ailənin qəbul etdiyi davranış normalarından kənara çıxması; 
-   ailədə əks meyllərin, əks maraqların meydana çıxması; 
-   ailədə tərəflərdən kiminsə tələbatının ödənilməməsi; 
-   ailənin avtoritar formada idarə edilməsi; 
-   ailədə maddi problemlərin mövcudluğu; 
-   ailəyə kənar müdaxilənin olması; 
-   ailədə qısqanclığın və xəyanətin sezilməsi; 
-   ailədə qarşılıqlı güzəştin olmaması;  
-   ailədə tərəflər arasında təkəbbürlülüyün olması; 
- ailədə tərəflərin ailə məsuliyyətini lazımınca dərk etməmələri; 
-   ailədə tərəflər arasında qısqanclıq hissinin güclü olması; 
-  ailədə maddi və mənəvi təlabatlara kəskin ehtiyac duyulması; 
-   ailədə tərəflərin seksual disharmoniyası və s. 
 
     Ailədaxili münaqişələrin baş verməsində özünü 
qiymətləndirmənin də rolu az deyildir. Çünki tərəflərdən hər 
hansı biri ailədə özünü yüksək qiymətləndirirsə, bu zaman 
ailədə istər-istəməz narazılıq yaranır. Ər özünü yüksək 
qiymətləndirirsə, bu halda evdə ancaq onun dediyi fikir, söz və 
qərarın əsas götürülməsi deməkdir. Yəni ailədə arvadın dediyi 
ən ağıllı fikir belə ər tərəfindən qəbuledilməz hesab olunur. Və 
bu zaman ailədaxili narazılıq, münaqişə baş verir. Amma 
ailədaxili söz-söhbətin olmaması, narazılığın yaranmaması və 
münaqişənin baş verməməsi üçün gərəkdir ki, tərəflərin hər 
ikisi özünü adekvat qiymətləndirsinlər. Yəni tərəflər ailədə 
həm öz fikirlərində, davranışlarında, münasibətlərində korrektə 
etməlidirlər. Bu zaman ailədə qarşılıqlı anlaşma, qarşılıqlı 
95 
 
hörmət və rəftar, səmimi münasibət yaranır ki, bunun da 
nəticəsində ailədaxili münaqişədən qaçılmış oluruq. Kişi heç 
bir halda özünü qadından üstün tutmamalı, öz fikir və 
qərarlarını zorla ona qəbul etdirməməlidir. Qadının ona kor-
koranə qulaq asmasına, ona itaət etməsinə təkid etməməlidir. 
Yəni ailədə kişi patriarxal qaydalar tətbiq etməməlidir. Çünki 
bu kimi adət-ənənələr artıq keçmişdə qalıb. Belə olan halda 
müasir dövrdə yaşadığımızı, cəmiyyətdə qadınla kişinin 
bərabər hüquqa malik olduğunu, qadınların düşüncə tərzində 
böyük dəyişikliklərin baş verdiyini unutmamalıyıq. Deməli, 
ailədə tərəflər özlərinin həm cəmiyyət qarşısında, həm də ailə 
daxilində hüquqlarını, məsuliyyətlərini, ailə qurarkən 
götürdükləri öhdəliklərini dərk etməli, münasibətlərində bir-
birlərini aşağıladıcı, təhqiramiz ifadələrə yol verməməlidirlər. 
Ailədə sağlam düşüncə tərzi formalaşmalıdır ki, ailədaxili 
münaqişələrdən qaçılmış olsun. Əgər ailədə qadınla kişi 
arasındakı münasibət ədalət və bərabərliyə əsaslanırsa, 
tərəflərdən biri o birisinə həqarətlə baxmırsa, biri özünü o 
birisindən üstün tutmursa, bir-birinə qarşılıqlı hörmətlə 
yanaşırsa, rəftar və davranışlarında bir-birinə xoş məram 
nümayiş etdirirlərsə, belə ailələr uğurlu və uzunömürlü 
ailələrdən olacaq. Ailədə həmçinin qarşılıqlı ehtiram, yoldaşlıq 
münasibətləri hökm sürməlidir. Amma biz qadın xarakteri ilə 
kişi xarakteri arasındakı bir çox fərqlərin olmasını heç də 
unutmamalıyıq. Amerikan psixoloqun dediyi kimi, “Qadın 
dünyası kişi dünyasından tamamilə fərqlidir”. Ailədə istər-
istəməz qadın və kişi fərqli düşüncələrə sahibdirlər. Hər iki 
tərəfin özünəməxsus üstün cəhətləri vardır ki, bu zaman 
tərəflər bunu nəzərə alaraq bir-birlərilə sağlam səmimi 
münasibət qurmalıdırlar. Bu halda ailədə münaqişələrdən və 
yersiz söz-söhbətlərdən qaçmaq mükündür.  
      Ailədaxili münaqişələrdən danışarkən uşaqlarla valideynlər 
arasındakı münaqişələri də xüsusilə qeyd etmək lazımdır. Ailə 
üzvləri arasında münasibətlərin pozulması ailədə tələbatların 
96 
 
ödənilməməsi zərurətindən irəli gəlir. Belə ki, ailə üzvlərinin 
maddi (mənzil, ərzaq, geyim və s.) tələbatları ilə yanaşı mənəvi 
sosial tələbatları - hörmət, qayğı, nəvaziş, şəxsi ləyaqətin 
təsdiqi, özünün gərəkli olduğunu dərk etməyi, ünsiyyət tələbatı, 
qarşılıqlı anlaşmaya və ehtirama və s. olan tələbataları da 
ödənilməlidir. Ailədə maddi və mənəvi tələbatların ödənilməsi 
hər bir ailə üzvünün mənəvi rahatlığını təmin edir, ailə 
münasibətlərinin tənzimlənməsində mühüm əhəmiyyət kəsb 
edir. 
      Ailədaxili münaqişələr özlüyündə kiçik deyil, qlobal 
problem hesab olunur. Çünki ailədaxili münaqişələrə bir çox 
amillər təsir edir. Onu da unutmamalıyıq ki, ailə cəmiyyətin 
əsas nüvəsini təşkil edir. Cəmiyyətin inkişafı ilk növbədə 
ailənin sabitliyindən, rifahından, ailə münasibətlərinin əxlaqi 
və mənəvi dəyərlər əsasında təşkilindən asılıdır. Cəmiyyət 
həmişə çalışır ki, ailənin bünövrəsi sağlam təməl əsasında 
qurulsun. Həm də ailə münasibətlərin tənzimi üçün müxtəlif 
qanunvericilik aktlarından istifadə olunur. Bu aktlarda hər bir 
ailə üzvünün hüquq və vəzifələri də əks etdirilmişdir.  
     Ailədaxili münaqişələrin təzahür sahələrinə uşaqlar, ailə 
üzvləri, yaxın qohumlar və dostlar, cəmiyyət aid edilir. Hər bir 
normal ailə şəraitində boya-başa çatan uşaqlarda yüksək əxlaqi 
keyfiyyətlər, insanlara hörmətlə yanaşma, özündən kiçiklərə 
qayğı göstərmək və kömək etmək, yoldaşlarına qarşı rəftar və 
davranışlarında səmimiyyət hissinin yüksək olması təşəkkül 
edə bilir. Münaqişəli ailələrdə isə uşaqlarda insan 
münasibətlərinin pis nümunələrini nümayiş etdirirlər. 
Ailədaxili münaqişələr bütün ailə üzvlərinə təsir etməklə 
yanaşı, yaxın qohum və dostlara, son nəticədə isə ümumən 
cəmiyyətə mənfi təsir göstərir. Ona görə də həmin təsirləri və 
mənfi nəticələri təfsilatı ilə şərh etmədən əsas məsələnin həmin 
münaqişələrin vaxtında düzgün təhlil edilməsi, onları doğuran 
səbəb və nəticələrin dəqiq müəyyənləşdirilməsi və aradan 
qaldırılması üçün adekvat yol və vasitələrin tapılmasındadır. 
97 
 
Belə ki, ilkin nikaha qoşulan gənclər hökmən psixoloji 
testlərdən keçməlidir. Bu testlər “anket sorğuları”, 
“müsahibələr” və “proyektiv üsullar”dan istifadə edilməklə 
yeni evlənən cütlüklər arasında aparılmalıdır. Testlərin 
nəticələri psixoloq tərəfindən hərtərəfli  təhlil edilməli və 
doğru-dürüst nəticə əldə edilməlidir.       Testlərin nəticələri 
imkan verəcəkdir ki, yeni evlənənlərin xarakterik 
xüsusiyyətləri məlum olsun. Xüsusən psixoloji test olan 
“proyektiv üsul” tərəflərin bir-birindən saxladığı xarakterik 
xüsusiyyətlərin hətta, ən kiçik və gizli detalları belə psixoloq 
tərəfindən müəyyən edilir. Bundan sonra psixoloq tərəflərlə 
əvvəlcə ayrı-ayrılıqda, daha sonra isə birlikdə söhbət 
aparmalıdır. Hər iki tərəfin çatışmayan cəhətləri ortalığa 
qoyulmalı və bunların aradan qaldırılmasında müxtəlif üsul və 
vasitələrdən istifadə edilməli, birlikdə çıxış yolları arayıb 
tapılmalıdır. Bu zaman tərəflər öz səhvlərini etiraf etməyi 
bacarmalıdırlar və bunların aradan qaldırılmasında qarşılıqlı 
cəhd göstərməlidirlər. Bu zaman psixoloq psixoloji 
məsləhətlərdən istifadə etməlidir. 
      Ailə başçısı bağışlamağı bacarmalıdır. Bu, şəxsin 
alicənablığından və əxlaqından irəli gəlir. İffət, namus, 
qarşılıqlı hörmət və məhəbbət ailənin açarı və sifətidir. 
      İnsanın səxavəti, mədəniyyəti və əxlaqı varsa heç vaxt zora 
arxalanmaz, kobudluğa yol verməz. Ailədə kişi idarəçilikdə 
zordan istifadə etməz. Çünki zor Allah tərəfindən 
bağışlanmayan bir günah kimi qəbul edilir. 
     İslama görə kişinin qadın, qadının da kişinin boynunda 
haqqı var. Məhəmməd Peyğəmbər (s.ə.s.) buyurur: Hər kim 
zövcəsini vursa, qiyamətdə mən onun düşməniyəm. 
Qadınlarınızı incitməyin. Zövcəyə xidmət etmək böyük 
günahların kəffarəsi sayılır. Allahın qəzəbini soyudur... 
98 
 
      R. Taqor belə bir fikir söyləmişdir: "Kişi ağzı kəsməz kor 
balta o, işləndikcı itilənər. Qadın isə incə almazdır, onu zora 
salmaq olmaz" 
     Ailə başçısı kimi kişi, bu vəzifəni ləyaqətlə yerinə yetirməyi 
bacarmalı, idarəçilikdə ədalətə, insafa, əxlaqa, ədəbə, hörmət 
və məhəbbətə söykənməli, onlardan faydalanmalıdır. 
     Kişinin vəzifəsidir ki, ailə həyatının mühitində öz ömür-gün 
yoldaşı ilə ədəb və kəramətlə rəftar etsin, onun xətalarının 
üstündən sükutla keçsin, səbrli olsun. Bu minvalla ailə həyatı 
da davamlı olar. 
 
                                                    Bakı, 06 fevral 2015-ci il.                                                                                 
 
 
 
 
 
 
 
 
 
 
 
 
 
 
99 
 
     Şagirdlərə fərdi yanaşma prinsipi 
 
     Müasir dövrdə insanın hərtərəfli inkişaf etdirilməsi 
məktəblərimizin qarşısında ən mühüm vəzifə kimi durur. 
Şagirdlərin təlim, tərbiyə, bilik və bacarıqlarını yüksəltməkdə 
fərdi yanaşma prinsipi mühüm rol oynayır. 
     Fərdi yanaşma prinsipi hər bir şagirdin ahəngdar inkişafına, 
onun biliyində və əxlaqında nəzərə çarpan qüsurları vaxtında 
görüb aradan qaldırmağa və müsbət cəhətləri daha da inkişaf 
etdirməyə imkan verir. 
      Uşaq yaşa dolduqca, onun fərdi xüsusiyyətləri də inkişaf 
edir və formalaşır. Müəllim təlim prosesində bu xüsusiyyətləri 
nəzərə almalıdır, həm də necə rəftar apardığını da 
unutmamalıdır. Sevimli şairimiz S. Vurğun yazırdı: 
“Müəllimlik işində adamlarla, xüsusən şagirdlərlə mədəni 
rəftar böyük əhəmiyyət kəsb edir. Uşaqlarla mədəni 
davranmağı bacarmayan müəllim yüksək nüfuz sahibi ola 
bilməz. Həssas uşaq ürəyi haqsızlığa, əsasız məzəmməti, 
ədalətsizliyi heç cür bağışlamır. Belə uşağın həvəs və ümidləri 
qırılır, onun mənəvi aləmi xəzan vurmuş bir bağçanı andırır.” 
 Müəllim o vaxt şagirdlərə təsir göstərmək üçün əlverişli yol 
tapa bilər ki, şagirdlərin fəaliyyətində onları işə sövq edən 
səbəbləri dərindən öyrənsin. 
     Fərdi yanaşma hər bir şagirdin qabiliyyətinin, marağının, 
meylinin, bilik və bacarığının formalaşmasına imkan verir. 
     Fərdi yanaşma prinsipinin mahiyyəti marksizm-leninizm 
kalssiklərinin, klassik pedaqoqların və digər elm xadimlərinin 
əsərlərində daha aydın göstərilmişdir. 
     F.Engels insanlar arasındakı fərdi keyfiyyətlərin 
mövcudluğundan bəhs edərək yazırdı: “İki adamın və ya 
insanın iradəsinin özlüyündə tamamilə bir-birinə bərabər 
olduğu nəinki aksiom deyil, hətta çox böyük mübaliğədir. 
Ümumiyyətlə, əxlaqca tam bərabər olan iki adam yoxdur.” 
100 
 
     Y.A.Kamenski, qabiliyyətlərə görə insanlar arasındakı fərdi 
fərqləri müəyyən edərkən yazırdı: “Bəzi adamların 
qabiliyyətləri iti, o birilərinki kütdür, bəzilərinki yumşaq və 
elastiki, o birilərinki isə sərt və yenilməzdir; bəziləri bilik 
naminə biliyə meyl edir, o biriləri isə mexaniki fəaliyyətdən 
zövq alır.” O, müəllimlərdən tələb edirdi ki, əgər onlar “… 
şagirdlərə güzəştlə və nəzakətlə yanaşsalar, şagirdlərin qəlbini 
sərt ifadələri ilə sındırmasalar, əksinə onları atalıq məhəbbəti, 
nəvazişi və nəsihətləri ilə özlərinə cəlb etsələr, əgər müəllimlər 
ən çalışqan şagirdləri bəzən tərif etməklə həvəsləndirsələr, 
şagirdlərinə şəfqətli münasibət göstərsələr, asanlıqla onların 
qəlbini özlərinə elə cəlb edərlər ki, uşaqlar məktəbə gəlməyə 
evdə qalmaqdan daha artıq həvəs göstərərlər.” 
     Böyük rus alimi M.V. Lomonosov bu haqda yazırdı: 
“Müəllim hər bir şagirdin qabiliyyətinə nəzər yetirməlidir ki, 
kimdən nə gözləmək və hər kəsə nə kimi tələblər vermək olar.” 
    Lakin tanınmış pedaqoq A.Bine fərdi yanaşma prinsipinə 
başqa mövqedən yanaşır. O, insanlar arasındakı fərdi 
keyfiyyətlərə öz sinfi baxımından yanaşır, müəyyən keyfiyyəti 
bir sinfin uşaqları üçün labüd, dəyişməz bir hal kimi götürür. 
   İnsanın fərdi xüsusiyyətlərini dəyişməz, yalnız irsiyyətdən 
asılı olan, müəyyən yaşda meydana çıxan, təlim-tərbiyədən 
asılı olmayan əlamətlər kimi tədqiq edən bəzi pedaqoqlar 
yalnız hakim sinfin mənafeyindən çıxış edirlər. 
    Böyük rus pedaqoqu K.D. Uşinski göstərirdi ki, bilavasitə 
təlim-tərbiyə işi ilə məşğul olan müəllim, uşağı, onun inkişaf 
xüsusiyyətlərini, keçirdiyi həyat şəraitini yaxşı öyrənməlidir. 
Böyük pedaqoq bu məqsədlə müəllimlərdən uşaq 
psixologiyasını öyrənməyi tələb edərək yazırdı: “Tərbiyəçi 
insanı həqiqətdə olduğu kimi bilməli, onun bütün zəif və 
qüvvətli cəhətləri ilə, bütün gündəlik xırda ehtiyacları və eləcə 
də böyük ruhi tələbləri ilə tanış olmalıdır. Tərbiyəçi insanı 
ailədə, cəmiyyətdə, xalq arasında, bəşəriyyət içərisində və öz 
vicdanı ilə üzbəüz durduğu halda öyrənməlidir. O, insanı bütün 
101 
 
yaşlarda, bütün siniflərdə, bütün vəziyyətlərdə, şadlıq və 
qəmginlik hallarında, yüksələn və alçalan hallarda 
öyrənməlidir.” 
    Azərbaycan maarifçisi N.Kərimovun fərdi yanaşmaya dair 
fikri klassik pedaqoqların ideyalarından heç də geri  qalmır. O, 
böyük inam hissi ilə qeyd edirdi: “Hər uşağın özünə görə bir 
qeyri xasiyyəti , təbiəti olmağına rəğmən hamıya bir qayda və 
qanun ilə dərs vermək, hamıya bir dil ilə bəyan etmək olmaz. 
Hamını bir ölçü ilə ölçmək olmaz. Uşaqların bir parası zehinli, 
zəkavətli, bir parası zehinsiz, fəhmsiz, bir parası gülünc və 
fərəhli nağıllardan həzz alan olur. Uşaqlara məhəbbəti olan 
müəllim bunların hamısını mülahizə edər və hər kəsin öz 
biliyinə, qanacağına görə hərəkət edər, tərəqqi əla dərəcəyə 
çatar.” 
    Belə fikirlərə baxmayaraq, Azərbaycan maarifçiləri də 
marksizmdən əvvəlki bütün nəzəriyyəçilər kimi uşaq 
tərbiyəsində, şəxsiyyətin formalaşmasında, mühit, irsiyyət və 
tərbiyə problemlərinin həllində ardıcıl olmamış, mühiti ingilab 
yolu ilə dəyişmək ideyasını irəli sürməmişdilər. 
 Hər bir müəllim uşaq ruhuna təsir göstərməyi bacarmalıdır, 
əgər bacarmırsa, onun uşaqlar arasında da nüfuzu yüksək ola 
bilməz. 
    Görkəmli sovet pedaqoqu N.K.Krupskaya “Tərbiyə işləri 
haqqında” məqaləsində yazırdı: “Tərbiyə vermək üçün müəllim 
şagirdin marağını, dünyagörüşünü, səyini, həyat təcrübəsini, 
onu əhatə edən adamları, yaşadığı mühiti hökmən bilməlidir.” 
    Müəllim şagirdləri hərtərəfli öyrənmək üçün onlar üzərində 
gündəlik müşahidələr aparmalıdır. Müşahidələrin nəticələri isə 
xüsusi dəftərdə qeyd edilməlidir. Bunun üçün hər sinif rəhbəri 
öz sinfi üçün müşahidə dəftərçəsi tutmalıdır. Müşahidə 
dəftərçəsi olmayan sinif müəllimləri şagirdləri məktəbi 
qurtardıqdan sonra ona xarakteristika yazarkən, ayrı-ayrı 
şagirdlərin xüsusiyyətlərini düzgün qiymətləndirə bilmirlər və 
şagirdlər üçün yazılmış bütün xarakteristikaların məzmunu 
102 
 
eynilik təşkil edir. Belə xarakteristikalar şagirdlərin gələcək 
həyatında ciddi çətinliklər törədir. 
     Müəllimlər şagirdlərə, onların öz qabiliyyətlərini inkişaf 
etdirmələri üçün gündəlik istiqamət verməlidirlər. Belə 
şagirdləri dərnəklərə və əlavə məşğələlərə cəlb etmək lazımdır. 
     Lakin şagirdin təlim işini başlı-başına buraxması, qüvvəsinə 
inamsızlığı, yoldaşlarından geri qalması, müəllimin düzgün 
olmayan rəyi, ailədə çox əzizləmək kimi hallar şagirddə 
məsuliyyətsizlik yarada bilər. 
    Müəllim yeni mövzu üzərində hazırlıq işi apararkən həm də 
kimlərə tərbiyə cəhətdən təsir edəcəyini, zəif düşünən, utancaq, 
nitqi zəif inkişaf edən, işi səliqəsiz yerinə yetirən, dikbaş, 
tənbəl şagirdlərə necə yanaşacağını, necə kömək göstərəcəyini, 
yeni mövzunun sual-cavabla möhkəmləndirilməsi 
mərhələsində kimlərə və hansı suallarla müraciət edəcəyini 
nəzərə almalıdır.   
     Müəllim yeni materialın izahı prosesində tədris etdiyi 
mövzunu elm və texnika ilə, habelə müasir həyatla 
əlaqələndirməli, həm də bunları rəvan, aydın, səlis və məntiqi 
danışmalı, tələsikliyə yol verməməlidir. 
     Bəzi müəllimlər şagirdlərə evə tapşırıq verərkən ciddi 
nöqsanlara yol verirlər. 
    K.D.Uşinski bu nöqsanlardan bəhs edərkən yazırdı: 
“Müəllim üçün kitabda müəyyən səhifəni dırnaqla və 
karandaşla işarə edib, onu gələn dərsə kimi öyrənməyi 
tapşırmaqdan asan şey yoxdur. Lakin çox erkən vaxtdan 
özbaşına buraxılan şagirdin bu əziyyətli səhifə üzərində necə 
can çəkdiyini, mənasını bilmədən onu necə əzbərlədiyini, işə 
necə yanaşmaq lazım olduğunu bilməyərək öz zəhmətini 
dəfələrlə necə artırdığını, həm dəftəri, həm əllərini və həm də 
üzünü mürəkkəbə bulayaraq yaza bilmədiyi hərf üzərində necə 
göz yaşı tökdüyünü müşahidə edin – o zaman siz, bəzən 
şagirddə təlimə qarşı nifrətin haradan  doğulduğunu 
anlarsınız.” 
103 
 
     Aparılan təcrübələr göstərmişdir ki, müəllimlər ev 
tapşırıqlarından iki variantda istifadə etməlidirlər. 
     Birincisi, ev tapşırığı zəiflər üçün nisbətən sadələşdirilməli, 
qüvvətli şagirdlər üçün biliyin dərinləşdirilməsi məqsədi ilə 
mürəkkəbləşdirilməlidir. 
    İkincisi, ev tapşırığının verilməsi ilə əlaqədar olaraq təlimdə 
yetirməyən şagirdlər üçün müəllim onların nədə 
yetirmədiklərinə aid qabaqca tapşırıq müəyyən etməlidir, eyni 
zamanda daha yaxşı bilənlər üçün əlavə tapşırıq seçməlidir ki, 
onların biliyini daha da dərinləşdirsin. 
    Evə tapşırıq verərkən bərabərçiliyə yol vermək olmaz. Ev 
tapşırığının fərdiləşdirilməsi hər bir şagirdin səmərəli 
işləməsini gücləndirir, onun geriliyini aradan qaldırır və 
müstəqil işləməsi üçün şərait yaradır. 
    Bütün bunlar şagirdlərin elmi-dünyagörüşünü və onların 
dərin biliklər sisteminə yiyələnməsinə zəmin yaradır. Müasir 
dövrdə yeni insanların formalaşması əməli vəzifəyə 
çevrilməlidir. 
 
                                                                           1985-ci il 
 
 
 
 
 
 
 
 
104 
 
Şagirdlərin şüurlu intizam tərbiyəsi 
 
 
     Müəllim-şagird münasibətləri müasir şəraitdə xüsusi 
məzmun və əhəmiyyət kəsb edir. Bu münasibətlər təkcə 
müəllimin bilik verməsi, öyrətməsi, şagirdlərin isə bu bilikləri 
mənimsəməsi, öyrənməsi prosesindən ibarət olmayıb, böyük 
tərbiyəvi əhəmiyyət kəsb etməli, şagird şəxsiyyətinin 
inkişafına, onlarda yüksək əxlaqi keyfiyyətlərin yaranması və 
formalaşmasına xidmət etməlidir. 
    Müasir şəraitdə siyasi şüuru, əmək fəallığını yüksəltmək, 
təcrübə və biliyi zənginləşdirmək üçün ideoloji amil kimi təsir 
göstərən mənəvi tərbiyə hər bir müasir insanın həyat 
mövqeyini formalaşdırır. 
    İntizamlılıq, cəmiyyətdə qoyulmuş qaydalar, davranış 
tələblərinə şüurlu münasibət hazırkı şəraitdə mənəvi tərbiyənin 
əsas göstəricilərindən biridir. 
    İntizamlılıq - şəxsiyyətin əsas xüsusiyyəti, ləyaqəti və 
əlaməti əxlaqi keyfiyyətidir. Bu keyfiyyət şəxsiyyətin şüurlu 
fəaliyyətində, davranış qaydalarına və ictimai normalara necə 
əməl etməsində öz əksini tapır. İntizamlılıq daimi fikri 
gərginlik tələb etmir, ona görə ki, davranış qaydalarının, 
vəzifənin, tapşırıqların yerinə yetirilməsinə şüurlu, düşünülmüş 
münasibət, borc hissi təşəkkül tapmış olur. F.E.Djerzinskinin 
fikri ilə desək, “borc vəzifə deyil, zərurətdir, tələbatdır, dərin 
əqidədir, həyatın mənasıdır.” 
    Şüurlu intizam tərbiyəsi davranış mədəniyyəti, ictimai 
yerlərdə özünü apara bilmək, adamlara qarşı nəzakətlilik, 
xeyirxahlıq, qayğıkeşlik, diqqətlilik, səliqəlilik, zəifə, ehtiyac 
hiss edənə kömək etmək bacarığı və səyi kimi insani 
keyfiyyətləri nəzərdə tutur. 
    Şüurlu intizam – şagirdlər tərəfindən Vətən və xalq 
qarşısında öz vətənpərvərlik borclarının başa düşülməsi, 
qoyulmuş qanunların, davranış qaydaları və normalarının, 
105 
 
vəzifə və tapşırıqların yerinə yetirilməsinə şüurlu münasibət 
deməkdir; kollektivin mənafeyi ilə hesablaşmaq, mübarizədə 
müstəqillik və qətiyyətlilik, könüllü tabelik üzərində qurulmuş 
intizam deməkdir. 
    Uşaqlar intizam haqqında anlayışlarla və davranış qaydaları 
ilə ilk dəfə ailə kollektivində tanış olurlar. Bu tanışlıq 
valideynlərin və ailənin başqa üzvlərinin uşaqların 
hərəkətlərinə verdikləri tələblərlə, onlarda yaratdıqları faydalı 
adətlərlə, öz şəxsi nümunələri ilə əlaqədar olur. İntizam və 
davranışla əlaqədar olan bu ilk tələblər valideynlər tərəfindən 
düzgün qoyulduqda, düzgün istiqamətləndirildikdə, hər bir 
davranış tələbi faydalı adətlərə çevrildikdə məktəbin və 
müəllimlərin tərbiyə işi asanlaşır, bəzi uşaqlarda yaranmış pis 
adətlərin yenidən tərbiyə olunmasına ehtiyac qalmır. 
    Tərbiyə işinin bu mühüm sahəsində hələ də bir sıra ciddi 
nöqsanların olduğunu inkar etmək olmaz. Bunlar əsasən bəzi 
ailələrdə uşaqların intizamına və davranışına laqeydlik, onun 
düzgün istiqamətləndirilməməsi, valideynlərin müxtəlif 
səviyyəli olması, onların bir qisminin tərbiyə işinin pedaqoji və 
psixoloji əsaslarına, metodikasına lazımi qədər bələd 
olmaması, məktəblə ailənin əlaqəsinin zəif olması, şüurlu 
intizam və davranış mədəniyyəti tərbiyəsi üzrə məktəbin 
həyata keçirdiyi tədbirlərdə ardıcıllığın, tamlığın 
gözlənilməməsi və s. ilə əlaqədar olur. 
    Məhz buna görə də, uşaqların əxlaq tərbiyəsində ailə ilə 
məktəbin birgə fəaliyyəti, bu əlaqənin daha faydalı, əlverişli, 
səmərəli, formaları, yol və vasitələrinin müəyyənləşdirilməsi, 
bunların daha da təkmilləşdirilməsi mühüm və aktual 
problemlərdən biri kimi pedaqoji ictimaiyyətin diqqətini cəlb 
edir.  
    Məktəbdə intizamın pozulması, davranış qaydalarına əməl 
edilməməsi uşaq cinayətkarlığına gətirib çıxarır.Pedaqoji 
nəzarətdən kənarda qalan “çətin” tərbiyə olunanlar bəzən 
mikromühitin mənfi təsiri altına düşür. Böyüklərdə olduğu 
106 
 
kimi, uşaqlar arasında da intizamsızlıq və cinayətkarlığın əksər 
hallarda spirtli içkilərdən istifadə edilməsi ilə əlaqədardır. Bu 
da adətən, ya uşağın ailə şəraiti ilə, ya da onun düşdüyü 
mikromühitlə əlaqədardır. Hüquq qaydalarını pozmuş həddi-
buluğa çatmayanların 30-40 faizi valideynlərin və ailənin digər 
yaşlı üzvlərinin sərxoşluğu, dava-dalaşı və qeyri-əxlaqi 
davranışının şahidi olunmuşdur. Həddi-büluğa çatmamış olan 
cinayətkarların hər beş nəfərdən birinin ailəsində, əvvəllər 
mühakimə edilmiş və yaxud spirtli içkidən sui-istifadə edən 
şəxs olmuşdur. 
    Tanınmış pedaqoq V.A.Suxomlinskinin dediyi kimi, 
“yeniyetmə bir çiçəkdir, onun gözəlliyi bitkiyə necə qulluq 
edilməsindən asılıdır.” 
    “Çətin” tərbiyə olunanların şagirdə yaraşmayan hərəkətləri 
məktəbdə təlim-tərbiyə işinə mane olur, ümumməktəb 
intizamına və başqa şagirdlərin davranışına mənfi təsir göstərir. 
Odur ki, tərbiyə işinin bütün sahələri kimi, şüurlu intizam 
tərbiyəsində də “çətin” tərbiyə olunanlarla iş həmişə hər bir 
pedaqoji kollektivin və valideynin diqqət mərkəzində 
olmalıdır. 
    Böyük rus pedaqoqu A.S.Makarenkonun zəngin 
təcrübəsindən və pedaqoji irsindən lazımınca istifadə etmək, 
“çətin” tərbiyə olunan uşaq yoxdur”, “pis uşaq yoxdur, pis 
tərbiyəçi var” fikirlərini əsas götürmək lazımdır. 
“Mənim əlimdə ixtiyar olsaydı, “insan düzəlməz” - deyən 
adamın dilini kəsərdim” - deyən böyük qazax şairi Abay 
Kunanbay nə qədər haqlıdır. 
    V.Q.Belinski hələ 1845-ci ildə yazırdı: “Ümumiyyətlə, 
insanlar öz təbiətləri etibarilə pis olmaqdan daha artıq 
yaxşıdırlar: onları xarab edən təbiətləri deyil, tərbiyə, ehtiyac, 
saxta ictimai həyatdır. Onların demək olar ki, hər birinin, 
hətta pozğununun belə, özünün gözəl insani cəhətləri vardır. 
Yalnız onları seçib görmək və axtarıb tapmaq lazımdır.” 
107 
 
    Məlum olduğu kimi, gənclərin şəxsiyyəti nisbətən gec 
formalaşır. Ona görə də onların əməlləri və hərəkətləri bəzən 
daxili məntiqə və ardıcıllığa malik olmur, davranışın həyat 
xəttinin dəqiq müəyyənləşməsi isə ləng gedir. Elə buna görə də 
həddi-büluğa çatmamışların hüquq pozğunluqları çox vaxt 
təsadüfi və gözlənilməyən halların nəticəsində baş verir. 
    Cinayət və cəza haqqında zəruri biliyə malik olmayan, 
yaxud da yanlış təsəvvürə malik olan yeniyetmələr etmiş 
olduqları cinayət əməlləri və hüquq pozğunluqları üstündə 
onların bilavasitə məsuliyyət daşımadıqlarını, onlara yüngül 
“güzəştli” cəza tədbirləri tətbiq olunduğunu güman edirlər. 
Halbuki onlar bilməlidirlər ki, 14 yaşına çatmamış 
yeniyetmələr hüquq pozğunluqları etdikdə cəzasız qalmırlar. 
14 yaşına çatmış yeniyetmələr ən təhlükəli cinayətlər üçün heç 
bir güzəşt olmadan tam cinayət məsuliyyəti, 16 yaşından 
etibarən isə istinasız olaraq, ümumi qaydada, qanuna müvafiq 
surətdə məsuliyyət daşıyırlar. 
    Yeniyetmələrə anlatmaq lazımdır ki, cinayət və cəmiyyətə 
zidd əməllər etdikdə valideynlər, himayəçilər və sair 
tərbiyəçilərlə yanaşı, həddi-büluğa çatmamışların özləri də 
şəxsən məsuliyyət daşıyırlar. 
     Müxtəlif şərait və şərtlər yeniyetmələrə daha tez və ciddi 
təsir göstərir, çünki onlar ətraf mühitə, təzahürlərə daha 
asanlıqla və həssaslıqla meyl göstərirlər. Hüquq tərbiyəsi, 
hüquq bilikləri ilə tanışlıq belələrinə mühüm təsir göstərir, öz 
əməllərini düzgün qiymətləndirmədikdə, lazım gəldikdə 
özlərini ələ almaqda, şəxsi arzu və niyyətlərini idarə etməkdə, 
zərərli təsirlərə qarşı dayana bilməkdə onlara kömək edir.      
 
                                                                         1986 - cı il. 
 
 
 
108 
 
            Şagirdlərin əmək tərbiyəsi 
 
 
      İnkişaf etmiş sosializmi planauyğun və hərtərəfli 
təkmilləşdirmək, onun humanist təbiətini daha da dolğun 
şəkildə açıb göstərmək, insanın yaradıcı fəallığını daha da 
yüksəltmək sahəsində partiyanın xətti sovet məktəbi qarşısında 
böyük və məsul vəzifələr qoyur. 
      Partiya gənc nəslin əməyə hazırlığının kökündən 
yaxşılaşdırılmasına məktəbin fəaliyyətinin təkmiləş-
dirilməsində xüsusi əhəmiyyət verir. 
     Bəs əmək tərbiyəsi nədir və onu necə başa düşmək olar? 
     İnsanın bütün qabiliyyətləri müvafiq fəaliyyət prosesində 
formalaşır və fəaliyyət prosesində də təzahür edir. “Fəaliyyət” 
anlayışı sosial kateqoriyalar sırasına daxildir və yalnız insana 
aiddir. Şəxsiyyət öz qarşısına konkret məqsəd qoyur, 
fəaliyyətin stimullarını dərk edir və məqsədinə nail olmaq üçün 
zəruri hərəkətləri yerinə yetirir. 
      Əmək fəaliyyətin elə bir növüdür ki, nəticədə hökmən 
məhsul əldə edilməlidir. Oyun prosesində isə məhsul əldə 
edilmir. Əmək düşünülmüş plan əsasında həyata keçirilir, 
insanın gümrah olmasına, sağlamlığına, onda yaxşı 
keyfiyyətlərin formalaşmasına və inkişafına müsbət təsir 
göstərir. Təsadüfi deyildir ki, sovet məktəbi yaranan gündən 
əmək məktəbi hesab edilmişdir. N.K.Krupskaya əməyin 
tərbiyədəki rolunu yüksək qiymətləndirərək yazırdı: “Əmək 
əsas məsələdir, o bizə imkan verir ki, tərbiyə işini ən yüksək 
zirvəyə qaldıra bilək.” A.S.Makarenko uşaq kollektivinin 
həyatını istehsal münasibətləri zəminində təşkil etmişdir. O, 
sübut etmişdir ki, əməyin tərbiyə vasitəsi olması müəyyən 
şərtlərlə bağlıdır: şagirdin əməyi hökmən təhsillə 
əlaqələndirilməlidir; əmək prosesində şagirdlərin siyasi və 
ictimai fəallığı təmin edilməlidir; şagird əməyin zəruriliyini 
dərk etməli və əməyə həvəslə qoşulmalıdır. Bu əlamətlərdən 
109 
 
məhrum olan əmək tərbiyə vasitəsi rolunu yerinə yetirmir, 
neytral əmək hesab olunur. Deməli, şagirdin əməyi pedaqoji 
tələblərə cavab verməli, pedaqoji cəhətdən düzgün təşkil 
olunmalıdır. 
     Məktəbdə əmək tərbiyəsini daxili əlaqədə olan iki məqsəd 
izləyir: əxlaqi məqsəd və praktik məqsəd. 
     Əxlaqi məqsəd odur ki, əmək tərbiyəsi şagirdləri psixoloji 
cəhətdən əməyə hazırlayır, məktəblilər xalq naminə, Vətən 
naminə işləməyə həmişə hazır olur, əməyə kommunist 
münasibəti bəsləyir, əməksevər ruhda böyüyürlər. Əxlaqi 
baxımdan əmək tərbiyəsinin konkret vəzifələri aşağıdakılardan 
ibarətdir: 
 
- şagirdlərdə belə bir əqidə formalaşmalıdır ki, hər bir şəxs 
cəmiyyət üçün vicdanla işləməlidir; 
 
- işləmədən ictimai sərvəti artırmaq mümkün deyildir; 
 
- işləmək hər bir insanın cəmiyyət qarşısında öz borcunu 
dərindən dərk etməsi ilə bağlıdır; 
 
-işləmək insanın qabiliyyətlərinin formalaşması, 
təkmilləşməsi baxımından da çox zəruridir. 
 
     Əmək tərbiyəsinin əxlaqi aspekti üzrə aparılan işlər 
şagirdlərdə belə bir inam yaratmalıdır ki, işləmək imkanı olan, 
işləyə bilən, lakin işləməyən və ya işləmək istəməyən şəxsdən 
əsl insan ola bilməz. 
     Əmək tərbiyəsinin ikinci mühüm məqsədi şagirdləri praktik 
cəhətdən əməyə hazırlamaqdan ibarətdir. Məktəblilər əmək 
alətləri ilə tanış olmalı, bu alətlərdən istifadə etməyə aid olan 
ilkin bacarıqlara yiyələnməli, özlərinin fiziki qüvvələrini 
inkişaf etdirməlidirlər. Elə bu məqsəd üçün şagirdlər ibtidai 
siniflərdə uşaq bağçaları üçün oyuncaqlar düzəldir, tikiş 
110 
 
dərslərində silgi hazırlayır və digər işlər görürlər. Orta 
siniflərin şagirdləri dülgərlik və çilingərlik emalatxanasında 
müxtəlif əşyalar hazırlayır, məktəb avadanlığını təmir edir, 
kənd yerlərində məktəbyanı sahədə məhsul becərirlər və s. 
Yuxarı sinif şagirdləri şagird istehsalat briqadalarında, tədris 
istehsalat kombinatlarında fəaliyyət göstərir, praktikumlar keçir 
və beləliklə də, praktik əmək bacarıqlarına yiyələnirlər. 
     Məktəblərdə şagirdlərin əməyinə aşağıdakı tələblər verilir: 
 
- əmək şagirdlərin zehni və fiziki qüvvələrin vəhdətdə 
tətbiqinə şərait yaratmalıdır; 
 
- əmək məktəblinin təlim-tərbiyə məqsədlərini həyata 
keçirmək vasitəsi yerində çıxış etməlidir; 
 
- əmək prosesində şagird gördüyü işin ictimai və şəxsi 
faydasını şüurlu surətdə dərk etməlidir; 
 
- əmək şagirdlər üçün yorucu və cansıxıcı olmamalı, 
məktəblilər əməyə həvəslə qoşulmalıdır; 
 
- əmək tərbiyəsi kommunist tərbiyəsinin digər sahələri ilə 
əlaqəli şəkildə həyata keçirilməli, tərbiyə işinə kompleks 
qaydada yanaşmaq tələbi əsas götürülməlidir; 
 
- şagird əməyin məqsədini və nəticələrini əvvəlcədən dərk 
etməlidir və s. 
 
     Əməyin birinci vəzifəsi şagirdin hərtərəfli inkişafına xidmət 
göstərməkdən ibarətdir. 
     Şagird əməyini üç mühüm növə bölürlər: özünəxidmət 
əməyi, ictimai-faydalı əmək və məhsuldar əmək. 
Özünəxidmət əməyinin əsası ailədə qoyulur və bu iş 
məktəbdə davam etdirilir. Əməyin bu növünə özünün gigiyenik 
111 
 
qayğısına qalmaq, paltarlarını, dərs ləvazimatlarını səliqə ilə 
saxlamaq, iş yerini sahmana salmaq, yataq yerini yığışdırmaq, 
yemək hazırlamaq, paltarını yamamaq, ailədə kiçiklərə və 
böyüklərə kömək etmək kimi iş növləri daxildir. Özünəxidmət 
əməyi ictimai-faydalı əməyin ilk mərhələsi yerində çıxış edir. 
Başlıca fərq burasındadır ki, özünəxidmət ailə və məktəb 
çərçivəsi ilə məhdudlaşır, ictimai-faydalı əmək isə həmin 
çərçivə ilə məhdudlaşmır, məktəbin əhatə etdiyi ərazini də 
əhatə edir. (kolxoza kömək, yaşıllaşdırma işləri və s.) 
     Məhsuldar əmək bilavasitə maddi nemətlər istehsalı ilə 
bağlıdır. Məsələn, şagirdlərin məktəbyanı sahədə məhsul 
yetişdirmələri, istehsalat briqadalarında, tədris-istehsalat 
kombinatlarında işləmələri bilavasitə məhsuldar əməklə 
bağlıdır. 
     Əmək tərbiyəsinin təşkil formalarından biri məktəblərarası 
tədris-istehsalat kombinatlarıdır. 1974-cü il avqustun 23-də 
SSRİ Nazirlər Soveti “Şagirdlərin əmək təlimi və 
peşəyönümü üçün məktəblərarası tədris-istehsalat 
kombinatlarının təşkili haqqında” qərar qəbul etmiş və 
göstərmişdir ki, İX –X sinif şagirdlərinin əmək tərbiyəsini 
təşkil etməyin yeni formalarından biri məhz həmin 
kombinatlardan ibarət olmalıdır. Bu cür kombinatlar müxtəlif 
müəssisələrin birgə səyi ilə təşkil olunur və yuxarı sinif 
şagirdlərinin əmək tərbiyəsi həmin kombinatlarda həyata 
keçirilir. Belə kombinatları maarif orqanları yaradır, 
kombinatlar məhz bu orqanlara tabe olur. Azərbaycanda belə 
bir kombinat ilk dəfə olaraq Bakının Nərimanov rayonunda 
təşkil olunmuşdur. 
     1982-ci ilin məlumatına görə respublikada belə 
kombinatların sayı 77-dir və onlar 51 peşə üzrə külli miqdarda 
şagirdi əhatə edir. 
      Kənd yerlərində isə şagird istehsalat briqadaları 1955-ci 
ildən fəaliyyət göstərir. Əmək tərbiyəsinin ikinci təşkil forması 
məhz bu briqadalardan ibarətdir. İndi ölkə üzrə 40 min belə 
112 
 
briqada fəaliyyət göstərir ki, onlar da 71 min məktəbi əhatə 
edir. Bizim respublikada belə briqadaların sayı 1982-ci ilin 
məlumatına görə 2500 - dür. 
      Əmək tərbiyəsinin üçüncü təşkil forması kənd yerlərində 
məktəb meşəçiliyindən, şəhərdə isə əmək və istirahət 
düşərgələrindən ibarətdir. Bu göstərilənlər əmək tərbiyəsinin 
yeni formaları hesab olunur. Ənənəvi forma isə əmək dərsləri 
və digər əmək məşğələləridir. 
      Düzgün aparılan əmək tərbiyəsi, təlim və peşəyönümü, 
məktəblilərin ictimai faydalı, məhsuldar əməkdə bilavasitə 
iştirakı təhsilə şüurlu münasibətin, şagirdlərin vətəndaş kimi 
yetişməsinin, şəxsiyyətin mənəvi və intellektual cəhətdən 
formalaşmasının, fiziki inkişafının əvəzsiz amilləridir. Məktəb 
məzunlarının gələcək taleyi necə olursa-olsun, əmək mətinliyi 
fəaliyyətin hər bir sahəsində onlara lazım olacaqdır. Şagirdlər 
bunu yaxşı dərk etməli, müəllimlər, valideynlər, bütün 
ictimaiyyət bunu dərindən başa düşməlidir. 
     Təlimin məhsuldar əməklə birləşdirilməsi şagirdləri aşağı 
siniflərdən başlayaraq özlərinin cansağlığı və yaşı üçün 
münasib olan müntəzəm, mütəşəkkil ictimai- faydalı əməyə -
cəmiyyətə lazım olan əsl əməyə cəlb etməyi nəzərdə tutur. 
     Məktəbdə əmək tərbiyəsinin və təlimin məqsədi bunlar 
olmalıdır:  
 
- əməyə məhəbbət və əmək adamlarına hörmət aşılamaq; 
-şagirdləri müasir sənaye və kənd təsərrüfatı istehsalının, 
tikintinin, nəqliyyatın, xidmət sahəsinin əsasları ilə tanış 
etmək; 
 
- təhsil və ictimai faydalı iş prosesində onların əmək 
vərdişlərini və bacarıqlarını formalaşdırmaq; 
- şüurlu surətdə peşə seçməyə və ibtidai peşə hazırlığı 
almağa sövq etmək. 
 
113 
 
      Şagirdlərin əmək tərbiyəsi, təlimi və peşəyönümü sistemi 
elə qurulmalıdır ki, natamam orta məktəbi qurtararkən onlar 
düşünülmüş şəkildə peşə və təhsilin davam etdirilməsi üçün 
müvafiq tədris müəssisəsi seçmiş olsunlar. 
      Şagirdlərin əmək hazırlığının təşkilində və onların 
tərbiyəsində fəal iştirak etmək istehsal kollektivlərinin ən 
mühüm vəzifəsidir. Hər bir məktəbin baza müəssisəsi 
olmalıdır. Bu müəssisələr şagirdlərə təlim vermək və onların 
məhsuldar əməyini təşkil etmək, şagirdlərlə tərbiyə işi 
aparmaq, texniki yaradıcılığı, kənd təsərrüfatı təcrübəçiliyini və 
peşəyönümünü inkişaf etdirmək üçün mütəxəssisləri, fəhlələri, 
kolxozçuları usta kimi işləməyə göndərirlər. 
 
                                                                        1986 - cı il. 
 
 
 
 
 
 
 
 
 
 
 
 
114 
 
  Şagirdlərin yaş xüsusiyyətləri və   
     qabiliyyətlərin formalaşması 
 
     Şəxsiyyətin fərdi-psixoloji xüsusiyyətlərindən hər birinin 
fəaliyyət prosesində öz yeri, öz vəzifəsi vardır. Fəaliyyətin 
müvəffəqiyyətli icrası ancaq qabiliyyətlərlə şərtlənir. 
     Fəaliyyətin yaradıcılıq səviyyəsi-icraedici və ya yaradıcı 
olması onun tərkibinə daxil olan qabiliyyətlərin inkişaf 
səviyyəsindən asılıdır. 
    Qabiliyyətlər uşaq və yeniyetmələrin psixi həyatının mühüm 
cəhətlərindən birini təşkil edir. Bu o deməkdir ki, qabiliyyətlər 
də bütün psixi proses və xassələr kimi kiçik yaşlardan 
formalaşmağa başlayır, inkişaf edərək yeni keyfiyyətlər kəsb 
edir. 
     Bilik, bacarıq və vərdişlər qabiliyyətlərin inkişafı üçün 
zəruri şərtlərdən biridir. Uşaq müvafiq fəaliyyət sahəsi üçün 
zəruri olan bilik və bacarıqlara yiyələnməyibsə, notda yazmağı, 
çertyoj çəkməyi və s. öyrənməyibsə, onun musiqi, texniki və 
rəsm qabiliyyətləri yaxşı inkişaf edə bilməz. Uşaqların 
qabiliyyətlərini inkişaf etdirmək üçün onların müvafiq bilik, 
bacarıq və vərdişlərə yiyələnməsinə ardıcıl surətdə fikir 
verilməlidir. 
     Qabiliyyətlər eyni zamanda bilik, bacarıq və vərdişlərdə 
deyil, onların qazanılma dinamikasında, yəni bütün başqa 
şərtlər eyni olduqda, bu fəaliyyət üçün zəruri olan bilik, bacarıq 
və vərdişlərə yiyələnmə prosesinin nə qədər tez, dərin, asan və 
möhkəm icra olunmasında təzahür edir. 
     Deməli, qabiliyyətlər-şəxsiyyətin fərdi-psixoloji xüsu-
siyyətləri olub müəyyən fəaliyyətin müvəffəqiyyətli icrasının 
şərtini təşkil edir və onun üçün zəruri olan bilik, bacarıq və 
vərdişlərə yiyələnmə dinamikasındakı fərqlərdə ifadə olunur. 
     Qabiliyyətlər iki növə ayrılır: ümumi qabiliyyətlər və xüsusi 
qabiliyyətlər. 
115 
 
    Ümumi qabiliyyətlər - dedikdə bir sıra fəaliyyət sahələrində 
iştirak edən, onların bu və ya digər dərəcədə müvəffəqiyyətli 
icrası üçün şərt olan qabiliyyətlər nəzərdə tutulur. Ümumi 
qabiliyyətlər ali psixi proseslər əsasında formalaşır. Qavrayış, 
hafizə, təfəkkür, təxəyyül və s. fəaliyyət prosesində funksional 
cəhətdən inkişaf edərək müvafiq qabiliyyətlərə çevrilir. 
    Xüsusi qabiliyyətlər - isə yalnız müəyyən fəaliyyət 
növünün müvəffəqiyyətli icrası üçün şərt olan qabiliyyətlərə 
deyilir. Lüğət ehtiyatı və ifadəli dil, söz assosiasiyalarının 
zənginliyi, ədəbi yaradıcılıq nisbəti, işıqlılığı, perspektivi 
qiymətləndirmə və rəngləri fərqləndirmə həssaslığı-təsviri 
fəaliyyət; məkan qavrayışı və təsəvvürləri-texniki yaradıcılıq; 
didaktik qabiliyyətlər və s. isə pedaqoji fəaliyyət üçün xüsusi 
qabiliyyətlərdir. 
     Hər bir qabiliyyət yaradıcı fəaliyyətin müvafiq sahəsində 
məhz hansı qabiliyyətlərin təşəkkül etməsindən və onların 
inkişaf səviyyəsindən asılı olaraq dəyişilir, yeni keyfiyyətlər 
kəsb edir. 
     Qabiliyyətlərin formalaşması hər bir yaş dövründə köklü 
kəmiyyət və keyfiyyət dəyişikliklərinə məruz qalır. İstər 
məktəbəqədər və kiçik məktəbli, istərsə də yeniyetməlik və 
erkən gənclik yaşı dövrlərində ümumi və xüsusi qabiliyyətlər 
iki istiqamətdə - makro və mikro istiqamətdə inkişaf edir. 
Makro inkişaf dedikdə, qabiliyyətlərin müəyyən bir yaş 
dövründə qarşılıqlı əlaqədəki inkişafı nəzərdə tutulur. Bu 
prosesdə müəyyən bir ümumi qabiliyyətdə, məsələn, obrazlı 
təfəkkürdə əmələ gələn bir xüsusiyyət digər ümumi 
qabiliyyətin (yaradıcı təxəyyülün və s.-nin) inkişafına təsir 
göstərir, onlar isə qarşılıqlı əlaqədə xüsusi qabiliyyətlərin 
inkişafını şərtləndirir. 
      Mikroinkişaf dedikdə isə ayrı-ayrı qabiliyyətlərin öz-
özlüyündə inkişaf prosesi nəzərdə tutulur. 
      Hər bir yaş dövrünün öz xüsusiyyəti vardır. Kiçik 
məktəblinin bilik sahələrinə marağı, yeniyetmənin xüsusi 
116 
 
fəallığı və meyllərin genişliyi, böyük məktəblinin özünü şüurlu 
surətdə tənzimləmək meyli- bunların hamısı bu və ya digər yaş 
dövrünün səciyyəvi xüsusiyyətləri kimi qabiliyyətlərin 
formalaşmasına mühüm təsir göstərir. Bu xüsusiyyətləri nəzərə 
almadan qabiliyyətlərin inkişaf xüsusiyyətlərini düzgün 
qiymətləndirmək olmaz. A.N.Leontyevin aşağıdakı fikri əqli 
qabiliyyətlərin inkişafı prosesini bu baxımdan təhlil etmək 
imkanı verir: “uşağın əqli inkişafını bütövlükdə onun psixi 
inkişaf səviyyəsindən, mənəvi simasını müəyyən edən 
maraqlarının, hisslərinin və başqa əlamətlərinin 
zənginliyindən ayrılıqda nəzərdən keçirmək olmaz.” 
     Ayrı-ayrı yaş dövrlərində psixi inkişafın sürətlənməsi və ya 
ləngiməsi, gözlənilmədən yüksəlməsi və ya geriləməsi 
müşahidə olunur, başqa sözlə, eyni yaşlı uşaqların psixi inkişafı 
bir variantda deyil, müxtəlif variantlarda özünü göstərir. 
     Senzitiv (latınca “sensus” – “hiss, duyğu” deməkdir) dövr 
uşağın ontogenetik inkişafının mühüm mərhələsini təşkil edir. 
Bu zaman inkişaf edən uşaq ətraf mühitin müəyyən təsirlərinə 
xüsusilə həssas olur, psixikanın bu və ya digər istiqamətdə 
inkişafı üçün əlverişli şərait yaranır. 
     Aydın məsələdir ki, senzitiv yaş dövrü hələ öz-özlüyündə 
qabiliyyətlərin inkişaf səviyyəsini müəyyən etmir. Bunun üçün 
məktəbəqədər və ya kiçik məktəbli yaşı dövründə müvafiq 
qabilıiyyətin inkişafı üçün əlverişli pedaqoji şərait 
yaradılmalıdır. 
     Unutmaq olmaz ki, uşaq inkişaf etdikcə onun yaradıcı 
fəaliyyəti də mürəkkəbləşir və yeni keyfiyyətlər kəsb edir. 
Uşağın yaradıcı fəaliyyətinin inkişafı həm də onun bir sənətkar 
kimi formalaşması prosesidir. Tərbiyə prosesində bu cəhəti 
unutmaq, uşağı bir sənətkar kimi fərqləndirən, yaş dövrünün 
imkan və hüdudlarına sığmayan fərdi xüsusiyyətləri nəzərə 
almamaq ciddi səhv olardı. 
      Buna görə də uşaqlarda öz yaradıcılıqlarına tənqidi 
münasibətin yaradılması onlarda nəinki meylin, həm də 
117 
 
fəaliyyət və qabiliyyətlərin inkişafı üçün xüsusi əhəmiyyətə 
malikdir. Çalışmaq lazımdır ki, uşaq öz nailiyyətlərini düzgün 
qiymətləndirə bilsin, səhvlərini görməyi bacarsın. Bu, uşaqda 
tənqidi təfəkkürün inkişaf etdirilməsini tələb edir. 
      Ağılın tənqidiliyi insanın: a) dərk olunan fikirləri, faktları, 
fərziyyələri,  eləcə də öz fikir və mülahizələrini yoxlamasında, 
qiymətləndirməsində, b) idrak obyektlərindəki səhv və 
uyğunsuzluqları axtarıb tapmasında, onların meydana 
çıxmasının səbəb və şəraitini araşdırmaqda, aşkar etməkdə, 
səhvləri düzəltməkdə ifadə olunur. Tənqidi ağıla malik olan 
adam başqa şəxslərin təsiri altına düşmür, hər şeyi şəxsi 
düşüncəsinin süzgəcindən keçirməyə, onların doğru olub-
olmadığını yoxlamağa can atır. Belə şəxslər öz fikirlərini də 
dönə-dönə yoxlayır, onlara tənqidi surətdə yanaşırlar. 
      Şagirdlər inkişaf etdikcə onların tənqidi təfəkkürü də 
inkişaf edir və yeni keyfiyyətlər kəsb edir. 
      Uşaqda onun yaradıcı fəaliyyətinə tənqidi münasibətin 
yaradılması onun özünə tələbkarlıqla yanaşa bilməsinin 
mühüm şərtidir. Uşağın özünə tələbkarlıqla yanaşa bilməməsi 
və ya tələbkarlığın səviyyəsinin aşağı olması meylin 
perspektivsiz olması ilə nəticələnir. Uşağın qabiliyyəti olduğu 
halda meylinin sabit olmaması psixoloji cəhətdən məhz bunula 
əlaqədardır. 
      Kiçik məktəbli birinci sinifdən başlayaraq xarici aləm 
haqqında nisbətən geniş biliklər sisteminə yiyələnir. Onda 
müşahidəçilik, ixtiyari diqqət, ixtiyari yaddasaxlama və 
yadasalma, əqlin müstəqilliyi və tənqidiliyi kimi keyfiyyətlər, 
nitq inkişaf edir. Uşaqda tənqidi təfəkkürün təşəkkül etməsi 
təxəyyül realizinin inkişafı üçün əlverişli şərait yaradır. 
     Kiçik məktəblidə təxəyyülün realizmindən danışarkən bir 
məsələyə xüsusi diqqət yetirmək lazımdır. Uşaq bir sıra 
hallarda, xüsusilə onun hisslərinə toxunan maraqlı bir hadisə 
müşahidə etdikdən sonra hekayə və ya şeir yazarkən gördüyü 
hadisəni olduğu kimi təsvir edir. Bu, təxəyyülün realizmi deyil, 
118 
 
məhdudluğudur. I və II sinif şagirdləri şeir və ya hekayə 
yazarkən, adətən, gördüklərini sadalamaqla kifayətlənirlər. 
     Orta məktəb yaşı dövründə şagirdlərin yaratdıqları təxəyyül 
surətlərinin məzmun və formasında mühüm keyfiyyət 
dəyişikliyi özünü göstərir. 
     V-VII sinif şagirdləri ədəbiyyat dərslərində müxtəlif janrlar, 
eləcə də surət, xarakter, təsvir və s. haqqında nisbətən ətraflı 
məlumat alırlar. Şagirdlər öyrənirlər ki, yazıçı bir çox 
hadisələri, onlara özünün münasibətini və ideyasını bədii 
əsərdə təsvir etdiyi surətlər vasitəsi ilə oxucuya çatdırır. Bədii 
təsvirlər əsərin məzmunu, ideyası və onda əks etdirilən 
hadisələrlə sıx əlaqədar olur. 
     VIII-X siniflərdə şagirdlərə müxtəlif bədii əsərlərin təhlili 
əsasında tipik surət, kompozisiya, bədii dil və ifadə vasitələri, 
üslubiyyat haqqında anlayış verilir. Şagirdlər təxəyyül 
mədəniyyətinə yiyələndikcə, onların yaratdıqları surətlərdə 
yeni keyfiyyətlər kəsb edir. 
     Yuxarı sinif şagirdlərinin yaradıcı fəaliyyəti sadəcə olaraq 
süjet fikirləşməklə məhdudlaşmır; onlar yaratdıqları surətlərin 
xarakteristikasına xüsusi fikir verir, əsas surətləri ikinci 
dərəcəli surətlərdən fərqləndirir, onların bir-birinə münasibətini 
aydın ifadə edirlər. 
     Prof. S.L.Rubinşteynin qeyd etdiyi kimi, hər bir təfəkkür bu 
və ya digər dərəcədə ümumi mücərrəd məfhumlarla 
tamamlanır, hər bir təfəkkürə bu və ya digər əyani-hissi surətlər 
daxil olur; məfhum və surət-təsəvvür onda ayrılmaz vəhdətdə 
verilmişdir. İnsan təsəvvürsüz, yalnız anlayışlarla düşünə 
bilməz, o, eləcə də məfhumsuz, yalnız hissi-əyani obrazlarla 
düşünə bilməz. Lakin, bununla yanaşı olaraq təsəvvür və 
məfhum bir-biri ilə əlaqədar olduğu kimi, həm də bir-birindən 
fərqlənirlər. Bu baxımdan vahid təfəkkür daxilində, bir 
tərəfdən əyani, digər tərəfdən mücərrəd-nəzəri təfəkkürü ayırd 
etmək olar. Birinci üçün xarakterik cəhət bundan ibarətdir ki, 
onda təsəvvür və məfhumun, xüsusilə ümuminin vəhdəti 
119 
 
əsasən əyani surət-təsəvvür formasında həyata keçirilir. İkinci 
üçün isə bu cəhət xarakterikdir ki, onda əyani surətin-
təsəvvürün və məfhumun vəhdəti əsasən ümumi məfhumlar 
formasında həyata keçirilir. 
     V.Q.Belinski göstərirdi ki, “Poeziya da mühakimə yürüdür 
və düşünür... çünki onun da məzmunu təfəkkürün məzmunu 
kimi həqiqətdir. Lakin poeziya sillogizm və dilemmalarla 
deyil, obraz və səhnələrlə mühakimə yürüdür və fikirləşir. 
Hər cür hiss və fikir, poetik olmaq üçün obrazlarla ifadə 
olunmalıdır.” 
     Bədii təfəkkürdə surətin özü xüsusini, konkret olaraq əks 
etdirməklə, həm də ümumiləşdirici vəzifə icra edir. Qiymətli 
bədii surət tipik surətə qədər yüksəlir. 
     Akademik İ.P.Pavlovun siqnal sistemləri haqqındakı təlim 
bu məsələni, ümumiyyətlə götürüldükdə isə qabiliyyətlər 
sahəsində özünü göstərən fərdi fərqlər məsələsini ətraflı 
aydınlaşdırmaq imkanı verir. Böyük alim, siqnal sistemlərinin 
qarşılıqlı əlaqəsinə görə insana məxsus 3 tip - bədii, mütəfəkkir 
və orta tip müəyyən etmişdir. İ.P.Pavlovun fikrincə, insanın 
düşdüyü şəraitin, həyat tərzinin, təhsil və tərbiyənin təsiri 
nəticəsində onun ali sinir fəaliyyətində ya 1-ci siqnal sistemi 
əsas yer tutur (bədii tip), ya da 2-ci siqnal sistemi üstünlük 
kəsb edir (mütəfəkkir tip), yaxud bunların hər ikisi eyni 
dərəcədə inkişaf edir (orta tip). 
      Görkəmli sovet fizioloqu A.Q.İvanov-Smolenskinin qeyd 
etdiyi kimi, İ.P.Pavlovun ali sinir fəaliyyəti tiplərinə həsr 
olunmuş tədqiqatının əsasında hər iki siqnal sisteminin 
münasibəti məsələsi qoyulmuşdur. O, bir siqnal sisteminin o 
biri üzərində yalnız nisbi üstünlüyünü qeyd edir. 
      Ümumiyyətlə götürsək, 2-ci siqnal sistemi (fikri fəaliyyət) 
1-ci siqnal sisteminə (obrazlı-emosional fəaliyyətə) nəzərən 
üstünlük təşkil edir. Bu, mütləq xarakter daşıyır, çünki dil və 
təfəkkür insanın əmək fəaliyyətində həlledici rol oynayır. Əgər 
sözü, 2-ci siqnal sistemini S, obrazı, 1-ci siqnal sistemini S` ilə 
120 
 
ufadə etsək, həmin asılılığı riyazi formada belə ifadə etmək 
olar: S>S`. Birinci siqnal sisteminin ikinci siqnal sistemi 
üzərindəki nisbi üstünlüyü (bədii tip) belə ifadə edilə bilər: 
S>S` + n (burada n - bədii tip nümayəndələri üçün xarakterik 
olan emosional və obrazlı görmənin xüsusiyyətlərini bildirir). 
2-ci siqnal sisteminin 1-ci siqnal sistemi üzərindəki nisbi 
üstünlüyü (mütəfəkkir tip) isə belə ifadə edilə bilər: 
S+m>S`(burada m – xarici aləmə mütəfəkkir tip üçün 
xarakterik olan mücərrəd, sözlü-məntiqi münasibəti göstərir.) 
      Göründüyü kimi, bir siqnal sisteminin başqası üzərindəki 
nisbi üstünlüyü məsələsinin 2-ci siqnal sisteminin 1-ci siqnal 
sistemi üzərindəki mütləq üstünlüyü məsələsi ilə qarışdırmaq 
olmaz. Əks halda belə bir təsəvvür yaranır ki, bədii tipdə guya 
intellektual fəaliyyət zəif inkişaf etmiş olur. Bu, ciddi səhv 
olardı. Bir siqnal sisteminin o biri siqnal sistemi üzərindəki 
nisbi üstünlüyü yalnız bədii, mütəfəkkir və ya orta tipin 
təfəkkür tərzində özünəməxsus cəhətlərin formalaşmasını 
şərtləndirir. İ.P.Pavlov bu xüsusiyyətləri belə xarakterizə edir: 
“bəzi adamlar yaxşı düşünürlər, lakin konkret, real surətdə 
fikirləşmirlər, onlarda birinci və ikinci siqnal sistemləri 
arasındakı əlaqə xeyli zəifdir; başqaları isə, əksinə, belə ağıllı 
və məntiqi düşünsələr də, söz arasındakı real təəssüratı, yəni 
birinci siqnalları görməyə meyl edirlər. Onların xarici aləmlə 
əlaqəsi birincilərə görə daha yaxşıdır... Onların hər ikisi 
ağıllıdır, lakin onlardan birinin mühakiməsi gerçəlikdən 
uzaqdır, o birisi isə gerçəkliyi olduğu kimi əks 
etdirir.”İ.P.Pavlova görə, ikinci siqnal sisteminin birinci ilə 
əlaqəsi mütəfəkkir tipdə zəif, bədii tipdə qüvvətlidir. Orta tipdə 
isə birinci və ikinci siqnal sistemlərinin hər ikisi eyni dərəcədə 
inkişaf edir. 
      Siqnal sistemlərinin inkişaf xüsusiyyətlərindən asılı olaraq 
bu və ya digər tipə mənsub olan şagirdlər qavrayış, təsəvvür və 
hafizə materiallarından da müxtəlif tərzdə istifadə edirlər. 
Məsələn, bədii tip nümayəndələri konkret və emosional surətlər 
121 
 
yaratdıqları halda, mütəfəkkir tipə mənsub olanlar yeni surətlər 
yaradarkən mühakimə yürütməyə daha çox meyl göstərirlər. 
      Biz məktəbdə yeniyetməlik yaşı dövründə özünün əqli 
qabiliyyətlərinin inkişafı etibarilə həmyaşıdlarından fərqlənən 
xeyli şagirdlərlə qarşılaşırıq. Belə şagirdlərin iki tipi diqqəti 
daha çox cəlb edir: onların bir qismi maraqları və ətrafdakı 
adamlara münasibəti etibarilə daha çox kiçik məktəbliyə 
bənzəyir. Dərsi asanlıqla başa düşür, məsələni daha asan yolla 
həll edir, lakin özünü sadəlövh aparır, aşağı qiymət alanda 
ağlayır, bütün fənnlərlə eyni dərəcədə maraqlanır; digər qismi 
isə özünü əslində böyük məktəbli kimi aparır: müəllimlərin bir 
çox məsləhətlərinə əməl etmir, dərsdə bəzən kənar işlərlə 
məşğul olur, ancaq maraqlandığı fənnə xüsusi diqqət yetirir, 
həmin fənnə aid əlavə ədəbiyyat oxuyur, xüsusi dəftər tərtib 
edir. 
      Onu qeyd etmək lazımdır ki, görkəmli adamların bir 
çoxunu kiçik yaşlarında valideynlər və müəllimlər adi uşaqlar 
hesab etmiş, hətta onların bir çoxunu “tənbəl”, “qabiliyyətsiz” 
adlandırmışlar. 
      Tərbiyə işi sahəsində bu nöqsanlar ondan irəli gəlir ki, biz 
müəllimlər çox vaxt uşaqların qabiliyyətləri haqqında təkcə 
təlim müvəffəqiyyətinə görə mühakimə yürüdürük. Halbuki biz 
qabiliyyətlərin müxtəlif inkişaf variantları olduğunu unuduruq. 
Psixi inkişafın qeyri-bərabər xarakteri bu sahədə xüsusilə aydın 
nəzərə çarpır. 
 
                                                                      1991 - ci il. 
 
 
 
 
 
122 
 
  Mənfi emosiyalar və onların aradan 
qaldırılmasında özünüələalmanın rolu 
 
     İnsan emosiyaları ictimai- tarixi inkişafın məhsulu olub 
davranışı daxilən tənzim edən proseslərə aiddir: onlar 
tələbatların təzahürünün subyektiv forması kimi çıxış edir. 
Emosiyaların inkişafının ali səviyyəsi insanın davamlı 
hissləridir. 
     Bu psixi proses bir tərəfdən, insanın instinktləri, digər 
tərəfdən isə onun biososioloji tələbatı ilə bilavasitə əlaqədardır. 
Emosiyalar xarici aləm hadisələrinin və daxili vəziyyətin 
insanın həyat fəaliyyəti üçün əhəmiyyətini əks etdirmək yolu 
ilə şəxsiyyətin xarici təsirə qarşı fəallığını nizama salır. İnsanda 
xarici aləm  hadisələrinin təsirinə reaksiya vermək etibarı ilə 
affekt, emosiya, stress, hiss, ehtiraslar bir növ mühafizə siqnalı 
rolunu oynayır.Bu cür siqnallarsız insan fəaliyyəti mümkün 
olmazdı. İnsanın emosiyaları getdikcə zəifləyir, bunların 
əvəzinə ictimai, etik, estetik hisslər inkişaf edir. 
     Bəs mənfi emosiyalar nədir? Mənfi emosiyalar necə 
yaranır? Onların insana təsiri nə ilə nəticələnə bilər? İnsanda 
mənfi emosiyaları aradan qaldırmaq mümkündürmü? Biz bu 
suallara cavab verməyə çalışacayıq. Bunun üçün biz müxtəlif 
mənbələrə müraciət etməli olacayıq. 
     Maksim Qorki deyirdi: “Kədər - qiymətdən düşmüş 
fonddur.” Doğrudan da, dərdlə, fəlakətlə üz-üzə gəlmiş 
adamlar fəaliyyətsiz olurlar. Onlar nəinki təkcə fiziki cəhətdən 
lazımi qədər iş görə bilmir, adətən onların düşünmə qabiliyyəti 
də zəifləyir, çünki əzələlərində, beyinlərində damarlar daralmış 
olur. Ağır dərdə düçar olan adamın əli heç nəyə yatmır. 
İnsan sonsuz ümidsizliyə qapılanda, dərdi dözülməz olanda-
dinmir, onun nə danışığını, nə şikayətini, nə də iniltisini 
eşitmək olur. 
123 
 
     Təsadüfi deyildir ki, antik dövrün müdrik adamları belə 
demişlər: “Yalnız kiçik dərd danışa bilir, böyük dərd dilsiz 
olur.” 
     Dərdi böyük olan adam özünə qapılmamalı, dərd əlində aciz 
qalmamalıdır. İ. Talıbov mənfi induksiya yaratmağı məsləhət 
görürdü, baş-beyin qabığında yeni, daha güclü qıcıq mərkəzi 
yaratmaq lazımdır ki, insanı əldən salan mənbəyə qalib gəlsin. 
Toplanmış mənfi emosiyaları söndürmək, onlardan yaxa 
qurtarmaqla yüngülləşmək lazımdır. 
     Emosiyaların isə qanunu belədir: madam ki, emosiyalar 
toplanıb, o, mütləq boşalmalıdır. Bəzən bu boşalma və 
yüngülləşmələr çox gözlənilməz formalar alır. 
     Akademik P.K.Anoxin deyirdi ki, insan yaranmış 
emosiyanı, xüsusən bu emosiya baş- beyin qabığı ilə əlaqədar 
olduqda, adətən, saxlamaq iqtidarında deyil. Emosiyanın zahiri 
əlamətlərini (məsələn, göz yaşını) boğmaq, saxlamaq mümkün 
olsa da, damarların spazmanı,ürəyin döyünməsini dayandırmaq 
qeyri-mümkündür. 
     Cinayətlərin istintaq metodları da buna əsaslanır. Dolayı 
dəlillər təqdim edildikdə öz cinayətini danan cani zahiri 
əlamətlərlə deyil, nəbzinin, tənəffüs ritminin, qan təzyiqinin 
dəyişilməsi ilə özünü büruzə verir. 
     Məşhur təyyarə sınaqçısı Marina Popoviç danışırdı ki, bir 
dəfə uçuş zamanı təyyarəni idarə etmək mümkün olmur və o 
sürətlə yerə enməyə başlayır. Marina və təlimatçı özlərini 
itirmir, çətinliklə də olsa təyyarəni xilas etməyə nail olurlar. 
Marina çox sevinir, zarafat edir, gecə yuxuda isə, onda 
qısamüddətli də olsa, ağır sinir pozğunluğu baş verir. 
     Emosional boşalma, yüngülləşmə bəzən çox baha başa gəlir 
və qorxulu nəticələrə gətirib çıxarır. Qətl yerinin, qatili özünə 
“cəlb etməsi” haqqında hamı eşidib. Təcrübəli xəfiyyələr 
bilirlər ki, cani cinayət yerinə getməyincə sakit olmayacaq. 
Buna görə də pusquda durub onu ifşa edirlər. 
124 
 
     Deməli, toplanmış mənfi emosiyanı cilovlamaq, saxlamaq 
çətindir. Buna yalnız möhkəm iradəli adamlar nail ola bilirlər. 
     Ən yaxşı yüngülləşmə üsulu-məqsədə çatmaqdır. Lakin 
buna hamı həmişə nail ola bilmir. Bu halda gərgin əzələ 
fəaliyyəti, maraqlı iş, kitablar, musiqi köməyə çata bilər. 
     Musiqi-emosiyaları, həyəcanı dağıdan, yüngülləşdirən ən 
yaxşı vasitə olub, insana güclü təsir göstərir.Musiqi xeyirxah 
hisslər oyatmaqdan əlavə, həm də “ürəkdən sanki od çıxarır”, 
dərdi qovur, yorğunluğu çıxarır.Fizioloji tərəfinə gəldikdə isə 
musiqi damarların genişlənməsinə fəal kömək göstərir. 
     Yapon mütəxəssiləri müəyyən etmişlər ki, fəhlənin əhvali- 
ruhiyyəsinin əməyin məhsuldarlığına çox böyük təsiri var. 
Əgər sex rəisi gülümsəməyi bacarmırsa onu işdən çıxarırlar. O, 
əlindən gələni edir ki, fəhlə həvəslə, nikbin əhvali- ruhiyyə ilə 
işləsin və çoxlu qazanc gətirsin. Bəs bizdə necə? Məncə bunu 
şəhr etməyə ehtiyac yoxdur. 
     Hər cür mənfi  emosiya zamanı orqanizmdə hormonlar, o 
cümlədən adrenalin hasil edilib qana daxil olur, həmin 
adrenalin damarları daraldır, qan təzyiqini yüksəldir, energetik 
prosesləri fəallaşdırır. 
     Mənfi emosiyalar güclü sarsıntılar əmələ gətirməsin deyə, 
emosiyaları zəiflətmək yolu ilə artıq hormonları sərf etmək 
lazımdır. Məsələn, birinin ən yaxın adamı həlak olubsa, 
doyunca ağlamağı məsləhətdir, əks təqdirdə “göz yaşları ilə 
ifadə olunmayan dərd başqa orqanları ağladır”, başqa sözlə 
desək, ürək damarlarının sıxılması həyat üçün təhlükə 
törədir.Viktor Hüqo yazırdı: “Göz yaşları həmişə nəyi isə 
yuyub aparır və təskinlik gətirir.” 
     Emosiyalar uyğunlaşdırıcı kimi də mühüm rol 
oynayır.Emosiyaların tədqiqi ilə məşğul olan professor 
P.V.Simonovun verdiyi tərifə görə:“Emosiya-xüsusi sinir 
aparatı olub, həyatda məqsədə çatmaq yolları və üsulları 
haqqında kifayət qədər dəqiq məlumat olmadıqda nə cür 
hərəkət etmək barədə beyinə kömək edir”. 
125 
 
    Uzun müddət belə hesab edirdilər ki, “emosiya mərkəzləri” 
beyinin dərin mərkəzlərində yerləşir, lakin son vaxtlar 
müəyyən olunmuşdur ki, emosional reaksiyalarda böyük 
yarımkürələrin qabığı da mühüm rol oynayır.Sol yarımkürə- 
müsbət, sağ yarımkürə isə mənfi emosiyalarla bağlıdır.Deməli, 
sağ yarımkürə emosional məsələlərə “baxır”, yəni xarici aləmi 
obrazlarla qavrayır, sol yarımkürə isə məntiqi təfəkkürlə 
“məşğul olur.” 
    Professor Ə.S. Bayramovun hiss və emosiyaya verdiyi tərifə 
nəzər salaq: “Hiss və emosiya insanın dərk etdiyi cisim və 
hadisələrə, başqa adamlara, həmçinin özünün rəftar və 
davranışına, fikir və arzusuna bəslədiyi münasibəti ifadə edən 
psixi prosesdir.” 
    Deməli, hər kəsin emosiya və hissləri onun özünə, ətraf 
aləmə bəslədiyi və məxsusi səciyyə daşıyan şəxsi 
münasibətidir. İnsanın emosiya və hisslər aləmi çox rəngarəng 
və mürəkkəbdirr. Bu həqiqətən də belədir. 
    Emosiyalar özü özlüyündə mühüm məsələ deyil, müəyyən 
emosional vəziyyəti yaradan tələblər, səbəb və məqsədlər 
mühümdür. Buna görə də yalnız düşünülmüş, insan üçün 
faydalı olan tələbləri inkişaf etdirmək lazımdır. 
    Mənfi emosiyalar şər  qüvvələrlə mübarizəyə yönəldilibsə, 
yaxud da əzablı yaradıcılıq axtarışlarına xidmət edirsə- 
yaxşıdır. F.Dostoyevski deyirdi:“Gənc qəlbi kədər-
ləndirməkdən qorxmayın, bu, onu nəcibləşdirir.” Əlbəttə, 
gecəni səhərədək xəstə anasının yatağı qarşısında keçirən 
uşağın dərindən doğan mənfi emosiyalar bizim üçün azğın 
sərxoşun şadlıqdan yaranan müsbət emosiyalarından həmişə 
qiymətli olacaq. 
     Emosiyalar-enerjinin səfərbər olması üsuludur.Emosiya 
olmadıqda insan sönükləşir, fəaliyyətdən düşür və passivləşir. 
Necə deyərlər, emosional küt adamlar heç nəyə reaksiya 
göstərmir.Heç bir şeyə reaksiya göstərməmək, reaksiyalara 
laqeydlik isə ən azı insani  fəlakətdir. 
126 
 
    İnsan üçün ən dəhşətli şe - gözləri açıq ikən yatmış adama 
çevrilməkdir.Əgər biz hamı üçün xoşbəxt həyat arzulayırıqsa, 
adamlar arasında mütləq xeyirxahlıq, qardaşlıq 
münasibətlərinin bərqərar olmasına, kin, paxıllıq və eqoizm 
kimi mənfi halların qarşısının alınmasına  nail olmalıyıq. 
    Bunun zəruri olduğunu yalnız sosial baxımdan izah etmək 
düzgün olmazdı. Bunun hələ fizioloji tərəfi də var. 
    Kin insanda bir çox gözəl keyfiyyətləri öldürür, qəlbini 
qaraldır, ağlını kütləşdirir, istedadını isə zəiflədir. 
    A.Mitskeviç yazırdı:“Qəzəb, kin - gücsüzlüyün silahıdır”. 
Təbiət zəhəri sürünənlərə vermişdir.Güclülərin ona ehtiyacı 
yoxdur.” 
    İdarəetmədə yalvarış və ya söyüşlə iş getməz, işi bacarıqla 
təşkil etmək lazımdır.İ.P. Pavlovun dediyi kimi, hər bir işdə 
ardıcıllıq, təvazökarlıq və ehtiras olmalıdır. Əməyə yaradıcılıq, 
poeziya elementləri daxil etmək lazımdır ki, adama yorğunluq 
deyil, sevinc gətirsin. 
   Mənfi emosiyalar insanların daxilində təlatümə gəlməkdən 
əlavə, onların zahiri  simasında da əks olunur. Məsələn, qəzəb 
emosiyasında dişlər qıcıyır, gözlər parlayır, ağrı və dərd 
təsirindən qaşlar ortadan çatılır, heyrət hissi gözləri və ağzı 
açmaqla ifadə olunur, etinasızlıq zamanı isə baş bir yana dönür 
və aşağı dodaq sallanır. 
    Qəddarlığı ilə dünyada məşhur olan tarixi şəxsiyyətlərdən 
biri Napoleon haqqında bir misalı gətirmək istərdim. Deyirlər 
Napoleonun “polad kimi soyuq” gözləri parıldayanda, hətta ən 
qorxmaz adam olan Lann da titrəyərmiş. Nə üçün? 
    Gözün parıldaması - emosiyanın toplanmasını göstərir, 
toplanmış emosiya isə, bildiyimiz kimi, mütləq özünə çıxış 
yolu tapmalıdır. 
     Mehtər oğlu olan və Bonapartın həyatını iki dəfə xilas etmiş 
Lannın qorxmasına səbəb korsikalı sərkərdənin acığını bir 
adama tökəndə çox amansız olmasını bilməsi idi. Afrikanın 
şimalında Abukir yaxınlığındakı vuruşmaları xatırlayaq, burada 
127 
 
on beş min türk əsgəri sahilə çıxmışdı. Napoleon onların on beş 
minini də qırdırmışdı. Halbuki bunların çoxunu əsir almaq da 
olardı. 
     Materialist filosofların affektlər haqqında baxışlarında 
mütərəqqi fikirləri özündə inkişaf etdirərək qeyd etmişdilər ki, 
affektlər, hisslər, emosiyalar və ehtiraslar idarə oluna bilər və 
hökmən idarə olunmalıdır. Əxlaq tərbiyəsinin qarşısında duran 
vəzifə heç də bütün hiss və ehtirasları boğmaq, cilovlamaq, 
ölgünləşdirmək deyil, onları tərbiyə etdirməkdir, inkişaf 
etdirməkdir, yalnız o affektləri, emosiya və ehtirasları 
həqiqətən boğmaq, cilovlamaq lazımdır ki, bunlar son nəticədə 
insanı alçaltmasın, onu fiziki və mənəvi cəhətcə şikəst edib 
eybəcər hala salmasın.İnsanın əzəməti, qüdrəti və böyüklüyü 
məhz onun öz affektlərini, hiss və ehtiraslarını idarə edə bilmək 
qabiliyyətinə malik olmasındadır. Bu qabiliyyət yalnız insana 
məxsus qabiliyyətdir. Məhz bu baxımdan özünüələalma 
qabiliyyəti insanın əldə etdiyi ən yüksək mənəvi nemətdir. 
Özünüələalma emosiyaları ram etmək bacarığıdır. Yalnız 
özünü hər şəraitdə ələ almağa qadir olan adamlar dağ kimi 
sarsılmaz olurlar. Affektlərini idarə edə bilməyib, bunların 
quluna çevrilmiş adamlar, stress vəziyyətinə düçar olmuş 
adamlar dünyada ən bədbəxt adamlardır. 
    Böyük alman filosofu Hegel yazmışdır: “Dünyada heç bir 
böyük nailiyyət ehtirassız əldə edilməmişdir.” 
    Alman yazıçısı Jan Polun nəzərincə, “insan həm 
ehtiraslara, həm də bunları idarə etmək qabiliyyətinə malik 
olmalıdır.” Məşhur amerika yazıçısı Cek London isə 
yazmışdır: “Əbədi, lakin yuxulu planet olmaqdansa, qoy 
parlaq meteor olum!” 
     Məşhur ingilis ədəbiyyatşünası Con Kollinz yazırdı: 
“Yalnız iki ehtiras bizə həzz vermir- bunlardan biri paxıllıq, 
digəri qorxudur.” Jan-Jak Russoya görə, “ehtiraslar qızğın 
olduqca onları idarə etmək zərurəti də bir qədər artıq olur.” 
128 
 
     Ən hirsli vaxtda belə özünü ələ ala bilmək, öz 
hərəkətlərinin, dediyin sözlərin mənasını və labüd nəticələrini 
dərk edə bilmək, insanın “ruhu sağlamlığının” mühüm şərtidir. 
Əxlaqi təcrübə göstərir ki, hirsli, qəzəbli bir vaxtda 
düşünülməmiş edilən bir hərəkət və deyilən bir sözü güllə ilə 
müqayisə etmişlər. Atılan gülləni geri qaytarmaq mümkün 
olmadığı kimi, deyilən sözü də geri qaytarmaq mümkün 
deyildir. 
    Özünüələalma eyni zamanda əxlaqi azadlığın təzahürüdür, 
mənəvi sərbəstliyin mühüm göstəricisidir. Insanın ən çətin, ən 
mürəkkəb şəraitdə özünü ələ ala bilməsi, öz coşğun 
ehtiraslarını boğa bilmək dərəcəsi eyni zamanda onun əxlaqi 
azadlığının, mənəvi muxtariyyatının dərəcəsidir. 
     Bir sözlə, insan idarə edəndən idarəolunana, özünə 
ağalıqdan öz ehtiraslarının köləsinə çevrilir. Əbəs 
deyilməmişdir ki, ən böyük qələbə insanın öz üzərində 
qazandığı qələbədir. Biz heç vaxt unutmamalıyıq ki, ən çətin 
vəziyyətdə özünü ələ almaq əxlaqi igidlikdir və  bu cür igidlik 
hamıya müyəssər ola bilər. Bunun yeganə açarı özünü dərindən 
dərk etməkdən, sözün əsil mənasında özünə ağa olmaq 
qabiliyyətini qazanmaqdan ibarətdir. 
     Öz emosiyalarını idarəetmənin yolu insanın iradəsindən, 
özünü dərketməsi üzərindən keçir. Əsəb proseslərinin insanın 
özü tərəfindən idarə edilməsi, tənzim edilməsi qabiliyyətini 
ağıl və iradə vasitəsilə yüksəltmək lazımdır. Hər bir kəs bu 
sahədə öz üzərində məşq etməli, çalışmalıdır. Məhz özünü, öz 
əsəblərini tənzim etmək yolu ilə artıq həyəcanları, emosiyaları 
vatında sakitləşdirməyi vərdiş halına keçirmək lazımdır. 
     Bu işlə əsasən psixoprofilaktika məşğul olur. 
Psixoprofilaktika- insanın özünü dərindən dərk etməsi, bunun 
əsasında öz emosiyalarını idarə edə bilməsini təbliğ edir; 
ailədə, kollektivdə özünü son dərəcə mədəni apara bilmək 
qabiliyyətini, düşünərək yüz ölçüb bir biçdikdən sonra 
danışmağı təbliğ edir; evdə və işdə tam mehribanlıq, 
129 
 
qayğıkeşlik, qarşılıqlı hörmət və ehtiram şəraiti yaratmağı, bir 
sözlə, stress vəziyyəti törədə biləcək bütün halları aradan 
qaldırmağı öyrədir. Unutmaq olmaz ki, başqalarını 
əsəbləşdirən, başqasının qəlbinə toxunan, öz sözləri və 
hərəkətləri ilə başqalarında stress vəziyyəti yaradan, başqasını 
incitməkdən  sadiscəsinə həzz alan adam irəlicədən özünü 
əsəbləşməsi, psixi xətər alması, mənəvi cəhətdən narahat 
olması üçün şərait yaradır. Belə adamların hərəkəti içində 
olduğu gəmini batırmağa cəhd edən divanənin hərəkətinə 
bənzəyir və düşünülmür ki, gəmi qəzaya uğradıqda başqa 
sərnişinlərlə birlikdə o, özü də məhv olacaqdır. 
    Bütün bu deyilənlərdən belə bir nəticə çıxarmaq mümkündür 
ki, mənfi emosiyaları aradan qaldırmaq üçün ancaq insanın 
özünü dərindən dərketməsi və öz fəaliyyətini nizamlamaq üçün 
iradə qüvvəsi lazımdır. 
 
                                                                            1992 - ci il.  
 
 
 
 
 
 
 
 
 
 
 
 
 
 
130 
 
        Kollektivdə konflikt şəraitinin                  
                 aradan  qaldırılması 
 
 
      Kollektivin sosioloji inkişafına uyğun olaraq 
şəxsiyyətlərarası münasibətlərin tənzim edilməsi çox 
mürəkkəb, lakin əhəmiyyətli və ən vacib məsələdir. 
     Kollektivdə konfliktin əsasını qrupun müəyyən üzvləri 
arasında müxtəlif səviyyələrdə dərk edilən obyektiv və 
subyektiv ziddiyyətlər təşkil edir. 
     Konfliktə girən adamlar onu həmişə emosional halətlər 
fonunda həll etməyə təşəbbüs göstərirlər. 
     Bəs konflikt şəraiti özü nə deməkdir? Konflikt şəraiti 
dedikdə konfliktin özü ilə yanaşı, onu şərtləndirən bütün 
səbəblər və şərtlər nəzərdə tutulur. 
     Ən başlıca məsələ konfliktin mənəvi məzmunundadır, 
konstruktiv, yaradıcı, işgüzar xarakter daşımasındadır. Bu 
cəhətdən konflikt konstruktiv və destruktiv funksiyalar daşıyır. 
     Konfliktin konstruktiv funksiyası onda ifadə olunur ki, o, 
kollektivin inkişafının mənbəyinə çevrilir, yeni məqsədlərin, 
normaların və s. yaranması ilə nəticələnir. Əgər konflikt 
kollektivdə qarşılıqlı münasibətləri pozur, qrup həmrəyliyini 
aşağı salırsa, sərvət meyllərinin vəhdətini zəiflədirsə, bu zaman 
o, özünün funksiyasına görə destruktiv xarakter kəsb edir. 
Konstruktiv konfliktlər, adətən, prinsipial mübahisələr, 
müzakirələr, disputlar, destruktiv konfliktlər isə xırda 
çəkişmələr, dedi-qodular, qalmaqallar və s. formalarda təzahür 
edilir. 
     Konfliktin xarakteri qrupun (kollektivin) inkişaf səviyyəsi 
ilə bilavasitə bağlıdır. 
     Hər bir qrup və ya kollektivdə konflikt üfüqi xətt üzrə - 
xidmət vəzifəsinə görə bərabər mövqeyə malik olan işçilər, 
131 
 
şaquli xətt üzrə - xidmət vəzifəsinə görə müxtəlif mövqeyə 
malik olan işçilər arasında yarana bilər. 
     “İşçi-işçi” tipli konfliktlər üfüqi konfliktlərə, “işçi-rəhbər 
işçi” və ya “işçilər-rəhbər işçi” tipli konfliktlər isə şaquli 
istiqamətli konfliktlərə misal ola bilər. 
     Konfilktin müxtəlif tipləri mövcuddur. Buraya əsl konflikt, 
təsadüfi konflikt, qarışıq konlikt, səhv başa düşülən konflikt, 
yalançı konflikt, latent (gizli) konflikt və s. daxildir. Bu 
konfliktlər mahiyyət etibarilə ya işgüzar, ya da 
şəxsiyyətlərarası konfliktlər kimi meydana çıxırlar. 
Bəs görəsən kollektivdə konflikt şəraiti hansı səbəblər 
üzündən yaranır? Müşahidələr göstərir ki, kollektivdə 
konflikt şəraitinin yaranması əksər hallarda rəhbər işçinin 
idarəedici-təşkilati iş sahəsindəki səhvlərindən irəli gəlir. Buna 
görə də rəhbər işçinin insanları idarəetmə sənətinin mükəmməl 
öyrənməsi, sosiologiya, psixologiya və pedaqogika sahərində 
öz biliklərini genişləndirməsi zərurudir. 
    Təəssüf hissi ilə qeyd etmək lazımdır ki, hər hansı bir 
kollektivə rəhbərlik edən şəxsdən soruşanda ki, bu kollektivə 
rəhbərlik edə bilərsinizmi? Əksər şəxslər bu suala tərəddüd 
etmədən, düşünmədən “bəli” cavabını verirlər. Çünki onu bu 
zaman düşündürən kollektivin qayğıları deyil, daha çox 
“əlimin altında filan qədər işçim var” xəyalı olur. Buna görə 
də “təzə rəhbər” abı-havası” gedəndən sonra kollektivdə 
narazılıq toxumları cücərməyə başlayır. Bu narazılıqlar 
böyüyərək iri həcimli konfliktlərə çevrilir. 
     “İşçi-rəhbər işçi” səviyyəsində konfliktlər, adətən, işçinin 
vətəndaşlıq, xidmət və şəxsi mövqeyi və nüfuzunun rəhbər işçi 
tərəfindən gözlənilməməsi şəraitində meydana çıxır. 
     İşçinin vətəndaşlıq mövqeyi (hüquqi qanunlarına uyğun 
olaraq onun şəxsiyyət kimi hüququnun, ictimai ləyaqətinin 
gözlənilməsi) rəhbər işçidən yüksək hüquq mədəniyyəti tələb 
edir. İşçinin xidmət mövqeyi də rəhbər işçidən çox asılıdır. O, 
işçinin xidmət funksiyalarını dəqiq müəyyənləşdirməli, onun 
132 
 
işi üçün zəruri şərait yaratmalı, peşə biliklərini artırmağa və 
qabaqcıl əmək üsullarına yiyələnməyə kömək etməlidir.  
İşçinin şəxsi mövqeyinin, xüsusilə hörmət və nüfuzunun 
möhkəmləndirilməsinə də rəhbər işçi həmişə qayğı ilə 
yanaşmalıdır. Bunlardan hər hansı birinin nəzərə alınmaması 
işçinin rəhbər işçiyə münasibətinin dəyişilməsinə səbəb olur və 
tədricən  “işçi-rəhbər işçi” tipli konflikt şəraitinin yaranması ilə 
nəticələnir. 
    Konfliktlərin meydana çıxmasında kadrların seçilməsi və 
yerləşdirilməsi sahəsində yol verilən nöqsanlar mühüm rol 
oynayır. Nisbətən yüksək vəzifə tutmaq üçün işçinin iddiası da 
həmin səbəblər içərisində əsas yer tutur. 
    Konfliktin sosial-psixoloji səbəbləri də müxtəlifdir. 
Məsələn, “işçi-işçi” səviyyəsində meydana çıxan konfliktlərin 
bir çoxu işçilərin psixofizioloji, sosial-psixoloji və sosial-
ideoloji baxımdan bir-birinə uyuşa bilməməsi zəminində 
meydana çıxır. Özlərinin müəyyən fiziki keyfiyyətlərinə, 
xarakterinə, marağına və ya sosial qiymətlərinə görə bir-birilə 
“uyuşmayan” iki işçi arasında bu tipli konfliktlərin olması 
zəruridir. 
    Konfliktin hər bir iştirakçısı konflikt vəziyyətini 
özünəməxsus şəkildə təsəvvür edir: 
a) konflikt iştirakçılarının özləri (öz motivləri, məqsədləri, 
imkanları və s.) haqqında təsəvvürləri; 
b) əks tərəf (onun motivləri, məqsədləri, imkanları və s.) 
haqqında  təsəvvürləri; 
c)konfliktli münasibətin baş verdiyi mühit haqqında 
təsəvvürləri. 
    Aparılan sosial-psixoloji tədqiqatlar göstərir ki, konflikt 
iştirakçılarının mümkün hərəkətləri onların konflikt vəziyyəti 
haqqındakı təsəvvürləri ilə bilavasitə bağlıdır. Konflikt 
iştirakçıları öz hərəkətlərinin nəticələrini dərk etdikcə, onların 
konflikt şəraiti haqqındakı təsəvvürləri də dəqiqləşir.     
133 
 
     Rəhbər işçi konflikt şəraitini təhlil edərkən onu realistcəsinə 
qiymətləndirməli və ondan düzgün çıxış yollarını arayıb 
tapmalıdır. Bunun üçün aşağıdakı cəhətlərə xüsusi diqqət 
yetirmək lazımdır: 
a)konfliktin yaranması üçün bəhanə kimi istifadə olunan halları 
fərqləndirmək, konfliktin əsas səbəblərini müəyyən etmək 
(konfliktin iştirakçıları, adətən, onun səbəblərini müxtəlif 
yollarla gizlədirlər); 
b)konfliktin “işgüzar (obyektiv) zonasını” müəyyən etmək. 
Konfliktin nə dərəcədə ( tutaq ki, işin təşkili, nə dərəcədə isə 
konfliktə girən şəxslərin ) kollektivdəki işgüzar və şəxsi 
münasibətləri ilə əlaqədar olduğunun müəyyən edilməsi sosial-
psixoloji baxımdan böyük əhəmiyyətə malikdir. Bu, eyni 
zamanda həm şəxsiyyətlərarası konfliktin xarakterini müəyyən 
etmək, həm də onun təsir sahəsini qismən məhdudlaşdırmaq 
imkanı verir. 
c)adamların konfliktə girməsinin subyektiv motivlərini 
aydınlaşdırmaq (bunun üçün  işçilərin xüsusilə son dövrdə 
həyat yolunu bilmək, onların maraqlarını, tələbatlarını və s. 
öyrənmək zəruridir);  
d)konflikt iştirakçılarının konkret hərəkətlərinin istiqamətini 
müəyyən etmək. 
    Hər bir kollektivdə konflikti vaxtında və obyektiv surətdə 
aradan qaldırmaq üçün həmin kollektivin rəhbəri təsirli 
tədbirlər görməlidir.  
    Təəssüf ki, indiki şəraitdə rəhbər işçi öz öhdəsinə düşən işin 
icrasını yerinə yetirmək əvəzinə, kollektiv arasında 
məqsədyönlü konfliktlərin yaranmasına şərait yaradır, 
kollektivdə şəxsiyyətlərarası münasibətlərin pozulmasına 
çalışır. Bu da kollektivi işgüzar zonadan uzaqlaşdırır, onların 
fikir birliyinin zəifləməsinə səbəb olur. Kollektivdə bu cür 
münasibətlərin yaranması rəhbər işçiyə sərf edir. Bu cür rəhbər 
işçiləri kollektiv qayğılardan daha çox şəxsi ambisya 
düşündürür. 
134 
 
    Kollektivdə hər bir işçinin mədəni səviyyəsini nəzərə almaq 
lazımdır. Işçilərin mədəni səviyyəsi aşağı olduqda, hətta öz-
özlüyündə çox əhəmiyyətli olan işgüzar konfliktlər belə, 
asanlıqla məhdud şəxsi konfliktlərə çevrilir. Çalışmaq lazımdır 
ki, kollektiv üzvləri bütün hallarda bir-birinə səmimi hörmət 
etsinlər, bir-birinin insanlıq ləyaqəti və nüfuzu ilə 
hesablaşsınlar, asanlıqla kiçilməsinlər, prinsipial olmayan 
məsələlərdə güzəştə gedə bilmək əzminə malik olsunlar. 
    Kollektivdə sosial-psixoloji iqlimin optimallaşdırılması üçün 
konfliktin müsbət imkanlarından məharətlə istifadə etmək 
lazımdır. 
 
                                                                       1992 - ci il. 
 
 
 
 
 
 
 
 
 
 
 
 
 
135 
 
  Təlim fəaliyyətinin psixoloji cərəyanı     
 
 
    Təlim prosesinin  əsas məqsədi bilik verməkdir. Bu məqsədə 
nail olmaq üçün təlimin bütün üsullarından  səmərəli istifadə 
etsək də, çox vaxt təlim prosesində yüksək göstəricilərə nail ola 
bilmirik. Bunun səbəbini bəziləri şagirdlərdə, bəziləri 
müəllimlərdə, bəziləri isə təlim üsullarının indiki dövrdə şagird 
və müəllimlərin tələbatını lazımi səviyyədə ödəyə 
bilməməsində görmək olar. Bəziləri də təlim üsullarının 
müvəffəqiyyətli həyata keçirilməsinə mane olan əsas  
səbəblərdən birini də sosial amillərdə görürlər. Müəyyən 
mənada bu fikirlə razılaşmaq lazımdır. 
    Lakin biz təlim prosesində qazandığımız 
müvəffəqiyyətsizliyin əsas səbəblərini təlimin psixoloji 
mexanizmlərini, onu psixoloji cəhətdən necə idarə etməyi, 
şagirdin psixi inkişafında təlimin nə kimi rol oynadığını 
bilməməyimizdən irəli gəlir. 
    Əksər hallarda isə ayrı-ayrı şagirdlərin idrak imkanlarını 
müəyyənləşdirməkdə  çətinliklərlə rastlaşmalı oluruq. 
    Aparılan tədqiqatlar, müşahidələr göstərmişdir ki, uşaqların 
idrak imkanları mövcud proqramların  nəzərdə tutduğundan 
çox-çox genişdir. 
Məlumdur ki, uşağın bilik əldə etmək imkanları çox geniş olsa 
da, hüdudsuz deyildir. Təlimin son nəticəsi, heç şübhəsiz, təkcə 
xarici amillərlə deyil, həm də daxili amillərlə şərtlənir. Bu iki 
amil vəhdət  təşkil etdikdə təlim müvəffəqiyyətlə nəticələnir. 
    Biz indiyə kimi “nəyi öyrətmək?” və “necə öyrətmək?” 
tədris prosesində müəllimin qarşısına çıxan bu iki suala təlim 
prinsiplərindən çıxış edərək cavab verməyə çalışmışıq. 
    Ancaq bütövlükdə “öyrənmə” özü nədir? sualına bəzən 
lazımi cavab tapa bilmirik. Deməli, biz əvvəlcə “öyrənmə”nin 
özünü öyrənməliyik, sonar da onu şagirdlərə öyrətməliyik. 
136 
 
 Öyrənmə çətin, psixi prosesdir.Onun çətinliyi həm 
daxili(psixi), həm də xarici (fiziki) amillərdən asılıdır. Bu 
asılılığı görə bilmək, onu təlim prosesində lazımi məqsədə 
istiqamətləndirmək üçün müəllimdən nəinki yüksək bilik, 
pedaqoji ustalıq, həm də yüksək psixoloji hazırlıq imkanlarına 
malik olması tələb olunur. Müəllimlərimiz təlim prosesində 
psixoloji çətinlikləri aradan qaldırılmasında düzgün üsullardan 
istifadə edə bilmirlər. Daha doğrusu, bu çətinlikləri aradan 
qaldırılmasının  real yollarını bilmirlər. 
    Öyrənmə bilməməzlikdən biliyə doğru gedən uzun 
prosesdir. 
    Məlumdur ki, təlim prosesində iki tərəf iştirak edir.Yəni 
öyrənənlə öyrədən arasında qarşılıqlı təsir, əlaqə yaranır. 
Öyrədənin vəzifəsi müəyyən bilikləri, müəyyən informasiyaları 
uşaqlara çatdırmaqdır. Ancaq biz bir cəhəti nəzərə almalıyıq ki, 
hazırkı dövrdə məktəblərdə təlim prosesində qarşılıqlı 
münasibətdə olan iki tərəfdən ən çox fəallıq göstərəni 
öyrədəndir.Təlim prosesində ən çox müəllim özü işləyir, 
şagirdlər isə əksər hallarda biliyi “hazır şəkildə” alırlar.Bu 
ondan irəli gəlir ki, mövcud təlim sistemi daha çox illustrativ- 
izahat prinsipinə istinad edir. Bu sistem şagirdlərə müəyyən 
bilikləri mənimsətmək, onlara bir sıra vərdişlər aşılamaq 
imkanı versə də, əqli inkişafa təsir cəhətdən istənilən 
müvəfəqqiyyət əldə etmək olmur. Bir sıra müəllimlər təlimin 
başlıca vəzifəsini onda görürlər ki, şagirdlər müvafiq 
dərslikdəki təlim materiallarını oxuyub yadda saxlaya bilsinlər, 
sorğu zamanı isə yada salmağa çətinlik çəkməsinlər. Hətta 
bəzən dərs soruşularkən uşaq təlim materialını asanlıqla yada 
sala bilmədikdə, olduğu kimi danışmadıqda, bəzi müəllimlər 
şagirdlərdən mətni neçə dəfə oxuduğunu soruşur, onu bir neçə 
dəfə təkrar oxumamaqda təqsirləndirirlər. Bəzi müəllimlərimiz 
isə əzbərçilik üsulundan hələ də istifadə edirlər. 
    Əlbəttə, belə təlim üsulları müəyyən cəhətdən uşağın  zehni 
inkişafına, onlarda hafizənin dəqiqliyinə xeyli təsir göstərir. 
137 
 
Ancaq hər hansı bir xüsusiyyətin birtərəfli inkişafı, heç 
şübhəsiz, təlimin ümumi vəzifəsi hesab edilə bilməz. Məhz 
buna görə də, belə bir yanaşma tərzi uşaqlarda ümumiləşmiş 
bilik və bacarıqların təşəkkülünə, təfəkkürün inkişafına gətirib 
çıxara bilmir. Yaxşı halda belə bir təlim şəraitində müəyyən 
biliklər hafizədə möhkəmləndirilə bilər. Bu zaman uşaqlarda 
müəyyən məsələləri həll etməyə yönəlmiş olan axtarış 
səciyyəli əməli və fikri fəaliyyət, müstəqil hərəkət, müstəqil 
düşüncə lazımınca inkişaf edə bilməz. Belə uşaqlar axtarış 
aparmaya, hər şeyi müstəqil surətdə həll etməyə cəhd 
göstərmirlər. Onlar ən yaxşı halda, müəyyən tapşırıqların 
passiv icraçısına çevrilirlər. 
     Biz təlim prosesində şagirdlərin daxili tələbatlarını və 
eləcədə onların özlərinin əsas məqsədə yönəlmiş fərdi idrak 
motivlərini nəzərə almadan bilik verməyə cəhd göstəririk. Bu 
halda bilik müəllim tərəfindən hazır şəkildə  verilir, şagirdlər 
isə informasiyaları passiv şəkildə qavrayırlar. Bu cür bilik 
səmərəsiz bilikdir.  
    Bilik təlim prosesində şagirdin əsas idrak motivinə 
çevrilməlidir. Bunun üçün şagirdi (subyektiv) fəallığa təhrik 
etməkdən ötrü onun emosional vəziyyətini bilmək lazımdır. 
    Biz şagirdlərə hər hansı materialı öyrədərkən onların bilik 
səviyyəsi ilə verdiyimiz bilik arasındakı fərq olan psixi 
gərginliyi də nəzərə almalıyıq. Bilmək lazımdır ki, müəllimin 
verdiyi bilik məqsədəyönəlmiş psixi gərginlikdir. Digər 
tərəfdən də təlim prosesində ümumilikdə müqavimət göstərən 
sosial amil olan maneələrin də mövcudluğunu nəzərə alsaq, 
öyrətmənin nə cür çətin  proses olduğunu anlaya bilərik. 
    Bilik əldə etmək şagirdə daxili tələbata çevrildikdə bu zaman 
həmin şagirddə idrak passiv səciyyə daşımır. 
    İdrak insan şəxsiyyətinin bütün cəhətlərinə nüfuz edir. Bu da 
ondan irəli gəlir ki, idrak, hər şeydən əvvəl, fəaliyyətdir. 
Burada xarici informasiyalar sadəcə olaraq əks etdirilmir. İdrak 
passiv proses deyil, sosial cəhətdən şərtlənən və şəxsi səciyyə 
138 
 
daşıyan fəal prosesdir. Deməli, idrak nəinki öz tərkibinə 
müxtəlif səviyyəli inikas proseslərini, həm də şəxsiyyətin bütün 
tələbatlar- motivasiya sistemini də daxil edir. 
     Demək, bir halda ki, idrak fəaliyyətdir, hər bir fəaliyyətə 
xas olan bir sıra cəhətlər ona da aiddir. Buraya fəaliyyətin 
motivi, məqsədi, təqdim edilmə xüsusiyyətləri, fəaliyyətin icra 
edilməsinin yol və vasitələri daxildir. 
     Burda ilk növbədə idrakla motivasiya arasındakı qarşılıqlı 
münasibətə diqqət yetirmək vacibdir. Bu halda müəllim 
motivin psixoloji mahiyyətini bilməlidir. Bunu bir misalla izah 
edək. 
     Görürsən ki, bir şagird çox böyük ciddi-cəhdlə müəyyən 
fənnə aid proqram materialını səylə oxuyub öyrənməyə can 
atmır. Bu halda onun idrak fəaliyyəti həm müəyyən obyektə- 
müəyyən fənnə yönəlmiş olur, həm də burada xüsusi fəallıq, ilk 
növbədə, idrak fəallığı nəzərə çarpır.Lakin biz bu zaman 
məsələnin hələ zahiri tərəfini görürük. Qarşıya belə suallar 
çıxır: görəsən bu şagirdi belə bir fəallığına təhrik edən səbəb 
nədir? Görəsən səbəb birdir, yoxsa çoxdur? Həmin səbəb 
keçicidir, yoxsa davamlıdır; təsadüfüdür, yoxsa zəruridir? 
    Burada şagirdi idrak fəallığına təhrik edən səbəblər çox  ola  
bilər (əlaçı olmaq, öz üstünlüyünü sübut etmək, fənni sevmək, 
müəllimə hörmət, valideynləri qarşısında və ya ictimai borcunu 
yerinə yetirmək və s.). Təhrikedici, fəallıq doğuran amillər həm 
də qısamüddətli və keçici ola bilər. Bu hallarda idrak 
fəaliyyətinin müxtəlif cəviyyələrdə motivləşməsi nəzərdə 
tutulur. 
     Motivləşmə dedikdə orqanizmi fəallaşdıran və həmin 
fəallığı istiqamətləndirən təhriklər nəzərdə tutulur. 
     Təlim prosesində ikinci situasiya şagidlərin həvəsindən, 
marağından asılı olaraq onlara müstəqil informasiya 
verilməsidir. Bu halda əgər informasiya müstəqil həyata 
keçirsə, şagird informasiyanın selektoru, qurulan generatoru 
kimi çıxış edir. Adətən bu zaman şagird fəaliyyətinin 
139 
 
motivləşməsinin obyektini - məqsədini özü seçir. 
Motivləşmədəki fərq fəaliyyətin səmərəliliyinə qabiliyyətlər 
sahəsindəki fərqdən daha çox təsir edir. İcra fəaliyyətin düzgün 
motivləşməsi şagirdin bütün potensial qüvvələrini səfərbər 
etməyə imkan verir və davamlı iradi cəhd göstərmək sayəsində 
fəaliyyəti daha müvəffəqiyyətlə yerinə yetirməyə kömək olur. 
Belə ki, bəzi hallarda orta qabiliyyət səviyyəsinə malik olan 
şagird istər təlim fəaliyyətində, istərsə də icra fəaliyyətində 
daha istedadlı, lakin düzgün təşkil edə bilməyən şagirddən 
yüksək nəticə əldə edir. 
      Hər bir fəaliyyət həmişə müəyyən məqsədlə bağlıdır. Əgər 
şüurlu surətdə dərk olunmuş məqsəd yoxdursa, onda fəaliyyət 
də yoxdur. 
     Məsələn, XI sinifdə oxuyan H.-dan yaxşı oxumasının 
səbəbin soruşduqda, bildirdi ki, “təlim prosesinə ciddi- cəhdlə 
yanaşmağımın əsas səbəbi ali məktəbə daxil olmaq istəyidir. 
Bu mənim əvəzedilməz arzumdur.” 
     Lakin insanın fəaliyyəti yalnız bir məqsədə, bir motivlə 
təyin edilmir. Gətirilən misalda həmin məqsədlə yanaşı ola 
bilsin ki, yaxşı elmi işçi, yaxşı rəhbər işçi, ali savadlı şəxsiyyət 
olmaq arzusu və s. kimi başqa məqsədlər də görülə bilər. 
     İnsanın icra etdiyi iş bəzən az və ya çox dərəcədə dərk 
edilmiş ola bilər. Əgər şagirdin qarşısına qoyulan məqsəd tam 
aydındırsa və həmin məqsədə çatmaq üçün zəruri olan yol və 
vasitələr tamamilə düşünülmüşsə, bu halda əməl tam dərk 
edilmiş olur. Bəzi şagirdlərdə isə istər məqsədin, istərsə də ona 
çatmaq üçün zəruri olan yol və vasitələrin dərkedilmə səviyyəsi 
nisbətən tutqun, kifayət qədər anlaşılmaz da olur. Bu cəhət işin 
icrasına ciddi təsir göstərir. Məlumdur ki, aydın məqsəd böyük 
enerji doğura bilər. 
     Məqsədin əmələ gəlməsi insan fəaliyyətində yeni 
məqsədlərin yaranması prosesidir. Bu, ixtiyari və ya qeyri- 
ixtiyari ola bilər. Məqsədin özünün bir sıra əmələ gəlmə 
mexanizmləri vardır. Bir halda məqsəd kənardan alınır, qəbul 
140 
 
edilir və fərdi məqsədə çevrilir. Digər halda bir neçə tələbdən 
biri seçilir, bəzən də motiv dərk edilərkən motiv- məqsədə 
çevrilir; əməlin, fəaliyyətin ayrı-ayrı əlavə nəticələri də 
məqsədə çevrilə bilər. 
    Məqsədin yaranması mürəkkəb proses olub əməlin, 
fəaliyyətin ilk təhrikedicilərinin baş qaldıraraq, inkişaf edərək 
aydın dərk olunaraq konkret obyektə , onun ideal surətinə 
çevrilməsi ilə əlaqədardır. 
    Əgər şagird təlim prosesində öz fərdi məqsədini aydın dərk  
edirsə, onun özlüyündə lahiyələşdirə, planlaşdıra bilirsə, 
məqsədə nail olmaq üçün öz iradi səyini səfərbər etməyi 
bacarırsa, demək  bu halda təlim prosesinin özü motiv kimi 
çıxış edir. Bu zaman həm də təlim prosesindəki şagird  
fəaliyyəti onun idrak fəaliyyəti kimi çıxış edir. 
    Belə hallarda şagird müəllimə əsas informasiya mənbəyi 
kimi baxmır, o, informasiyanı özü axtarır, onun üzərində işləyir 
və nəticədə informasiyanı mənimsəyir. Bu zaman müəllim 
şagirdin kənardan idarə olunmasını təşkil edir. 
    Qeyd etmək lazımdır ki, bilik sosial təcrübə formasında 
mövcuddur. Əgər müəllim təlim prosesində fərdi təcrübə ilə 
sosial təcrübə arasındakı fərqi aradan götürməyi bacarırsa, bu 
halda təlim müvəffəqiyyətlə nəticələnir. Yox əgər müəllim bu 
iki fərqi aradan qaldıra bilmirsə, onda təlimin 
müvəffəqiyyətindən danışmağa dəyməz. Söz yox ki, müəllim 
informasiya mənbəyi kimi şagirdləri “biliklə” təchiz edəcək, 
ancaq bu cür bilik  məqsədəyönəlmiş bilik olmayacaq. Bu 
halda şagird passiv qəbuledici kimi çıxış edəcək, təlimin 
məqsədi isə motiv kimi çıxış etməyəcək. 
    Təlim prosesinin səmərəli keçməsi üçün müəllim şagirdlərin 
ilk növbədə diqqət və hafizəsini yoxlamalıdır. Məsələn, 
müəllim yeni materialı şagirdlərə izah edir, təlimin səmərəli 
üsullarından istifadə edir. Necə deyərlər, müəllim öz öhdəsinə 
düşən vəzifəni layiqincə yerinə yetirir. Şagirdlər də yeni dərsin 
izahı zamanı zahiri cəhətdən çox diqqətli idilər. Ancaq müəllim 
141 
 
materialın möhkəmləndirlməsi üçün şagirdlərə suallarla 
müraciət etdikdə müəllimin sualları cavabsız qalır, şagirdlər bu 
sualları sükutla qarşılayırlar. Görəsən buna səbəb nədir? Axı, 
uşaqlar müəllimə çox diqqətlə qulaq asırdılar. 
     Bu halda şagirdlərdə diqqətin yayınması müşahidə olunur. 
Diqqətin yayınması onun hazırda qarşıda duran məqsədlə 
əlaqədar olan cisim və hadisə üzərində yönəlməsində ifadə 
olunur.Diqqətin yayınmasına ən çox kənar qıcıqlayıcıların 
qüvvəsi, oxşarlığı  daxildir. Bu cür qıcıqlar fəaliyyətə çox 
böyük mənfi təsir göstərir. 
     Diqqətin yayınmasına həm də insanın öz daxili vəziyyəti də 
ciddi təsir göstərir. 
     Bu iki amilin təsiri ilə insanda diqqətlilik və ya diqqətsizlik 
halları, hətta diqqətin pozulması belə baş verə bilər. 
     Bundan əlavə, belə bir prosesdə şagirdlərin hafizəsini də 
unutmamalıyıq. Ola bilsin ki, şagirdlərdə diqqətin yayınması 
halları baş verməyib, ancaq müəllimin izahı onların yadında 
qalmayıbdır. 
     Bəs bunu nə ilə izah etmək olar? Demək bu zaman şagird 
müəllimin izah etdiyi həmin materialı qarşısına xüsusi 
yaddasaxlama məqsədi qoymur və bu materialı yadında 
saxlamaq üçün heç bir iradi səy göstərmir. Bu halda müəllimin 
dediyi informasiyalardan yalnız çox cüzi hissəsi qeyri- ixtiyari 
olaraq şagirdin yadında qalır, bəzi şagirdlərdə isə 
informasiyalardan heç birisi yadda qalmır. Belə olan halda 
müəllim şagirdin ixtiyari hafizəsinə xüsusi yaddasaxlama 
məqsədi qoyub və lazım olan materialı yadda saxlamaq üçün 
iradi səy göstərir, xüsusi üsul və qaydalardan istifadə edirsə, 
onda bu haldakı hafizə ixtiyari səciyyə daşıyır. 
     Deməli, ixtiyari hafizə insanın şüurlu fəaliyyətinin həm 
nəticəsi, həm də səbəbidir.Belə dialektik vəhdət ixtiyari 
həfizənin inkişafını  şərtləndirən başlıca amilidir. 
     Biz, müəlimlər şagirdlərin diqqətinin tərbiyə olunmasının 
bir sıra şərtlərdən asılı olduğunu  bilməliyik. Məzmunlu, 
142 
 
maraqlı materialın canlı, aydın, emosional şəkildə çatdırılması 
şagirdlərin dərsdə diqqətliliyi üçün əsas şərtdir. Həmin şərtləri 
və ya şəraiti nəzərə aldıqda əldə edilən müsbət nəticələr 
göstərir ki, diqqət kimi ali psixi funksiyanın inkişafı və tərbiyə 
edilməsi tənzim və idarə edilə bilən bir prosesdir. 
    Rus psixoloqu V.A. Krutetski psixologiya və pedaqoqika 
elmlərinin bu sahədə əldə etdiyi nəticələrə istinad edərək, 
diqqətin tərbiyəsinin bir sıra şərtlərdən asılı olduğunu qeyd 
etmişdir. 
    Nəzərə almaq lazımdır ki, diqqətin tərbiyəsi mahiyyət 
etibarilə məsuliyyət hissi tərbiyəsi və iradi cəhd sahəsində 
məşqlərlə bağlıdır. Bunun üçün uşaqlardan tələb edilməlidir ki, 
hər hansı bir işi yerinə yetirərkən, iş asan, yüngül yaxşı 
mənimsənilmiş olsa da, daima diqqətli olsunlar. 
    Bəzən uşağın hər hansı işi, fəaliyyəti yerinə yetirməsi 
prosesində diqqətli olmasını təmin etmək üçün mütləq ideal 
vəziyyət ( tam sakitlik, kənar qıcıqlayıcıların olmaması və. s) 
yaratmaq nəzərdə tutulur. Belə bir şəraitdə, necə deyərlər, zərif, 
əzizlənmiş diqqət inkişaf edir, kiçik kənar qıcıqlayıcı təsir edən 
kimi belə diqqətin fəaliyyəti pozulur. Belə olduqda nəinki uşaq, 
hətta yaxşı adam belə müəyyən maneələr, kənar qıcıqlayıcılar 
təsir etdiyi şəraitdə işləyə  bilməzlər. Ona görə də bəzən 
şagirdlərin diqqətii mürəkkəb şəraitdə məşq etdirmək, 
möhkəmləndirmək lazımdır. 
    Dərsin dəqiq təşkili şagirdlərdə diqəttli olmaq vərdişinin 
yaranması üçün vacibdir. Dərsin dinamik gedişi, yaxşı iş 
qaydası, şərhin aydın, anlaşıqlı, cəlbedici, obrazlı olması, 
məntiqi və emosional cəhətlərin düzgün uzlaşdırılması 
uşaqlarda diqqətli olmağa yönəliş yaradır. Xüsusən də dərsin 
aparılmasının optimal gedişini tapmaq zəruridir. Belə ki, dərsi 
çox sürətlə, tələsə- tələsə aparmaq uşaqlarda diqqətsizliyə 
gətirir, onlar çoxlu səhvlərə yol verir, bəzən şəhrin əsas 
yerlərini, başlıca məğzini tuta bilmirlər. Dərsin ağır templə, 
sönük aparılması da ziyandır, diqqət yayınır. Çünki monoton 
143 
 
qıcıqlayıcı şagirdləri yorur, onlarda yuxulu vəziyyət yaradır. 
Odur ki, dərs rəngarəng şəkildə qurulmalı, onların diqqətinin 
əsas fəaliyyət növündən yayınmasına imkan verməməlidir. 
     Bunun üçün də dərs zamanı şagirdlərin fəal, müstəqil və 
yaradıcı fəaliyyətinə şərait yaradılmalıdır. Müşahidələr göstərir 
ki, müəllim tez-tez “diqqətli olun”, “diqqətinizi yayındırmayın” 
və s. kimi xəbərdarlığı lazımi səmərə vermir. Əgər müəllim 
şagirdlərin fikri fəallığını artırır, onları fikri işə cəlb edə bilirsə, 
onda vəziyyət tamamilə başqa cür olur. Bu halda şagirdlər 
passiv müşahidəçiyə çevrilməz, materialı fəal surətdə 
qavramağa, mənasını anlamağa, oradan zəruri nəticələr 
çıxarmağa müvəffəq olar. “Bunun üçün şagirdlərin təhlil 
etmək, müqayisələndirmək, ümumiləşdirmək və s. kimi fikri 
əməliyyatlardan düzgün istifadə etməsinə nail olmaq lazımdır. 
Hətta sorğu prosesində də bütün şagidrlərin diqqəti səfərbər 
edilməli, cavab verən yoldaşının şəhr üsuluna nəzarətə 
istiqamətləndirilməlidir. Bunun üçün “yoldaşın cavabına 
əlavə et”, “Onun səhvini düzəlt”, “Kim daha qısa və dəqiq 
deyə bilər?”, “Kim başqa misal gətirə bilər” və s. kimi sual 
və tapşırıqların qoyuluşu bütün sinfi səfərbər edə bilər. 
     Məlumdur ki, şagirdlərin qeyri-ixtiyari diqqəti dərsə olan 
bilavasitə maraqla sıxı surətdə əlaqədardır. Odur ki, müəllimin 
mühüm vəzifələrindən biri dərsin şagirdlər üçün maraqlı 
keçməsinə nail olmaqdır. Əlbəttə, bu o demək deyildir ki, dərs 
həmişə əyləncəli olmalıdır. Belə olarsa uşaqlarda pis vərdiş 
yarana bilər, yalnız onları maraqlandıran şeylə məşğul olmaq, 
ona diqqət yetirmək meyli güclənər. Bu məsələnin bir tərəfidir. 
Digər tərəfdən, axı bütün təlim materialları, bütün fənlər eyni 
dərəcədə maraqlı olmur. Lakin elə materiallar var ki, onlar 
bilavasitə maraq doğurmasa da, şagirdlərin gələcək fəaliyyəti 
üçün çox vacibdir. Ona görə də şagird hər bir tədris materialına 
diqqətli olmalı, yəni diqqətli olmağa vərdiş etməlidir. 
     Təlim materialına həqiqi maraq onun zahiri cəhətinə görə 
deyil, məzmununa, həyati əhəmiyyətinə görə olmalıdır. Yəni 
144 
 
şagird başa düşməlidir ki, müəllim ona çatdırdığı informasiya 
və ya biliklər zahirən cəlbedici olmasa da, onların praktik 
fəaliyyətində böyük əhəmiyyətə malikdir. Ona görə də onu 
dərk etmək, başa düşmək, anlamaq və yeri gələndə tətbiq 
etməyi bacarmaq lazımdır.  
    Şagirdlərdə maşahidəçiliyi inkişaf etdirmək sayəsində 
ixtiyari diqqəti mümarisə etdirmək də vacibdir. Həm də 
uşaqları dərsdə, küçədə, evdə hər şeyə fikir verməyə öyrətmək, 
onlarda müşahidəçiliyi inkişaf etdirməklə yanaşı, öz 
diqqətlərini idarə və tənzim etmək üçün də  vacibdir. 
    Müəllim şagirdlərdə diqqəti inkişaf etdirmək üçün hər 
şagirdin fərdi xüsusiyyətlərinə yaxından bələd olmalıdır. 
Yalnız bu halda şagirdə fərdi yanaşmaq, diqqətini inkişaf 
etdirməkdə ona köməklik göstərmək olar. 
    Bir cəhəti də  unutmaq olmaz ki, yaş artdıqca psixi 
fəaliyyətin ixtiyari olaraq tənzim edilməsində diqqət daha 
mühüm rol oynayır. K. D. Uşinski təlim işində şagirdlərin 
diqqətli olmasının əhəmiyyəti barədə yazırdı: “Diqqət 
ruhumuzun elə bir yeganə qapısıdır ki, şüurumuzda olan hər 
bir şey mütləq buradan keçir; deməli, təlimin heç bir kəlməsi 
bu qapıdan keçmədən uşağın ruhuna daxil ola bilməz. Aydın 
məsələdir ki, uşağı bu qapını açıq saxlamağa alışdırmaq 
birinci dərəcəli əhəmiyyətli bir işdir, təlimin bütün 
müvəffəqiyyəti buna nail olmaq üzərində qurulur.” 
     Təlim prosesində şagirdlərin diqqətini səmərəli təşkil etmək 
üçün  yuxarıda göstərilən şərtlərə əməl olunması zəruridir. 
     Bəs şagirdlər tədris olunan materialları necə öyrənməlidirlər 
ki, həmin materiallar uzun müddət onların yaddaşında qalsın? 
Bunun üçün müəllim öyrənmənin psixoloji mexanizmini 
bilməlidir. 
     Öyrənmə- müntəzəm, planlı və müəyyən üsullardan istifadə 
etməklə xüsusi təşkil edilən yaddasaxlamadır. Öyrənmə 
fəaliyyətin müvəffəqiyyətli cərəyanı bir sıra amillərdən asılıdır. 
Öyrənməyə qarşıya qoyulan  məqsədin (ümumi və ya konkret, 
145 
 
uzun müddətə və ya qısa müddətə yaddasaxlama məqsədinin) 
xarakteri, materialın anlaşılması dərəcəsi, fikri fəallığın 
səviyyəsi, təkrarların təşkili və s. kimi amillər təsir göstərir. 
     Deməli, yaddasaxlamanın səmərəliliyi iki əsas amildən- 
öyrənilən materialın xarakterindən və  şəxsiyyətin idrak 
fəallığından asılıdır. 
     Məlumdur ki, şagirdlər onlara tədris edilən materialı eyni 
cür yadda saxlamırlar. Bir halda  onlar materialı yaxşı (dəqiq, 
tam), digər halda isə pis ( səhv və ya natamam) yadda 
saxlayırlar. Bəzi hadisələr asanlıqla və uzun müddət yadda 
qalır, digərləri isə yox. Məsələn, kiçik, axıcı, emosional şeiri 
asan, həcmcə böyük, vəzncə ağır şeiri isə şagirdlər çətin 
öyrənirlər. Maraqlı hekayəni də onlar asan yadda saxlayırlar. 
Ancaq materialın qısalığı, maraqlılığı onun asanlıqla və uzun 
müddət yadda saxlanması üçün yeganə səbəb deyildir. Burada 
bir sıra başqa amillər təsir göstərir. Məsələn, yeni materialı 
keçmiş biliklərlə qarşılaşdırmaq sayəsində nəyi və nə qədər 
müddətə yadda saxlamağa çalışdıqlarını aydınlaşdırmalıyıq. 
Bundan əlavə, şagirdlərin yadda saxladıqları materialın nə 
dərəcədə anlaşıqlı olması öyrənmənin xarakterinə təsir 
göstərəcəkdir. Anlaşılan material mənalı, anlaşılmayan, çətin 
material texniki öyrənməni (dəfələrlə təkrar etmə sayəsində) 
tələb edəcəkdir. Bəzən şagird dərs materialını öyrənərkən 
faktik materiala çox diqqət yetirir, yəni materialı olduğu kimi 
yadda saxlamağa can atır, onun üzərində baş sındırmaq, onu 
təhlil etmək, ümumiləşmiş nəticələr çıxarmaq məsələlərinə 
diqqət yetirmir. Belə olduqda mexaniki təkrarlar və onların 
kəmiyyəti ön plana keçəcəkdir. Bu da yaddasaxlamanın 
səmərəliliyinə ciddi xələl gətirəcəkdir. 
     Eksperimentlər göstərmişdir ki, insanın 6 mənasız kəlməni 
yadda saxlaması üçün əgər bir təkrar kifayət edirsə, 12 mənasız 
sözü yadda saxlamaq üçün 14-15, 36 mənasız sözü yadda 
saxlamaq üçün 55 təkrar lazımdır. Alman psixoloqu Ebbinhauz 
öz üzərində qoyduğu təcrübələr sayəsində  müəyyən etmişdir 
146 
 
ki, şeiri mənasız sözlərə nisbətən 9-10 dəfə tez öyrənmək 
mümkündür. Buna görə də materialın yaxşı yadda saxlanması 
üçün onun məna əlaqələrinə xüsusi fikir verilməlidir. Çünki 
mənalı mətnlərdə söz və cümlələr deyil, əsasən onların ifadə 
etdiyi fikir, ideya yadda qalır. Həmin fikir, ideya isə materialın 
mahiyyətini ifadə edir. Mahiyyəti başa düşdükdən, onu öz 
dilinə tərcümə etdikdən sonra öyrənmə səmərəli olur. Aydındır 
ki, şagird kitabda yazılanı eynən, hərfən nağıl edirsə, bu onun 
həmin materialı şüurlu surətdə mənimsəmədiyini, yaxud 
mexaniki yadda saxladığını demək üçün əsas ola bilər. 
Yaddasaxlamada məna əlaqələrinə istinad etmək çox vacibdir. 
Psixoloji eksperimentlər göstərmişdir ki, bir təkrardan sonra 
100 mənasız sözdən 5-i yadda saxlanılır. Amma 38 sözlü 
cümlədə 17 məntiqi məna rabitəsindən 15- i yadda saxlanır. 
Buna görə də şagirdin özünün fikirləşib tapdığı, özü gətirdiyi 
misallar, ifadələr daha yaxşı yadda qalır. 
    Məşğələ növlərinin düzgün növbələşdirilməsi də 
öyrənmənin səmərəliliyi üçün çox əhəmiyyətlidir. Belə ki, iki 
məzmunca yaxın materialı bir-birinin arxasınca oxumaq 
onların bir-birinə qarışmasına səbəb olur. Bəzən asan 
materialdan sonra çətin materialın öyrənilməsinə keçmək də 
səmərəsizdir. Çünki bu halda sonrakı materialın sanki əvvəlkini 
sıxışdırıb aradan çıxarır.Burada sinir proseslərinin müəyyən 
qanunauyğunluqları da nəzərə alınmalıdır. Sinir sisteminə təsir 
edən qıcıqlayıcıların xarakterindən və intensivlik 
səviyyəsindən asılı olaraq iki cür ləngimə halı baş verə bilir. 
     Belə ki, sonrakı qüvvətli qıcıqlayıcı özündən əvvəlki 
qıcıqlayıcıların törətdiyi oyanma sahələrini ləngidir.Bu, 
özündən əvvələ təsir edən ləngimə adlanır. Digər halda isə 
müəyyən qüvvətli qıcıqlayıcının təsiri ilə beyində əmələ gəlmiş 
üstün oyanma sahəsi, ora təsir edən və nisbətən zəif qüvvəyə 
malik qıcıqların beyində yeni oyanma sahələri əmələ 
gətirməsinə imkan vermir. Belə bir vəziyyətdə  şagird materialı 
oxusa da, onun yaddaqalması tam, dəqiq və dolğun ola bilməz. 
147 
 
Çünki özündən əvvəlki qıcıqlar ona ləngidici təsir edir. Bu, 
özündən sonra təsir edən ləngimədir. 
    Yaddasaxlama və ya öyrənmə ilə əlaqədar olaraq bu 
vəziyyətə iki halda rast gəlmək olur: 1) oxşar materiallar heç 
bir fasilə vermədən bir-birinin  ardınca öyrənildikdə, 2) əvvəl 
asan, onun arxasınca fasilə vermədən daha çətin material sonra 
30 dəqiqə fasilə verən, yəni heç bir şeylə məşğul olmayan 
şagirdlər öyrəndikləri materialın 50-55 faizini, bir dərsi 
öyrənən kimi fasilə vermədən, başqa dərsi öyrənməyə keçən 
şagirdlər isə yalnız 25 faizini yadda saxlaya bilirlər. 
     Bəs şagirdin öyrəndiyi material nə vaxt unudula bilər? Biz 
bilməliyik ki, yaddasaxlama və ya öyrənmə unutma ilə 
mübarizə sayəsində mümkün olur. 
     Unutma prosesinin necə getməsinə aid Ebbinhauzun bir 
təcrübəsini qeyd etmək lazımdır. O, müəyyən etmişdir ki, 
materialın öyrənilməsindən yarım və bir saat sonra (əlbəttə, bu, 
materialın xarakterindən və öyrənən şəxsin fərdi 
xüsusiyyətlərindən çox aslıdır) 40 faizi, bir gündən sonra 66 
faizi, 3 gündən sonra 75 faizi, 30 gündən sonra 79 faizi 
unudulur.Əlbəttə, bu mexaniki yaddasaxlamada belə olur, 
mənalı yaddasaxlamada unutma faizi xeyli azalır. 
     Dərsdə təkrarların düzgün təşkil edilməməsi bunun kifayət 
qədər olmaması da, unutmanın əsas səbəblərindən biridir. 
Öyrənilməyə başlanılan material əvvəl öyrənilənə nisbətən 
çətin olduqda, bu, həmin materialın unudulmasına qüvvətli 
təsir göstərir. 
     Unutmanın qarşısını almaq üçün öyrənilmiş materialı 
unutduqdan sonra deyil, unutma başlamazdan əvvəl təkrar 
etmək lazımdır. 
     Təlim prosesində şagird fəallığını təşkil etmək və onun psixi 
inkişafının mühüm  əhəmiyyət kəsb etməsini bilmək müəllim 
üçün son dərəcə zəruridir. Bəs təlimlə psixi inkişaf arasındakı 
əlaqə nədən ibarətdir? Təlimin inkişafda oynadığı rolu necə 
xarakterizə etmək olar? 
148 
 
     Görkəmli İsveçrə psixoloqu J.Piajenin fikrincə, inkişaf 
özünün daxili spesifik qanunlarına malikdir.Odur ki, təlimin 
tənzim edilməsi üçün məhz inkişafın səviyyəsi əsas 
götürülməlidir. Sözsüz ki, burada təlimin inkişafetdirici təsiri 
J.Piaje tərəfindən kölgədə buraxılır. 
     Amerika psixoloqu C.Brunerə görə, hər cür əqli inkişafın 
əsasını yalnız mütəşəkkil və məqsədyönlü təlim təşkil edir; əqli 
inkişaf isə öz növbəsində dərin biliyə və ümumiləşdirmə 
bacarığına yiyələnməkdən ibarətdir. 
     C.Bruner şagirdlərin əqli inkişafında təlim prosesinin 
həlledici rol oynadığını qəbul etsə də, yaş hüdüdlarını silib 
atdığına görə onun fikirləri ilə  razılaşmaq olmaz. 
      L. S. Vıqotskinin “təlim həmişə inkişafından irəlidə gedir 
və onu da öz arxasınca aparır” müddəasına əsaslanan rus 
psixoloqları inkişafetdirici təlimin mahiyyətini açmağa 
çalışmışlar. Burada uşaqların mənimsəmə inkişafının aşkara 
çıxarılması mühüm yer tutur. 
      Bir məsələ ilə əlaqədar belə bir cəhəti qeyd etmək lazım 
gəlir ki, psixikanın ontogenezdə inkişafı keyfiyyətcə bir 
mərhələdən digərinə keçidlərin məcmuyu kimi başa düşülür. 
Uşağın inkişafının ayrı-ayrı mərhələlərində psixikanın bu və ya 
digər istiqamətdə inkişafı üçün daha əlverişli şərait yaranır. Bu 
şəraitlərdən bəzisi müvəqqəti, keçici xarakter daşıyır. Psixi 
fəaliyyətin ayrı-ayrı dövrlərinin olması və güclənməsi üçün 
optimal vaxt mövcuddur. Belə yaş dövrləri senzitiv dövrlər 
adlanır. Məsələn, nitqin inkişafı üçün bir yaşdan 5 yaşa qədərki 
dövr, riyazi qabiliyyətlərin formalaşması üçün 15-20 yaş 
senzitiv dövr hesab  olunur. 
     Senzitiv dövrlərdən bəhs edən L. S. Vıqotski yazırdı: “Bu 
dövrdə hissi həssaslıq inkişafda dərin dəyişikliklər əmələ 
gətirərək onun bütün gedişinə müəyyən təsir göstərir. Başqa 
vaxtlarda həmin şərtlər özü tamamilə  neytral ola, ya da 
inkişafın gedişinə əks təsir göstərə bilər. Senzitiv dövrlər 
149 
 
bizim təlimin optimal müddətləri adlandırdığımız anlarla tam 
uyğun gəlir.” 
     L.S. Vıqotski və onun əməkdaşları təlimlə əlaqədar iki əqli 
inkişaf səviyyəsini müəyyən etmişlər.Birinci çox fəal inkişaf 
səviyyəsidir ki, burada şagird gündəlik dərsləri, verilən 
tapşırıqları müstəqil surətdə yerinə yetirir, özü dərsə aid 
misallar çəkir, müəllimin şərh etmədiyi bəzi cəhətləri izah 
etməyə təşəbbüs göstərir və nəhayət, onda əqli inkişaf sonralar 
hər hansı bir məsələni heç kimə ehtiyacı olmadan, özü həll edə 
biləcək səviyyəyə çatır. L.S.Vıqotski bunu fəal inkişaf 
səviyyəsi adlandırmışdır. 
    Əqli inkişafın ikinci səviyyəsində uşaq bir növ yaşlıların 
köməyilə daha yüksək nailiyyət əldə edə bilir. L. S. Vıqotski 
bu inkişaf səviyyəsini “inkişafın yaxın zonası” adlandırmışdır. 
L.S. Vıqotski bu münasibətlə yazırdı:“Uşaq nəyi ki, yaşlının 
köməyilə etmək iqtidarındadır, bu, onun yaxın inkişaf 
zonasını göstərir... Uşağın əqli inkişaf vəziyyəti onun iki 
inkişaf səviyyəsinin - fəal inkişaf və yaxın inkişaf zonası 
səviyyələrinin köməyi ilə müəyyənləşdirilə bilər.” 
     Uşaqlarda əqli inkişafın diaqnostikasını 
müəyyənləşdirməyin yolları barədə psixoloqlar arasında 
müxtəlif fikirlər mövcüddur. Psixoloqlardan bir qrupu əqli 
inkişafın göstəricisini şagirdin biliklərə nə dərəcədə müstəqil 
yiyələnməsi, yaxud onun hər hansı bir qanunauyğunluğu 
müstəqil dərk etmək, abstraktlaşdırmaq və sözlə ifadə etmək 
bacarığı ilə müəyyənləşdirməyə təşəbbüs göstərmişlər. 
     Digər qrup psixoloqlar əqli inkişafı şagirdin müxtəlif 
xarakterli işləri hərtərəfli öyrənmə bacarığı ilə 
müəyyənləşdirirlər. 
     Üçüncü qrup psixoloqlar əqli inkişafı şagirdin qazanmış 
olduğu biliklər sistemi ilə, olara istinad etmək bacarığı ilə 
müəyyənləşdirirlər. 
150 
 
     Yalnız əqli inkişaf səviyyəsini müəyyən etdikdən sonra hər 
bir yaşda şagirdə nə qədər bilik verməyin zəruriliyini konkret 
dəqiqləşdirmək mümkündür. 
     Bütün bu deyilənləri nəzərə alsaq, bütövlükdə təlim 
fəaliyyətinin cərəyanını aşağıdakı kimi ifadə edə bilərik. 
     Təlim fəaliyyətinin cərəyanı = bilməmək + fəaliyyət + 
məqsəd + ehtiyac + maraq + informasiya mənbəyi + iradi səy. 
 
                                                                               1992 - ci il. 
 
 
 
 
 
 
 
 
 
 
 
 
 
 
 
 
 
 
151 
 
  Stressin insan həyatına təsiri və onun   
          aradan  qaldırılması yolları 
 
 
     Son 30 il ərzində gərginlik törədən şəraitin (və ya stress 
törədən şəraitin) təsiri nəticəsində əmələ gələn emosional 
halların  öyrənilməsi getdikcə daha böyük əhəmiyyət kəsb edir. 
Bu, insanın təhlükə zamanı, müxtəlif ağır fiziki və zehni işlər 
zamanı, təcili və məsuliyyətli qərar qəbul etmək və s. 
zəruriyyəti qarşısında etdiyi hərəkətlərdir. 
     Qeyd etmək  lazımdır ki, ayrı-ayrı dövrlərdə insana təsir 
edən elə mənfi hallar və elə vəziyyətlər olur ki, bunlar yerli, 
lakolizə olunmuş hallar və vəziyyətlər olmayıb qlobal, planet 
miqyaslı hallar və vəziyyətlər olur. Ona görə də mənfi hallarda 
və vəziyyətlərə qarşı mübarizə bütün bəşəriyyət qarşısında 
dayanan vəzifələr səviyyəsinə qalxır. İndi belə vəzifələrdən biri 
stess vəziyyətinə qarşı mübarizədir. Təsdiq edən amillərin 
ümumi rəyinə görə stress  emosional gərginlik vəziyyətidir. 
     Stress fizioloji cəhətdən U.Kennonun homeostazis 
(homoestazis - orqanizmin fəaliyyətinin daxili şəraitinin 
sabitliyidir) və H. Selyenin ümumi adaptasiya sindromu, daha 
doğrusu, orqanizmin qüvvətli və ya həddindən artıq qüvvətli 
(zədələyici) xarici təsirlərə ( istər fiziki, istərsə də sinir-psixi 
emosional yük olsun) cavab olaraq öz ehtiyat qüvvələrini 
(birinci növbədə endokrin ehitiyatını) səfərbər edən 
özünəməxsus müdafiə reaksiyası haqqında təlimlərində 
əsaslandırılmışdır. 
     Stress- müxtəlif ifrat gərginliklərə orqanizmin qeyri- 
spesifik reaksiyasıdır. 
     Stress vəziyyətində adətən orqanizm özünü müdafiə etməyə 
başlayır. Böyük yarımkürələrin qabığı (akademik 
A.Uxtomskinin dediyi kimi, hakim qıcıqlanma elementlər 
vasitəsi ilə hipotalamusa (vegetativ və endokrin sistemlərin 
152 
 
təmizləyici cihazlarının yerləşdiyi beyin şöbəsinə) siqnal verir. 
Hipotalamus (mərkəzi tənzimləyici) həyəcan siqnalı alıb, 
müqavimət göstərmək üçün bütün qüvvələrini səfərbər edir. 
Əsas reaksiya sistemlərindən (daxili sekresiya vəzilərindən) 
təcili olaraq qana hormonlar verilir, maddələr mübadiləsi 
fəallaşır, ehtiyat yağ və şəkər səfərbər olunur. Sürətlənmiş 
qan axınına verilən eritrositlər hemoqlobinin sayəsində 
toxumaları oksigenlə təmin edir. Qida həzmi dayanır və 
mədə- bağırsaq traktında azad olunmuş əlavə qan da (enerji) 
təhlükəni dəf etmək üçün intensiv işləyən əzələlərə və beyinə 
yönəlir. 
     Stress halları tez-tez və güclü olduqda orqanizmdə energetik 
ehtiyatlar çatışmaya bilər, adaptasiya (uyğunlaşma) 
mexanizmləri sıradan çıxır. Hormon balansının tükənməsi, 
çatışmaması və pozulması səbəbindən orqanızmin sönməkdə 
olan funksiyalarını stimullaşdırmaq getdikcə çətinləşdiyindən 
adam, nəhayət, ölə bilər. 
     Stress, nevroz, əsəb gərginliyi, xroniki vəziyyət daşıdıqda 
həqiqətən insanı məhv edir, onu insanilikdən çıxarır, “ təbiətin 
tacı” səviyyəsindən aşağı salır. Stress vəziyyətində insan öz 
əzəmətini, öz insanlıq şərəfini və ləyaqətini itirir, müflisləşir. 
Bu vəziyyət uzun müddət davam etdikdə o nəinki fiziki 
xəstəliklərə, habelə mənəvi, əxlaqi xəstəliklərə də mübtəla olur. 
Bir sözlə, xroniki stress həqiqətən insanı məhv edir, onun 
qəniminə çevrilir. 
    Stress vəziyyətində adamlar çox vaxt ətraf cisimləri belə 
düzgün qavramırlar, hafizələri dolaşır, diqqətlərini başqa 
obyektlərə keçirə bilmirlər, gözlənilməz qıcıqlayıcılara qeyri- 
adekvat reaksiyalar verirlər. Bəzən tam çaşır, məqsədyönlü 
hərəkət edə bilmirlər. Bu termini 1936-cı ildə məşhur Kanada 
fizioloqu Q. Seyle təklif etmişdir. O, əvvəlcə yuxarıda qeyd 
etdiyimiz kimi fizioloji termin kimi işlənilmiş, sonra isə 
insanın davranışını psixoloji səviyyədə təsvir etmək üçün tətbiq 
olunmağa başlanılmışdır. 
153 
 
     Hal-hazırda bəşəriyyət qarşısında qoyulan mühüm 
tələblərdən biri məhz, stress vəziyyətini, onun mexanizmini 
dərindən öyrənməkdən və onun əsasında stresdən qorunmağı 
təmin etməkdən ibarətdir. İndi dünyanın bütün mütərəqqi 
alimləri stress vəziyyətinin törətdiyi təhlükəni haqlı olaraq 
nüvə silahının törətdiyi təhlükə ilə müqayisə edirlər. 
     Həqiqətən bəşəriyyət üçün dəhşətli bir fenomenə çevrilən 
stress  vəziyyətini törədən səbəblər indi dünyanın bir çox 
ölkələrində, o cümlədən bizim ölkəmizdə xüsusi olaraq tədqiq 
olunur. 
     Bəzi  alimlər uzun sürən stress vəziyyətini insanın öz bioloji 
xüsusiyyətləri ilə izah etməyə cəhd edirlər. İtaliya alimi və 
yazıçısı B.J. Rossi “Homo Sapiens tənəzzülə uğrayır” adlı 
məqaləsində pessimizm mövqeyindən çıxış edərək, sübut 
etməyə çalışır ki, guya insan bir növ kimi artıq öz təkamülü 
prosesində fiziki və mənəvi cəhətdən cırlaşmağa 
başlamışdılar, indi o bədəncə zəifləmiş, əsəbləri həddindən 
artıq kövrəlmişdir, ona görə də azacıq emosional gərginliyə 
belə dözə bilmir və müxtəlif xəstəliklərə düçar olur. Rossi 
buradan belə bir qorxunc nəticə çıxarır ki, guya stress 
labüddür, qarşısıalınmazdır, təkamülü dayandırmaq mümkün 
olmadığı kimi, stressi də dayandırmaq mümkün deyildir. 
Başqa sözlə desək, Rossinin fikrincə bəşəriyyət, insan nəsli 
labüd sürətdə məhvə məhkumdur. 
     Belə bir vəziyyət bütün cəmiyyətdə ümumi inamsızlıq, 
müvəqqətilik əhvali- ruhiyyəsi yaradır. Bəziləri isə stressin 
yaranmasının əsas səbəbini elmi- texniki tərəqqidə görürdülər. 
Stress vəziyyəti isə çoxamilli, müxtəlif aspektli, bioloji, 
psixoloji və əxlaqi cəhətləri olan bir fenomendir. 
     Stress kimi mürəkkəb bir fenomenə qarşı mübarizədə 
sosioloqların, bioloqların, psixoloqların, filosofların, 
həkimlərin, yaradıcıların, elm və mədəniyyət xadimlərinin 
səylərini birləşdirmək lazımdır. 
154 
 
     İndi artıq sübut olunmuşdur ki, bədbinlik, həyatdan 
narazılıq xroniki xarakter daşıyan stressə bais olan əsas 
səbəblərdən biridir. Həyat sevgisi, yaşamaq eşqi böyük olan 
insanlarda isə bir qayda olaraq stress vəziyyətinə az təsadüf 
olunur. Həyat sevgisi, yaşamaq eşqi xoşbəxtliyin ən mühüm 
şərtləridir. 
     Müasir burjua məfkurəçiləri açıqdan-açığa bu dünyadakı 
insan həyatını mənasız, müvəqqəti hesab edir, bunu qarışqa, 
həşərat və başqa canlıların həyatı ilə eyniləşdirir. 
     Məşhur ingilis yazıçısı Ayris Merdok özünün “Qara prins” 
romanında eyni fikirləri təkrar edib yazır:“Dünya-iztirablar 
məskənidir. Son nəticədə bu dünyanın ən dəqiq tərifidir. 
İnsan- daim həyəcandan, ağrıdan, qorxudan iztirab çəkən 
heyvandır, buddizmlərin “Dukha” adlandırdıqları...dəhşətli 
və arasıkəsilməz işgəncələrin qurbanıdır. Hamımız iztirab 
çəkirik, ancaq bu  iztirablar son dərəcə müxtəlifdir.Bizim 
dünyamız-dəhşətlər məskənidir.Bunu düşünmək, dərk etmək 
hər bir həqiqi sənətkarı və mütəfəkkiri həyəcanlandırmaya 
bilməz, ağlını çaşdırmaya bilməz, hətta bəzən onun 
sağlamlığını pozub dəli vəziyyətinə salmaya bilməz. Heç bir 
ciddi adam bu fakta göz yuma bilməz. Bəzən böyük adamlar, 
özlərini elə göstərirlər ki, guya bu fakta məhəl qoymurlar, 
guya bunu unudurlar, əslində kələkbazlıq edirlər.Yer elə 
planetdir ki, orada xərçəng xəstəliyi hökm sürür, orada hər 
gün hər yerdə guya belə də olmalıymış kimi insanlar 
xəstəliklərdən, aclıqdan, təbii fəlakətlərdən milçək kimi 
qırılırlar, orada insanlar hətta yuxuya belə gəlməyən qorxunc 
silahlarla bir-birini məhv edirlər, orada insanlar bütün ömrü 
boyu qorxudan bir-birlərinə əzab verirlər, bir-birlərini təhdid 
edir və aldadırlar. Bax, biz belə bir planetdə yaşayırıq!” 
    Buradan burjua pessimistləri belə bir zərərli və insan 
ləyaqətinə yaraşmayan nəticələr çıxarırlar ki, bu keçici, qısa, 
ötəri həyat üçün yaşamağa, “planetdəki işlərə qarışmağa” 
dəyməz. Göründüyü kimi bu fikirlər əxlaqi yox etməyə, bütün 
155 
 
mənəvi həyatı dağıtmağa çağırışdır. Həm də belə  fikirlər tam 
əsassızdır. 
    Özünü və bu dünyanı dərk edən adam yaxşı bilir ki, kainat 
miqyasında və ümumdünya masştabında insan ömrü həqiqətən 
çox qısadır. Zaman etibarı ilə, əlbəttə, bizim həyatımız heç də 
belə qısa deyildir, o qeyri- məhduddur. Çünki, heç kəs bilmir 
ki, onun fəaliyyəti nə vaxt dayanacaq, ölüm nə vaxt onun 
qapısını döyəcək. Bizə təbiət tərəfindən ayrılan qısa vaxt ən 
böyük  işlər görmək, ən mənalı həyat keçirmək üçün tamamilə 
kifayətdir. Məgər  İ.Nyuton, M. Faradey, F.Hegel, A.S. Puşkin, 
Eynşteyn, İ. Kurçatov və başqa dahilər öz ölməz əsərlərini 
“çox qısa ömür” ərzində yaratmamışlarmı? Məgər bəşəriyyətin 
həyatında böyük inqilabi çevrilişlər yaradan kəşfləri, ixtiraları 
“qısa” ömürlü insanlar etməmişlərmi və etmirlərmi? 
     Həyat sevgisi, həyat eşqi stressə qarşı böyük qüvvədir. 
Həyata nifrət insanı tərksilah edir, onu acizləşdirir və onda 
stress vəziyyəti, nevroz, əsəbilik yaradır, beləliklə də onu 
məzlum bir varlığa çevirir. 
     Həyat sevgisi, həyat eşqi böyük yaradıcılıq, tükənməz daxili 
enerji mənbəyidir. Bu enerjinin bizə verdiyi qüvvə hər cür 
maneələri, o cümlədən stress vəziyyətini aradan qaldırmağa 
qadirdir. Əlbəttə, insan ömrünü, hamar, enişsiz- yoxuşsuz, 
çətinliklərsiz təsəvvür etmək olmaz. Xalqımızın başına gələn 
faciəni unutmaq heç cürə mümkün olmur. Biz hamımız 
insanıq, ömrümüzdə müəyyən dərdə, qəmə mübtəla olmuşuq, 
hətta, “20 yanvar” hadisələri zamanı ən yaxın adamlarımızı 
itirdik, belə hallarda biz dərin kədər, iztirab çəkməyə bilmərik. 
Bu vaxtlar bizim sabahkı həyata inamımız kədəri, qəmi, iztirabı 
qovan, bizə təsəlli verən bir qüvvəyə çevrilir. Bizim ömrümüz 
bir yerdə dayanıb durmur. Bu zaman bizdə müəyyən obyektiv 
dəyişikliklər baş verir. Həmişə kədərə, qəmə, iztirablara 
dözmək, onun quluna çevrilmək insanı öz ömrünün sonuna 
yaxınlaşdırılmasına səbəb olur. İnsan həmişə məyusluq, 
156 
 
ümidsizlik, qəzəb, narazılıq, paxıllıq, qısqanclıq, qorxu və s. 
kimi mənfi halları  özündən uzaqlaşdırmağa çalışmalıdır. 
   “Hara üz tutmusan!- deyə Tauna rast gələn bir səyyah ondan 
soruşur. 
-   Bağdada gedirəm, orada beş min adam qırmalıyam. 
     Bir neçə gündən sonra həmin səyyah yenə də Tauna rast 
gəlir. 
-  Bəs sən deyirdin Bağdada beş min adamı qırmağa gedirsən, 
necə oldu ki, 50 min adam məhv etdin? 
- Yox, - deyə Taun etiraz edir,- mən elə dediyim kimi beş min 
adam qırmışam, qalanları qorxudan ölüblər.” 
     Hiddət, qısqanclıq və əzablı şübhələrdən də damarlar kəskin 
daralır - bunun əsas səbəbi qanda adrenalinin çoxalmasıdır. 
Belə “emosional zəhərdən “ağıl sanki çaşır, insan şiddətli ruhi 
sarsıntı keçirir. 
     Damarlar yalnız qorxu, qısqanclıqdan, məyusluqdan da 
daralır. Məşhur fizioloq Pavlovun təliminə görə illər keçdikcə 
beyində sabitləşmiş rabitələr əmələ gəlir, sonra, hansı bir 
mərhələdə isə bu sabitləşmiş rabitələr qırılır- münasibətlər, 
estetik kriterilər dəyişilir. 
     Çox vaxt söhbət həyata və insanlara olan münasibətlərin 
prinsipial dəyişilməsindən deyil, onlarda vaxtilə gözə 
çarpmayan dəyişikliklərə olan münasibətlərdən gedir. Əvvəlki 
ideallara olan ümidi itirmək - sarsıntıya, əzaba ən güclü stress 
vəziyyətinə səbəb ola bilər. 
     İnsan sonsuz ümidsizliyə qapılanda, dərdi dözülməz olanda- 
dinmir, onun nə danışdıını, nə şikayətini, nə də iniltisini 
eşitmək olur.  
     Dərdi böyük olan adam özünə qapılmamlı, dərd əlində aciz 
qalmamalıdır. 
     Akademik P.Anoxin yazır: “zərərli emosiyaların 
yaranması üçün stimulla emosiya arasında intellekt və 
məntiq durmalıdır.” 
157 
 
     Bu, müdrik məsləhət də olsa, həyata keçirilməsi çətindir, 
çünki vəziyyəti düzgün qiymətləndirməyi və ağıllı müdafiə 
olunmağı hamı bacarmır. Bunun üçün hər bir insanın 
özünəinam duyğusu olmalıdır. Özünəinam həyata nikbin 
baxışın əsasını təşkil edir. İnsan dünyada ən yenilməz 
qüvvələrə, ən tükənməz ruhi imkanlara qadir varlıqdır. 
Özünəinam duyğusunun insan həyatında ən böyük əhəmiyyəti 
məhz  ondan ibarətdir ki, bu duyğu insanda olan ecazkar fiziki, 
əqli və mənəvi qüvvələri həmişə səfərbər vəziyyətində saxlayır. 
Nəzərə almalıyıq ki, özünə inamsızlıq insan həyatında ən 
təhlükəli duyğudur. Bu duyğu insanı həddən artıq üzür, insanı 
sıxır, onu daim qərarsızlıq, tərəddüd, əsəbilik, daxili nifrət, 
paxıllıq, taleyindən küskünlük, həyata soyuqluq və s. bir qayda 
olaraq insanda stress vəziyyəti doğurur. 
     Özünəinam insana məğrurluq və əzəmət gətirir, onun fikir 
və əməllərində müstəqillik yaradır. 
     Əlbəttə, biz insanlar həmişə bir-birimizə möhtacıq, hər 
birimizin qarşılıqlı köməyə ehtiyacı vardır. Biz bir - birimizdən 
öyrənirik və öyrənməliyik. Lakin həmişə özünü zəif, məzlum 
bir varlıq hesab edib, başqalarının şəxsində özünə “arxa” 
axtarmaq insana yaraşmaz . İnsan həmişə özünü də başqalarına 
arxa hiss etməlidir. Bizim el məsəlində deyildiyi kimi “fərasətli 
oğul oyuna çıxanda kim mənimlə olur, fərasətsiz oğul isə mən 
kimlə olum” deyir. Həmişə çinar kimi ucalmağa çalışmaq 
lazımdır ki, sənin kölgəndə dincəlsinlər. Həmişə kölgə olmaq 
olmaz ki, başqalarının dalınca sürünəsən. 
     Özünəinam duyğusunun mühüm amillərindən biri gələcəyə 
bəslənən ümiddir. Məlumdur ki, insan həmişə indiki 
vəziyyətindən daha yaxşı vəziyyət arzulayır, gözləyir, daim 
təmkilləşməyə, yaxşılığa meyl göstərir, müasir vəziyyəti onu 
təmin etmir. Mövcud vəziyyətindən bu cür narazılıq, təmin 
olunmazlıq, narahatlıq çox təbiidir və öz-özlüyündə maddi və 
mənəvi inkişafın mühüm bir şərtidir. Bu cür meyl, bu cür 
“əbədi narazılıq, narahatlıq” olmazdı.İnsan həmişə ümid 
158 
 
etməlidir ki, gələcək mövcüd vəziyyətdən daha yaxşı olacaqdır. 
Buna görə də gələcək üçün, sabahımız üçün daha əzmlə 
fəaliyyət göstərmək lazımdır. Məhz bu cür ümid, inam insanda 
ruh yüksəkliyi, özünəinam duyğusu yaradır. 
     Kim sabaha ümid ilə baxmırsa, o bugünkü qüvvələrini də 
qeyb edir, özünü tərksilah edir, özündəki potensial imkanları 
azaltmış olur. 
     Stressə qarşı mühüm mübarizə vasitələrindən biri özünü tam 
dolğun realizə etməkdir. Öz fiziki, mənəvi intellektual 
qüvvələrini realizə edə bilməyən, öz istedad və bacarığını ifadə 
edə bilməyən adam bir qayda olaraq gec-tez xroniki stress 
vəziyyətinə düşür.İnsan öz arzu və ideallarını həyata keçirmək 
üçün real mübarizə aparmalıdır, fəaliyyət göstərməlidir. İnsan 
fəaliyyətdə olarkən, mübarizə apararkən heç şübhəsiz, 
müəyyən müvəffəqiyyətlər əldə edir. Bu ugurlar özünə 
inamsızlığı aradan qaldırmaq üçün ən qüdrətli qüvvəyə çevrilir. 
Fəaliyyət gec-tez müvəffəqiyyətlərlə nəticələnir. Həm də hər 
bir müvəffəqiyyət özünəinamın rəhnidir. İnsan hər şəraitdə 
özünün böyük gücünə, qüdrətinə, imkanına inanmalıdır. 
     Fəaliyyət sanki insanı mənasız qəm yükündən azad edir, 
dolaşıq fikirlərini dağıdıb aydınlaşdırır, vəziyyətini 
yüngülləşdirir. Bunu nəzərə alaraq Emil Zolya demişdir: “Ən 
böyük həqiqət fəaliyyətdir, əməkdir. Həyatın bütün nəşəsi 
yaradıcılığıdır. Yaratmaq - ölümü öldürmək deməkdir.” 
     Görkəmli alman şairi İ.Bexer də bu fikri təkrar edib 
yazmışdır: “Nə vaxt ki, qəmlisən işlə! Bu, kədəri qovmaq 
üçün yeganə vasitədir. Qüssəyə batmamaq üçün işlə! Işlərin 
yaxşı gedən də işlə, müvəffəqiyyət qazananda da işlə! 
Müvəffəqiyyətdən baş gicəllənmə xəstəliyinə qarşı işləməkdən 
başqa gözəl dərman yoxdur.”Əksinə, fəaliyyətsizlik, 
bekarçılıq özü ilə bərabər ürəksıxıcı, darıxdırıcı vəziyyət 
gətirir. 
     Bütün bu mənfi emosiyaların toplanması həm təbiətdən, 
həm də insanın özündən asılıdır. Çətin başa düşmək olur ki, 
159 
 
təbiətə bu qədər mənfi emosiyaları yaratmaq nə üçün gərək 
olubmuş. Belə emosiyaları “psixi ağrı” (pis əhvali- ruhiyyə, 
ruhi əzginlik, depressiya, intizar...) adlandırmaq olar. Belə bir 
fikrə gəlmək olur ki, təbiət burada həddən artıq canfəşanlıq 
etmişdir. Ancaq bununla belə təbiət özünə həmişə asanlıqla 
haqq qazandıra bilər. İstisna deyildir ki, “psixi ağrı” vicdan 
adlandırılan insanlararası münasibət üçün bir əsasdır. İnsandakı 
“psixi ağrını” aradan qaldırmaq həqiqətən çətin problemdir. 
Başqa ümumbəşəri problemlər kimi “psixi ağrının”da həm 
bioloji və həm də sosioloji cəhətləri vardır. 
     Ümumbəşəri ölçüdə “psixi ağrını” cəlb etmək nəinki son 
dərəcə çətindir, hətta lazım da deyil. İnsanı narazılıq duymaq 
hissindən məhrum eləmək, ağrı hissindən məhrum eləmək 
qədər qorxuludur. 
    Ancaq bütün bunlarla belə insanlar “psixi ağrı” ilə var 
qüvvələri ilə mübarizə aparırlar.   
    Onların təbii, qarşısı alınmaz miqdarını minimuma endirmək 
və bu “psixi ağrını”idarə etmək lazımdır. 
    Hər şeyin mənası məhz ölçüdə və təsir istiqamətindədir. 
Bizim emosiyamızda kəmiyyət çox vaxt asanlıqla keyfiyyətə 
keçir.Ancaq emosiyalar onunla fərqlənirlər ki, onlar nə 
kəmiyyət uçotuna, nə də keyfiyyət istiqamətinə uyurlar. Hələ 
heç kəs hesablamayıb ki, öz qüvvələrinə lazımı qədər inam 
duymadıqları üçün cəmiyyət nə qədər bacarıqlı adam itirib. 
Belə adamlar dumanlı, yaxud aydın şəkildə öz nöqsanlarını 
duyurlar. Bəzən “ilhamlı dəqiqələrdə” inam meteor kimi şəfəq 
saçır. Ancaq dərhal sönüb zülmətə bürünür, bacarığın gözəl 
inciləri öləzəyir. Həddən artıq inamlı olanları həyat düzgün 
yola çıxaracaqdır. 
    Bir sözlə emosional - iradi “ təməlin” mühümlüyünü sübuta 
ehtiyac yoxdur. Əgər insanda bu keyfiyyət yüksəkdirsə 
arxayınlaşmaq olar ki, xarici şərait əlverişli olmadıqda belə, 
insan öz imkanlarını açacaq və bacarığı dairəsində maksimum 
fəaliyyət göstərəcəkdir. 
160 
 
    Özünü bütün çətin, mürəkkəb şəraitlərdə ələ ala bilmək 
şəxsiyyətin əzəmətinin əsas əlamətidir.Bunu nəzərə alaraq 
əxlaq nəzəriyyəsi S.Smayls yazmışdır ki, “özünüidarə, 
özünəhörmət və özünüələalma yolu ilə rəzalətlərin onda 
doqquzunu aradan qaldırmaq olar.” Nə vaxt ki, insan özünü 
əla ala bilmir, öz hərəkət və davranışlarını idarə edə bilmir, o 
vaxt artıq o, öz əzəmətini, öz şəxsiyyətini də itirir, çatdığı 
insanlıq zirvəsindən aşağı doğru yuvarlanmağa başlayır.Bu 
vaxt heyvanilik insanlığa qalib gəlir, insan kiçilir, yazıqlaşır. 
    Ən hirsli vaxtda belə özünü ələ ala bilmək, öz hərəkətlərinin, 
dediyin sözlərin mənasını və labüd nəticələrini dərk edə bilmək 
insanın “ruhi səlimliyinin” mühüm şərtidir. 
    Özünüələalma eyni zamanda əxlaqi azadlığın təzahürüdür, 
mənəvi sərbəstliyin mühüm göstəricisidir. İnsanın ən çətin, ən 
mürəkkəb şəraitdə özünü ələ ala bilməsi, öz coşqun 
ehtiraslarını boğa bilmək dərəcəsi, eyni zamanda onun əxlaqi 
azadlığının, mənəvi muxtariyyatının dərəcəsidir. İnsan öz 
iradəsini itirən kimi, öz hiss və ehtiraslarının cilovunu əlindən 
buraxan kimi, dərhal öz əxlaqi azadlığını da itirir, ağlını 
çaşdırır, zəkasını bulaşdırır. Bir sözlə, insan idarə  edəndən 
idarəolunana, özünə ağalıqdan öz ehtiraslarının köləsinə 
çevrilir. 
    Əbəs deyilməmişdir ki, ən böyük qələbə insanın öz üzərində 
qazandığı qələbədir. Ən çətin vəziyyətdə özünü ələ almaq 
əxlaqi igidlikdir və bu cür igidlik hamıya müyəssər ola bilər. 
Bunun yeganə açarı özünü dərindən dərk etməkdən, sözün əsil 
mənasında özünə ağa olmaq qabiliyyətini qazanmaqdan 
ibarətdir. 
    İndi planetin elə bir guşəsi yoxdur ki, orada insanlar stress 
vəziyyətində olmasınlar. Çünki yer kürəsinin hər bir nöqtəsində 
sanki “qaynar vulkanlar” fəaliyyət göstərməkdədir. Biz XX 
əsrin son iyirmi illiyini “stress illəri” adlandırsaq, heç də səhv 
etmiş olmarıq. 
161 
 
    Hal-hazırda stress sağalmaz bir epidemiya kimi bütün 
dünyanı öz ağuşuna alıbdır. Sosioloqlar və psixoloqların əldə 
etdikləri statistik məlumata görə yer kürəsində adamların son 
25-30 ildə 50%- i infarktdan ölmüşdü. Bu da bilavasitə 
adamların düşdükləri stress vəziyyəti ilə əlaqədar olmuşdu. 
    Yanvar hadisəsindən sonra respublikamızda stress 
vəziyyətinə düşənlərin sayı daha çox olmuşdur. Onu da qeyd 
etmək istəyirəm ki, hadisədən sonra psixiatr həkimlərimizə 
yuxusuzluqdan, daxili həyəcanlanmadan, ümidsizləşmədən, 
inamsızlışmadan, tez-tez əsəbləşmədən, ətrafdakı insanlara 
qarşı laqeydləşmədən, bədbinləşmədən və s. mənfi 
emosiyalardan əzab çəkdiklərini bildirən adamların müraciət 
etməsi günü-gündən artmağa başlayıbdır. Deməli, stress artıq 
öz işini görmüşdür. 
     Bu yaxınlarda Respublika Mərkəzi Xəstəxanasının psixiatr 
həkimi Əliağa Həsənovun yanında idim. Həkim qeyd etdi ki, 
Yanvar hadisəsindən sonra, son 2 ayda ona müraciət edənlərin, 
xəstəliyin yüngül formasında təzahür edənlərin sayı təqribən 
1000 nəfərə yaxın olmuşdu. Ancaq stressin daha çox izini 
orqanızmlərində duyan, özünü həqiqətən ağır vəziyyətdə hiss 
edən xəstələrin sayı 300-ə yaxın olmuşdur. Həkimin gərgin 
səyi nəticəsində belə xəstələrin əksəriyyəti artıq həyata yenidən 
ümidlə baxmağa başlayıbdır.  
    Əgər biz bu gün hamı üçün uzun və xoşbəxt həyat arzulamaq  
istəyiriksə, adamlar arasında mütləq xeyirxah, səmimi, 
qardaşlıq münasibətlərinin bərqərar olmasına, xalqın ruhuna 
uyğun hərəkət etməyə, kin, paxıllıq və eqoizm kimi hisslərin 
kəsilməsinə birgə nail olmalıyıq. 
    Bu gün bizim üçün qərəzçilik, paxıllıq qeyri-təbii hal 
olmalıdır. Axı, biz bu gün humanizm prinsipləri əsasında, yeni 
mənəvi və fiziki kamilliyə doğru gedən sağlam bünövrəli bir 
cəmiyyət yaratmaq ümidi ilə yaşayırıq. Bunun üçün hər şeydən 
əvvəl bizim mənəvi birliyimiz tam təmin olunmalıdır! 
                                                                           1993 - cü il. 
162 
 
  Örnək insan və yaradıcı şəxsiyyət 
 
 
     Filosofların dediyi kimiAllah-təalanın xəlq etdiyi, yaratdığı 
insanın dünyaya göz açdığı andan başlayaraq onun təhsil və 
tərbiyəsinə, gələcəkdə bir şəxsiyyət kimi formalaşmasına təsir 
edən bir çox amillər mövcuddur. İnsan dilini, dinini, 
düşüncəsini, şüurunu, əxlaqi xüsusiyyətlərini, milli və mənəvi 
dəyərlərini, həyat fəaliyyətini həmişə onun üçün göstərilən 
nümunələrə və onlardan aldığı təəssüratlarla 
formalaşdırır.Yunan dramaturqu Sofokl yazır: “Dünyada 
heyrətedici  güclü qüvvələr çoxdur, lakin insandan güclüsü 
yoxdur”. Doğrudan da özünü dərk edən insan öz gücünü, 
qüvvəsini, intellektini, potensial imkanını cəmləyib bir yerə 
yönəldərsə, o yenilməz olar, bütün istək və arzularını həyata 
keçirər. Bunun əsasında da insanın özünəinamı dayanır. Bu 
xüsusiyyətlər ən çox yaradıcı adamlarda mövcud olur. Çünki 
yazıb-yaratmaq insana ilk növbədə öz nəfsinə qalib gələ bilmək 
bacarığı aşılayır. Əgər insan öz nəfsini əsirinə çevirə bilsə, bu 
adam həyatda hər istəyinə müvəffəq ola bilər. Digər tərəfdən 
də həmin insan iç dünyasında hər zaman “təmizlik işləri” 
aparmalı, daxilindəki hər cür qeyri-insani xüsusiyyətlərindən 
xilas olmalıdır. Belə olan halda deyirlər ki, o, yaxşı insandır. 
Bu insanlar hansı zaman və məkanda, hansı şəraitdə 
yaşamasından və fəaliyyət göstərməsindən asılı olmayaraq öz 
gözəl insani keyfiyyətləri qoruyub saxlamağı bacara bilir, 
kimsəyə, nəyə görəsə boyun əyməyərək öz-özünün sahibi, azad 
insan olur. Yüksək insani keyfiyyətlərə malik olan yaradıcı 
şəxslər digərlərindən yüksəklikdə dayanaraq cəmiyyət arasında 
həmişə hörmət və rəğbətlə qarşılanırlar. Həmin adamlar 
həddindən artıq təvazökar olduqları üçün həm şəxsi 
keyfiyyətləri baxımından, həm yaradıcılıq baxımından diqqət 
mərkəzində olmaqdan çəkinərək, yalnız başlarını aşağı salıb 
163 
 
cəmiyyətə, insanlara, bütünlüklə  millətə xeyir verə biləcək 
işlərlə məşğul olurlar. Bunun müqabilində onlar kimsədən nəsə 
ummurlar. Yuxarıda sadaladığımız yüksək insani keyfiyyətlərə 
malik olan gözəl, şəxsiyyətinə və yaradıcılığına rəğbət 
bəslədiyim insanlardan biri də yazıçı-publisist Böyükxan 
Bağırlıdır. 
     Mən “Yaxşı insanlar sorağında” adlı ədəbi silsilədən olan 
ikinci kitabımı qəlbindən zahiri aləminə sanki nur süzülən, 
ədəb-ərkanı, əxlaqı, tərbiyəsi ilə həmyaşıdları arasında seçilən, 
ədəbi mühitdə tanınmış yaradıcı şəxsiyyətlərdən biri olan 
Böyükxan Bağırlıya həsr edirəm. Yaradıcı insanlardan yazmaq 
böyük savab işdir. Mən də əlimə düşən bu savab işi qazanmaq 
fürsətini başqasına buraxmaq istəmədim. 
      Yazıçı, şair və publisist Böyükxan Bağırlı yüksək insani 
keyfiyyətlərilə yanaşı, yorulmaq bilməyən, həmişə axtarışda 
olan, oxumaqdan bircə an belə usanmayan, daim öz üzərində 
işləyən, düzlüyü, dürüstlüyü, xeyirxahlığı, əqidə saflığını, 
ləyaqəti, işinə məsuliyyətlə yanaşmağı, prinsipiallığı, zəhmətə 
alışqanlığı, özünə mökəm inamı və həyata bağlılığı, düşüncə və 
fikirlərində sərbəstliyi, azadiliyi, zəhmətə qatlaşmağı özünün 
həyat amalına çevirən əsl ziyalı şəxsiyyətlərdəndir. 
       B.Bağırlı ata yurdunun gərəkli davamçısı olan ləyaqətli 
övlad, örnək olunası valideyn, Azərbaycan ziyalılığının bütün 
müsbət keyfiyyətlərini özündə cəmləşdirən, hər şeydən öncə 
millətini, Vətənini, xalqını hədsiz bir məhəbbətlə sevən 
vətəndaşdır. 
       Mən yazıçı-publisist B.Bağırlının “Zəhərlənmiş tale” 
povestini, “Cəhənnəmi görənlər”, “Xoş xəbər”, “Sərnişinlər”, 
“Çovğun”, “Aynalı gölün payızı”, “Ağ yaylıqlar” hekayələrini 
oxumuşam. Müəllifin ədəbi yaradıcılığına azdan-çoxdan bələd 
olan bir oxucu kimi deyim ki, onun yaradıcılığında 
müşahidəçilik qabiliyyəti, hadisələrə yanaşma üsulu, onları 
təsvir etmək bacarığı yüksəkdir. B.Bağırlının əsərlərinin əsas 
qəhrəmanları kənddə yaşayan, torpağa, əməyə bağlı 
164 
 
insanlardır. Açığını deyim ki, müəllif öz əsərlərində kənd 
həyatını gözəl təsvir edərək, oxucunu istər-istəməz kənddə 
keçirdiyi o unudulmaz uşaqlıq illərinə səyahət etməyə sövq 
edir. Yazılarından duyulur ki, yazıçı kənd həyatını, məişətini, 
etnoqrafiyasını, folklorunu, doğulduğu kəndin qədim tarixini 
yaxşı bilir. Bunu B.Bağırlı özünün uşaqlıq illəri haqqında 
danışığından da görmək olur. Belə ki, o, uşaqlıq illərini 
xatırlayarkən deyir: “Mən Cənub bölgəsində, Pokrovka kəndi 
(indiki Günəşli kəndi) ilə qonşu olan Alar kəndində doğulub 
boya-başa çatmışam. Bizim alarlıların, yaşlı nəslin dediyinə 
görə, kökü Altaylara, Sibir çöllərinə, daha sonra Cənubi 
Azərbaycanın Urmiya gölü ətrafına, Şahdağı mahalına, 
Ərdəbil dövrəsinə gedib çıxır... Mənim yazı-pozuya meylim 
içində boya-başa çatdığım mühitlə bağlıdır. Gözümü açanda 
ətrafımda nağılçıları, avazla qəsidə oxuyan dərvişləri, el 
arasında “Lotu” adlandırılan xalq məzhəkəçilərini, növbə ilə 
uzun qış gecələri ayrı-ayrı məhəllələrdə haqq aşiqləri barədə 
dastanlar söyləyən telli saz ustalarını, ilaxır çərşənbə 
gecələrində çillə çıxaran, dilək tası quran sevdalı qızları, 
Kərbəla müsibətindən əhvalatlar söyləyən rövzəxanları, 
bekarçılıqdan kəndin o baş, bu başına şayiələr yayan, hədəfə 
gələn, tilova düşən, “zır kəndçi” deyilən müəyyən avam, suyu 
şirin adamlar barədə söz çıxardıb belələrini bir günün ərzində 
dəli edib çöllərə salan baməzələri, yazda havalar qızanda ilan 
tutan ovsunçuları, düyün çalanları, tas quranları, divara arpa 
yeridən cadugərləri, hoqqabazları... görmüşəm.” 
     Yazıçı kənd həyatını, orada yaşayan, çalışan insanların 
təkcə keçirdikləri həyat tərzini deyil, onların hər birinin daxili 
psixolojisini, iç dünyasını, düşüncələrini, davranışlarını 
verməyə çalışır, adamların könül dünyalarını vəsf edir. Müəllif 
əsərlərinin qəhrəmanlarını oxucusuna ilk andan tanıtmağa 
çalışmır, gərgin dramatik səhnələrdən sonra qəhrəmanın 
xəyallar aləminə dalaraq, keçmiş xatirələri ocaq közü kimi 
çözələyərək əslində onun kim olduğunu göstərməyə çalışır. 
165 
 
B.Bağırlının qəhrəmanları - istər müsbət olsun, istər mənfi, 
onlar həyatımızın həm sovet dövrünü, həm də müasir 
dövrümüzün reallıqlarını özündə ehtiva edən insanlardır. 
Müəllif ideal qəhrəman obrazları yaratmaq fikrindən uzaqdır, 
ancaq o, yazıçı fəhmi ilə cəmiyyəti müşahidə edərək, 
qəhrəmanlarının fərdi və tipik keyfiyyətlərini təhlili nəticəsində 
öz obrazlarını oxucular üçün nümunəyə çevirmək istəyir. Və o, 
buna nail olur. Yazıçı qəhrəmanlarını ilahiləşdirməyə çalışmır, 
sadəcə onları olduqları kimi cəmiyyətə təqdim etməyə çalışır.  
      Bütün dövrlərdə, tarix boyu insan problemi, xüsusən onun 
mənşəyi, mahiyyəti, təbiətdə tutduğu yeri, cəmiyyətdəki rolu 
məsələləri fundamental fəlsəfi problemlərdən biri kimi 
nəzərdən keçirilir. Fəlsəfə meydana gələndən bəri insan həmişə 
onun diqqət mərkəzində olmuşdur. Ancaq müasir elm nə qədər 
inkişaf edirsə-etsin, insanın mənşəyi və mahiyyəti 
məsələlərində hələ də sirli cəhətlər çoxdur. İnsan hələ ki, kəşf 
olunmayan şüurlu bir varlıq olaraq qalır. Müasir elmin 
nailiyyətlərinə əsaslanaraq demək olar ki, insan evolyusion 
inkişafın məhsuludur. Elm sübut etmişdir ki, insanın 
inkişafında bioloji amillərlə yanaşı, sosial amillər də mühüm 
rol oynamışdır. Hər bir insanın necə inkişaf etməsi onun 
düşdüyü mühitdən, kollektivdən, cəmiyyətdən asılıdır. 
     Mən filosof alim Həqiqət xanım Kərimova ilə “İnsan və 
onun psixologiyası” mövzusu barədə söhbət aparmışdım. 
Həqiqət xanım insan haqqında mənə bir neçə maraqlı 
açıqlamalar vermişdi. Onun fikrincə: “İnsan hələ də bəşər 
tarixində müəmmalı bir varlıq olaraq qalmaqdadır. İnsan daim 
yüksək məqamlara can atır. Onun müəmması isə beyinidir. 
Məncə, beyinin şifrəsi açılarsa, elm insan haqqında axtardığı 
cavabı tapa bilər. Əql və düşüncə beyinə məxsusdur. Quranda 
əql barədə 500-ə yaxın ayə vardır. İnsan təbiətiiki xassəlidir. 
Zahirən görünən, maddi xüsusiyyətlərə malik olan insan - yəni 
zamanın təsiri ilə dəyişən insan; ikincisi daxili aləminə aid 
olan, yəni zəka, idrak, vicdan kimi keyfiyyətləri özündə 
166 
 
birləşdirən mənlikdir ki, maddi aləmdə nisbi olan hər şeyi 
onunla anlayıb təyin edir, dəyişkənlikləri müqayisə edir. Məhz 
insana xas olan bu ikinci xassə məkan və zamanın təsirindən 
dəyişmir. Vicdan həqiqət və mənəvi Əxlaqdır.” 
     İnsanı ucaldan onun əxlaqı, vicdanı, həyata düzgün baxışı, 
öz potensial gücünü düzgün yerə, düzgün istiqamətləndirmək, 
məqsəd və məramına çatmaq üçün gərgin əmək sərf etmək 
bacarığıdır. Doğrudan da zəhmət, əmək insanı şərəfləndirir, 
ona məmnunluq, bəxtiyarlıq bəxş edir. Böyük şairimiz Hüseyn 
Cavid çox doğru olaraq göstərir ki, “əsl bəxtiyarlıq xalqa 
xidmətdir. O adam xoşbəxtdir ki, onun əməyi milyonlara gərək 
olsun, Vətənin, ölkənin çiçəklənməsinə, yüksəlməsinə xidmət 
etsin.” Bunu nəzərə alan şair insanları xeyirli işlər görməyə, 
təşəbbüskarlığa, yaradıcı əməyə, fədakarlığa çağıraraq deyir:  
                      Haqq da, həqiqət də göz önündədir, 
                      Yer altında deyil, yer üstündədir. 
                      Bəxtiyarsan əgər çəkdiyin əmək, 
                      Cahan sərgisinə versə bir çiçək. 
     Yorulmaq bilməyən, daim yazıb-yaradan, xeyirxah əməllər 
sahibi, yazıları ilə Vətəninə, xalqına xidmət göstərən, özünü 
həmişə millətinin əsgəri hesab edən istedadlı qələm sahibi 
Böyükxan Bağırlı da belə insanlardandır. O, həyatda həmişə öz 
gücünə, təfəkkürünə arxalanaraq cəmiyyətdə öz layiqli yerini 
qazanmışdır. B.Bağırlının ədəbi mühitdə qazandığı uğurlar 
onun gecə-gündüz çalışdığı gərgin əməyinin nəticəsində 
olmuşdur. Onu istər oxucuları, istərsə də qələm dostları həmişə 
xoş xatirələrlə yada salır, onun haqqında daim xoş sözlər 
söyləyirlər. İnsanı cəmiyyətdə sevdirən onun şəxsiyyətinin 
bütövlüyü, əqidə saflığı, qüruru, şərəfi, hər yerdə ədalət 
prinsipini gözləməsi, adamlara qarşı xeyirxah münasibəti, 
səmimi davranışı, təmkinliliyi, riyakarlıqdan uzaq olması, 
mənəvi azadlığı, ictimai fəallığı, etik normalara ciddi riayət 
etməsi, özünə və başqalarına həmişə hörmətlə yanaşması, 
ətrafındakıların diqqətin cəlb bilmək bacarığına malik 
167 
 
olmasındadır. Rus psixoloqu D.A.Leontevin fikrincə, 
“şəxsiyyət doğulmur, şəxsiyyət təşəkkül tapır.” Sosiallaşma nə 
qədər ki, dinamik xarakter daşıyır, şəxsiyyətin təşəkkülü bir o 
qədər daimilik kəsb edir. Yazıçı B.Bağırlıda şəxsiyyətin 
inkişafı onun ədəbi yaradıcılığındakı müxtəlif insan tiplərinin 
cəmiyyətdə onlara qarşı münasibətin formasından və dinamizm 
əsas etibarı ilə  daha çox sosial mühitdən asılı olduğunu 
göstərməsindədir. İ.S.Viqotski isə şəxsiyyəti hər şeydən əvvəl, 
fəaliyyətdə olan varlıq kimi araşdırır. Çünki şəxsiyyətin 
məqsədi, vəzifələri, davranışı və hərəkətləri yalnız insanın 
fəaliyyətində üzə çıxır. Yazıçı-publisist B.Bağırlının şəxsiyyəti 
onun ədəbi fəaliyyətində, sosial mühitdəki insanlarla rəftar və 
davranışlarında aydınca görmək mümkündür. O, yaşadığı 
cəmiyyətdə ictimai dəyərini bilən, öz yaradıcılıq imkanları ilə 
ədəbi mühitdə özünəməxsus atmosfera yaradan və oxucularına, 
onu sevənlərə gərəkli olduğunu başa düşən yazarlardandır. 
Zamanın özünün daxilində olan insanlar da fərqli olurlar. Eyni 
cəmiyyətdə yaşayan insanlardan biri özünü xoşbəxt, digəri isə 
bədbəxt hesab edir. B.Bağırlı özünü xoşbəxt sanan 
insanlardandır. Onun xoşbəxtliyi elə cəmiyyətə gərəkli bir 
vətəndaş olmağındadır. Onun xoşbəxtliyi Vətəninə, xalqına, 
elinə-obasına qələmi ilə xidmət etməsindədir. O, torpağına, 
yurduna qırılmaz tellərlə bağlı gözəl insan, böyük şəxsiyyətdir. 
Cəmiyyətdə baş verən hər hansı bir neqativ hadisə onu təkcə 
yazar kimi deyil, həm də bir vətəndaş olaraq qəlbən narahat 
edir, onun içini sızladır. İnsanların ağrı-acılarını özününkü hiss 
edir, onların dərdlərinə şərik çıxır, düşdükləri çətin vəziyyətdən 
çıxış yolu göstərməyə çalışaraq, onlara hər zaman kömək 
etməyə hazır olduğunu öz əməllərilə sübut etməyə çalışır. 
Bəzən insan həyatda çarəsiz qalaraq kimdənsə kömək 
gözləmək məcburiyyətində qalır. Belə insanlar öz qüvvəsinə 
inamı olmayan şəxslərdir. Amma elə insanlar da vardır ki, hər 
hansı çətin vəziyyətə düşməsindən asılı olmayaraq kömək üçün 
kiməsə müraciət etmək fikrindən uzaq olur. O, yalnız öz 
168 
 
gücünə, potensial imkanına, intellektinə güvənərək qarşılaşdığı 
maneəni dəf edə bilir. Yazıçı-publisist B.Bağırlı da öz 
bacarığına, qabiliyyətinə, idrakına əmin olan insanlardandır. O, 
həyatda rastlaşdığı hər bir şeyin, hər bir hadisənin mahiyyətinə 
varmaq istəyir, onu daha dərindən öyrənməyə çalışır. İnsanın 
həyatda qazandığı ən böyük qələbə öz üzərindəki qələbəsidir. 
Əgər insan öz nəfsinə qalib gələ bilsə, o, həyatda istədiyinə nail 
ola bilər.İnsan özünü dərk etsə, o, həyatı dərk etmiş olar. 
Bunun üçün insanın daim öz üzərində çalışması lazımdır. 
Böyükxan müəllim də yorulmaq bilmədən həmişə öz üzərində 
çalışaraq mənəvi dünyasını zənginləşdirməyə çalışır. Bu ona 
həmişə hörmət və başucalığı gətirib. Bununla bərabər B.Bağırlı 
hər yerdə və hər zaman əxlaqını, ləyaqətini, ciddiliyini, 
şəxsiyyətini, yüksək insani keyfiyyətlərini qoruyub saxlamağı 
bacarır. O, başladığı işi yarımçıq qoymağı qətiyyən sevməyən, 
hər şeydə ağlına, idrakına söykəndiyini əsas gətirərək işini 
uğurla tamamlamağı xoşlayan çox zəhmətkeş adamdır. 
Böyükxan müəllim gördüyü  işləri hisslərə qapılmadan, 
ağılının gücünə inanaraq həyata keçirir və eyni zamanda işinin 
nəticəsindən zövq alır. O, başqalarına qarşı rəftar və 
davranışında həmişə ehtiyatlı və səmimidir. Yazıçı öz 
hərəkətlərində Platonun dediyi kimi, “davranış hislərlə deyil, 
ağılla idarə olunmalıdır” prinsipinə həmişə sadiq qalır. İnsan 
azaddır və onun azadlığı ağıllı davranışındadır. B.Bağırlı da hər 
zaman ağıllı davranışı, səmimi rəftarı, məntiqi mühakimələri, 
maraqlı müsahibələri, duzlu-məzəli söhbətləri ilə başqalarına 
örnək olmuşdur. Nasirimizdə insana xas olan ən nəcib və 
müsbət insani keyfiyyətlər ölçüyüyə gəlməz dərəcədə çoxdur. 
O, el arasında deyildiyi kimi, “qızdan-gəlindən həyalı” əsl türk 
kişisidir. Böyükxan həm də nəzakətli və xeyirxah insandır. 
Konfutsi deyirdi:”Hər kimdə bu beş keyfiyyət olsa demək o, 
insansevərdir. Bunlar: hörmət, nəzakətlilik, düzlük, xeyirxahlıq 
və dərrakəlilikdir. Əgər insan nəzakətlidirsə ona dayaq olurlar, 
əgər hörmətcildirsə, ona rəğbət bəsləyirlər, düzgündürsə, ona 
169 
 
etibar edirlər, əgər o, ağıllıdırsa, uğur, xeyirxahdırsa, hörmət 
qazana bilər”.Konfutsinin sadaladığı beş insani keyfiyyətlərin 
hamısı Böyükxan müəllimdə vardır. Ona görə də ona həm 
ədəbi mühitdə, həm kollektivdə, həm yaşadığı el-obasında, 
həm də ailəsində böyük hörmət və rəğbət bəsləyirlər. İnsan 
təbiəti mürəkkəb olduğu üçün bəzi adamların qəlbindəkiləri 
bilmək, təbiəti dərk etməkdən çətin olur. İçində həsəd, kin, 
paxıllıq, xudpəsəndlik, riyakarlıq, qısqanclıq və s. kimi qeyri-
insani xüsusiyyətlər yuva salmış insanlara da Böyükxan həmişə 
səmimi, mehriban, xoş rəvtar sərgiləyərək insani münasibətlər 
bəsləyir. Bu cür insani keyfiyyət şəxsiyyətin böyüklüyünə 
dəlalət edir. Bütün dediklərimizi nəzərə alaraq yazıçı-publisist 
B.Bağırlını mübaliğəsiz olaraq böyük şəxsiyyət və başqalarına 
örnək olası insan adlandırsaq heç də yanılmarıq. Yazıçı 
qardaşımıza ədəbi yaradıcılığında bundan sonra da yaşıl işıq və 
uğurlu yol diləyirik. 
 
 
                                 “Ədalət” qəzeti, 09 yanvar 2015-ci il. 
 
 
 
 
 
 
170 
 
 
    Bəşəri cinayət - Xocalı soyqırımı 
 
      Tarix boyu Azərbaycan xalqı dəfələrlə erməni hiyləsinin, 
erməni təcavüzunun, erməni satqınlığının, erməni 
qəddarlığının, xüsusilə türk millətinə yönəlmiş nifrətinin 
şahidi olmuş və həmişə də bu nifrətin acısını dadmışdır.      
      Hələ eramızdan əvvəl Aralıq dənizi xalqları ermənilərin 
əxlaqsızlıqlarına görə onlara qarşı açıq müharibə elan edərək 
əksəriyyətini öldürmüş, vurub dənizə tökmüş, qalanlarını isə 
qovub Balkan ölkələrindən çıxarmışlar. Sağ qalanlar qaçıb 
Hindistan yarımadasında özlərinə sığınacaq tapmışlar. Az 
keçməmiş hindlilər də ermənilərin naqisliyini görüb onları 
Hindistan torpağından qovmuşlar. Bundan sonra ermənilər 
fars və ərəb ərazilərinə sığınırlar. 
      İllər ötdükcə ərəb və fars xalqları da ermənilərin pis 
əməllərinin acısını dadmalı olurlar. XIX əsrin əvvəllərində 
Rusiya-İran müharibəsində erməni satqınlığı özünü aydın 
şəkildə biruzə verdi. Bundan qəzəblənən Şərq xalqları 
erməniləri öz ərazilərindən qovdular. Hər yerdən əlləri 
üzülən ermənilər bu dəfə rusların ətəyindən yapışmalı 
olurlar. Ruslar erməniləri Şimali Qafqazda, xüsusi ilə də 
Azərbaycanın Naxçıvan və Qarabağ bölgələrində 
yerləşdirdilər. Ermənilər torpaqlarımızda sığınacaq tapan 
gündən rahatlığımızı itirmiş, həmişə onlara istəklərinə uyğun 
havadarlarının köməyi sayəsində müəyyən güzəştlərə getmək 
məcburiyyətində qalmışıq. Elə həmin acı güzəştlərin 
nəticəsidir ki,bu gün xalqımız böyük faciələrlə qarşı-qarşıya 
dayanmışdır. 
 
 
 
 
171 
 
 
                                               *** 
      Bəşər sivilizasiyasında insanların kütləvi qətliamı ilə tarixə 
yazılan soyqırımlar çox olub. Belə ki, Xatın, Xirosima, 
Naqasaki, Uqanda, Somali qətliamları,  Ruandada 800 min 
Tutsi xalqı, Bosniyada kiçik Srebrenisa şəhərciyində 7800 
bosniyalıların serblər tərəfindən, Fələstində İsrailin Qəzzəni 
bombardman etməsi nəticəsində təkcə 21 gün ərzində 218-i 
uşaq olmaqla 1049 nəfər dinc əhali şəhid olub, 2654 nəfər kişi, 
onlardan 1187-si qadın, 1854 nəfər isə uşaq ağır yaralanıb. 
İraqda Amerikanın işğalı zamanı 110 mindən artıq dinc əhali 
qətlə yetirilib, Əfqanıstanda təkcə 2013-cü ildə 16,5 min insan 
həlak olub ki, onlardan 3 mini dinc əhalidir. Suriyada müharibə 
başlayandan sonra 130 mindən çox adam öldürülüb ki, 
onlardan 61 mindən çoxu dinc əhali, onların 10 mindən çoxu 
uşaq və qadınlardır. Nigeriyada isə bir il ərzində 2 mindən çox 
dinc əhali “Boko Haram” cihadçıları tərəfindən qətlə yetirilib. 
Sudanda  bir il ərzində 10 mindən çox dinc əhali qiyamçılar 
tərəfindən qətlə yetirilib. Hindistanın Qucarat ştatında millətçi 
hinduslar tərəfindən bir il ərzində orada yaşayan 6,1 min 
müsəlman qətlə yetirilib. İkinci rus-çeçen savaşı dönəmində rus 
ordusu tərəfindən 5,1 min müsəlman öldürülüb.Amma bütün 
olanların  içərisində Xocalı soyqırımı xarakter etibarı və 
qəddarlığı ilə fərqlənir. Çünki sovet imperiyasının dağıdılması 
üçün həlqə kimi seçilən millətlərarası ziddiyyətlərin gündəmə 
gətirilməsi ideyası yarananda ilk növbədə ermənilərin başqa 
millətlərlə daha sıx yaşadığı, təmasda olduğu bölgələr nəzərdə 
tutulurdu. Çünki tarixən imperiyanın nökəri olduğunu bu gün 
də satqınlığı ilə təsdiqləyən ermənilər azacıq payla bütün 
iyrənc planların muzdlu nökərləri rolunu oynaması dəfələrlə 
sübut olunmuş həqiqətdir. Erməni ideoloqları Aqanbekyan, 
Silva Kaputikyan, Zori Balayan kimi daşnak tör-töküntülərinin 
172 
 
icraçılar kimi nəzərdə tutulması hadisələri tezləşdirdiyi kimi, 
ünvanlar da bəlli oldu. Dağlıq Qarabağ münaqişəsi demək olar 
ki, imperiyanın süqutu üçün ən zəif həlqə kimi 
müəyyənləşdirildi. Xocalı faciəsinin 21 illiyinin qeyd 
olunduğu, dünya ictimaiyyətinə baş verənlərin soyqırım kimi 
tanıdıldığı bir zamanda hadisələrə uzanan tarixə nəzər 
yetirilməsi, qaynaqların təhlili bir daha erməni məkrinin ifşası 
baxımından labüddür. 
 
                                                    *** 
       XIX əsrin sonlarından etibarən çar Rusiyasının və digər 
dövlətlərin gizli və açıq himayəsindən istifadə edən erməni 
millətçiləri "Böyük Ermənistan" yaratmaq xülyasına düşmüş, 
ələ keçirmək istədikləri əraziləri yerli sakinlərdən təmizləmək 
niyyəti ilə müxtəlif dövrlərdə Şərqi Anadoluda və Cənubi 
Qafqazda soyqırımı və terror aktları törədərək, 2 milyona 
qədər günahsız türkü və azərbaycanlını vəhşicəsinə qətlə 
yetirmişlər. 1905-1907-ci illərdə, habelə 1918-1920-ci illərdə 
İrəvanda, Zəngibasarda, Vedidə, Naxçıvanda, Bakıda, 
Gəncədə, Şamaxıda, Qubada, Lənkəranda, Qarabağda, 
Muğanda və Azərbaycanın digər yerlərində, habelə Tiflisdə 
yerli azərbaycanlı əhali faktiki olaraq soyqırımına məruz 
qalmışdır. 
       Sovetlər dönəmində, yəni 1921-1992-ci illərdə 
Azərbaycan torpaqlarında yaradılmış Ermənistanda yaşayan 
azərbaycanlı əhalinin hüquqları ermənilər tərəfindən 
kobudcasına pozulmuş, onların ana dilində təhsil almalarına 
əngəllər törədilmiş, onlara qarşı repressiyalar həyata 
keçirilmişdir. Azərbaycan kəndlərinin tarixi adları 
dəyişdirilmiş, qədim toponimlərin müasir adlarla misli 
görünməyən əvəzolunma prosesi baş vermişdir. 
173 
 
      Xalqımıza və ölkəmizə qarşı siyasi və hərbi təcavüz həyata 
keçirmək üçün ideoloji zəmin yaratmaq məqsədilə bizim 
mənəviyyatımıza, milli qurürumuza və mənliyimizə, 
ləyaqətimizə qarşı məkrli, hiyləgər xislətli erməni ideoloqları 
tərəfindən geniş miqyaslı böhtan kampaniyaları aparılmışdır. 
Erməni millətçilərinin azərbaycanlılara qarşı soyqırımı 
cinayətlərinin cəzasız qalması, bu cinayətlərə heç bir siyasi-
hüquqi qiymət verilməməsi sovet hakimiyyəti dövründə 
xalqımıza qarşı düşmənçilik siyasətinin daha da 
genişlənməsinə rəvac vermişdır. SSRİ rəhbərliyinin köməyi ilə 
Ermənistan SSR-in hakim dairələri 1948-1953-cü illərdə əzəli 
türk torpaqları olan İrəvandan, Göyçədən, Vedidən, 
Zəngəzurdan, Dərələyəzdən və başqa yerlərdən yüz minlərlə 
azərbaycanlının deportasiya edilməsinə nail olmuşlar. 
                                            *** 
 
     Azərbaycanın çağdaş tarixində unudulması mümkün 
olmayan, bütövlükdə xalqın təhtəlşüuruna dərin iz salaraq onu 
daim milli özünüdərk ruhunda kökləyən faciəli hadisələr var ki, 
əsrlər ötsə də heç zaman qan yaddaşımızdan silinməyəcəkdir. 
Ermənilərin faşist xislətini, gerçək mahiyyətini çılpaqlığı ilə 
açan Xocalı soyqırımı da məhz belə dəhşətli hadisələrdəndir. 
20 il öncə - 1992-ci il fevralın 25-dən 26-na keçən gecə belə 
amansız cinayətə rəvac vermiş erməni cəlladları dünyanın 
əzazil, qəddar və qaniçən insanları olduqlarını, terroru dövlət 
siyasətinə çevirdiklərini bir daha təsdiq etmişlər. Bu kütləvi və 
amansız soyqırımı aktı Azərbaycanın dövlət müstəqilliyinə və 
ərazi bütövlüyünə qarşı çevrilmiş terror siyasətinin təzahürü 
olmaqla, təkcə azərbaycanlılara qarşı deyil, bütövlükdə insanlıq 
əleyhinə törədilmiş qəddar cinayətdir. Hüquqi baxımdan 
yanaşdıqda aydın görünür ki, erməni silahlı birləşmələrinin 
çirkin niyyəti Xocalı şəhərindəki azərbaycanlıları məhz milli-
dini zəmində son nəfərədək qətlə yetirmək olub. Ermənilər 
174 
 
hətta beynəlxalq hüquq normalarına görə də ən təhlükəli 
sayılan soyqırımı cinayətinə məqsədli şəkildə əl atmış, misli 
görünməmiş qətliam törətmişlər. Xocalı qətliamı nəticəsində 
613 nəfər məhv edildi, 1275 nəfər dinc sakin girov götürüldü. 
Onlardan 155 nəfərin taleyi bu gün də məlum deyildir. Faciədə 
487 dinc sakin güllə yarası alaraq şikəst olmuşdur. Qətlə 
yetirilənlərin 106 nəfəri qadın, 83 nəfəri azyaşlı uşaq, 70 nəfəri 
qocalar idi. Şikəst olanların 76 nəfəri yetkinlik yaşına 
çatmamış oğlan və qızlardır. 
       Bu qətliamda 6 ailə tamamilə məhv edilmiş, 25 uşaq hər 
iki valideynini, 130 uşaq isə valideynlərindən birini itirmişdir. 
Şəhid olanlardan 56 nəfəri xüsusi qəddarlıq və amansızlıqla 
diri-diri yandırılmış, başlarının dərisi soyulmuş, başları 
kəsilmiş, gözləri çıxarılmış, hamilə qadınların qarınları süngü 
ilə deşik-deşik edilmişdir.   
       Bu gün Ermənistanın və Dağlıq Qarabağın həbs 
düşərgələrində qeyri-insani təhqir və işgəncələrdən əziyyət 
çəkən 4500-dən çox azərbaycanlı əsir, girov götürülmüş və 
itkin düşmüş insanın taleyi hələ də məlum deyildir. 
 
                                           *** 
 
      Biz aşağıda Xocalı faciəsinin canlı şahidlərindən bir neçə 
nəfərin ifadəsini sizlərə təqdim edirik. 
Sevda Abbasova Xocalı köçkünüdür. Ermənilər onun 10-a 
yaxın qohumunu qətlə yetiriblər: Sevda Abbasova ermənilərin 
günahsız azərbaycanlıların başına açdığı oyunları belə 
xatırlayır: 
 
-   Ermənilər dörd bir tərəfdən Xocalını mühasirəyə almışdılar. 
Qarqar çayından keçib, xilas olmaq istəyirdik. Beş-altı adam 
gözümüzün qabağında çayda boğuldu. Ermənilər bizi girov 
götürdülər. Əvvəlcə həyat yoldaşımı öldürdülər. Sonra isə 20 
175 
 
yaşlı qardaşımı güllələdilər. Oğlumun iki yaşı vardı. Atasının 
qucağında idi. Ermənilər həyat yoldaşıma güllə atanda qəlpə 
uşağın qulağının yarısını aparmışdı. Bizimlə birlikdə əmim 
oğlanları da girov düşmüşdü. Onların üçünü də gözümüzün 
qabağında güllələdilər. Əynində əsgər forması olan adamlara 
daha ağır işgəncələr verirdilər. Balta ilə onların əllərini 
biləkdən kəsirdilər. Hamilə gəlinlərin qarnını yarıb, uşaqları 
çölə çıxarırdılar. Gözümün qabağında bir neçə qadının döşünü 
kəsdilər. Ermənilər hətta meyitlərdən də qisas alırdılar. 
Ölülərin ağzındakı qızıl dişləri çəkirdilər. Bir neçə meyitin 
dərisini soymuşdular. Qaynım musiqiçiidi. Onun əllərini isti 
sobaya basıb yandırdılar ki, bir də “Qarabağ şikəstəsi”ni çala 
bilməsin”. 
     1960 - cı il təvəllüdlüNəcəfov Etibar Əli oğlu: “Atışma 
zamanı ratsiyada müxtəlif danışıqlar eşidilirdi. Danışıqlar 
hamısı rus dilində aparılırdı. Həmin danışıqlardanyadımda bir 
söz dəqiq qalıb: “Sanya, mı naçinali operasiyu (Sanya, biz 
əməliyyata başladıq)”. Sonra isə ona rus dilində cavab verdi 
ki, “Mı qotovı (Biz hazırıq)”. Mən daha danışıqlara əhəmiyyət 
vermədim. Bizimlə olan İlyasov Əhməd bir qulduru güllə ilə 
başından vurdu. Yaxınlaşanda həmin quldurun zənci olduğunu 
gördük. Onun silahı və digər sursatı xarici idi, burnunda və 
qulağında sarı rəngli metaldan sırğa vardı. Saçları qıvrım idi. 
Əynindəki zireh də bizimkindən deyildi. Bu vaxt qarnımdan 
yaralanmışdım, məni qan aparırdı. Yoldaşlarım Əhməd və 
Soltana dedim ki, məni qoyub getsinlər. Lakin onlar məni atıb 
getmədilər, qoluma girib özləri ilə aparmağa başladılar. Biz 
anamgili tapdıq və Tofiq adlı döyüşçünün köməkliyi ilə 
mühasirədən çıxmağa çalışdıq. Biz körpünü keçəndən sonra 
artıq hava işıqlaşmaqda idi. Bu vaxt qarşıdan bir dəstə adamın 
bizə əl etdiyini görüb sevindik. Onlar Azərbaycan dilində 
danışırdılar. Yaxınlaşanda isə başımızın üstündən atəş açaraq 
176 
 
bizi əsir aldılar. Onların çoxu Azərbaycan dilində bilirdilər. 
Bizi söyməyə, əziyyət verməyə başladılar. Sonra bizi Həmid 
adlı adamın həyətinə gətirdilər. Onlardan biri yanımıza gəldi 
və dedi: “Xocalının alınması şərəfinə bir türk qurban 
kəsilməlidir”. Həmin erməni yerdə oturan ahıskalı Əhmədə 
qalxmağı işarə etdi, Əhməd ayağa qalxanda erməni əlindəki 
avtomatın qundağı ilə onun gicgahından vurdu. Əhmədin başı 
yarıldı, qan üzünə süzüldü. Sonra erməni bir də vurdu və 
Əhməd yıxıldı. Əhməd yıxılan kimi iki erməni onun ayaqlarının 
üstünə çıxdılar, üçüncüsü isə böyründən asdığı xəncərlə 
Əhmədin başını bədənindən ayırdı və qulağından tutaraq başı 
1-2 metr aralıya tulladı. Bütün bunlar girov götürülmüş 
əhalinin gözləri qarşısında baş verdi. Əhmədin başı ilə bədəni 
bir-birindən aralı vəziyyətdə atılıb-düşürdü”. 
     Xumar Səlimova 17 yaş: "1992-ci ilin 25 fevralında Xocalı 
şəhəri güclü atəşə tutuldu. Qardaşlarım dedi ki, şəhərə 
ermənilər giriblər, qaçmaq lazımdır. Biz qaçan zaman 
yanımızda partlayan mərmi qardaşımın arvadını öldürdü. Mən 
isə çiynimdən və üzümdən yaralandım. Qonşularımızı da 
yarğanın içində gördüm. Mərmi və güllələrdən xilas olmaq 
üçün bir xəndəyə uzandıq. Səhəraçılanda ermənilər bizi 
xəndəkdən çıxartdı. Quliyev Talehi güllə ilə ağzından vurdular, 
sonra da arvadının gözü qarşısında onun başını əzməyə 
başladılar. Arvadı Rəhilə Quliyeva qışqıranda onu da 
öldürdülər. Bir yaşlı Samir anasının cəsədi üstündə iməkləyib 
qışqırırdı. Bir erməni tüfəngin qundağı ilə uşağın başından 
vurdu. Zərbə çox güclü idi. Məni də döyə-döyə harasa 
aparırdılar. Biz yerdəki meyitlərin üzəri ilə irəliləyirdik. 
Yaxınlıqda kimsə atəş açdı. Güllə əlimə dəydi. Məni aparan 
erməni atəş açılan tərəfə qaçdı. Mən isə ölülərin arasına 
süründüm. Elə uzandım ki, guya ölüyəm. Qaranlıq düşəndə 
mən meşə istiqamətində süründüm. Sonra bir az…daha bir az... 
177 
 
Azərbaycanca danışıqlar eşidəndə "Ana!" deyə qışqırdım. 
Sonra heç nə xatırlamıram.” Üç uşaq anası Ağayarova 
Sədaqət Hüseyn qızı bircə saatda uşaqsız qaldı. "Biz beş gün 
meşədə gecələdik. Uşaqlarımın ikisinə güllə dəydi və aldıqları 
yaralardan öldülər. Roman isə soyuqdan dondu. Uşaqların 
adları: Ağayarov Nəbi 10 yaş, Ağayarova Sevinc 7 yaş, 
Ağayarov Roman 6 yaş". Quliyev Elsevər, 11 yaş. 25 fevral 
1992-ci ildə Xocalı faciəsində güllə yarasından öldü". 
Abdullayeva Vüsalə, 4 yaş. Aldığı güllə yarasından ayağı 
kəsildi...” 
     Yavər Əliyev, 7 yaş: "Bizim evin işıqları söndü. Mən yata 
bilmirdim. Atışma başlayanda biz qonşunun zirzəmisinə endik. 
Bir müddət sonra isə meşəyə tərəf qaçmağa başladıq. 
Ermənilər bizi gördülər. Fin evlərinin yaxınlığında atəş altına 
düşdük. Hər kəs yerə yatdı. Erməni silahlıları bizi ayağa 
durmağı və sıraya düzülməyi əmr etdilər. Sonra uşaqları bir 
tərəfə, yaralı adamları isə başqa tərəfə apardılar. Bizi 
Xankəndinə apardılar və orada Əhməd dayının əvvəl əllərini, 
sonra da başını kəsdilər. Kəsilmiş başı isə top kimi oynatmağa 
başladılar. Xanım xalanı və 2 uşaq anası Natəvanı da 
güllələdilər". 
     Talıbova Səriyyə Ağa qızı (53 yaş):“Ermənilər bizi girov 
götürəndən sonra bir erməni qəbiristanlığına gətirdilər. 
Burada dördMehseti türkünün və üç azərbaycanlının başını bir 
erməni quldurunun qəbri üstündə qurban kəsdilər. Sonra 
valideynlərinin gözü qarşısında uşaqlara işgəncə verib 
öldürməyə başladılar. Daha sonra buldozerin köməyi ilə 
meyitləri dərəyə tökdülər. İki azərbaycanlı əsgərin gözlərini isə 
vintaçanla dəldilər”. 
     8-ci sinif şagirdi Mahmudov Mübariz Məhərrəm 
oğlu:“Əvvəl istədik bir az meşədə gözləyək, atışma kəssə, 
yenidən Xocalıya qayıdaq. Bu məqsədlə ocaq qaladıq. Hava 
qaralmışdı. Anam əlində kötük gətirdi, ocağın işığına çatanda 
178 
 
gördük ki, anam kötük əvəzinə adam başı gətirib. Anam tez 
başı tullayıb qaçdı. Kimin başı olduğunu bilmədik. Üç gün 
meşədə fırlandıq. Yolu tapa bilmirdik. Hara gedirdiksə, meyitə 
rast gəlirdik. Nəhayət 4-cü gün 20 nəfərlə gəlib Şelli kəndinə 
çatdıq. Ayaqlarımı don vurmuşdu”.   
 
                                               
                                        *** 
 
      Soyqırımla əlaqədar Azərbaycan Respublikasının 
Prezidenti Heydər Əliyev 26 mart 1998-ci il tarixdə 
“Azərbaycanlıların soyqırımı haqqında” fərman imzalamışdır. 
Həmin fərmanda deyilir: “Azərbaycan Respublikası müstəqillik 
qazandıqdan sonra xalqımızın tarixi keçmişinin obyektiv 
mənzərəsini yaratmaq imkanı əldə edilmişdir.Uzun illər gizli 
saxlanılan, üzərinə gizli qadağa qoyulmuş həqiqətlər açılır, 
təhrif edilmiş hadisələr özünün əsl qiymətini alır. 
      Azərbaycan xalqına qarşı dəfələrlə törədilmiş və uzun 
illərdən bəri öz siyasi-hüquqi qiymətini almamış soyqırımı da 
tarixin açılmamış səhifələrindən biridir. 
      1813-cü və 1828-ci illərdə imzalanan Gülüstan və 
Türkmənçay müqavilələri Azərbaycan xalqının 
parçalanmasının, tarixi torpaqlarımızın bölünməsinin əsasını 
qoydu. Azərbaycan xalqının bu milli faciəsinin davamı kimi 
onun torpaqlarının zəbti başlandı. Qısa bir müddətdə bu 
siyasət gerçəkləşdirilərək ermənilərin kütləvi surətdə 
Azərbaycan torpaqlarına köçürülməsi həyata keçirildi. 
Soyqırımı Azərbaycan torpaqlarının işğalının ayrılmaz bir 
hissəsinə çevrildi. 
      İrəvan, Naxçıvan və Qarabağ xanlıqlarının ərazilərində 
məskunlaşdırılan ermənilər orada yaşayan azərbaycanlılarla 
müqayisədə azlıq təşkil etmələrinə baxmayaraq öz 
179 
 
havadarlarının himayəsi altında “Erməni vilayəti” 
adlandırılan inzibati bölgünün yaradılmasına nail oldular. 
Belə süni ərazi bölgüsü ilə, əslində, azərbaycanlıların öz 
torpaqlarından qovulması və məhv edilməsi siyasətinin 
bünövrəsi qoyuldu. “Böyük Ermənistan” ideyaları təbliğ 
olunmağa başladı. Bu uydurma dövlətin azərbaycan 
torpaqlarında yaradılmasına “bəraət qazandırmaq məqsədi 
ilə” erməni xalqının tarixinin saxtalaşdırılmasııa yönəlmiş 
geniş miqyaslı proqramlar reallaşdırıldı. Azərbaycanın və 
ümumən Qafqazın tarixinin təhrif olunması həmin 
proqramların mühüm tərkib hissəsini təşkil edirdi. 
     “Böyük Ermənistan” yaratmaq xülyasından ruhlanan 
erməni qəsbkarları 1905-1907-ci illərdə azərbaycanlılara 
qarşı geniş miqyaslı qanlı aksiyalar həyata keçirdilər. 
Ermənilərin Bakıdan başlanan vəhşilikləri Azərbaycabı və 
indiki Ermənistan ərazisindəki azərbaycan kəndlərini əhatə 
etdi. Yüzlərlə yaşayış məntəqəsi dağıdılıb yerlə-yeksan edildi, 
minlərlə azərbaycanlı vəhşicəsinə qətlə yetirildi. Bu hadisənin 
təşkilatçıları məsələnin mahiyyətinin açılmasına, ona düzgün 
hüquqi-siyasi qiymət verilməsinə maneçilik törədərək 
azərbaycanlıların mənfi obrazını yaratmış, özlərinin avantürist 
torpaq iddialarını pərdələmişlər. 
     Birinci Dünya müharibəsi, Rusiyada baş vermiş 1917-ci il 
fevral və oktyabr çevrişlərindən məharətlə istifadə edən 
ermənilər öz iddialarını bolşevik bayrağı altında 
reallaşdırmağa nail oldular. 1918-ci ilin mart ayından etibarən 
əksinqilabçı ünsürlərlə mübarizə şüarı altında Bakı 
Kommunası tərəfindən ümumən Bakı quberniyasını 
azərbaycanlılardan təmizləmək məqsədi güdən mənfur plan 
həyata keçirilməyə başlandı. 
      Həmin günlərdə ermənilərin törətdikləri cinayətlər 
Azərbaycan xalqının yaddaşına əbədi həkk olunmuşdur. 
180 
 
Minlərlə dinc azərbaycanlı əhali yalnız milli mənsubiyyətinə 
görə məhv edilmişdir. Ermənilər evlərə od vurmuş, insanları 
diri-diri yandırmışlar. Milli memarlıq incilərini, məktəbləri, 
xəstəxanaları, məscid və digər abidələri dağıtmış, Bakının 
böyük bir hissəsini xarabalığa çevirmişlər. 
      Azərbaycanlıların soyqırımı Bakı, Şamaxı, Quba 
qəzalarında,Qarabağda, Zəngəzurda, Naxçıvanda, Lənkəranda 
və Azərbaycanın başqa bölgələrində xüsusi qəddarlıqla həyata 
keçirilmişdir. Bu ərazilərdə dinc əhali kütləvi surətdə qətlə 
yetirilmiş, kəndlər yandırılmış, milli mədəniyyət abidələri 
dağıdılıb məhv edilmişdir. 
     Azərbaycan Xalq Cümhuriyyəti yarandıqdan sonra 1918-ci 
ilin mart hadisələrinə xüsusi diqqət yetirilmişdir. Nazirlər 
Şurası 1918-ci ilin iyulun 15-də bu faciənin tədqiqi məqsədi ilə 
Fövqəladə İstintaq Komissiyasının yaradılması haqqında qərar 
qəbul etdi. Komissiya mart soyqırımını, ilkin mərhələdəki 
Şamaxıdakı vəhşilikləri, İrəvan quberniyası ərazisində 
ermənilərin törətdikləri ağır cinayətləri araşdırdı. Dünya 
ictimaiyyətinə bu həqiqətləri çatdırmaq üçün Xarici İşlər 
Nazirliyi nəzdində xüsusi qurum yaradıldı. 1919 və 1920-ci ilin 
mart ayının 31-i iki dəfə Azərbaycan Xalq Cümhuriyyəti 
tərəfindən ümummilli matəm günü kimi qeyd edilmişdir. 
Əslində bu, azərbaycanlılara qarşı yürüdülən soyqırımı və bir 
əsrdən artıq davam edən torpaqlarımızın işğalı proseslərinə 
tarixdə ilk dəfə siyasi qiymət vermək cəhdi idi. Lakin 
Azərbaycan Xalq Cümhuriyyətinin süqutu bu işin başa 
çatmasına imkan vermədi. 
      Zaqafqaziyanın sovetləşməsindən öz çirkin məqsədləri üçün 
istifadə edən ermənilər 1920-ci ildə Zəngəzuru və 
Azərbaycanın digər torpaqlarını Ermənistan SSR-in ərazisi 
elan etdilər. Sonrakı dövrlərdə bu ərazilərdəki 
azərbaycanlıların deportasiya edilməsi siyasətini daha da 
181 
 
genişləndirmək məqsədi ilə yeni vasitələrə əl atdılar. Bunun 
üçün onlar SSRİ Nazirlər Sovetinin 23 dekabr 1947-ci il 
“Ermənistan SSR-dən kolxozçuların və başqa azərbaycanlı 
əhalinin Azərbaycan SSR-in Kür-Araz ovalığına köçürülməsi 
haqqında” xüsusi qərarına və 1948-1953-cü illərdə 
azərbaycanlıların öz tarixi torpaqlarından kütləvi surətdə 
deportasiyasına dövlət səviyyəsində nail oldular. 
      Erməni millətçiləri öz havadarlarının köməyi ilə 50-ci 
illərdən etibarən Azərbaycan xalqına qarşı kəskin mənəvi 
təcavüz kampaniyasına başladılar. Keçmiş sovet məkanında 
müntəzəm surətdə yayılan kitab, jurnal və qəzetlərdə milli 
mədəniyyətimizin, klassik irsimizin, memarlıq abidələrimizin ən 
nəfis nümunələrinin erməni xalqına mənsub olduğunu sübut 
etməyə çalışırdılar. Eyni zamanda onlar tərəfindən bütün 
dünyada azərbaycanlıların mənfi obrazını formalaşdırmaq 
cəhdləri də güclənirdi. “Yazıq, məzlum erməni xalqı”nın 
surətini yaradaraq əsrin əvvəllərində regionda baş verən 
hadisələr şüurlu surətdə təhrif olunur, azərbaycanlılara qarşı 
soyqırım törədənlər soyqırım qurbanları kimi qələmə verilirdi. 
      Əsrin əvvəllərində əksər əhalisi azərbaycanlı olan İrəvan 
şəhərindən və Ermənistan SSR-in digər bölgələrindən 
soydaşlarımız təqiblərə məruz qalaraq kütləvi surətdə qovulur. 
Azərbaycanlıların hüquqları kobudcasına pozulur, ana dilində 
təhsil almasına əngəllər törədilir, onlara qarşı repressiyalar 
həyata keçirilir. Azərbaycan kəndlərinin tarixi adları 
dəyişdirilir, toponimika tarixində misli görünməyən qədim 
toponimlərin müasir adlarla əvəzolunma prosesi baş verir. 
        Saxtalaşdırılmış erməni tarixi gənc ermənilərin şovinist 
ruhunda böyüməsinə zəmin yaratmaq üçün dövlət siyasəti 
səviyyəsinə qaldırılır. Böyük humanist ideallara xidmət edən 
Azərbaycan ədəbiyyatı və mədəniyyəti ruhunda tərbiyə 
182 
 
olunmuş yeni nəslimiz ekstremist erməni ideologiyasının 
təqiblərinə məruz qalır. 
       Azərbaycan xalqının mənəviyyatına, milli qüruruna və 
mənliyinə yönəlmiş böhtanlar siyasi və hərbi təcavüz üçün 
ideoloji zəmin yaradırdı. Xalqımıza qarşı aparılan soyqırım 
siyasəti özünün siyasi-hüquqi qiymətini tapmadığı üçün tarixi 
faktlar sovet mətbuatında ermənilər tərəfindən təhrif olunur və 
ictimai fikir çaşdırılırdı. Ermənilərin Sovet rejimindən 
bəhrələnərək həyata keçirdikləri və 80-ci illərin ortalarında 
daha da güclənən antiazərbaycan təbliğatına Azərbaycan 
Respublikasının rəhbərliyi vaxtında lazımi qiymət vermədi. 
       1988-ci ildən ortaya atılan qondarma Dağlıq Qarabağ 
konfliktinin ilkin mərhələsində yüz minlərlə azərbaycanlının öz 
tarixi torpaqlarından qovulmasına da respublikada düzgün 
siyasi qiymət verilmədi. 
       Azərbaycanın Dağlıq Qarabağ Muxtar Vilayətinin 
Ermənistan SSR-in tərkibinə daxil edilməsi haqqında 
ermənilərin qeyri-konstitusion qərarını və Moskvanın əslində 
bu vilayəti Xüsusi İdarəetmə Komitəsi vasitəsilə Azərbaycanın 
tabeliyindən çıxarmasını xalqımız ciddi narazılıqla qarşıladı və 
mühüm siyasi aksiyalara əl atmaq məcburiyyəti qarşısında 
qaldı. Respublikada keçirilən mitinqlər zamanı torpaqlarımızın 
işğalı siyasəti qətiyyətlə pislənsə də, Azərbaycan rəhbərliyi öz 
passiv mövqeyindən əl çəkmədi. Məhz elə bunun nəticəsi 
olaraq, 1990-cı il yanvar ayında getdikcə güclənən xalq 
hərəkatını boğmaq məqsədi ilə Bakıya qoşunlar yeridildi, 
yüzlərlə azərbaycanlı məhv və şikəst edildi, yaralandı, digər 
fiziki təzyiqlərə məruz qoyuldu. 
      1992-ci ilin fevralında ermənilər Xocalı şəhərinin əhalisinə 
misli görünməyən divan tutdu. Tariximizə Xocalı soyqırımı 
kimi həkk olunan bu qanlı faciə minlərlə azərbaycanlının məhv 
183 
 
edilməsi, əsir alınması, şəhərin yerlə yeksan edilməsi ilə 
qurtardı. 
       Millətçi-separatçı ermənilərin Dağlıq Qarabağda 
başladığı avantürist hərəkətin nəticəsi olaraq bu gün bir 
milyondan artıq soydaşımız erməni qəsbkarları tərəfindən öz 
doğma yurd-yuvalarından didərgin salınmış, çadırlarda 
yaşamağa məhkum edilmişdir. Ərazimizin 20 faizinin erməni 
silahlı qüvvələri tərəfindən işğalı zamanı minlərlə vətəndaşımız 
şəhid olmuş, xəsarət almışdır. 
      Azərbaycanın XIX-XX əsrlərdə baş verən bütün faciələri 
torpaqların zəbti ilə müşayiət olunaraq, ermənilərin 
azərbaycanlılara qarşı düşünülmüş, planlı surətdə həyata 
keçirdiyi soyqırımı siyasətinin ayrı-ayrı mərhələlərini təşkil 
etmişdir. Bu hadisələrin yalnız birinə - 1918-ci il mart 
qırğınına siyasi qiymət vermək cəhdi göstərilmişdir. 
Azərbaycan Xalq Cümhuriyyətinin varisi kimi Azərbaycan 
Respublikası bu gün onu axıra qədər həyata keçirə bilmədiyi 
qərarların məntiqi davamı olaraq soyqırım hadisələrinə siyasi 
qiymət vermək borcunu tarixin hökmü kimi qəbul edir...” 
 
                                            *** 
       Hüquqşünaslarımızın fikrincə, Azərbaycan hökuməti 
Xocalı faciəsini soyqırımı kimi dəyərləndirərkən 9 dekabr 
1948-ci ildə BMT Baş Assambleyası tərəfindən 260 saylı 
qətnamə ilə qəbul edilən "Soyqırımı cinayətinin qarşısının 
alınması və ona görə cəza" haqqında Konvensiyanı, keçmiş 
Yuqoslaviya üzrə Beynəlxalq Cinayət Tribunalının IV 
maddəsini, Ruanda üzrə Beynəlxalq Tribunalın 
Nizamnaməsinin I maddəsini, həmçinin "Xocalı soyqırımı 
günü haqqında" Azərbaycan Respublikası Milli Məclisinin 24 
fevral 1994-cü il tarixli qərarını və Azərbaycan Respublikası 
Cinayət Məcəlləsinin 103-cü maddəsini əldə əsas tutur. Bu 
184 
 
məsələdə Erməni silahlı birləşmələri tərəfindən Dağlıq 
Qarabağ və işğal olunmuş digər ərazilərdə törədilən cinayət 
əməllərinin 2000-ci ildə qüvvəyə minmiş Azərbaycan 
Respublikası CM-nin 16-cı fəslində nəzərdə tutulmuş sülh və 
insanlıq əleyhinə cinayətlərə aid olması, habelə Azərbaycan 
Respublikasında sülh və insanlıq əleyhinə cinayətlərə, 
soyqırımı və müharibə cinayətlərinə görə məsuliyyət nəzərdə 
tutan mövcud cinayət qanunvericiliyi normalarının tətbiqi, 
"İnsan hüquqlarının və əsas azadlıqların müdafiəsi haqqında" 
Konvensiyanın və "Mülki və siyasi hüquqlar haqqında" 
Beynəlxalq Paktın müvafiq müddəalarına uyğunlaşdırmaq 
məqsədi ilə qəbul edilən Beynəlxalq cinayətlərə görə 
məsuliyyət müəyyən edən qanunun qüvvəsinin geriyə şamil 
olunması haqqında Azərbaycan Respublikasının 12 may 2006-
cı il tarixli Konstitusiya Qanunu əsas götürülmüşdür. 
Həmçinin sülh və insanlıq əleyhinə cinayətlər törətmiş 
şəxslərə cinayət məsuliyyətinə cəlb etmə müddətinin tətbiq 
edilməməsi barədə Azərbaycan Respublikası CM-nin 75.5-ci 
maddəsində təsbit olunmuş müddəaları, bundan başqa, 
Azərbaycan Respublikası Konstitusiyasının 151-ci maddəsinə 
əsasən Azərbaycan Respublikasının qanunvericilik sisteminə 
daxil olan normativ-hüquqi aktlar ilə (Azərbaycan 
Respublikasının Konstitusiyası və referendumla qəbul edilən 
aktlar istisna olmaqla) Azərbaycan Respublikasının tərəfdar 
çıxdığı dövlətlərarası müqavilələr arasında ziddiyyət 
yaranarsa, həmin beynəlxalq müqavilələrin tətbiq edilməli 
olması nəzərə alınaraq, istintaq zamanı Azərbaycan 
Respublikasının 31 may 1996-cı il tarixli qanun ilə tərəfdar 
çıxdığı 9 dekabr 1948-ci ildə BMT Baş Assambleyası 
tərəfindən 260 saylı qətnamə ilə qəbul edilən "Soyqırımı 
cinayətinin qarşısının alınması və ona görə cəza" haqqında 
Konvensiyası, BMT Baş Məclisinin 239 saylı 26 noyabr 1968-
ci il tarixli qətnaməsi ilə qəbul edilmiş və 11 noyabr 1970-ci il 
tarixdə qüvvəyə minmiş "Müddətin hərbi cinayətlərə və 
185 
 
bəşəriyyətə qarşı cinayətlərə tətbiq edilməməsi haqqında" 
Konvensiyasına istinad olunur. Bu sırada BMT Baş Məclisinin 
39/46 saylı 10 dekabr 1984-cü il tarixli qətnaməsi ilə qəbul 
edilmiş "İşgəncələrə və digər qəddar, insanlıqdan kənar, yaxud 
ləyaqəti alçaldan davranış və cəza növləri əleyhinə" 
Konvensiyası, "Müharibə zamanı mülki əhalinin müdafiəsi 
haqqında" 12 avqust 1949-cu il tarixli Cenevrə Konvensiyası, 
Beynəlxalq Cinayət Məhkəməsinin Statutunun 6-cı maddəsi, 
Azərbaycan Respublikasının 25 dekabr 2001-ci il tarixdən 
qoşulduğu "İnsan hüquqlarının və əsas azadlıqların 
müdafiəsihaqqında"1950-ci il Konvensiyasının, "Hərbi əsirlər 
ilə rəftara dair 12 avqust 1949-cu il tarixli Cenevrə 
Konvensiyası"nın, Azərbaycan Respublikasının 22 iyul 1992-
ci il tarixdə qoşulduğu BMT-nin Baş Assambleyasının "Mülki 
və Siyasi Hüquqlar Haqqında Beynəlxalq Paktın" müddəaları 
əsas götürülmüşdür. Qeyd olunanlara əsasən Xocalıda 
törədilən əməl beynəlxalq hüquq normalarına müvafiq olaraq 
sülh və insanlıq əleyhinə cinayətlərə aiddir. 
 
                                             *** 
 
      Müharibənin bəşəriyyətə vurduğu ziyan təkcə fiziki və 
maddi dəyərlərlə ölçülmür, həm də yüksək mənəvi dəyərlərlə 
vurulmuş ziyanla ölçülür ki, bu da daha dəhşətli və daha 
təhlükəlidir. Hərbi münaqişələr zamanı beynəlxalq prinsipləri 
diktə edən bir çox normalar mövcuddur ki, bu normalara ona 
qoşulmuş dövlətlər tərəfindən əməl edilməsi 
zəruridir.Münaqişə zonasında əsir və girov götürülmüş 
şəxslərin hüquqları 1949-cu il 12 avqust tarixli Cenevrə 
Konvensiyaları tərəfindən qorunur. “Müharibə zamanı mülki 
əhalinin qorunması haqqında” Cenevrə Konvensiyasının 3-cü 
maddəsində deyilir: “Döyüş əməliyyatlarında bilavasitə iştirak 
etməyən şəxslərlə, o cümlədən döyüş silahını yerə qoymuş 
186 
 
silahlı qüvvələrin üzvləri ilə, habelə, xəstələnmə, yaralanma, 
tutulma və ya hər hansı digər səbəb üzündən sıradan çıxmış 
şəxslərlə onların irqinə, cinsinə, mənşəyinə, əmlak vəziyyətinə 
və ya digər oxşar meyarlara görə heç bir ayrı-seçkilik 
qoyulmadan, bütün hallarda insanpərvərliklə rəftar 
olunmalıdır. Bu məqsədlə qeyd olunan şəxslərə qarşı aşağıda 
sadalanan bütün hərəkətlər qadağan edilir və hər zaman, hər 
yerdə qadağan ediləcəkdir: 
a) həyata və ya şəxsiyyətə qəsd etmək, o cümlədən hər hansı 
şəraitdə öldürmək, şikəst etmək, qəddarcasına rəftar etmək və 
ya işgəncə vermək; 
b ) girovlar götürmək; 
c) insan ləyaqətinə toxunmaq, o cümlədən təhqiramiz və ya 
alçaldıcı tərzdə rəftar etmək; 
      Hərbi münaqişələr zamanı beynəlxalq prinsipləri diktə edən 
bir çox normalar mövcuddur ki, bu normalara ona qoşulmuş 
dövlətlər tərəfindən əməl edilməsi zəruridir. Konvensiyanın 
sözügedən maddəsi, həmçinin, yaralılar və xəstələrin döyüş 
zonasından toplanması, onlara qayğı göstərilməsini tələb edir. 
Lakin Ermənistan Respublikası Azərbaycan vətəndaşlarına 
qarşı münasibətdə Cenevrə  Konvensiyalarının bu və digər 
tələblərini kobud surətdə pozur, Azərbaycana qarşı hərbi 
təcavüz nəticəsində əsir və girov götürülmüş vətəndaşlarımızın 
hüquqlarını müntəzəm olaraq tapdalayır, heç bir beynəlxalq 
normaya sığmayan əməlləri ilə özünün cinayətkar və 
təcavüzkar xislətini açıq-aydın göstərir. 
 
                                             *** 
       Azərbaycan Respublikasının Prezidenti İlham Əliyev 
cənabları 24 fevral 2004-cü il tarixində Xocalı soyqırımının 
ildönümü ilə əlaqədar olaraqAzərbaycan Xalqına müraciət 
etmişdir. Müraciətdə deyilir: “ ... Xocalı faciəsi iki yüz ilə 
187 
 
yaxın bir müddət ərzində erməni millətçilərinin və onların 
havadarlarının xalqımıza qarşı apardığı etnik təmizləmə və 
soyqırımı siyasətinin davamı və qanlı səhifəsi didi. Bu mənfur 
siyasət xalqımıza saysız-hesabsız müsibətlər və əzab-əziyyətlər 
gətirmişdir... 
 ... Xocalı faciəsi öz qəddarlığına, kütləviliyinə və törədilən 
cinayətin ağırlığına görə bəşəriyyətə qarşı ağır cinayətlər 
sırasına daxil olmuşdur. 
      Xocalı soyqırımını törətməklə erməni millətçiləri məkrli 
məqsədlər güdürdü: xalqımızı qorxutmaq, vahimə yaratmaq, 
onun mübarizə əzmini qırmaq, torpaqların işğalı faktı ilə 
barışmağa məcbur etmək. Lakin hiyləgər və amansız düşmən 
məqsədinə çata bilmədi. Xocalı müdafiəçiləri qəddar 
düşmənlə mübarizədə əyilmədilər, qəhrəmanlıqla vuruşaraq 
Vətənə sədaqət nümunəsi göstərdilər... 
     1994-cü ildən ümummilli liderimiz Heydər Əliyevin 
təşəbbüsü ilə Azərbaycan hökuməti və parlamenti erməni 
millətçilərinin azərbaycanlılara qarşı törətdiyi cinayətlər , o 
cümlədən Xocalı soyqırımı haqqında həqiqətləri bütün 
miqyası və dəhşətləri ilə dünya dövlətlərinə və beynəlxalq 
ictimaiyyətə çatdırmaq, bunların soyqırımı siyasəti kimi 
tanınmasına nail olmaq üçün inadlı və ardıcıl fəaliyyət 
göstərir. Məqsəd Xocalı faciəsinə beynəlxalq hüquqi-siyasi 
qiymət verilməsinə, onun təşkilatçılarının, ideoloqlarının və 
icraçılarının dünya ictimaiyyətinin gözündə ifşasına və 
cəzalandırılmasına nail olmaqdır. Bu, bir tərəfdən Xocalı 
müdafiəçilərinin və şəhidlərinin ruhu qarşısında bizim 
insanlıq və vətəndaşlıq borcumuzdur. Digər tərəfdən isə, 
insanlığa qarşı yönəlmiş bu cür qəddar cinayətlərin gələcəkdə 
təkrar olunmaması üçün mühüm şərtdir.  
      Hazırda Azərbaycan rəhbərliyi Ermənistan-Azərbaycan, 
Dağlıq Qarabağ münaqişəsinin beynəlxalq hüquq 
normalarına uyğun, Azərbaycanın suverenliyi və ərazi 
188 
 
bütövlüyü çərçivəsində həll olunması üçün ardıcıl fəaliyyət 
göstərir. Aparıcı dünya dövlətləri, nüfuzlu beynəlxalq 
təşkilatlar getdikcə daha artıq dərəcədə Azərbaycanın ədalətli 
mövqeyini qəbul edir, ərazilərimizin işğalı faktını etiraf edir, 
Ermənistandan Azərbaycan torpaqlarını azad etməyi tələb 
edirlər. Biz dövlətimizin iqtisadi, siyasi qüdrətinə və 
qazanılmış təcrübəyə arxalanaraq, problemin ədalətli həlli 
istiqamətində səylərimizi inadla davam etdirəcəyik. 
      Vətəndaşlarımız, soydaşlarımız unutmamalıdırlar ki, 
erməni millətçilərin anti-Azərbaycan təbliğatı getdikcə daha 
incə, daha mənfur formalarda davam etdirilir, ərazi 
iddialarını əsaslandırmaqdan ötrü yeni-yeni yalançı tezislər 
uydururlar. Buna görə də belə ideoloji təxribatlara qarşı ayıq 
olmalı, onları vaxtında ifşa etməliyik. 
      Hazırda Azərbaycan dövləti, vətəndaşlarımız, xaricdəki 
soydaşlarımız Xocalı həqiqətlərinin dünyaya çatdırılması, 
onun əsl soyqırım aktı kimi tanıdılması istiqamətində ardıcıl 
tədbirlər görürlər. Belə tədbirlər hər il daha əhatəli və 
peşəkar səviyyədə keçirilməli, xaricdəki soydaşlarımız isə öz 
fəallığını daha da artırmalıdırlar...” 
      Təcavüzkar Ermənistan tərəfindən torpaqlarımızın 20 faizi, 
17 min kv. km-dən artıq torpağı (Xocalı, Şuşa, Laçın, 
Xocavənd, Kəlbəcər, Ağdərə, Ağdam, Cəbrayıl, Füzuli, 
Qubadlı, Zəngilan rayonları ) işğal olunmuş, 900-dən çox 
 yaşayış məntəqəsi, 600 orta məktəb, 65 peşə məktəbi, 2 
yüksək öyrənim qurumu, 798 səhiyyə ocağı, 500 tarixi-memari, 
100-dən çox arxeolojik abidə, 12 muzeyi və 6 rəsm qalereyası, 
4 rəsm sərgisi, 927 kitabxana, 85 incəsənət məktəbi, 20 
mədəniyyət sarayı, bir neçə dövlət teatrı, 6 min sənaye və kənd 
təsərrüfatı müəssisəsi, eləcə də digər obyektlər, 44 məbəd və 
18 məscid işğalçı ermənilər tərəfindən dağıdılıb. Azərbaycan 
Respublikasının iqtisadiyyatına 60 milyard dollardan çox ziyan 
dəyib. Müharibənin nəticəsində 4866 nəfər(55 uşaq, 326 qadın, 
189 
 
410 qoca) itkin düşüb, 783 çox vətəndaşımız əsir və girov 
götürülüb, 20 mindən çox insan qətlə yetirilib, yüz mindən 
artıq adam yaralanıb və şikəst olub, 1 milyondan artıq 
soydaşımız qaçqın düşüb. 
      Ümumiyyətlə, Azərbaycanın Dağlıq Qarabağ ərazisinin və 
ətraf 7 rayonun Ermənistan tərəfindən işğal edilməsi 
nəticəsində Azərbaycanın tarix və mədəniyyət abidələri üzrə 
dəyən zərər 177 milyard ABŞ dolları, əhalinin mülkiyyətinə 
dəyən zərər isə 55,4 milyard ABŞ dolları təşkil edib. 
       Bu gün respublika rəhbərliyinin apardığı inadlı və ardıcıl 
siyasətin nəticəsində Xocalı soyqırımı artıq bir neçə dövlətlər 
tərəfindən soyqırım kimi tanınmışdır. Belə ki, 2010- cu ildə 
ABŞ-ın Massaçusets ştatı, 2011-ci ildə ABŞ-ın Texas və Nyu-
Cersi ştatları, 2012-ci ildə Corciya və Men ştatları, 2012-ci ildə 
Meksika, Pakistan və Kolumbiya dövlətləri, 2013-cü ildə ABŞ-
ın Nyu-Meksiko, Arkanzas, Missisipi, Oklahoma, Tennessi, 
Pensilvaniya, Qərbi Virciniya,Konnektikut vəFlorida ştatları, 
2013-cü ildə Çexiya, Bosniya və Herseqovina, Peru, 2014-cü 
ildə Honduras və Sudan Respublikası Xocalı soyqırımını 
rəsmən tanımışdır. 
      Biz  bəşəri cinayət olan Xocalı soyqırımını və Azərbaycana 
qarşı erməni ekstremistlərinin  təcavüzünə və vəhşiliklərinə 
dünya dövlətlərinin, eləcə dəbütün beynəlxalq təşkilatların 
biganə qalmamağa, Xocalı faciəsini insanlığa qarşı soyqırımı 
aktı kimi tanımağa çağırırıq. 
 
      Dünya ictimaiyyəti bundan sonra erməni ekstremistlərinin 
məkrli təbliğatına uymamalı, özgə torpaqlarına göz dikən 
terrorçu dövlətin törətdiyi insan əxlaqına, beynəlxalq hüquqa 
zidd qanlı qırğınıaözaadıailəaçağırmalıdır.  
 
 
 
 
190 
 
           Xeyirxah əməllər yolçusu 
     "Qadına gücündən artıq (iş) yükləmə. Çünki qadın (qüdrətli) 
pəhləvan kimi deyil, gül şaxəsi kimidir. Ləyaqəti çatdığı qədər ona 
ehtiram et, lazımsız yerə izhar edib (bədgümanlıq əlaməti olaraq) 
qeyrətlənməkdən uzaq ol. Çünki etimadsızlıq və bədgümanlıq 
qadınları iffətsizliyə, günahsızları günaha sövq edir". 
                                                                                       İmam Əli (ə) 
 
     İnsan həqiqətən də Allah-Təalanın yer üzərindəki ən sirli 
möcüzələrindən biridir ki, onu kəşf etmək mümkün deyildir. 
Bu gün rastlaşdığımız, yol-yoldaşı olduğumuz, illərlə bir yerdə 
ömür sürdüyümüz, ilk baxışda sadə gördüyümüz insan, sən 
demə, bizim hər birimiz üçün oxunmayan sirlər xəzinəsidir. Bu 
xəzinəni axıra kimi öyrənmək, onun sirrini anlamaq  isə indiyə 
kimi heç kəsə nəsib olmayıbdır. 
    “Rəhimlilərin ən rəhimlisi olan Allahın adı ilə” sözlərilə 
başlanan Qurani-Kərimin əsas mövzularından biri olan insan 
öz gücü və zəifliyi, gözəllikləri və çirkinlikləri, üstünlükləri və 
çatışmamazlıqları ilə böyükdür. Təsadüfi deyildir ki, Furqan 
surəsinin ilk iyirmi ayəsi məhz insan haqqındadır. 
     Bu ayələrdə deyilir ki, insan kainat ağacının meyvəsidir: 
fəqət bu meyvənin yetişməyi üçün şaxəli budaqlar və 
rəngarəng çiçəklər kifayət etməz. Ağacın yer altındakı 
qaranlıqlara və dərinliklərə kök atması lazım olduğu kimi, 
insan da çətinliklərə və əzablara qatlaşmadan istədiklərinə  nail 
ola bilməyən bir varlıqdır. 
     Allah-Təalanın mükəmməl bir quruluşda yaratdığı insan 
cəmiyyətin və hətta kainatın əsası sayılır. Bu da insanın daxili 
aləminin nizamlanmasını və qidalanmasını tələb edir.   
191 
 
 Qurani-Kərimə görə bütün dəyişikliklərin əsası insanın daxili 
aləmindədir. Hər bir insanın ruhundakı dəyişikliklər kainatda 
və cəmiyyətdə baş verən mühüm dəyişiliklərlə bağlıdır. 
     Mən yazımın əvvəlində nahaqdan qadınlar haqqında İmam 
Əlidən(ə)b sitat gətirmədim. Çünki bu kitabı iyirmi ildən artıq 
tanıdığım, dostluğuna, yoldaşlığına, əqidəsinə, əxlaqına, 
idrakına yaxından bələd olduğum Hacı Azadə xanım 
Abbasqızına həsr etməyim heç də təsadüfi deyildir. Yaxşı 
insanlar haqqında söz demək, onları olduqları kimi yaşadığı 
cəmiyyətə tanıtmaq böyük savab işdir. Bu gün qadınlarımızın 
cəmiyyətdə tutduğu mövqeyi, istər rəhbər vəzifələrdə, istərsə 
də həyatın müxtəlif sahələrində ciddi və səylə çalışmaları 
onların kişilərdən heç də geri qalmadıqlarını bir daha sübut 
edir. Qadınların ictimai tərbiyədə, insanların ümumi 
inkişafında, övlad tərbiyəsində analıq haqlarında, kişilərə həyat 
yoldaşı olmaqda, kişilərlə birgə həyat yolunda addımlamaları 
inkar edilməz faktlardır. 
      Belə ki, Qurani-Kərim Allah-Təaladan sonra valideynə 
itaət etməyi əmr etmişdir. Amma bu itaətdə qadın və kişinin 
arasında heç bir fərq qoymamışdır. Həmçinin böyük islam 
Peyğəmbəri xanım Xədicəyə (s) və xanım Zəhraya olduqca çox 
məhəbbət bəsləmiş və onlara hörmətlə yanaşmışdır.  
      Hacı Azadə xanımı tanıyanlar, dostları, həmkarları onun 
şəxsiyyəti, təbibliyi, ictimai fəaliyyəti, ədəbi yaradıcılığı 
haqqında bəs qədər ürək sözlərini söyləyiblər. Mən də Hacı 
Azadə xanımın ictimai fəaliyyətindən və bədii yaradıcılığı 
barədə az da olsa söhbət açacağam. Amma mənim yazımın 
əsas qayəsi Hacı Azadə xanımın mömin qadın obrazına işıq 
salmaq olacaq. Hər şeydən öncə onu qeyd edim ki, o, dəfələrlə 
Həcc ziyarətində, eləcə də Məşhəddə, Kərbəlada, Məkkə və 
Mədinədə olub. Ziyarətlərin birində hətta, o mənə bir mesaj da 
göndərmişdi. Həmin mesajda Hacı Azadə xanım yazırdı: 
“Qardaşım Camal, bu gün Mina dağında sənə və ailənə dualar 
etdim. Allah-təala səni və ailəni daim qorusun! Süfrən həmişə 
192 
 
ruzu-bərəkətli və qonaq-qaralı olsun! Bacın Hacı Azadə. 
13.11.2011”. 
     Hacı Azadə  dostluqda və yoldaşlıqda çox etibarlı, doğru-
dürüst və sədaqətli bir xanımdır. Yəni, mən demək istədiyim 
odur ki, bu xanımda əsl müsəlman qadınında xas olan çoxlu 
müsbət keyfiyyətlər vardır. Sual oluna bilər ki, müsəlman 
qadınına vacib olan əsas keyfiyyətlər hansılardır. Mən imkanım 
daxilində Hacı Azadə xanımın müsəlmançılığa xas olan 
keyfiyyətlərini sadalayacağam. Bu qadında əqidəsinə görə 
Allah-təala və onun Rəsulunun (səllallahu aleyhi və səlləm) 
buyurduqlarının haqq olduğuna yəqinliklə inanmaq və bu yolda 
özündən əvvəl gələn əməli saleh müsəlmanların metodlarını 
(xeyir işlər görmək, kimsəsizlərə, cəmiyyətdə mənəvi və maddi 
yardıma ehtiyacı olanlara kömək etmək, valideynlərini itirmiş 
uşaqlara, yetimlərə əl tutmaq, onlara qayğı göstərmək, hər 
yerdə xeyirxah əməllər nümayiş etdirmək) dərk edərək həyatın 
bütün anlarına tətbiq etmək üçün əlindən gələni hər şeyi etmək 
bacarığı və istəyi vardır. Hacı Azadə xanımın əxlaqına gəlincə, 
onu deməliyəm ki, onun əxlaqi kamil İslam əxlaqıdır. O, 
müasir qadın, həyatın müxtəlif sahələrində ictimai fəaliyyət 
göstərməsindən asılı olmayaraq İslamın nişanəsi olan hicab 
qaydasına daim riyaət edir. 
     Müsəlman qadınına xas olan digər keyfiyyət onun ədəbidir. 
İslam ədəbinin əsas xüsusiyyətləri qadının həyalı, iffətli, 
ismətli və təmizkar olmasıdır. Qeyd etdiyim bu xüsusiyyətlər 
də Hacı Azadə xanımda mövcuddur. Digər bir xüsusiyyət isə 
Hacı xanımın digər mömin insanlardan götürdüyü nümunədir. 
Belə ki, bacımızın üstün cəhətlərindən biri də həmişə mömin 
analardan, səhabə qadınlardan və eləcə də bütün əməli saleh 
qadınlardan nümunə götürməsidir.  
      Hacı Azadə xanımın sevgisi isə yalnız Allah və onun 
Rəsuluna, eləcə də İslamla bağlı hər kəs (hər şey) üçündür. 
193 
 
Onun gizliəməlləri hər zaman axirəti xatırlamaq, sədəqə 
vermək, yetimləri sevindirmək, darda olan insanlara kömək 
əlini uzatmaq və xeyirxah işlər görməkdir. 
      Hacı Azadə xanımın əsl qadın dostları dininə möhkəm 
bağlı, əxlaqlı müsəlman qadınlarıdır. 
      Hacı xanımın sevmədiyi əsas xüsusiyyətlər bunlardır: 
Allaha şərik qoşmaq, haram olan hər şeyə qarşı çıxmaq, 
əxlaqsızlıq yayan insan və düşüncə tərzinə, bir sözlə qəbir 
əzabına səbəb  olan bütün əməllərdən daim uzaq olmaq, 
dostlarını və sevdiklərini də bunlardan uzaq tutmaq. 
 O, öz günahını səmimi etiraf etməyi bacaran, səhvini başa 
düşən və bunlara tövbə edən insanlara həmişə hörmət və 
rəğbət bəsləyir. 
      Hacı Azadə xanım eyni zamanda gözəl anadır. O bircə 
ciyərparası olan Talehin üstündə əsim-əsim əsərək onu hər cür 
neqativ hallardan, pis insanlardan, pis vərdişlərdən uzaq 
tutmağa çalışır və onu əsl mərd, cəsur azəri Türk övladı olaraq 
Vətənini, xalqını, torpağını canından artıq sevən bir vətəndaş 
kimi tərbiyə edir. Bu yolda o, ana olaraq əlindən gələn hər şeyi 
etməyə çalışır. Hacı xanımın həyat yoldaşı Cavanşir də  
həyatda hər zaman ona dəstək olur.   
     Bu ailənin əsas məqsədi  yaxşı və möhkəm bir müsəlman 
ailəsi qurmaq, əsl İslami dəyərlərə əsaslanmış cəmiyyətin 
bünövrəsini qoymaq, adamlara, cəmiyyətə, dövlətinə layiq 
nəsil yetişdirməkdir. 
     Hacı Azadə xanım şəriətlə müəyyən edilmiş hədlər 
daxilində səyahət etməyi xoşlayan qadındır. O, həmişə 
gəzintilərdən zövq almağa çalışır. Buna görədir ki, Hacı xanımı 
tez-tez xarici ölkələrdə həm işgüzar səfərlərdə, həm də maraqlı 
səyahətlərdə görmək mümkündür. O, eyni zamanda tez-tez 
qohumlara baş çəkir, xəstələri ziyarət edir, hər kəsə kömək 
etməyə tələsir. Bunu o, özünün insanlıq borcu hesab edir. 
Deməli, insanı tanıtdıran onun qadınlığı və kişiliyi deyil, əksinə 
onun insanlığıdır. Bundan əlavə qadın, Quranınbaxışında kişi 
194 
 
kimi yaradılışın təkamül nöqtəsinə yetişə bilər və bu yolda heç 
də kişidən əskikliyi yoxdur. Hər vaxt Qurani- Kərim  
təkamüldən söhbət açır, qadını da onunla birlikdə zikr 
edir. Həmçinin Quran qadınla kişinin bərabərliyini israr 
etməklə yanaşı onları, bir-birlərinə eşq-məhəbbət bəsləməklə 
asudə yaradıldıqlarını qeyd edir. Yəni qadın və kişi bir-birinə 
məhəbbət bəsləməklə öz aramlıqlarını əldə edirlər. 
      Həyatda yazıb-yaratmaq, fəaliyyət göstərmək, öz yaradıcı 
fəaliyyətinin nəticələri ilə fəxr etmək insana heç bir şeylə 
müqayisə edilməyən məmnunluq duyğusu verir və onu yeni-
yeni  yaradıcılığa ruhlandırır. Hacı Azadə xanım da öz ədəbi 
yaradıcılığı ilə həmişə fəxr edir, öyünür və mənəvi rahatlıq 
tapır. O, həkimliklə yanaşı, jurnalistika və ədəbi yaradıcılıq 
sahəsində də yorulmaq bilmədən, məhsuldar çalışaraq 
ədəbiyyat xəzinəmizə bir çox maraqlı poemalar, hekayələr, 
şeirlər, qəzəllər, rübailər, nəğmələr, bayatılar, lətifələr, uşaqlar 
üçün tapmacalar töhvə etməklə onun zənginləşdirilməsində öz 
payını əsirgəməmişdir.  
      Hacı Azadə xanım bədii yaradıcılıqla 35 ildir ki, məşğul 
olur. Bu yaradıcılıq baxımından o qədər də kiçik zaman deyil. 
Belə ki, Hacı xanım ilk qələm təcrübəsini 1984-cü ildə “Tibb 
kadrları uğrunda” qəzetində sınamışdır. Bundan sonra o, 1994-
cü ildə “Səhər” qəzeti redaksiyasında şöbə müdiri vəzifəsində 
çalışmışdır. O, eyni zamanda 1996-cı ildən “Borçalı” qəzetinin 
və eyni adlı jurnalın baş redaktoru, 2002-ci ildən 
“Kardiologiya”, “Hakimiyyət və Zaman” jurnallarının təsisçisi 
və naşiri, 2003-cü ildən “Qafqaz -Media” İctimai Birliyin sədri 
və “Qafqaz-Press” qəzetinin təsisçisi və baş redaktorudur.  
       Hacı Azadə xanım “Nə yaxşı ki, dəniz varmış” (1999), 
“Borçalı lətifələri” (2000), “Taleyim mənim, Talehim mənim” 
(2000), “Dədə Qorqudda Borçalı izləri” (2001), “Tənha ağac” 
(2002), “Sənsiz” (2002), “CO metal və canlı orqanizm” (2003) 
195 
 
(dərslik), “Otçiznaya svoyey Azada” (2003),“Xalqları 
birləşdirən şəxsiyyətlərdir” (2004), “Hikmət xəzinəsindən 
incilər” (2005), “Yaz” (ingilis dilində) (2005), “Həqiqətin 
təşnəsiyəm” (2006), “Stokholm-Helsinki”(ingilis dilində) 
(2005), “Bu sevgi qəlbimə haqdan gəlibdi” (2008), “Çiçəklərin 
söhbəti” (gürcü dilində) (2007), “Borçalının ziyalı qadınları” 
(ensiklopedik toplu) (2008), “Elə bil Məkkəyə nur ələnibdi” 
(2009),  “Dunya məni tanıdınmı” (2010), “Haqqın quluyam” 
(2011),  “Ətraf mühit və canlı orqanizm” (2012) (dərslik), 
”Qızılgül” (2013)-(toplu) kitablarının müəllifidir. 
      Hacı Azadə xanımın yaradıcılığının əsas meyarı, ilham 
mənbəyi həm siyasi, həm də iqtisadi cəhətdən günü-gündən  
inkişaf edən respublikamızın inkişafı, torpaqlarımızın hər qarışı 
uğrunda ölməyə hazır olan igid, cəsur Vətən övladları, 
ölkəmizin idman, mədəniyyət və incəsənət sahəsində dünyada 
qazandığı uğurlardır. Qəlbən ilahi eşqli, müqəddəsamallı, 
Vətən, xalq məhəbbətli, dostluğa, yoldaşlığa sədaqətli, vəfalı 
olan Azadə xanımın möhkəm həyata bağlılığı, cəsarəti və 
qətiyyəti hər birimizdə ona qarşı olan hörmət və rəğbət hissini 
daha da artırır. Hər şeydən öncə onu qeyd edim ki, Hacı Azadə 
xanım düz 23 ildir ki, özünə ad günü keçirmir. Çünki onun ad 
günü Xocalı soyqırımı gününə düşür. Həmin günü Azadə 
xanımı hamı kədərli və qəmgin görür. O, hər il fevralın 26-da 
Xocalıya həsr edilmiş tədbir keçirir, Xocalını itirmiş 
soydaşlarımıza maddi və mənəvi yardım edir. Həmin gün 
kimsənin onu təbrik etməyə cəsarəti çatmır. Əgər elə birisi 
olarsa, onun qəlbinə toxunar, “siz səhv edirsiniz, bu gün 
mənim ad günüm deyil, matəm günümdür.  Çünki 1992-ci il 
fevralın 26-da ermənilər mənim ad günümü güllələdilər” 
deyir. 
     Mən Hacı Azadə xanımın ədəbi yaradıcılığına ilk öncə onun 
qəlbindəki onu Yaradan olan sevgi, məhəbbət, eşq və 
vurğunluq hissinin necə güclü və əbədi olduğunu yazdığı “Elə 
196 
 
bil Məkkəyə nur ələnibdi” şeirindəki əsrarəngiz möcüzədə 
görürük. O, bu şeiri 27 dekabr 2006 - cı ildə Məkkədə olduğu 
zaman qələmə almışdır. 
 
                            Bu nə möcüzədi, bu nə aləm, 
                            Yoxsa yer titrəyib silkələnibdi. 
                            Sanki bu ocağın Tanrı dünyası, 
                            Gələn zəvvarlarla mehrlənibdi, 
                            Elə bil Məkkəyə nur ələnibdi. 
                                                  * 
                            Bu dünya bam-başqa aləmmi deyim, 
                            Allahın eşqinə artıbdı heyim, 
                            Tanrıya bağlıdı odlu ürəyim, 
                            Bu sevgi qəlbimə haqdan gəlibdi, 
                            Elə bil Məkkəyə nur ələnibdi. 
                                                    * 
                            Azadə yolunu izinə bağlar, 
                            Alovuna bağlar, közünə bağlar, 
                            Qəlbinə, şeirinə, sözünə bağlar, 
                            Sonsuz məhəbbətlə möhürlənibdi, 
                            Elə bil Məkkəyə nur ələnibdi. 
197 
 
      O, Kəbə göyərçinlərinə xitabən, “Qəlbimdə alınmaz bir 
yuva tikdim, Sizə ürəyimi bir məskən verdim” deyərək 
göyərçinlərə həyan durduğunu və Ulu Tanrıya qəlbən necə 
bağlı olduğunu bir daha sübut edir. 
      Hacı Azadə xanım həm də təbiətə vurğun şairələrdəndir. O, 
bütün şeirlərini ilhamla yazır. Onun Baharın gəlişinə həsr 
etdiyi “Elimə sevdalı bahar gəlibdi” şeirində təbiətə 
vurğunluğunu, təbiət gözəlliyini necə tərənnüm etdiyinin şahidi 
oluruq: 
                            Quşlar cəh-cəh vurur Cənnət bağında,  
                            Xəyalım dolaşır Hz.Fatimə bağında. 
                            Bu yaz ürəklərə şəfa verəndir, 
                            Bu bahar ətiri dərdə məlhəmdir... 
                                                  *     
                            Belə gözəlliyə vurğun olmuşam, 
                            Azadəyəm elə bağlı olmuşam. 
                            Könlümə ruh verir, bahar nəfəsi, 
                            Şirindir çayların şən zümzüməsi, 
                            Elimə sevdalı bahar gəlibdi.  
  
      Və yaxud “Ulduzlar” şeirində şairə özünəməxsus təbdə 
deyir: 
                         Qaranlıq gecədə bir nura dönüb, 
                         Göylərdə çiçək tək açan ulduzlar. 
198 
 
                         Mən sizə vurğunam, sizə heyranam, 
                         Yollarıma işıq saçan ulduzlar... 
                                             * 
                         Azadə Talehin ümidlərisiz, 
                         Ömrümün mənalı, xoş günlərisiz. 
                         Parlaq arzuların dəyərisiz, 
                         Ay yanar ulduzlar, qaçan ulduzlar.                
     Şairənin kədər notları üzərində köklənmiş “Yollar” şeiri bu 
baxımdan oxucunu özünə cəlb edir, onun qəlbini riqqətə 
gətirir: 
                            Cığırlar uzanır yola qarışır, 
                            Güzgüyə bənzəyir gün işığında.                   
                            Bəzən gözlərimdə ümid sayrışır, 
                            Uzanır yol boyu uzanan yollar. 
                            Gah sevinc, gah kədər qazandı yollar. 
                            Qarışır ömrümün cığırlarına.    
     Xanım şairənin qəlbində həmişə bir yurd sevgisi, Vətən 
həsrəti qövr edir. Bu həsrət, bu sevgi Borçalı sevgisi, Borçalı 
həsrətidir.O, doğulduğu elinə, obasına vurğun insandır. 
Doğulduğu Borçalı mahalının hər qarışını, daşını, dərəsini 
unutmayan, o yerləri daim qəlbində yaşadan insandır Azadə 
xanım. O, Borçalını özünün səcdəgahı sanır. Necə ki, şairlər 
Səyavuş Uyğun və Borçalı Qasımlı “Azadə” adlı nəğmələrində 
bunu açıqca dilə gətirirlər: 
 
199 
 
                           Borçalının bir qeyrətli qızısan, 
                           Səs-küyünə bürünübdür hər bir yan. 
                           Şəninə söz qoşur hər qoca, cavan 
                           Mərifətdə birincisən, Azadə, 
                           Ürəklərin sevincisən, Azadə.      
                                                  * 
                           Hər gecən nur olub bir sabah kimi, 
                           Sandın Borçalını səcdəgah yeri. 
                           Gəzdin ellərini bir səyyah kimi 
                           Sən incidən bir incisən, Azadə, 
                           Könüllərin sevincisən, Azadə...                                                                           
     Şairə xanım eli, obası  üçün yanan şairlərdəndir. Necə ki, bir  
şeirində dediyi kimi: 
                            Əlvan çiçəklər bəzədi ömrümü. 
                            Külək sığalladı yaralı könlümü. 
                            Günəş oduma od qatdı, 
                            Məndə Prometey ovqatı yaratdı. 
                            Nəriman Həsənzadə ovqatı yaşatdı... 
                            Odur ki, el üçün yanıram. 
                            Yana-yana özümü bu torpağın 
                                                         övladı sanıram.         
200 
 
       Hacı Azadə xanım son vaxtlar gördüyü yuxulardan yazır. 
Onu tanıdığım gündən o, həmişə haqqın, ədalətin tərəfində 
olub. Hörmət və rəğbəti gördüyü işgüzar işlərdə, 
xeyriyyəçilkdə, insanlarla səmimi münasibətlərində, onlara 
qayğı ilə yanaşmada, onların dərd-sərinə şərik çıxmaqda, yetim 
görəndə ürəyi sızlamaqda görür Azadə xanım. Bəzi bədxah 
adamlar onun insanlar arasında yüksək nüfuz qazanmasını 
həzm edə bilməyərək onun haqqında bəzən yanlış məlumatlar, 
dedi-qodular yayırlar. Amma bütün bunlara baxmayaraq Azadə 
xanım Allahın sevimli bəndəsi olduğu üçün hər zaman onun 
haqqında söylənilən şayiələr alt-üst olaraq sabun köpüyü kimi 
öz-özünə yox olub gedir. Sonda həmin bədxah insanlar 
səhvlərini başa düşüb ondan üzr istəyiblər. Mən belə bir 
hadisənin şəxsən şahidi olmuşam. Çünki cəmiyyət hər bir 
insanın ona layiq olduğu qiyməti gec-tez verir. Necə ki, Azadə 
xanımın “Haqqın səsiyəm”şeirində yazıldığı kimi: 
                        ...Qəlbimə toxunan xeyir tapmayır, 
                           Mən haqqa bağlıyam, haqqın səsiyəm. 
                           Haqqımı itirən nadanlar olub, 
                           Tanrının sınanmış bir bəndəsiyəm. 
                                                      * 
                           Ürəyim sızlayır yetim görəndə, 
                           Halına yanıram, yazığım gəlir. 
                           Ürəyim dözməyir kasıb görəndə, 
                           Bir tikə çörəyi yeyəmmirəm tək.  
      Azadə xanımın qəlbi sevgi ilə doludur. O, sevgisini 
hamıyla paylaşmağı bacarır, onu əziz tutur, daxilən onu 
201 
 
yandırıb-yaxan sevgini qınamır, sadəcə ona “Nə deyim mən 
bu sevgiyə?” deyə öz-özünü məzəmmət edir: 
                               Arzulardan bir ev yapdım, 
                               Gündüz gəzdim, gecə tapdım, 
                               Səni taleyimə qatdım, 
                               Nə deyim mən bu sevgiyə?.. 
                                                   * 
                               Sükutdan davaya düşdüm, 
                               Sevincdən ah-vaya düşdüm,  
                               İlahi, sağalmaz bəlaya düşdüm, 
                               Nə deyim mən bu sevgiyə?..   
 
      Hacı Azadə xanım anaya yüksək qiymət verərək onu 
müqəddəslik rəmzi, hamımızın başının tacı adlandırır. O, bütün 
dərdlərin dərmanının anada olduğunu söyləyir. Şairənin “Ana” 
nəğməsində dediyi kimi: 
 
 Müqəddəslik rəmzisən 
 Hər an mənə dünyada. 
 Harada olsam yenə, 
 Anam, düşürsən yada... 
                   * 
 Dərdimin əlacısan,  
 Sənsən yaşadan məni. 
 Başımızın tacısan, 
 Allah qorusun səni!      
 
       Azadə xanımın şeirlərində bu fani dünyadan giley-güzar 
edilir, insanların biganəliyindən, dosta vəfasızlıqdan, etibarsız, 
riyakar, xudbin, vəzifəpərəst, varı-dövləti özünün həyat 
amalına çevirən, namərd insanlardan söz açılır. “Kimə 
gərəkdir?” şeirində deyildiyi kimi:  
                                 
 
202 
 
                             Baxıram, elə hey dəyişir insan,  
                             Dəyişir kainat, dəyişir dövran.  
                             Düşünən varmı ki, görəsən bir an? 
                             Qüdrətsiz bu dünya kimə gərəkdir?  
                                                        * 
                             Dar gündə dost-dosta bir nəzər salmır, 
                             Namərdlər çoxalır, mərdə yer qalmır. 
                             Pullular pulsuzun sazını çalmır, 
                             Hörmətsiz bu dünya kimə gərəkdir?.. 
      Şairə xanım Qarabağ savaşında qəhrəmancasına döyüşüb 
şəhid olan igid, mərd oğullarımızı da unutmur. Onların 
düşməni qorxudan, onların canına üşütmə salan qəhrəman 
övladlarımızın qəhrəmanlıq salnaməmizə yeni adlar yazır, 
Milli Qəhrəmanımız Mübariz İbrahimov kimi: 
                           ...Şəhid məzarlğın sənin bil evin, 
                              Düşməni çaşdırdı sənin mərdliyin. 
                              Dünyada əzbərdi sənin ad-sanın, 
                              Qarabağda şəhid oldun, Mübariz. 
                                                       *    
                              Şəhid ocağında sönməzdi odun, 
                              Verdin qiymətini sən bu həyatın, 
                              Azadə şeirində əzbərdi adın, 
                              Qarabağda şəhid oldun, Mübariz.  
203 
 
       Hacı Azadə xanım Qarabağa görə çox narahatdır, bu dilbər 
guşəmizin düşmən tapdağı altında inləməsini kimsəyə 
bağışlaya bilmir. Torpaq itkisi, yurd həsrəti, öz doğmaları üçün 
qəribsəyən zirvəsi qarlı Dağlarımız onun qəlbinə bir anlıq da 
olsun rahatlıq vermir, bütün vücudu titrəyir Qarabağ itkisinə. 
Şairə xanım sinəmizə çəkilən bu çalın-çarpaz dağın əsas 
səbəbkarı fələk olduğunu oxucusuna nişan verir. O, həsrətdə 
qalan Xarı bülbül üçün yas saxlayır, ona ağı deyir. Biz bunu 
“A qanlı fələk” şeirində aydınca görürük: 
                              Dağlara baxmaqdan gözüm saraldı,   
                              Gör nələr törətdin, a qanlı fələk. 
                              Dağların başını çovğun, qar aldı, 
                              Dağ çəkdin bizlərə, a qanlı fələk... 
                                                    * 
                               Xarı bülbül o taydadır ağlayır, 
                               Bu arzular sinəmizi dağlayır. 
                               Neçə əsr için-için ağlayır. 
                               Azadə də Vətən deyir ağlayır, 
                               Dağ çəkdin bizlərə, a qanlı fələk.   
      Azadə xanım tərcümə sahəsində də özünü sınayıb. Belə ki, 
o, bir neçə Gürcü şairinin şeirlərini Azərbaycan dilinə tərcümə 
etmişdir. Gürcü şairi Coni Çaxvadzenin şeiri bu qəbildəndir.                            
      Hacı Azadə xanım bütün bunlara rəğmən cəmiyyətdə öz 
ictimai fəallığı ilə də seçilən qadınlardandır. Onun diqqəti 
çəkən əsas fəaliyyəti tez-tez xeyriyyəçilik tədbirlərinin 
keçirməsidir. Belə ki, o sədri olduğu “Qafqaz Media” İctimai 
Birliyi tərəfindən bu günə qədər 350-yə yaxın müxtəlif 
204 
 
tədbirlər keçirib. Onun keçirdiyi 330 tədbiri sırf xeyriyyə 
məqsədi daşıyıb, imkansız və kimsəsizlərə, yetim uşaqlara, əlil 
uşaqlara və qocalara həm maddi, həm də mənəvi yardım edilib. 
O, harada köməyə ehtiyacı olan varsa, dərhal onun harayına 
qaçır, onun əlindən tutur. 
      O, yeganə Azərbaycan vətəndaşıdır ki, 2013-cü ildə 
Gürcüstanda nəşr olunmuş “Famous and Business People of 
Georgia” ensiklopediyasında onun tərcümeyi-halı həm gürcü, 
həm də ingilis dilində yer almışdır.  
      Bundan başqa, Hacı Azadə xanımın 50 illik yubileyi təkcə 
respublikamızda deyil, həm də xarici ölkələrdə də yüksək 
səviyyədə qeyd edilmişdir. Belə ki, şairə xanımın yubileyi 
2014-cü il martın 1-də Rusiyanın Dərbənd şəhərində, martın 
15-də Gürcüstanın Marneuli şəhərində, martın 16-da Tbilisi 
şəhərində M.F.Axundovun ev muzeyində, avqustun 2-də 
Türkiyənin İstanbul şəhərində, avqustun 3-də İzmir şəhərində, 
avqustun 4-də isə Quşadasında qeyd edilmişdir. 
      Biz Hacı Azadə xanıma bundan sonrakı həyatında insana 
hər şeydən vacib olan can sağlığı, uzun ömür, xoş gələcək, ailə 
səadəti, firavan həyat, tükənməz enerjiyə malik ictimai 
fəaliyyət, təbib kimi daim insanların sağlamlığı keşiyində sayıq 
durmağı, ədəbi proseslərdə isə yeni-yeni yaradıcılıq uğurları 
arzulayıram. Bacım, yolların açıq,qəlbin həyatdan qazandığın 
uğurların sevincindən daim fərəhlə dolsun, Allahın nəzəri 
üstündən əskik olmasın heç zaman! Amin!!! 
                                                   Bakı, 03 fevral 2015-ci il. 
 
 
 
 
 
205 
 
 
 
 
 
 
 
M ü s a h i b ə l ə r 
 
 
 
 
 
 
 
 
 
206 
 
 Adamı ağrıdan o idi ki, səni öz elində  
           yadlar mühakimə edirdi 
 
(Müsahibimiz Nəsimi royun Xalq Məhkəməsinin sədri, 
əməkdar hüquqşünas Ramiz Məmmədovdur) 
 
Tanıtma:Məmmədov Ramiz Kamal oğlu 1940-cı 
ildəanadan olub. 1964-cü ildə BDU-nun hüquq fakültəsini 
bitirib. 1966-1970 - ci illərdə Respublika Ali Məhkəməsində 
məsləhətçi,  
     1970-87-cil illərdə Yasamal royonunda xalq hakimi 
işləyib.1987-ci ildən Nəsimi rayon Xalq  Məhkəməsinin 
sədridir.         
 
      Mən onu ilk dəfə görürdüm. Gülərüz, xoş təbiətli, səmimi, 
sadə görkəmli, işgüzar adam təsiri bağışladı mənə.Həm qəbul 
otağında, həm də yanında çoxlu adam var idi. Fürsətdən 
istifadə edib qəbul otağında olanlardan məhkəmə sədrinin necə 
şəxs olduğunu soruşdum. Onlar qeyd etdilər ki, Ramiz müəllim 
məzuniyyətdən yenicə qayıdıb. Bu gün onun  qəbul günü 
olmadığına baxmayaraq hamımız ona öz şikayətimizi 
bildirmək üçün gəlmişik. İnamımız və əlacımız ancaq Ramiz 
müəllimədir. O, həm axıra kimi şikayətçini dinləməyi bacarır, 
həm də həmin adamın işini qanun əsasında dərhal həll etməyə 
çalışır. Buna görə hamı istəyir ki, bütün dolaşıq və çətin işlərin 
düzgün həll edilməsi, işin ədalətli aparılması üçün ancaq 
Ramiz müəllimə müraciət etsin. İndiyə kimi Ramiz 
müəllimdən heç kim, heç yerə ədalətsiz hökm çıxardığı üçün 
müraciət etməyib. Buna görə də onun apardığı məhkəmə işləri 
həmişə ədalətli hökm kimi qiymətləndirilib. 
 Mən içəri  daxil olanda hakimin yanında daha iki nəfər var idi. 
     Yanındakı adamların çıxmasını gözləmədən Ramiz 
müəllimə müraciət etməli oldum, çünki şikayətə gələnlərin sayı 
207 
 
daha da çoxalırdı. O, bir anlığa üzünü mənə tərəf tutaraq 
təbəssümlə bildirdi: 
-  Görürsüz də, Camal müəllim, görün bir nə qədər şikayətçi 
var. Adamları nahaq yerə get-gələ salan, adi iş üçün günlərlə 
gözləməyə məcbur edən burokratlar aramızda hələ də var. 
Bunların hamısı öz vəzifələrindən sui- istifadə etməyə 
çalışırlar. Bu da adamların haqlı narazılıqlarına səbəb olur. 
Əgər hər bir vəzifəli şəxs öz vəzifə məsuliyyətini dərindən başa 
düşsə və adamlarla səmimi  ünsiyyət yarada bilsə, onda bu  
qədər haqlı narazılıqlar meydana çıxmaz. Təəssüflə 
bildirməliyəm ki, vəzifəli şəxslərin bir çoxu öz işlərini düzgün 
icra edə bilmir və tez-tez vəzifə səlahiyyətlərini aşırlar ki, bu da 
qanuna zidd hərəkət kimi qiymətləndirilməlidir. 
     Məzuniyyətdən yenicə qayıtmışam. Bu gün də qəbul günüm 
düyil, amma nə olsun ki? Əgər sənə müraciət  edirlərsə, gərək 
hər bir adamı dinləyib ona kömək edəsən. Bir də ki, bu gün 
hüquq- mühafizə orqanları lazımi səviyyədə işləmir. Bir az 
bundan əvvəl şikayətçinin dediyinin siz də şahidi oldunuz. 
Onun göstərdiyi ünvanda yaşayan erməni təxribat törədə bilər. 
Bəli, Bakıda ermənilər var və onlara özümüzünkülər 
himayədarlıq edirlər. Bu cür faktların araşdırılıb üzə 
çıxarılması bizim hüquq- mühafizə orqanlarının işidir. 
     Ramiz müəllim daha bir şikayətçini yola salandan  sonra 
sözünə davam etdi: 
-  Mən 1987-ci ildə Nəsimi rayonuna məhkəmə sədri gələndə 
burada işləyən xalq hakimləri, onların  müavinləri, katiblər , 
dəftərxana işçilərinin çoxu ermənilər idi . O zaman burada 
bircə dənə olsun Azərbaycan dilində yazı makinası tapa 
bilmədim. Buraya gələn hər bir azərbaycanlı bir anlığa da olsa, 
özünün həm azərbaycanlı, həm də Aəzrbaycanda olduğunu 
utunmağa məcbur olurdu. İndi isə gördyünüz kimi hər şey 
dəyişib. İndiyə qədər işlədiyim müddət ərzində milli 
heysiyyətimizi həmişə qorumağa, onu müdafiə etməyə 
208 
 
çalışmışam. Adamı ağrıdan o idi ki, öz torpağında, öz elində 
səni yadlar mühakimə edirdi. 
      Məhkəmə sədri fikrini tamamlayan kimi fürsətdən istifadə 
edərək bir neçə sualla ona müraciət etdim. 
 
- Ramiz müəllim, işlədiyiniz bu rayonda sizi həm ali 
qanunlarımızın müdafiəçisi kimi, həm də insan kimi hansı 
ciddi problemlər narahat edir? 
 
-  İndiki şəraitdə məhkəmə işində bəzi mənzil məsələləri ilə 
əlaqədar olan işlər xeyli problem yaradır. Bu problemlərin əsas 
səbəbkarları vəzifəli şəxslərdir. İcra hakimiyyətində işləyən  
səriştəsiz adamlar mənzil haqqında qanunları bilmədiklərindən 
mənzil almağa heç bir  hüququ olmayan  vətəndaşlara 
qanunsuz order verirlər. Bu cür məsələlər məhkəmə tərəfindən 
baxılarkən vətəndaşlar haqsız narazılıqlarını bildirirlər. 
 
- Hamımıza məlumdur ki, məhkəmə sistemi indiyə kimi 
müstəqil fəaliyyət göstərə bilməyib. Hər hansı çətin məhkəmə 
prosesində bu və ya digər vasitələrlə xalq hakiminə təsir 
göstərən qüvvələr olurdu. İşlədiyiniz müddətdə belə hallarla 
siz də qarşılaşmısınızmı? 
 
-  Əlbəttə, çox qarşılaşmışam, çoxlu hədə- qorxu gəliblər, 
xüsusən yuxarı dairələrdən müxtəlif cür təzyiqlər göstəriblər. 
Bütün bu təzyiqlərə baxmayaraq qanunun aliliyini və ədaləti 
həmişə hər şeydən üstün tutmuşam. 
 
- Milli Məclisə təqdim olunan məhkəmə haqqındakı yeni 
qanun layihəsinə sizin də münasibətinizi bilmək istərdik. Yeni 
qanun  layihəsindəki hansı fikirlər sizi bir xalq hakimi kimi 
qane etmir və ya layihədə hansı dəyişikliklər və əlavələr 
edilməsini zəruri hesab edirsiniz? 
 
209 
 
- Məhkəmə haqındakı yeni qanun layihəsini  əsas etibarilə 
bəyənirəm. Bu qanun layihəsində xalq hakimlərinin 
səlahiyyətləri daha düzgün və dolğun şəkildə qeyd edilib, 
hakimlərin müstəqil fəaliyyət göstərməsi üçün  imkanlar nəzərə 
alınıb. Layihəyə heç bir iradım yoxdur, ancaq gərəkdir ki, bu 
layihə tez bir zamanda həyata keçirilsin. 
 
- Hansı halda xalq hakimi cəzanın həddindən artıq ağır 
olduğunu müəyyən etdikdə hökmü ləğv etmədən cəzanı 
yüngülləşdirə bilər?Bu zaman bir hakim kimi nəyi əsas 
götürürsünüz? 
 
- Cinayət məcəlləsinin 36-cı maddəsi cinayət məsuliyyətini 
yüngülləşdirən hallar hesab edilir. Biz cəzanı 
yüngülləşdirərkən bu maddədə göstərilən bəndləri əsas 
götürürük. Bunlar aşağıdakılardır: 
 
1) törədilmiş cinayətin zərərli nəticələrinin müqəssir  
tərəfindən qarşısının alınması və ya vurulmuş ziyanın könüllü 
surətdə ödənilməsi və ya vurulmuş zərərin aradan qaldırılması; 
 
2) cinayətin ağır şəxsi vəziyyət və ya ailə vəziyyəti nəticəsində 
törədilməsi; 
 
3) cinayətin hədə-qorxu və ya məcburiyyət altında, yaxud 
maddi və ya sair cəhətdən asılılıq nəticəsində törədilməsi; 
 
4) cinayətin zərər çəkmiş şəxsin qeyri-hüquqi hərəkətləri 
nəticəsində baş vermiş güclü  ruhi həyəcan təsiri altında 
törədilməsi; 
 
5) zəruri müdafiə həddi aşılmış olsa da, cinayətin ictimai 
təhlükəliliyi qəsddən müdafiə zamanı törədilməsi; 
 
210 
 
6) cinayətin yetkinlik yaşına çatmayanlar tərəfindən 
törədilməsi; 
 
7) cinayətin hamilə qadın tərəfindən törədilməsi; 
 
8) səmimi peşmanlıq və ya könüllü təqsirini boynuna alma, 
həmçinin cinayətin açılmasına fəal kömək etmə; 
 
- Ramiz müəllim, bəs hansı halda hakim hökmü ləğv edə 
bilər? 
 
-  Hər hansı bir  hökmü ləğv edərkən xalq hakimi CPM-in 357-
ci maddəsinə əsaslanmalıdır. Belə ki, həmin maddədə göstərilir 
ki; 
 
1) iş üzrə aparılmış təhqiqatın, ibtidai istintaqın və ya məhkəmə 
istintaqının birtərəfli və ya yarımçıq olması halda; 
 
2) məhkəmənin hökmdə şərh olunan nəticələri işin fatkik 
hallarına uyğun gəlmədikdə; 
 
3) cinayət-prossesual qanunun əhəmiyyətli dərəcədə pozulması 
baş verdikdə; 
 
4) cinayət qanununun düzgün tətbiq edilməməsi zamanı; 
 
5) məhkəmə tərəfindən təyin edilmiş cəzanın cinayətin 
ağırlığına və məhkumun şəxsiyyətinə uyğun olmaması halda 
xalq hakimi hökmü ləğv edə bilər; 
 
- Ədalət məhkəməsinin “ədalətsiz hökmü”... iş təcrübənizdə 
belə bir faktla heç qarşılaşmısınızmı? 
 
211 
 
- İşlədiyim 37 il ərzində öz işimdə belə bir fakt olmayıb. 
Məhkum haqqında həmişə ədalətli hökm çıxarmışam. Bunun 
əksinə olaraq, iş təcrübəmdə iki faktı xüsusilə qeyd etmək 
istəyirəm. Daha doğrusu, sizin dediyiniz ədalətsiz hökm 
barəsində keçmiş Kirov (indiki Binəqədi) rayon məhkəməsi 
tərəfindən bir müəllimə barədə ədalətsiz hökm çıxarılmışdı. 
Mən həmin işlə dərindən tanış olduqdan sonra gördüm ki, 
müəllimə müqəssir deyil, bu işdə həm məktəb direktoru, həm 
də başqa vəzifəli şəxslər maraqlı tərəflərdir. Buna görə də mən 
bəzi təzyiqlərə baxmayaraq müəllimə barəsində ədalətli hökm 
çıxartdım. 
     İkinci bir fakt. Kasıb bir kişinin oğlu mağaza müdirinin oğlu  
tərəfindən həm kobudcasına təhqir olunub, həm də döyülüb. 
Hakim həmin kasıb oğlan haqqında ədalətsiz hökm çıxarmışdı. 
Mən həmin işə yenidən baxaraq çıxarılmış ədalətsiz hökmü 
ləğv etdim... 
 
 
                         “Mühakimə” qəzeti, 30 sentyabr 1993-cü il. 
 
 
 
 
 
 
 
 
 
212 
 
      Ailənin dirəyi ata, tacı anadır 
 
Tanıtma: Məmmədov İsmayıl Məhəmməd oğlu, 1950 -ci il 
aprel ayının 25-də Zərdab rayonunun Qərəvəlli kəndində 
anadan olub. Orta məktəbdə oxuyarkən dəfələrlə rayon və 
respublika olimpiadlarının iştirakçısı olub. O, 1969 - cu ildə 
Azərbaycan Dövlət Universitetinin tarix fakültəsinə qəbul 
olunub. Tələbə olarkən tarix fakültəsinin tələbə elmi 
Şurasının fəal üzvlərindən olmuş, Moskva və Donetsk 
universitetlərində keçirilən elmi konfranslarda iştirak edərək 
fəxri fərmanlar alıb. 
    İ.Məmmədov 1974-cü idə Azərbaycan Dövlət Univesitetinin 
tarix fakültəsini fəqrlənmə diplomu ilə bitirib. Orta məktəbdə 
işləyə-işləyə aspiranturaya qəbul imtahanlarına hazırlaşmış 
və 1976-cı ildə Azərbaycan Dövlət Universitetinin SSRİ tarixi 
kafedrasına “Vətən tarixi” ixtisası üzrə aspiranturaya daxil 
olub. 
    O,1979-cu ilin dekabr ayında aspiranturanı 
müvəffəqiyyətlə başa vurub, həmin kafedra müəllim kimi 
fəaliyyətə başlayıb. 
    İ. Məmmədov 1983-cü ildə namizədlik dissertasisiyasını 
müdafiə edərək tarix elmləri namizədi alimlik dərəcəsi alıb. 
O, 1984 - cü ildə həmin kafedraya baş müəllim, 1988- ci ildə 
isə dosent seçilib. 
    Müəllimlik fəaliyyəti ilə bərabər elmi işini davam etdirərək, 
1992 - ci ildə doktorluq dissertiyasını müdafiə edərək tarix 
elmləri doktoru adını alıb. 1994 - cü ildə isə Bakı Dövlət 
Universitetinin Böyük Elmi Şurası onu professor adına layiq 
görüb. 
    İ.Məmmədov hazırda M.Ə. Rəsulzadə adına Bakı Dövlət 
Universitetinin “Türk və Qafqaz xalqları tarixi” kafedrasının 
professorudur. 
 
213 
 
 
-  İsmayıl müəllim, qısaca da olsa, elmi fəaliyyətiniz barədə  
nə deyə bilərsiniz? 
 
- Mən Universitetdə oxuduğum vaxtlardan elmi işlərlə məşğul 
olmuşam. Tələbəlik illərində özümü elmi işə və tədrisə həsr 
edəcəyimi qərarlaşdırmışdım. 70- ci illərin əvvəllərindən elmi 
işlə məşğul oluram. Bu günə kimi namizədlik və doktorluq 
dissertasiyalarını müdafiə etməklə bərabər, bir sıra elmi 
məqalələr, monoqrafiyalar, metodik göstərişlər, dərs vəsaiti və 
proqramlar yazıb çap etdirmişəm. Onlardan bir neçəsinin 
adlarını qeyd etmək istəyirəm: “Azərbaycan fəhlə sinfinin 
mədəni- texniki səviyyəsi (1970-80 ci illər) “ ( BDU nəşriyyatı, 
1991- ci il), “Hunlar” ( BDU nəşriyyatı, 1998-ci il, dərs 
vəsaiti); “Hunlar” (BDU nəşriyyatı, 1995- ci il, metodik 
vəsait).  
      Bundan başqa, işlədiyim illərdə müxtəlif jurnallarda 20 -
dən çox elmi məqalələrim çap olunub. Hazırda türk xalqlarının 
qədim və orta əsrlər tarixi problemləri ilə, xüsusilə də “hunlar” 
mövzusu ilə məşğul oluram. Bundan əlavə, “Türk dövlətləri” 
adlı irihəcmli monoqrafiya üzərində işləyirəm ki, bu əsər yaxın 
vaxtlarda işıq üzü görəcək. Bu il M.Ə. Rəsulzadə adına BDU- 
nun 80 illik yubiley olacaq. Bu münasibətlə keçiriləcək elmi 
konfransa ciddi hazırlaşıram. Konfransda elmi məruzə ilə çıxış 
edəcəyəm. Universitetin tarix fakültəsinin professoru Əsməd 
xanım Muxtarova 1997- ci ildə “Tarix və onun problemləri” 
elmi jurnalını təsis etmişdir. Mən həmin  jurnalın baş 
redaktorunun birinci müaviniyəm. Bu jurnalda fəaliyyət 
göstərməklə bərabər, elmi fəaliyyətimi də davam etdirirəm. 
Qeyd etmək lazımdır ki, bu jurnal respublika tarixçilərinin elmi 
mərkəzinə çevrilmişdir. 
 
-   Sizin dövrü mətbuata münasibətiniz? 
 
214 
 
-  Mən yalnız respublikanın rəsmi, yəni dövlət mətbuatında 
çıxış edirəm. İndiyə qədər rəsmi mətbuatda 50-yə qədər elmi 
və siyasi məqalələrlə  çıxış etmişəm. Məqalələrim son 
dövrlərdə “Azərbaycan” və “Xalq” qəzetlərində  çap 
olunmuşdur. Bir neçə məqaləmin adını çəkmək istəyirəm. 
Onlardan : “Xalq cümhuriyyəti- müstəqilliyin cücərtiləri”, 
(“Azərbaycan” qəzeti, 24 may 1998- ci il) “Yaddaşlardan heç 
nə silinmir ( “ Azərbaycan” qəzeti , 13 iyun 1998-ci il); “Xalq 
qurultayı xülyadır”, ( “Azərbaycan” qəzeti, 27 avqust 1998- ci 
il); “ SİDSUH nəyə arxalanır?” ( “Xalq” qəzeti, 13 oktyabr 
1998-ci il); Prezident seçkilərində Heydər Əliyevin qələbəsi 
Azərbaycanın gələcəyinin qələbəsidir” ( “Azərbaycan” qəzeti, 
6 noyabr 1998- ci il) və s. göstərə bilərəm. Bu məqalələrdə 
Azərbaycan Demokratik Respublikasının 80 illiyi, Qurtuluş 
günü, müxalifətin pozuculuq fəaliyyəti, prezident seçkilərində 
Heydər Əliyevin qələbəsi və s. məsələlər işıqlandırılmışdır. 
 1998-ci ildə Azərbaycan xalqı Heydər Əliyevin 75 illik 
yubileyini qeyd etdi. Mən də bu məsələ ilə əlaqədar qəzet və 
jurnallarda çıxış etmişəm. Məsələn, “Dövlət və hüquq” 
jurnalında(1998-ci il № 1) “Türk dünyasının böyük oğlu” adlı 
məqaləsi ilə çıxış etmişəm. 
      Respublikada hazırda qəzet bolluğudur. Kim istəyir, özü 
üçün qəzet açır. Elə qəzetlər var ki, adını “ müstəqil” qoyub. 
Belə ağır gündə xalqın yaxşı oğullarına qara yaxaraq ara 
qarışdırmaqla məşğul olurlar. Bu qəzetlər ziyalıları üz-üzə 
qoyaraq ictimaiyyətdə yalnış rəy yaradırlar. Belə qəzetlərin 
olmasındansa, olmaması yaxşıdır. 
      Müstəqil qəzetlərdən “Ziyalı” qəzetini xeyirxah və əsl 
ziyalı qəzeti kimi qeyd etmək istərdim. Bu qəzet öz nüfuzunu 
qoruyub saxlamağı  bacarır. 
 
-  Bir ziyalı və elm adamı kimi necə oldu ki, Məkkəyə Həcc 
ziyarətinə getdiniz? Bu sizin arzunuz olub, yoxsa bu hiss, 
istək sonradan yaranıb? 
215 
 
 
- Bu arzu, istək, hiss kökdən gəlir. Bizim Qərəvəlli kəndi 
Zərdabın seçilən kəndlərindəndir. Qərəvəlli sakinləri özlərinin 
xeyirxahlığı, safqəlbliyi, dini etiqadları ilə seçilirlər. Mənim 
babalarım məhşur seyid Mir Abdulla ağa və Mir Səftər ağadır. 
Uşaqlığım onların yanında keçib. Onların elm, din haqqında 
ibrətamiz söhbətləri məni həmişə özünə məftun edər, sanki 
sehrləyirdi. Dünyadakı, səmadakı hər şeyin, hər hadisənin bir-
birini tamamladığını təəccüblə müşahidə edər, Allahın 
varlığına möhkəm inam yaranırdı. Bu inam, bu əqidə mənim 
təhsildəki nailiyyətlərimə də böyük təsir göstərirdi. Elmi 
zirvələri fəth etməyimə baxmayaraq, yenə də özümü hardasa 
yarımçıq hesab edirdim. Sovetlər birliyi dağılandan sonra 
sərhədlər açıldı və məni  daim sehrləyən,özünə cəlb edən 
ziyarətlərə getməyimə imkan yarandı. Mənə elə gəlir ki, bu 
ziyarətə daxilən hazır olan insanları Allah özü çağırır. Yəni  bu 
hər kəsin istəyi ilə deyil, gərək Allah qismət edə. 
     Bir dəfə mənə çox yaxın olan bir dostum belə bir sual verdi 
ki, bu qədər titulların var, heç bilmirəm sənə necə müraciət 
edim? Cavab verdim ki, bu adların hər biri gərgin, fiziki- 
mənəvi zəhmətin nəticəsi olduğu üçün mənə çox əzizdir. Lakin 
ən ümdə olanı budur-  Hacı İsmayıl. Mən bu adla fəxr edirəm. 
Bundan özümçün böyük qürur duyuram. Babam 1915- ci ildə 
ziyarətə gedib, geri qayıtmayıb. Onu camaat “Ocaq” kimi 
qəbul edib, qəbrini ziyarətgaha çeviriblər. 
     Kəndimizin əhalisi yığılıb kənddə böyük bir məscid binası 
tikiblər. Bu məsciddə əhali ibadət edir. Məscidin tikilməsinə 
Sibirdə yaşayan kəndin sakini  Qambayev Göyüş rəhbərlik 
etmiş və bütün xərcini o çəkmişdir. 
     Kəndimizin Mingəçevirdə yaşayan cavanları, xüsusilə Hacı 
Xanəli başda olmaqla, böyük bir məscid tikiblər və adını 
“Heydər məscidi” qoyublar. Bu məscid hörmətli prezidentimiz 
Heydər Əliyevin şərəfinə ucaldılmışdır. 
216 
 
    Yəni demək istəyirəm ki, bizim kəndimizdə dini adət-
ənənələrə böyük hörmət vardır. Mən də bu kəndin yetirməsi 
kimi Bakıda yaşamağıma baxmayaraq, həmin adət- ənənələri 
heç vaxt yaddan çıxarmıram. 
     Mən 1996-cı il aprel ayının 17-dən mayın 5-nə qədər Həcc 
ziyarətində olmuşam. Burada maraqlı bir faktı qeyd etmək 
istərdim. Aprelin 30- da avtobusla Məkkə şəhərindən 
Mədinəyə yola düşdük. Biz avtobusda keçmiş Ali Məhkəmənin 
sədri Abdulla İbrahimov, Canəli Əkbərov və Ağaxan 
Abdullayevlə bir yerdə idik. Hacı Abdulla üzünü Hacı 
Canəliyə və Hacı Ağaxana tutub dedi: “Nə vaxtdandır ki, 
operada “Leyli və Məcnunu” ifa edirsiniz. Bu da Sizin səhnədə 
arzuladığınız Leyli və Məcnunun vətəni. İndi buyurun, 
məharətinizi burada da göstərin.”Düzünü deyim ki, Mədinə 
şəhərinə qədər Ağaxanla Canəli muğam oxudular.Əlbəttə, bu 
heç vaxt yadımdan çıxmaz. 
     Orta məktəbdə oxuyarkən həmişə Şərq ölkələrinə getməyi 
arzulayırdım. Axır ki, ziyarət etməklə bərabər şəhərləri gəzib, 
ərəblərin adətlərini də öyrəndim. Ümumiyyətlə, bu ziyarət 
mənim həyatımda böyük dönüş yaratdı. 
 
-   Hacı kimi hansı xeyirxah işlər görmüsünüz? 
 
-  Həzrət Əlinin (ə) belə bir kəlamı var: “Hər bir insanın 
qiyməti onun etdiyi yaxşılıqlarla ölçülür”.Mən bu kəlamı özüm 
üçün şüar etmişəm. Hər gün Həzrət Əlinin (ə) sözlərini 
ürəyimdən keçirirəm. Kim harda nə çətinliyə düşsə, nə 
imkanım olsa köməklik edirəm ( həm mənəvi, həm də maddi). 
Kəndimizin qəbiristanlığı kənddən iki kilometr aralıda yerləşir. 
Həmin qəbiristanlığa getmək üçün əhali çox əziyyət çəkirdi. 
Hətta, qış aylarında ora traktorla güclə getmək olurdu. 
Qardaşlarım Sibirdə işləyirdilər, onların imkanları yaxşı idi. 
Mən onları çağırdım, məsləhətləşdik. Böyük xərclə kənddən 
qəbiristanlığa iki kilometrlik asfalt yol çəkdik. İndi camaat 
217 
 
həmin yolla rahat gedib- gəlir, bizim də atamıza rəhmət 
oxuyurlar. 
     Həcc ziyarətinə gedən bir neçə Quran oxuyan şəxslərə 
kömək etmişəm. Hər il ziyarətə  gedənlərə maddi cəhətdən 
köməklik edirəm. 
     Hazırda heç imkanı olmayanlarda da tez- tez kömək əlimi 
uzadıram. Mənim özümə də Sibirdə işləyən qardaşlarım 
köməklik edir. Mən gördüyüm işləri onların hesabına edirəm. 
Ümumiyyətlə, xeyirxahlıq əməllərindən nə qədər ki, canım 
sağdır əl çəkməyəcəm. 
 
- Professor, eşitdiyimə görə siz Azərbaycan Beynəlxalq 
Universitetində işləmisiniz. Bu universitetin yaranmasında 
sizin də rolunuz olub? Bu barədə nə deyə bilərsiniz? 
 
- Əvvəla qeyd etmək lazımdır ki, bu ali məktəb hörmətli 
prezidentimiz Heydər Əliyev cənablarının xeyir- duası ilə 
1997- ci il oktyabrın 11- də dövlət qeydiyyatından keçmişdir. 
ABU-nun təsisçisi və rektoru professor Elşad Abdullayevdir. 
İxtisasca hüquqşünas olan E. Abdullayev çox bacarıqlı və 
təşkilatçı bir ziyalıdır. O, təkcə Respublikamızda deyil, həm də 
respublikadan kənarda güclü hüquqşünas kimi tanınır. O, 
millətini sevən və onun qeyrətini çəkən adamdır. Elşad 
müəllim Moskvada aspiranturada oxuyarkən ermənilərin 
liderlərindən olan Şahnazarovla heç nədən çəkinmədən tez-tez 
mübahisələr edərdi.  Bu mübahisələrdən o həmişə qalib çıxardı. 
Elşad təhsili sevən və canyandıran adamdır. Onunla uzun 
müddət həqiqi dost olumuşuq. Mən onun təhsilə münasibərini 
hamıdan yaxşı bilirəm, ona görə onu istəyən və istəməyənlərin 
yanında həmişə deyərdim ki, Elşad müəllimdən yaxşı rektor 
olar. Istəməyənlər deyirdilər: “Niyə?” Mən cavab verirdim ki, 
o, savadlı hüquqşünasdır. Moskvada oxuyub, cavan olmasına 
baxmayaraq, təcrübəsi çoxdur, təhsili yaxşı bilir. Bu cavablara 
görə onu istəməyənlər məndən də inciyirdilər. Onlar 
218 
 
istəməsələr də, bu təbliğatı apardım və onları psixoloji 
cəhətdən Elşad müəllimin rektor olmasına hazırladım. 
     Hətta, bir dəfə ABU-nun işi ilə əlaqədar mənim maşınımda 
avtomobil qəzasına düşdük. Qəza o qədər güclü oldu ki, hər 
ikimizin dili bir neçə dəqiqə açılmadı. Sonra biz ayıldıq və bir- 
birimizi qucaqladıq- öpüşdük ki, şükür Allaha bu qəzadan 
salamat çıxdıq. Bu qəzadan bizi Allah saxladı. Düzdür, mən 
yaralandım, 2 ay qolum və qabırğalarım gipsdə qaldı. Ancaq 
qolumda olan sınıq yeri indi də hərdən bir mənə əziyyət verir. 
Belə qorxulu hallar çox olub. Hazırda universitetdə çalışanlar 
hesab edirlər ki, bu ali məktəb göydən düşüb, onlar da gəlib 
hazırında işləyirlər. Belə deyil, Elşad müəllim bu məktəbi 
yaradılmasında can qoyub, dəfələrlə ölümlə üzləşib və mən də 
həmişə onun yanında olmuşam. 
     1997-ci ilin sentyabr ayının əvvəlləri idi . Elşad müəllim 
mənə dedi: “Hacı, gedək. Sənin maşınında gedəndə işlərimiz 
yaxşı gedir, ayağın yüngüldür. Səninlə hara gedirəmsə, işlərim 
tez həll olur”. Gəldik Elmlər Akademiyasına. Akademiyanın 
prezidenti Fərəməz Maqsudovun yanına. O, içəri keçdi, mən 
isə gözlədim. Fərəməz müəllimlə söhbətdən sonra gəldi ki, bəs 
ali məktəbin adını dəyişdirmək lazımdır. O, mənə dedi ki, Hacı 
başını işə sal, universitetin adını qoyaq. 
     Maşında geri qayıdarkən mən dörd ad təklif etdim və 
“Azərbaycan Beynəlxalq Universiteti” adının üstündə 
dayandım.Yoldaşlarla müzakirədən sonra bu ad qəbul olundu. 
Həyat göstərir ki, ad qoymaq məsələsində biz səhv etməmişik. 
      Başqa bir misal da çəkim. Bu ali məktəbin daimi binası yox 
idi. Şəhərin müxtəlif ərazilərinə səpələnmişdi. Biz bina 
axtarırdıq. 1996-cı ilin yayında tikinti nazirliyinə, bir 
qohumumun yanına getmişdim. Ordan-burdan danışaq. Ondan 
bina soruşdum. Qohumum nazirin köməkçisinə müraciət  etdi. 
O, bizə 7-ci mikrorayonun axırını- indiki ABU yerləşən binanı 
məsləhət gördü. Elşad müəllimlə gedib baxdıq. O, buranın 
uzaq olduğunu bilirdi və dedi ki, fikirləşərik. 1996- cı ilin 
219 
 
sentyabrında bu binaya köçməyi qərara aldıq. Binanın 
təmirinin təşkil olunmasında şəxsən iştirak etdim. ABU- nun 
yaranması prosesi belə başladı. 
     Nə isə, belə misallardan çox çəkmək olar. Qayıdaq Elşad 
müəllimin fəaliyyətinə. Hazırda onun təhsil sistemində uğurları 
göz qabağındadır, tərifləməyə ehtiyac yoxdur. Qısa müddətdə 
ABU-nu yaratmaq və qabaqcıl ali məktəbə çevirmək hər 
oğulun işi deyil. Elşad müəllimin uğurları və gördüyü işlər 
çoxdur. Onları saymaqla qurtaran deyil. 
     Elşad müəllim heç bir cəmiyyətin üzvü deyil. O, yalnız 
Yeni Azərbaycan  Partiyasının (YAP) üzvüdür. Biz ikimiz bir 
gündə, eyni saatda bu partiyaya üzv qəbul olunmuşuq. O, 
“Azərbaycan beynəlxalq aləmdə” çoxcildlik kitabın müəllifidir. 
Bu kitabı yazmağa başlayarkən (1996- cı ildə) ona ilk xeyir-
dua verənlərdən biri mən olmuşam. O, həm də “Dövlət və 
hüquq” jurnalının yaradıcısıdır. Elşad müəllim dövlət 
qəzetlərində, xüsusilə, “Azərbaycan” və “Xalq” da 
Azərbaycanın dövlət müstəqilliyi haqqında onlarla məqalə çap 
etdirmişdir. 
     Bəzi xırda qəzetlər Elşad müəllim və mənim haqqımda 
böhtan dolu yazılar çap ediblər. Bu böhtanlar qatığa qara 
demək kimi bir şeydir. Böhtançılara üzümü tutub deyirəm ki, 
yalan ayaq tutar, ancaq yeriməz. Elşad müəllimə nə vaxtsa 
sözüm olubsa, üzünə demişəm və birlikdə müzakirə etmişik, 
düzgün qərar çıxarmışıq. Elşad müəllimə kimin sözü varsa, kişi 
kimi getsin üzünə desin, mənim adımdan istifadə etməsin. 
Kşiliyi, qeyrəti çatmırsa, onun öz işidir. Qəzetlərə məsləhətim 
budur ki, falktları araşdırsınlar, sonra yazsınlar. Elşad müəllim 
və mən mövqeyimizi çoxdan bildirmişik. Biz yalnız 
Azərbaycan Respublikasının prezidenti H. Əliyev cənablarına 
və respublikanın dövlət müstəqilliyinə xidmət edirik. 
      Elşad müəllimlə biz uzun müddət həqiqi dost olmuşuq və 
bütün gücümüzü ABU-nun yaranmasına sərf etmişik. Bu ali 
220 
 
məktəbin ilk rektoru E. Abdullayev, ilk prorektoru mən 
olmuşam. Bu bir tarixdir. Bunu heç kim inkar edə bilməz. 
     Mən yenə də ADU-da olan müvəffəqiyyətlərə ürəkdən 
sevinirəm. Çünki başqalarından fərqli olaraq, bu universitet 
mənə çox doğmadır. Necə deyərlər, ABU- nun yolunda can 
qoymuşam. 
 
- Bu gün Sizi bir Hacı, həm də bir ziyalı kimi daha çox 
narahat edən nədir? 
 
- Əlbəttə ki, Qarabağ məsələsidir. Bu bizim xalqın yaralı 
yeridir. Mən bir ziyalı kimi gecə-gündüz bu məsələ ətrafında 
düşünürəm. Bir Hacı kimi isə hər namaz üstündə əlimi 
Xudanın dərgahına qaldırıb ondan sülh, əmin- amanlıq 
diləyirəm ki, yurdundan-yuvasından didərgin düşən qardaş-
bacılarımız teziklə öz yerlərinə qayıtsınlar. 
 
- Bugünkü gənclərin mənəviyyatındakı dəyişikliklərə 
münasibətiniz necədir? 
 
- Məşhur tarixçi A. Bakıxanovun belə bir kəlamı var: “Ən 
böyük var-dövlət elm  və bilikdir, var-dövləti itirmək olar. 
Amma elm və bilik həmişə səninlə olur”. Mən hər gün bu 
sözləri xatırlayıram və gənclərə elmli, bilikli, səbrli olmağı 
məsləhət görürəm. 
 
-  Hazırki şəraitdə müəllim-tələbə münasibətləri və “Pulunu 
ver, oxu” prinsipinə necə baxırsınız? 
 
- “Pulunu ver, oxu” prinsipini hər sahəyə şamil etmək olmaz. 
Bazar iqtisadiyyatına keçid dövründə təhsilin də özünəməxsus 
problemləri çoxdur desək, yanılmarıq. Köhnə cəmiyyəti ləğv 
edib, təzə cəmiyyəti bir anda yaratmaq qeyri- mümkündür. 
221 
 
Bunun üçün zahiri dəyişiklik yox, daxili inkişaf lazımdır. 
Cəmiyyət özü inkişaf etməlidir, özü də şüurlu şəkildə. 
     Təhsil üçün çoxsahəli imkanlar açılıb. Bildiyimiz kimi indi 
həm pullu, həm də pulsuz təhsil sistemi mövcuddur. Mənə elə 
gəlir ki, təhsilin bütün formalarında başlıca meyar bilik 
olmalıdır. Hər bir  sahənin özünün xüsusi istedadları olur. 
Onun pula heç dəxli var? Pul ilə hər hansı bir sənəti, bəlkə də 
öyrənmək olar. Məsələn, zərgərliyi, öyrənmək olar. Bəlkə, 
memar da olmaq olar. Amma rəssam olmaq çətindir. Pul ilə hər 
hansı bir musiqi alətində çalmağı öyrənmək olar, amma bir 
bəstəkar olmaq mümkün deyil. Pul ilə bəlkə bir ortabab diş 
texniki olmaq mümkündür. Amma bacarıqlı bir cərrah-əsla! 
 Müəllim- tələbə münasibətlərinə biganə deyiləm.Onlar ata-
oğul qədər səmimi, böyük-kiçik qədər pərdəli olmalıdır. 
 
-   Hacı, ailəniz haqqında nə deyə bilərsiniz? 
 
- Yoldaşım ingilis dili müəlliməsidir. 3 qızım var. Fərəh, 
Gülnar, Lalə. “Qız uşaqlarına xüsusi diqqət, xüsusi qayğı 
lazımdır” deyən xanımım işləmədi. Bütün qüvvəsini onların 
təlim- tərbiyəsinə həsr edir. 
     Fərəh II-ci sinifdə oxuyur. Həkim olmaq istəyir. Gülnar 
hüquqşünas, Lalə isə anası kimi dilçi olmaq arzusundadır. Onu 
da qeyd edim ki, Xanımım və iki qızım Həcc ziyarətində olub. 
Böyük qızım isə Kərbala və Məşhəd şəhərlərində ziyarətdə 
olub. 
 
-   Sizcə, ailədə böyük- kiçik yeri necə olmalıdır? 
 
- Ailəmdən çox razıyam. Həyat yoldaşımın həssaslığı, 
qayğıkeşliyi, övladlarımın məhəbbəti məni çox məmnun edir. 
Ailədə səmimiyyət, mehribançılıq olmalıdır. Dostluq vacib olsa 
da, hər şeyin fövqündə böyük- kiçik yeri durur. Böyüyə hörmət 
222 
 
vacibdir. Ailənin dirəyi ata, tacı anadır. Ata ailənin ağsaqqalı, 
rəisidir. 
 
-  Hacı, maraqlı söhbətə görə çox sağ olun. 
 
- Bizi də yada saldığınıza görə Sizə dərin minnətdarlığımı 
bildirirəm, Camal müəllim. 
  
                                               Bakı, 20 oktyabr 1999- cu il. 
 
 
 
 
 
 
 
 
 
 
 
 
 
 
 
 
 
223 
 
      Bu bir an idi və mən də həmin an  
         manevr etməyə məcbur oldum 
 
   (Müsahibimiz Sabunçu Rayon Xalq Məhkəməsinin sədri 
Oqtay Bayramovdur.) 
 
 Tanıtma: ADU- nun hüquq fakültəsini bitirib, Sumqayıt 
Şəhər Prokurorluğundamüstəntiq kimi fəaliyyətə başlayıb. 
1965 -1973-cü illərdə Bakı şəhərinin müxtəlif  rayon 
prokurorluğunda müstəntiq, 1973 -1977- ci illərdə 
Respublika Prokuroru yanında mühüm  işlər üzrə müstəntiq, 
1977-1981-ci illərdə isə Naxçıvan Muxtar Respublikasının 
Şərur Rayon Prokuroru işləyib. 1981-ci ildən Suraxanı 
Rayon Xalq Məhkəməsinin sədri, 1990 - cı ildən isə Sabunçu 
Rayon Xalq Məhkəməsinin sədridir.   
 
- Oqtay müəllim, Siz həm də hakimlərin İxtisas  
Kollegiyasının sədrisiniz. Sədr  olduğunuz bu kollegiya hansı 
səlahiyyətlərə malikdir və nə vaxtdan fəaliyyət göstərir? 
 
- Bakı şəhər məhkəməsinin sədrini, Azərbaycan Ali 
Məhkəməsinin üzvlərini, Naxçıvan Muxtar Respublikası Ali 
Məhkəməsinin üzvlərini çıxmaq şərtilə qalan bütün şəhər və 
rayon xalq hakimliyinə namizədlər rəy verilməsi İxtisas 
Kollegiyasının səlahiyyətinə daxildir. Heç bir xalq hakimi bu 
kollegiyanın rəyi olmadan vaxtından əvvəl geri çağrıla bilməz. 
İxtisas Kollegiyasının 11 üzvü var. Hamısı təcrübəli 
hakimlərdir. Onların dördü yuxarı şəhər məhkəmə 
instansiyalarının üzvləri, qalanları isə ayrı-ayrı rayonların 
məhkəmə sədrləridir. Onların hamısı 2-ci dərəcəli 
hüquqşünaslardır. Bu kollegiya 1990-cı ildən fəaliyyət göstərir. 
Açığını deyim ki, İxtisas Kollegiyası son illərə qədər yalnız 
formal olaraq rəy verməklə məşğul idi. Ancaq son vaxtlar 
224 
 
İxtisas Kollegiyası tərəfindən xalq hakimlərinin işinə nəzarət 
daha da gücləndirildi. Bundan sonra qanunu qəsdən pozan bir 
neçə rayon və şəhər xalq hakimlərinin vaxtından əvvəl geri 
çağrılması məsələsinə kollegiyada baxıldı. 
 
- Rayon xalq hakimləri tərəfindən çıxarılan qərar və 
qətnamələr yuxarı məhkəmə instansiyaları tərəfindən ləğv 
edilir. İşi geri qayıtmış, qərar və qətnamələri ləğv edilən 
hakim barəsində nə tədbir görürsünüz? 
 
-  Hər hansı işi yuxarı instansiyalar tərəfindən geri qayıtmış 
xalq hakiminə cəza vermək düzgün olmaz. Əgər hakimin 
çıxardığı qərar və qətnamələri həddindən artıq, yəni çoxlu 
sayda yuxarı məhkəmə instansiyaları tərəfindən ləğv olunubsa, 
belə olan halda həmin hakimə cəza tədbirləri olaraq kollegiya 
tərəfindən xəbərdarlıq və ya töhmət verilir. Son həddə isə əgər 
hakim baxdığı işlərdə qəsdən qanunun tələblərini pozubsa, 
həmin xalq hakimini geri çağırmaq məsələsinə İxtisas 
Kollegiyasında baxılır. 
 
- İndiyə kimi İxtisas Kollegiyası hansı xalq hakimlərinin 
vaxtından əvvəl geri çağırılması məsələsinə baxmış və onlar 
barəsidə rəy vermişdir? 
 
- Abşeron Rayon Xalq Məhkəməsinin sədrini və hakimini, 
Qazax Rayon Xalq Məhkəməsinin  sədrini, Sumqayıt Şəhər 
Məhkəməsinin sədrini, Bakı Şəhər Xətai Rayon Xalq 
Məhkəməsi sədrinin baxdığı işlərdə qəsdən qanunun tələblərini  
pozduqlarına görə həmin hakimlərin vaxtından əvvəl geri 
çağırılması məsələsinə baxılmışdır. Həmin Xalq hakimləri 
kollegiyaya dəvət olunmalarına baxmayaraq, iclasa gəlməkdən 
boyun qaçırdılar. 
 
225 
 
-Belə olan halda, iştirakı olmadan İxtisas Kollegiyası Xalq 
hakiminin məsələsinə baxa bilərmi? 
 
- Bəli, baxa bilər. Çünki hakimlərə biz qabaqcadan kollegiyaya 
gəlmələri barədə rəsmi göndəriş veririk. Məsələn, Abşeron 
Rayon Xalq Məhkəməsinin sədrinə və Xalq hakiminə 
kollegiyaya gəlmələri barədə dəfələrlə xəbərdarlıq etməyimizə 
baxmayaraq, onlar kollegiyaya gəlməkdən qəsdən boyun 
qaçırdılar və biz də onların iştirakı olmadan geri çağrılma 
məsələsinə baxdıq. Yuxarıda adlarını çəkdiyim rayon xalq 
məhkəmə sədrləri də kollegiya iclasına gəlmədilər. Bu elə 
həmin hakimlərin özünün həm qanunlara, həm də kollegiya 
üzvlərinə olan hörmətsizliyini göstərirdi. 
 
- Cənab sədr, əvvəllər müstəqil fəaliyyət göstərə bilməyən 
məhkəmə sisteminə indi yuxarılardan təzyiq olunurmu? 
Başqa sözlə, hakimlər müstəqil fəaliyyətə başlayandan sonra 
hakimlərin çıxardığı qərar və qətnamələrdə vətəndaş 
prinsipliyi necədir? Ədalət məhkəməsi yerindədir və ya 
əksinə?  
 
- Mən sizinlə tamamilə hərtərəfli razıyam. Əvvəla, hakim 
hərtərəfli inkişaf etmiş, geniş dünyagörüşünə malik olan 
“bişmiş adam” olmalıdır. Hakimlik həm məsuliyyətli, həm də 
çox ağır işdir. Təsəvvürünüzə gətirin ki, hakim hökmü 
Azərbaycan Respublikası adından, Azərbaycan dövləti adından 
oxuyur. Bunun özünün nə dərəcədə ağır və məsuliyyətli bir iş 
olduğu buradan görünür. Əgər məhkəmə zalından hər hansı bir 
şəxs narazı gedirsə, o hakimdən deyil, dövlətdən və dövlətin 
qanunundan narazı gedir. Hakim burada özünü yox, dövlətin 
mənafeyini, onun  vətəndaşlarının hüquqlarını qoruyan 
konstitusiyanı müdafiə etməlidir. Bəzən hakim üçün qəbahətli 
iş ola  bilməz. Əgər hakim qanunun mahiyyətini düzgün başa 
düşüb, onu düzgün şəhr edə bilməyibsə, burada elə də qorxulu 
226 
 
bir şey yoxdur. Çünki hakim tərəfindən buraxılan səhvi yuxarı 
məhkəmə instansiyası təkrar baxışda düzəldir. Məhkəmə açıq 
prosesdir, vay o gündən, hakim vətəndaşların gözü qarşısında 
qanunun tələblərini qəsdən pozsun, bax, bundan dəhşətli  şey 
ola bilməz. Belə hakimlərə cəmiyyətdə yer olmamalıdır. 
Mənim fikrimcə, hakim əvvəlcə müstəntiq işləməlidir, çünki ən 
böyük səhv hakimlər tərəfindən məhkəmə istintaqı zamanı 
buraxılır. Məhkəmə istintaqından hakim baxdığı işin bütün  
mahiyyətini açmalı, ən xırda detallar belə onun fikrindən 
yayınmamalıdır. 
     Qaldı ki, hakimlərin müstəqil fəaliyyət göstərmək 
məsələsinə, onu deyim ki, bəli, bu gün hakimlər müstəqil işləyə 
bilirlər. Açıq  şəkildə indi hakimlərə heç kim təzyiq göstərə 
bilmir. Vicdanı olan xalq hakimi heç bir təzyiqdən və heç 
nədən qorxub çəkinmir. Bizim nazir həmişə deyir: “Qanuna 
əməl et, çalış öz işində qanunu rəhbər tut! Bəzən hakimin 
qanuni işini də ləğv edirlər. Bundan ötrü qanunu rəhbər tutan 
hakimə heç nə deməzlər.” Hakim bütün şəxsi prinsiplərdən 
uzaq olmalı, yalnız qanunun keşikçisi kimi çıxış etməlidir. 
 
-  Oqtay müəllim, xalq hakimi işlədiyiniz müddətdə elə an 
olubmu ki, hər hansı şəxs barəsində çıxardığınız hökmdən 
özünüz daxilən razı qalmayasınız? 
 
- Mən hələ ilk dəfə təyinatımı Sumqayıt Şəhər Prokurorluğuna 
alanda ticarətdə mühasib işləyən bir qadının istintaq işini mənə 
tapşırdılar. Mən əməlində cinayət tərkibi olduğuna görə həmin 
qadını müvəqqəti həbsə almışdım, amma həmin gün inanırsınız 
ki, evə gələndən sonra öz-özümə ağladım. Sonradan şəhər 
prokuroru İ. Əliyev mənimlə məsləhətləşdi ki, uşağı olduğu 
üçün qadını buraxaq. Əlbəttə, prokurorun bu sahədə iş 
təcrübəsi çox idi. Mənimsə bu cür hərəkət etməyim çox güman 
ki, cavanlıqdan irəli gəlmişdi. 
227 
 
      Məhkəmə işində isə tamam başqadır. Belə baxırsan, 
görürsən ki, müttəhimlər kürsüsündə dayanan qatı 
cinayətkardır, cəzasını da hökmən almalıdır.  Digər tərəfdən 
baxırsan ki, ailəlidir, körpə uşaqları var, anası, atası zalda 
əyləşib, göz yaşı axıdırlar. Bax, hakim üçün ən çətin an budur. 
Bu zaman hamının gözü səndə olur. 
     Mən hmişə deyirəm ki, hakim qanunu vətəndaşın xeyrinə 
bir balaca poza bilər. Məsələn, 5 il azadlıqdan məhrum 
etməklə, 3 il azadlıqdan məhrum etmək arasında elə böyük də 
fərq yoxdur. Yəni məhkumun tərbiyə olunmasında 2 il 
müəyyən rol oynayacaqmı ki, bu şəxs tərbiyələnsin? Bunanla 
əlaqədar bir misal gətirmək istəyirəm. Suraxanı Rayon Xalq 
Məhkəməsində işləyən vaxt bir nəfər sərxoş halda xuliqanlıq 
etmişdi. Ailəli idi, xırda uşağı da var idi. Məhkəmə istintaqı 
sona çatıb, mən iclasçılarla zaldan çıxıb müşavirə otağına 
gedəndə bir kiçik uşaq mənim pencəyimin ətəyindən tutub 
dedi: “Əmi, əmi, atama kömək eləyin”. İnanın ki, uşağın bu 
hərəkətindən ürəyim yaman kövrəldi. Axı, o uşaq idi. Uşaq 
yaddaşı da çox möhkəm olur. Bundan sonra mən fikrimi 
dəyişdim. O adama qanunla həbslə əlaqədar cəza verilməliydi, 
ancaq mən ona məcburi əmək verdim. Məhkəmə qurtarandan 
sonra bunu yalnız uşağın xatirinə görə dəyişdiyimi onun zalda 
oturmuş qohum-əqrəbasına da bəyan etdim. 
      Düzü, deyə bilərəm ki, hər  uşağın xatirinə qanunu pozmaq 
da düzgün hal sayıla bilməz. Ancaq bu, bir an idi və mən də 
həmin an manevr etməyə məcbur oldum. Mən həm də o, uşağın 
xatirində ədalət məhkəməsi haqqında xoş təəssürat yaratmaq  
fikri ilə bu addımı atdım. 
 
-  Oqtay müəllim, xalq hakimi tərəfindən çıxarılan hansı 
hökmü ədalətsiz hesab edirsiniz? 
 
-  Ən ədalətsiz hökm odur ki, qanunun bütün tələblərini 
pozaraq günahı, təqsiri olmayan adama cəza verəsən. Məhkəmə 
228 
 
istintaqında hakim ədalət naminə işin bütün mahiyyətini 
açmağa çalışmalıdır. Hakim prinsipial olmalıdır. Əgər işdə 
bəraət veriləsi hal mümkündürsə, hakim bəraət verməlidir. Bu, 
əvvəllər çox çətin idi. Hakim baxdığı işdə bəraət  vermək 
mümkün olduğu halda belə bəraət verə bilməzdi. Indi isə bəraət 
verməyə cəsarət artıb. 
 
- Oqtay müəllim, səhv etmirəmsə, Siz adam öldürmüş yaşlı bir 
kişiyə bəraət verib, birbaşa  məhkəmə zalından  buraxmısınız. 
Bu barədə nə deyə bilərsiniz? 
 
- Bəli, mən belə bir riskə getmişəm. Çünki o kişi 13 yaşlı 
qızının namusuna  toxunmuş adamı öldürmüşdü. Həm də qız 
namusunun ləkələndiyinə dözməmiş, özünü yandırmışdı. 
Düzünü deyim ki, mənim çıxardığım bu hökmdən yuxarı 
instansiyalarda razı qalmamışdılar. Amma bu hökmümdən 
ictimaiyyət xeyli razı qalmışdı və bu barədə mənə çoxlu 
təşəkkür məktubları da gəlmişdi... 
 
 
                          “Mühakimə”  qəzeti, 03 noyabr 1994-cü il. 
 
 
 
 
 
 
 
 
 
 
 
 
 
229 
 
     Ekspertlər verdikləri rəylər üçün  
               məsuliyyət daşıyırlar 
 
(Müsahibimiz Azərbaycan Elmi-Tədqiqat Məhkəmə 
Ekspertizası, Kriminalistika və Kriminologiya Problemləri 
İnstitutunun direktoru, hüquq elmləri doktoru İlham 
Rəhimovdur) 
 
 
Tanıtma: İlham Rəhimov 1951-ci ildə Tovuz rayonunda 
anadan olub. 1975-ci ildəSank-Peterburq Universitetini 
bitirib. Həmin ildə Universitetin Cinayət  hüququ 
kafedrasında aspiranturaya qəbul  olunmuş, 1978-ci ildə 
hüquq elmləri namizədi adını almışdır. 1988-ci ildə 37 
yaşında Sank-Peterburqda doktorluq dissertasiyasını  
müdafiə edərək hüquq elmləri doktoru adını almışdır. 
İ.Rəhimov 1988-ci ildən ədliyyə orqanında işləyir. Evlidir, iki 
övladı var. 
 
 
-  İlham müəllim, institutunuzun fəaliyyəti, habelə məhkəmə 
ekspertizasının təyin edilməsi və onun aparılması qaydası 
haqqında oxucularımıza qısaca da olsa, məlumat verməuinizi 
xahiş edirik. 
 
-  Bizim institut ekspertizalar aparmaq sahəsində Zaqafqaziya 
regionunda yeganə institutdur. Bu institut cinayətkarlığa qarşı 
mübarizədə hüquq-mühafizə orqanlarına, eləcə də müharibə 
gedən zonalarda hərbi prokurorlara və dövlət gömrük 
komitələrinə yaxından köməklik göstərir. Təkcə bunu demək 
kifayətdir ki, həmin orqanların tapşırığı ilə institut yalnız 1992-
ci ildə 7 minədək ekspertiza keçirmişdir. 
230 
 
      İnstitutda 13 bölmə və laboratoriya fəaliyyət göstərir. Son 
zamanlar burada dəmir yolu texniki, psixoloji və ekoloji 
laboratoriyalar təşkil edilmiş, aspirantura şöbəsi yaradılmışdır. 
Hazırda institutda 200 nəfərə yaxın elmi işçi- əsasən 
mütəxəssislər, o cümlədən 1 elmlər doktoru, 15 elmlər 
namizədi işləyir. 
      Ekspertizanın təyin edilməsi və aparılması qaydası qanunla 
- Azərbaycan Respublikası Cinayət Prosessual Məcəlləsi ilə 
müəyyən edilmişdir. Cinayət işi üzrə icraat aparılarkən baş 
verən xüsusi məsələlərə dair zəruri biliyə malik olan şəxslər 
ekspert ola bilərlər. Ekspertizalar təhqiqat aparan şəxsin, 
müstəntiqin, prokurorun və məhkəmənin qərarlarına əsasən 
təyin edilir. Qərar materiallarla birlikdə aidiyyati üzrə 
ekspertiza idarələrinə göndərilir. Ekspertiza idarələri də öz 
növbəsində tədqiqat apararaq rəy verir. 
 
-  Hər hansı cinayət işinə obyektiv baxılması üçün təbii ki, 
ekspertizanın verdiyi rəy mühüm əhəmiyyət kəsb edir. Əgər 
məhkəməyə təqdim olunmuş ekspert rəyi şübhə doğurarsa, 
onda necə?.. 
 
- Ekspertiza rəyi sübut növlərindən biridir. Ona məhkəmə 
tərəfindən qiymət verilir. Onun əsaslı  olması şübhə doğurarsa, 
məhkəmə əlavə və ya təkrar ekspertiza təyin edə bilər. 
Nəhayət, məhkəmə belə nəticəyə gəlsə ki, ekspertiza rəyi əsaslı 
deyil, onu sübut növü kimi qəbul etməməlidir. 
 
-   Məhkəmə praktikasında həm də məcburi ekspertiza təyin 
edilməsi halları mövcuddur. Bu ekspertizanın təyin edilməsi 
qanunvericilikdə hansı hallar üçün nəzərdə tutulmuşdur? 
 
- Tamamilə haqlısınız. Azərbaycan Respublikası Cinayət- 
Prosessual Məcəlləsinin 73-cü maddəsinə əsasən ekspertiza 
təyin edilməsi aşağıdakı hallarda məcburidir: 
231 
 
1. Ölümün səbəblərini müəyyən etmək üçün; 
 
2. Bədən xəsarətlərinin ağırlığını və xarakterini müəyyən 
etmək üçün; 
 
3. Müttəhimin və ya şübhə edilən şəxsin anlaqlılığını, şübhə 
yarandıqda psixi vəziyyətini, zərurət olduqda isə onların 
alkoqolik, yaxud narkoman olub-olmadığını müəyyən etmək 
üçün; 
 
4. Şahidin və ya zərərçəkmiş şəxsin iş üçün əhəmiyyətli olan 
halları düzgün qavramaq və onlar haqqında düzgün ifadə 
vermək qabiliyyətinə şübhə yarandığı hallarda onların psixi və 
ya fiziki vəziyyətini müəyyən etmək üçün; 
 
5. Müttəhimin, şübhə edilən şəxsin və ya zərərçəkmiş şəxsin 
yaşı haqqında lazımi sənədlər yoxdursa və bu sənədlərin 
alınması mümkün deyilsə, iş üçün əhəmiyyətli olan halda 
onların yaşını müəyyən etmək üçün; 
 
6. Müttəhimin iştirakı olmadan aparılmış təftişin nəticələri 
cinayət işinin başlanmasına əsas olarsa, müttəhimin 
razılaşmadığı təftiş sənədlərini yoxlamaq üçün. 
 
- Məhkəmə ekspertizasının ən geniş yayılmış növlərindən biri 
də kriminalistik ekspertizadır. İnstitutunuzda bu sahədə 
lazımi səviyyədə olan mütəxəssis kadrlar varmı?  
 
- Bu, bir həqiqətdir ki, məhkəmə-istintaq təcrübəsində 
kriminalistik ekspertizalardan daha geniş istifadə edilir. 
Kriminalistik ekspertiza dedikdə, onun ənənəvi növləri olan 
məhkəmə xətşünaslıq ekspertizası, sənədlərin kriminalistik 
ekspertizası, trasolojiballistik ekspertizalar, eləcə də 
materialların, maddələrin və məmulatların kriminalistik 
232 
 
ekspertizası nəzərdə tutulur. Kriminalistik ekspertizaları digər 
ekspertizalardan fərqləndirən cəhət ondan ibarətdir ki, bu  
ekspertizaların aparılmasında kriminlistika elminin metod və 
üsullarından, elm və  texnikanın bu sahədəki nailiyyətlərindən 
istifadə olunmaqla qarşıda qoyulan məsələlər həll edilir. Belə  
ekspertizaların aparılmasında müxtəlif ixtisaslı mütəxəssislər 
(hüquqsünaslar, riyaziyyatçılar, fiziklər, bioloqlar və s.) iştirak 
edirlər. Öz ixtisasını mükəmməl bilən ali təhsilli mütəxəssis 
kriminalistik- ekspert olmaq üçün hazırlıq kursları keçməli və 
uzun müddətli ekspert təcrübəsinə malik olmalıdır. 
     Hazırda institutumuzda işləyən əməkdaşların əksəriyyəti 
böyük iş təcrübəsinə malik olan və keçmiş SSRİ- nin müxtəlif 
ekspertiza idarələrində təcrübə keçmiş işçilərdir. Onların 
içərisində öz işinin gözəl biliciləri olan yüksək ixtisaslı 
kriminalist- ekpertlər çoxdur.  
     Yeri gəlmişkən, bizi ciddi narahat edən bir məsələni qeyd 
etmək istəyirəm. İnflyasiyanın baş alıb getdiyi bir vaxtda bizim 
institutda əmək haqqının səviyyəsi yüksək deyil. Bu da son 
zamanlar bir sıra yüksək ixtisaslı ekspert kadrlarının daha çox 
əmək haqqı verilən digər idarələrə işə getməsinə səbəb olur. 
Hesab edirəm ki, belə halların qarşısı alınmalıdır. Əks təqdirdə, 
biz dəyərli mütəxəssislərimizi itirməli olacağıq.  
 
-  İndi respublikamız özünün ən gərgin və çətin günlərini 
yaşayır. Belə bir dövrdə ekspertlərin də işində müəyyən 
çətinliklərin yaranması təbiidir. Sizcə, belə bir şəraitdə  
hər hansı ekspert rəyinə təsir edə bilən maraqlı tərəflər 
olubmu? Əgər olubsa, bu ekspertin verdiyi rəydə öz əksini 
tapa bilirmi?  
 
-  Məlum olduğu kimi, ekspertlər cəmiyyətdən təcrid olunmuş 
vəziyyətdə yaşamırlar. Ekspert rəyinə təsir etmək  istəyən 
maraqlı adamlar da tapılır. Lakin  biz belə hallara yol vermirik. 
Əvvəla, ekspertlər verdikləri rəylər üçün məsuliyyət daşıyan və 
233 
 
bu məsuliyyəti yaxşı başa düşürlər. Digər tərəfdən, müdiriyyət 
onların fəaliyyətinə nəzarət edib və  obyektiv rəy  vermələri 
üçün şərait yaradır. 
 
- Məhkəmə prosesində ekspertizanın verdiyi rəyin “ 
əsassızlığına” və ya onun doğruluğuna “şübhə” yarandığı 
halda məhkəmə  həmin ekspert haqqında hansı qəti imkan 
tədbirini seçə bilər? 
 
-  Ekspert bilə-bilə yalan rəy vermək üstündə Azərbaycan 
Respublikası Cinayət- Prossesual Məcəlləsinin 179-cu maddəsi 
üzrə məsuliyyət daşıyır. Məhkəmə prosesində belə hal 
müşayiət edilərsə, məhkəmə ekspert haqqında həmin maddə ilə 
cinayət işi başlaya və qanunla nəzərdə tutulan hər hansı bir qəti 
imkan tədbirini seçə bilər. 
 
-  Ekspert işi aparakən qanuni və şəxsi səlahiyyətlərə malik 
ola bilər? 
 
- Ekspertin vəzifələri və hüquqları da qanunla- Azərbaycan 
Respublikası Cinayət- Prosessual Məcəlləsinin 75-ci maddəsi 
ilə müəyyən edilmişdir. Orada göstərilir: Ekspert, qarşısında 
qoyulan məsələlərə dair rəy  verməlidir. 
      Ekspert, ekspertiza predmetinə aid olan cinayət işinin bütün 
materialları ilə tanış olmağa və rəy vermək üçün zəruri olan 
yeni materialların tələb olunması haqqında təhqiqat aparan 
şəxs, müstəntiq və məhkəmə qarşısında  vəsatət verməyə, 
dindirmə və s. istintaq hərəkətlərinin aparılması zamanı iştirak 
etməyə, müttəhimə və şahidlərə suallar verməyə haqlıdır. 
Ekspert ona verilmiş materialları rəy vermək üçün kifayət 
hesab etmirsə, bu barədə akt tərtib edir və qarşısına qoyulan 
məsələlərə cavab  verməyin mümkün olmaması haqqında 
təhqiqat aparan şəxsə, müstəntiqə və ya məhkəməyə yazılı 
formada xəbər verir. 
234 
 
     Qarşısına qoyulan məsələlərə dair rəy vermək üçün zəruri 
biliyə malik olmadıqda da ekspert belə hərəkət edir. Qanunda 
başqa şəxsi səlahiyyətlər nəzərdə tutulmamışdır. 
 
- Daxili İşlər Nazirliyi sistemində də ekspertiza idarələri var. 
Məhkəmə Ekspertiza İnstitutu ilə bu ekspertiza idarələri 
arasında nə kimi uyğunluq və tabelik  əlaqələri var? 
 
- Bizim institutun fəaliyyəti daha genişdir, maddi- texniki 
bazası daha möhkəmdir. Daxili İşlər Nazirliyi sistemindəki 
ekspertiza idarələrinin bizim instituta, bizim isə Daxili İşlər 
Nazirliyinə heç bir tabeçiliyimiz yoxdur. Lakin aparılan 
ekspertizalarda uyğunluq var. 
     Hesab edirik ki, Daxili İşlər Nazrliyinin ekspertiza 
idarələrində ekspertizalar  keçirilməsi bir tərəfdən paralelliyə 
gətirib çıxarır, digər tərəfdən həmin idarələrin öz iş 
xüsusiyyətlərinə uyğun gəlmir. 
     Belə ki, Daxili İşlər Nazirliyinin ekspertiza xidməti əsas 
etibar ilə texniki fəaliyyətlə məşğul olmalı, maddi əməliyyat 
sübutların tapılıb götürülməsi, onların qablaşdırılması və 
ekspertizaya göndərmək üçün hazırlanmasında DİN-in istintaq 
və əməliyyat orqanlarına kömək etməlidir. 
 
- Respublikamızın bu çətin günlərində Məhkəmə Ekspertizası 
İnstitutu hansı problemlərlə qarşılaşıb? 
 
- Müharibə gedən zonalara xidmətlə əlaqədar işimiz xeyli 
çətinləşib. 
İşçilərin çoxunu ezamiyyətə göndərməli oluruq. İqtisadi 
çətinliklər şəraitində yaşadığımız üçün müasir tələblərə cavab 
verən yeni avadanlıqlar almaqdan ötrü pul vəsaiti əldə edə 
bilmirik. 
    İnstitutun binası çox darısqaldır. Kiçik bir otaqda bəzən 5-6 
nəfər işçi əyləşir. İnstitutun birinci mərtəbəsindəki otaqları 
235 
 
bizimlə heç bir əlaqəsi olmayan təşkilatlar ələ keçiriblər. Onları 
köçürməklə bu problem həll etmək olar, hələlik buna nail ola 
bilmirik.Respublikanın ekspertiza idarələri arasında 
pərakəndəlik var. Belə hesab edirik ki, bu idarələr bir yerdə 
cəmləşdirilməlidir. Daxili İşlər Nazirliyi və Səhiyyə 
Nazirliyinin tabeçiliyində olan ekspertiza idarələrinin bizim 
institutla birləşdirilməsi üçün Prezident Aparatı qarşısında 
məsələ qaldırmışıq. Bu problem də hələlik həll olunmamışdır. 
 
 
                         “Mühakimə” qəzeti, 21 avqust 1993 - cü il. 
 
 
 
 
 
 
 
 
 
 
 
 
 
 
 
 
 
 
 
236 
 
             İnsan təbiətin səhvidirmi? 
 
TANITMA:  Şirinov Şirinağa Eldar oğlu, 1948 - ci ildə Xızı 
rayonunda anadan olub. 1973-cü ildə ADU-nun tarix 
fakültəsini, 1988 - ci ildə isə Polis Akademiyasını bitirib. 
1977-ci ildən Daxili İşlər Orqanlarında işləyir. 1995-ci ildən 
Bakı şəhəri Baş Polis İdarəsi Kadrlar İdarəsinin rəisi 
vəzifəsində çalışır, polis polkovnikidir. İki övladı var. 
 
- Şirin müəllim, hər insan həyata bir cür baxır. Sizin həyata 
baxış prizmanızdan tutaq ki, on il, yaxud yüz il bundan 
əvvəlki cəmiyyətlər necə görünür? Fikrimi bir qədər 
konkretləşdirmək istəyirəm. Məsələn, hazırkı cəmiyyət 1937-
ci ilin təkrarı olsaydı və Siz indiki vəzifənizdə çalışsaydınız, 
dissident olardınız, yoxsa icraçı? 
 
- Açığını deyim ki, həyata baxışım müxtəlifdir. İnsanların 
qəlblərindəki təbiətən paxıllığı, həmişə irəliyə can atması, 
sevgi məsələsində, ailə məsələsində heç bir fərq yoxdur. Çünki 
yüz il bundan əvvəlki insanlar da bu fikirlərlə yaşayırdılar, indi 
də. Dəyişən yalnız şəraitdir. O zamankı fikir və düşüncə tərzi 
də eyni idi, sadəcə texniki imkanlar yox idi. İnsanlar arasında 
müəyyən dəyişikliklər ola bilər, amma fizioloji dəyişkənlik heç 
zaman ola bilməz. 
    Sualın ikinci tərəfinə səmimi cavab verirəm. 
    Əgər həmin illərdə indiki vzifəmdə işləsəydim, sözsüz ki, 
icraçı olardım. Əgər bu suala hansı bir şəxs “o zaman mən 
dissident olardım” cavabını indiki zamanda verərsə, onun 
səmimiyyətinə qətiyyən inanmıram. Məsələn, mətbuat 
səhifələrində bəzi “siyasətçi”lərin müsahibələrini oxuyarkən, 
məndə istər- istəməz ikrah hissi oyanır. Bəziləri deyir ki, hələ 
Sovetlər dövründə Azərbaycanı xilas etmək üçün belə bir 
cəmiyyət yaratmışdılar, başqa birisi də hələ onuncu sinifdə 
237 
 
oxuyarkən inqilabi baxışlarıyla fərqləndiyini israr edir. Bütün 
bunları riyakarcasına verilmiş cavablar adlandırıram. Bir anlığa 
37-ci illəri gözümüzün önünə gətirək. O zaman nə qədər 
tanınmış hərbi sərkərdələr, elm və incəsənət xadimləri, din 
xadimləri, istehsalat qabaqcılları, şair və yazıçılar repressiyaya 
uğrayırdılar. Onlar elə başa düşürdülər ki, Stalinin bütün 
bunlardan xəbəri yoxdur. Bu Beriya və onun əlaltılarının işidir. 
Çünki xalqın o vaxtkı rəhbərinə böyük inamı vardı. Bax, belə 
bir inamla da Daxili İşlər orqanlarında işləyənlər sözsüz ki, özü 
də  bilmədən, kor-koranə dönüb icraçı olurdular. 
 
- Şirin müəllim, Aristotelin fikrincə, insan təbiətin səhvidir. 
Filosofun bu fəlsəfi tapıntısında görünən və görünməyən 
çalarlar barədə bir fikir söyləmənizi rica edirəm. 
 
- Aristotelin dediyi hər bir sözün arxasında dərin fəlsəfi məna 
durur. “İnsan təbiətin səhvidir” deməklə, Aristotel insanı inkar 
etmir. Məncə, böyük filosof bu mənada işlədib ki, insan 
yaranmaqla  təbiət özünə şərik qazanıb və özünün nizamlarına, 
dünyəvi hərəkətlərinə, onun tarazlığını pozmağa çalışan şıltaq, 
nadinc bir məxluq kimi başa düşülməlidir. Yəni insan böyük 
ciddi- cəhdlə təbiətə müdaxilə edə bilər. Bir tərəfdən də bu 
insanın böyüklüyünə dəlalət edir ki, bu məxluq təbiətə qarşı 
çıxır. İnsanı, təbiəti yaradan böyük qüvvə var. Mənim fikrimcə, 
daha filosof nə Allaha  səhv tutmayıb, nə də bilavasitə təbiətə, 
sözün həqiqi mənasında “təbiətin səhvi” ona görə adlandırıb ki, 
gərək insanı yaradıb özünə şərik qoşmayaydı. 
 
- Yaşadığımız mərhələnin ən azı sosial- iqtisadi problemlər 
dövrü olduğunu hamımız etiraf edirik. Bu mərhələdə isə yeni 
cəmiyyət yaradan uşaqlar böyüyür. Onların yaradacağı 
cəmiyyət əgər bugünkü tərbiyə mexanizminə söykənirsə, 
hansısa optimist proqnoz verə bilərsiniz? 
 
238 
 
-  Elə götürək 20 il bundan əvvəlki nəsli. Düzdür, cəmiyyətdə 
fərqlər çox olub. O vaxt da fikirləşirlər ki, görəsən bu 
cəmiyyətdə böyüyən nəsil necə olacaq? O zamanlar da 
rüşvətxorluq vardı. 1988-90 cı illərdə azadlıq hərəkatı 
başlayanda sübut olundu ki, bugünkü nəsil hər şeyə qadirdir. 
Həmin vaxtlar gənc nəsildə böyük inam vardı, onlar həmin 
inamla da Qarabağ uğrundakı döyüşlərə yollandılar. Amma 
sonradan bu inamı öldürdülər, vətənpərvərlik ruhunu gənclərdə 
məhv  etdilər. Bütün baş verən naqisliklərə baxmayaraq, mən 
bu gün gələcək nəsil üçün optimist proqnoz verə bilərəm. Hələ 
ki, Vətənə, torpağa olan inam, məhəbbət gənc nəsildə tamamilə 
məhv olub, desək, çox  böyük səhv etmiş olarıq. Hər halda  
sabaha ümidlə baxmaq lazımdır. Digər tərəfdən uşağın 
tərbiyəsinin bünövrəsi ailədə qurulur. Əgər ailədə tərbiyə 
düzgün aparılmayıbsa, sonradan cəmiyyətdə onu inkişaf  
etdirib həmin cəmiyyət üçün layiqli vətəndaş yetişdirilməsi 
absurddur. Başqa bir fikir də mövcuddur ki, uşağın  tərbiyəsi 
təkcə ailədən deyil, həm də onu əhatə edən mikromühütdən çox 
asılıdır. Mən bu sual ətrafında fikrimi tamamlamaq üçün 
təvazökarlıqdan uzaq olsa da, bir haşiyə çıxmaq 
istəyirəm.1992- ci ilin mayın 8-də Kirs dağında ağır 
yaralandım. Güllə boyun nahiyəmdən girib ağ ciyərimi 
zədələyib sağ qabırğamda ilişib qalmışdı. Həkimlərin dediyinə 
görə, mənim sağ qalmağım möcüzə olub. İnd də bədənimdə 
14-15 qəlpə var. Həmin döyüşdə biz  tərəfdən 10 nəfər, 
ermənilər tərəfdən isə 32 nəfər itki olmuşdu. Yoldaşlarımızın 
xəyanəti nəticəsində biz 27 nəfərlə mühasirədən güclə çıxa 
bildik. Məni ağır yaralı halda Laçına, sonra isə Qubadlıya, 
oradan da vertolyotla Bakıya gətirdilər. Səhərisi gün eşitdim ki, 
Şuşa gedib. Ana Kirs var, bir də Bala Kirs. Ana Kirsdə Nail 
Kazımov idi. Mayın 7-də gecəykən texnikasıyla birgə, 120 
nəfərlik batalyonu çəkib apardı. Bu, xəyanət idi. O yerdən ki, 
bizi o müdafiə edəcəkdi, həmin istiqamətdən gözləmədiyimiz  
halda ermənilər bizə hücum etdilər. Bu yaxınlarda onun 
239 
 
məhkəməsi oldu, xəyanətkar layiqli cəzasını aldı. O zaman 
məndə böyük ümid vardı ki, o, 13-14 yaşlı uşaqların 5-6 ildən 
sonra qabaqlarını heç nə ala bilməz. Həmin o, böyüyən nəsil 
bizim intiqamımızı mütləq alacaq. 
     Açığını deyək ki, bizə vətənpərvərlik hissi lazımi səviyyədə 
aşılanmayıb. Orta məktəbdə oxuyanda yadıma gəlir ki, hər 
hansı bir müəllim 1918-ci illərdə  Azərbaycanda baş verən 
tarixi hadisələr barədə bizə məlumat versin. Bizə heç vaxt 
düşmənə nifrət hissi aşılanmayıb. Ona görə də  bu günə 
qalmışıq. Hər halda optimist olmağa çalışaq. Hər halda bu gün 
böyüyən nəsil bizim səhvlərimizi təkrar etməyəcək. Bizim edə 
bilmədiklərimizi, bizdən asılı olmayan səbəblərə görə, gələcək 
nəsil edəcək. Düzdür, bizi bir az yamanlayacaq ki, bu qədər 
problemləri onlar üçün niyə qoymuşuq? 
 
- Jan-Jak Russo yazırdı ki, Fransanın gələcəyi fransız 
analarından asılıdır. Əgər  Azərbaycan “ana”larıyla 
dünyanın bir çox ölkələrində “alver” gedirsə, onda 
Azərbaycanın gələcəyinin analardan asılı olduğunu iddia edə 
bilərikmi? 
 
- Jan-Jak Russodan qabaq analar haqqında Məhəmməd 
peyğəmbər (s.ə.s.) dahiyanə bir fikir deyib: “Cənnət anaların 
ayağı altındadır”. “Fransanın  gələcəyi fransız analarından 
asılıdır” firkini başqa cür də demək olar. Yəni bunu təkcə 
Fransaya şamil etmək olmaz. Hər hansı bir dövlətin gələcəyi o 
dövlətdə yaşayan analardan çox asılıdır. 
    “Analarıyla alver” ifadəsini düzgün saymıram. Əgər bir 
qadın ki öz bədəniylə “alverə” qurşanır, artıq bu qadın 
analıqdan uzaqdır. Bu, bütün millətlərdə var. Bütün 
cəmiyyətlərdə qadının yaxşısıda da var, pisi də. Keçid 
dövründə bu hallar bizdə daha qabaqcıl şəkildə özünü 
göstərdiyi üçün bizə təəccüblü  gəlir. Bizdə ailənin təməli qan 
yaddaşıyla gedir. Bizim millətin özünə xas mühüm bir cəhəti 
240 
 
var ki, ailə qurarkən əvvəlcə qızın əsil-nəcabəti barəsində 
məlumat toplanır. 
     Bildiyimiz kimi, “ailə rüşeym halında dövlətdir”. Bu, 
Marksın fikridir. Ailənin saflığını qoruyub saxlamaq gələcək 
saf cəmiyyətin yaranmasını qoruyub saxlamaq deməkdir. Bu da 
ilk növbədə analardan asılıdır. O ki, qaldı Azərbaycan 
qadınlarının xarici ölkələrə getməsi, cəmiyyətdə birdən-birə 
baş verən sosial partlayışdan asılı oldu. Müstəqillik partlayışı 
cəmiyyətin daxilində gedən gizli eybəcərlikləri birdən-birə 
biruzə verdi. Əxlaqi- mənəvi aşınmalar bütün çılpaqlığı ilə üzə 
çıxdı. Çoxusu bunları iqtisadi vəziyyətlə bağlayır. Müəyyən 
faiz iqtisadi çətinliklə əlqədarr ola bilər. Bütünlüklə götürəndə, 
mən bu fikirlə razılaşmıram. Bunun da dərin kökləri var. 
     İkinci bir tərəfdən Jan-Jak Russonun “Fransanın gələcəyi 
fransız analarından asılıdır” fikirini sadəcə olaraq, nəsil artımı 
məsələsinə görə deyib. Qabaqlar belə bir fikir səslənirdi ki, 
“XXI əsrdə Fransa fransızlarsız!” Bu fikir Fransanı çox narahat 
edir. Dünyanın bütün ölkələrindən buraya insan axını var. 
Gəlmələr yerli əhalini artım hesabıyla yavaş-yavaş sıxışdırıb 
Amerika kimi bir dövlətə çevrilib. Amerikanın milləti yoxdur. 
Amerikalılar orada yaşayan millətləri “Yaşasın Amerika!”, 
“Yaşasın Prezident!” ruhunda tərbiyə ediblər. 
     Azərbaycanın gələcəyinə gəldikdə isə, əlbəttə, 
Azərbaycanın  gələcəyi azərbaycanlı analardan asılıdır. Mən 
bir misal çəkmək istəyirəm. Vaxtilə Hacı Zeynalabdin Tağıyev 
Baksovetlə üzbəüz 134 saylı qızlar  məktəbini tikib. Hacıya 
sual veriblər ki, Hacı, sənin dəyirmanın var, fabrikin var, 
mədənin var, bunlardan da qazanc götürüsən. Bu məktəbdə isə  
sən qazandıqlarını sərf  edirsən. Müəllimlərin pulunu verirsən, 
uşaqların yeməyini verirsən, nəsə, böyük məbləğdə bu məktəbə 
xərc çəkirsiniz. Bunu etməkdə məqsədiniz nədir? Hacı cavab 
verir: “Mənim məqsədim odur ki, Azərbaycan balaları 
oxumaq üçün xarici dövlətlərə üz tutub gedirlər. Onlar geri 
qayıdanda deyirlər ki, bizim qadınlar təhsilsizdir. Ona görə 
241 
 
də başqa əcnəbi millətlərlə ailə qururlar. Təbii ki, həmin 
millətdən doğulan  uşaqlarda heç vaxt bizim milli 
təəssübkeşlik hissləri olmayacaq. Ona görə də mən bu 
məktəbdə balalarımız üçün gələcək həyat yoldaşları 
hazırlayıram”. 
     Əlbəttə, bu dahiyanə deyilmiş bir fikirdir. Hacının başqa bir 
gözəl fikri var. Deyir: “ Təhsilsiz, ictimai- siyasi cəhətdən 
küt olan qadından olan uşaqdan cəmiyyət heç bir fayda 
götürə bilməz”. Bu nöqteyi- nəzərdən götürsək, indiki şəraitdə 
analara münasibət qənaətbəxş deyil, onlara hörmətlə 
yanaşılmır. Bir şeyi xüsusilə qeyd etmək istəyirəm ki, indi 
kəndlərimizdə artım sahəsində “qırmızı işıq” yanır. Əvvəllər 
hər evdə 10-12 uşaq böyüyüb boya-başa çatırdısa, indi bu 1-2 
uşaqda  dayanıb. Bugünkü  Azərbaycan kəndi Pekinlə 
müqayisə oluna  bilər. Çünki maddi imkansızlıq  Azərbaycan 
kəndlisini bu günə  qoyub. Təbii ki, nəsil artımı üçün hökmən  
qarın dolu olmalıdır. Bu gün Azərbaycanın genefondu təhlükə 
qarşısında olduğunu desək heç də yanılmarıq. Ancaq  10-15 
əxlaqsıza görə bugünkü  Azərbaycan qadınını günahlandırmaq 
ən böyük ədalətsizlik olardı. Bir müddətdən sonra bugünkü 
“bulanıq sular” durulacaq. Mən əminəm ki, respublikamız bu 
şətinliklərdən tezliklə xilas olacaq, milli dəyərlərimizə, milli 
əxlaqımıza qeyd olan neqativ hallar aradan qalxacaq.  
 
-  Siz həyatınızı mərhələlərə bölmək istəsəydiniz, onu hansı 
prinsiplər əsasında bölərdiniz? Daha doğrusu, onu səhvlər, 
müvəffəqiyyətlər, yoxsa uğursuzluqar prizmasından  
müəyyənləşdirərdiniz? 
 
-  Hər bir insanın həyatında səhvlər də olur, uğursuzluqlar da 
olur, müvəffəqiyyətlər də. Həyatın özünü mərhələlərə bölmək 
prinsipinin hər cür əleyhinəyəm. 
 
242 
 
-  Şirin müəllim, nə zaman səmimi, nə zaman qeyri-səmimi 
olursunuz? Və mənim suallarıma cavab verərkən tam səmimi 
olduğunuzu yəqin etdinizmi? 
 
-  Həm iş zamanı kollektivə qarşı, həm də ailədə övladlarıma 
qarşı səmimi rəftar edirəm. İşçilərə yerli-yersiz irad tutmağı 
xoşlamıram. Elə işgüzar atmosferə yaratmaq lazımdır ki, hər 
kəsin işgörmə qabiliyyəti üzə çıxsın. Onu da deyim ki,  
Məhərrəm müəllim də bu prinsipi əsas götürür.  
  Mənim bir sözüm var: “İnsan həyatda uzun müddət aktyor ola 
bilməz. O gec-tez əsl simasını büruzə verməlidir”. İşçilərə qarşı 
da bu cür münasibət bəsləyirəm. Ailədə də nə qədər 
səmimiyəmsə, bir o qədər də mühafizəkaram. Övladlarımdan 
yerdən-göyə qədər razıyam. 
 
-  Sizcə, bütün hallarda vəzifə şəxsiyyəti tamamlayırmı? Və 
ümumiyyətlə, istefa mədəniyyətini  necə başa düşürsünüz? 
 
-  Məsuliyyət hiss edən adam üçün vəzifədən xalqa, cəmiyyətə 
xeyir verən şəxs üçün vəzifə məsuliyyət yüküdür. Şəxsi rifah 
üçün özü və qohum-əqrəbaları üçün vəzifədən istifadə edən 
şəxslə, qeyd etdiyimiz birinci şəxs arasında çox fərq var. 
Məsələn, vəzifəni məsuliyyət yükü hesab edən adamı vəzifədən 
çıxaranda toy-bayram edir, Allaha şükür edir ki, bu ağır 
yükdən canı qurtadı. Özü üçün, özünün  şəxsi ambisiyası üçün 
vəzifədən bir vasitə kimi istifadə edən adamı vəzifədən 
çıxaranda, onu ya infarkt vurur, ya da bunu ən ağır faciə kimi 
qəbul edir. Şəxsən mən vəzifəyə gedən günün səhərisi 
vəzifədən çıxmaq üçün özümü psixoloji  cəhətdən hazırlamağa  
başlamışam. Yəni bir aydan sonra məni vəzifədən çıxarsalar, 
mən bunu təbii hal kimi qəbul edim. Qaldı ki, istefa 
mədəniyyətinə, açığını deyim ki, əksər məmurlarımızda bu 
mədəniyyət yoxdur. Daha doğrusu, o səviyyəyə gəlib 
çatmamışıq hələ. Bir şeyi xüsusi qeyd etmək istəyirəm ki, cılız 
243 
 
adamın vəzifəyə gəlməyi ağır faciədir. Yaxşı adamların, 
xalqını sevən, ona ürəkdən can yandıran adamların vəzifəyə 
gəlməsi isə alqışa layiqdir. 
 
-   Şirin müəllim, maraqlı söhbətə görə Sizə təşəkkür edirəm. 
 
-   Siz də sağ olun, Camal müəllim. Amma düzünü deyim ki,  
söhbətimizdə məni “ filosofluq” etməyə məcbur etdiniz. 
 
                                          Bakı, 27 sentyabr 1999 - cu il. 
 
 
 
 
 
 
 
 
 
 
 
 
 
 
 
 
244 
 
  İ.Bəxtiyarov:“Maddi çətinliklərə görə    
    alimlərimizin Respublikamızı tərk   
              etməsi ürəyimi ağrıdır”    
 
     Hamımız üçün əziz, doğma, müqəddəs sayılan bir peşə 
sahibi var. Məkan və zaman hüdudsuzluğuna malik bu uca 
peşənin sahibi müəllimdir. 
     Müəllim cəmiyyyətin mizan tərəzisi, insan mənəviyyatının 
ölçü vahididir. İnsanlar bütün zamanlarda müəllim sözünü 
böyük izzət və hörmətlə dəyərləndirmişlər. Uşaqlar ayaqları 
yer tutub addım atandan, dili söz tutub danışan andan müəllim 
sözünün istisinə isinmiş, müqəddəsliyinə, ucalığına 
tapınmışlar. 
     Müəllim öz şagirdlərinə təkcə bilik yox, həm də ədəb-ərkan 
dərsi verir, mərifət öyrədir, mədəniyyət aşılayır. Müəllim ömrü 
şam tək əriyib öz şagirdlərinin, tələbələrinin ömrünə qarışır- 
müəllim ömrü ömürlərdə yaşayır. Fərasətli öyrəncilər həmişə 
öz istəkli, doğma müəllimləri ilə fəxr edirlər. 
     Bu gün mənə elmi uğurlarına sevinib, qibtə etdiyim, 
şəxsiyyətinə böyük hörmət bəslədiyim orta məktəb müəllimi, 
kimya elmləri doktoru  İxtiyar Bəxtiyarovdan müsahibə 
götürmək şərəfi nəsib olub. 
 
 
TANITMA: Azərbaycan Elmlər Akademiyasının Qeyri-üzvü 
və Fiziki - kimya (QÜFK) İnstitutunun baş elmi işçisi, kimya 
elmləri doktoru İxtiyar Bəhrəm oğlu Bəxtiyarov 1949-cu ildə 
Ağdam şəhərində anadan olub. O, 1966- cı ildə Ağdam şəhər 
5 saylı orta məktəbin XI sinfini bitirib. 1972-ci ildə isə  indiki 
N. Tusi adına Azərbaycan Dövlət Pedaqoji Universitetinin 
kimya fakültəsini bitirib. İ. Bəxtiyarov 1975-ci ildə 
Azərbaycan EA- nın QÜFK institutunun aspiranturasına  
daxil olub. O, 1980- ci ildə namizədlik, 1995-ci ildə isə 
245 
 
doktorluq dissertasiyanı müdafiə etmişdir. 1988- ci ildə 
“Böyük elmi işçi” və “Azərbaycan Xalq Maarifi əlaçısı” 
adlarına layiq görülmüşdür. 
     Azərbaycan Respublikası Prezidenti yanında Ali 
Attestasiya Komissiyasının 1995-ci il 4 saylı bülletenində İ. 
Bəxtiyarovun bu elmi məqalələri yüksək qiymətləndirilmiş və 
diqqətə layiq olduğu qeyd edilmişdir. 
      O, apardığı elmi tədqiqat işlərinin nəticələrini 80 elmi 
əsərdə, o cümlədən, 3 kitabda, 3 müəlliflik şəhadətnaməsində 
əks etdirmişdir. Elmi əsərlərindən  40-ı keçmiş SSRİ 
məkanında və xarici ölkələrdə çap olunmuşdur. 
     İ. Bəxtiyarovun rəhbərliyi ilə 2 elmlər namizədi hazırlanıb. 
    İ.B. Bəxtiyarovun bir sıra Beynəlxalq Konqres və 
simpoziumlarda: Praqa/ Çexoslavakiya, 1985/, Moskva/1989/, 
Roma / İtaliya, 1990/, Bulder / ABŞ, 1991/, Genuya/ İtaliya, 
1994/, Krado /İtaliya, 1994/ və s. ölkələrdə məruzə ilə çıxışlar 
edib. 
    1999- cu ilin əvvəllərində İngiltərənin Kembric şəhərində 
yerləşən mötəbər Beynəlxalq Bioqrafiya Mərkəzi əsrin elmi 
nəticələrini araşdıraraq kristal kimyası sahəsində əldə etdiyi 
sanballı nəticələrə görə İ.B. Bəxtiyarovu XX əsrin görkəmli 
adamı seçmiş, eyni zamanda, “Görkəmli nailiyyət” medalı ilə 
təltif etmişdir. Onun bioqrafiyası Beynəlxalq Mərkəz 
tərəfindən müxtəlif ensiklopedik nəşrlərdə çap olunub. 
 
 
- İxtiyar müəllim, mən orta məktəbdə oxuyarkən Sizin 
məktəbimizə gəlişiniz, ümumiyyətlə, tədrisdə abı-havanı 
dəyişdi. Əzmkarlığınız, prinsipiallığınız, öz peşənizin vurğunu  
olmağınız şagird və müəllimlər arasında bir heyranlıq 
yaratmışdı. Sizə qədər qeyri- ixtisas müəllimləri tərəfindən 
tədris edilən kimya fənninə marağı artırmaq üçün 
məktəbimizdə kimya kabineti yaratdınız. İş təcrübəniz tez bir 
zamanda rayon məktəblərinə yayıldı. Yerli qəzetdə, hətta 
246 
 
“Azərbaycan müəllimi”ndə haqqınızda geniş yazılar getdi. 
Necə oldu ki, birdən-birə öz doğma peşənizdən ayrılıb elmi 
işlə məşğul olmaq qərarına gəldiniz? 
 
- Elmi işə həvəs məndə ali məktəb illərindən yaranmışdır. 
Hətta, 1972- ci ildə tələbə elmi cəmiyyəti xətti ilə keçirilən ali 
məktəb tələbələrinin elmi konfransındakı məruzəm münsiflər 
heyəti tərəfindən mükafata layiq görülmüşdür. İnstitutu 
qurtaranda fakültənin Elmi Şurası mənə aspiranturaya qəbul 
olunmaq üçün zəmanət də vermişdir. 
     1973-cü ildə həmin zəmanətlə sənədlərimi Azərbaycan EA-
nın QÜFK institutunun aspiranturasının qiyabi şöbəsinə 
vermək üçün Bakıya gəldim. Zəmanətin ancaq birinci ili 
yaradığını və təyinat yerində azı iki il işləməyimin məcburi 
olduğunu  bildirib sənədlərimi götürmədilər. İnstitutda olarkən 
eşitdim ki, görkəmli kristalloqraf, vətəndaş alim, Azərbaycan 
EA- nın müxbir üzvü, professor Xudu Məmmədov da bu 
institutda işləyir. Özümü yoxlamaq və məsləhət üçün onun 
yanına getdim. O vaxta qədər Xudu müəllimi şəxsən 
görməmişdim. İş otağını öyrəndim. Xudu müəllim tələbələrin 
biri ilə söhbət edirdi. Tələbə otaqdan çıxandan sonra mən içəri 
daxil oldum. Özümü təqdim etdim və məqsədimi bildirdim. O, 
məni çox səmimi qarşıladı və kimyadan mənə bir neçə sual 
verdi. Mən onları cavabsız qoymadım və bildirdim: 
- Xudu müəllim, mən aspiranturanın qiyabi şöbəsində, 
kimyanın  tarixinə dair bir mövzu götürüb təhsilimi davam 
etdirmək istəyirəm. 
    O dedi: 
-  Nə kimyamız var ki, onun da tarixi nə ola? Nə kimyaçı kimi 
kimyaçı olacaqsan, nə də tarixçi kimi tarixçi. Sənin 
aspiranturaya girməyin lazımdır. Özü də əyani. 
     Xudu müəllim kənardan ona gələn məktubun konvertindən 
öz ev ünvanını qayçı ilə kəsib mənə verdi /onu hələ də 
saxlayıram/ və dedi: 
247 
 
- Get, hazırlaş! Aspiranturaya növbəti qəbul ərəfəsində mənə 
məktub yazarsan. Plan üzrə yer olmasa da, əlavə yer alarıq. 
     Bu söhbət mənim aspiranturanın əyani şöbəsində təhsilmi 
davam etdirmək qərarımı tam qitələşirdi. Ciddi hazırlaşmağa 
başladım. Elə oldu ki, hərbi xidmətə çağrıldım. Nəhayət, 1975-
ci ilin yaz qəbulunda sənədlərimi QÜFK institutunun 
aspiranturasının əyani şöbəsinə verdim. Aspiranturaya qəbul 
imtahanlarından yüksək bal toplamışdım. Aspirantura 
hazırlığıma elmi rəhbərlik məsələsində müəyyən mübahisə 
yaranmışdı. Elmi Şuranın qərarı ilə elmi rəhbərlərin EA-nın 
müxbir üzvləri, professorlar Paşa Rüstəmov və Telman 
Qurbanov təsdiq olundu. Mən əvvəlcə etiraz etdim. Xudu 
müəlim məni yanına çağırıb dedi: 
-  Elmi Şuranın qərarının əleyhinə getmə. Bu, gələcəkdə sənin 
işinə əngəl törədə bilər. Mənim sənə verəcəyim elmi 
məsləhətlərə rəsmiyyətçilik lazım deyil. 
     Beləliklə, aspiranturaya hazırlığımı Paşa müəllimin və 
Telman müəllimin rəhbərliyi ilə başa çatdırdım. Fiziki- 
kimyəvi analiz kursunu tam mənimsəyib müvəffəqiyyətlə 
namizədlik dissertasiyasını müdafiə etdim. 
     Doktorluq dissertasiyasında elmi istiqamətin seçilməsində 
və elmi ümumiləşdirmələrin aparılmasında bilavasitə 
məsləhətçim Xudu müəllim olmuşdur. Layiq görüldüyüm 
Beynəlxalq bioqrafik titul da Xudu müəllimlə apardığım işlərə 
görə verilib. Mən elmi rəhbərlərin ruhları qarşısında baş 
əyirəm. Deyirəm ki, Paşa müəllim elmə gözümü açıbsa, Xudu 
müəllim ona işıq verib. 
 
- Bu günlərdə Sizin “XX əsrin görkəmli adamı” seçilməyinizi 
və beynəlxalq diplom və medala layiq görülməyinizi dövri 
mətbuatdan oxudum. Bilmək istərdik, “XX əsrin görkəmli 
adamı” adını almaq nə deməkdir? Ümumiyyətlə, mükafatlar, 
fəxri adlar insana lazımdırmı? 
 
248 
 
- İngiltərənin Kembric şəhərində yerləşən Beynəlxalq 
Bioqrafiya Mərkəzinin məqsədi ikinci minilliyin axırında 
dünya elmində əldə olunmuş elmi nəticələri nəzərdən 
keçirtmək, stimullaşdırmaq və şöhrətli intellekt sahiblərini bir-
birinə tanıtmaq, onların arasında sıx əlaqə yaratmaqdan 
ibrətdir. Həmin mərkəz kristal kimyası sahəsində əldə etdiyim 
elmin nəticələrə görə məni “XX əsrin görkəmli adamı” 
seçmiş və “ Görkəmli nailiyyət” diplomu və “Görkəmli 
nailiyyət” medalı ilə təltif etmişlər. 
      Mən bu beynəlxalq mükafata layiq görülməyim haqqında 
ilk xəbəri 1998- ci ilin oktyabr ayında eşitsəm də rəsmi sənədi 
bu ilin iyun ayında almışam. 
      Beynəlxalq Bioqrafiya Mərkəzi “XX əsrin  görkəmli 
adamı” adına layiq görülən görkəmli adamların bioqrafiyasının 
bir neçə ensiklopedik kitabda / XXVI nəşr, “Ali nəşr”və s./ çap 
etdirib dünyanın qabaqcıl ölkələrinə göndərir. Layiq olduğum 
bioqrafik titul haqqında onu da əlavə edim ki, aldığım 
sənədlərdə qeyd olunub: “Siz dünyanın minlərlə elm 
adamlarının arasından seçilmisiniz. Dünyada əks-səda 
doğuran elmi nəticələrinizə görə layiq görüldüyünüz bu 
şöhrətli bioqrafik titulla fəxr edə bilərsiniz”. 
     Sualınız ikinci hissəsi ilə əlaqədar deyərdim ki, mükafat, 
fəxri adlar yalnız ona layiq olduqda stimula çevrilir. Doğrudur, 
elmi işçinin apardığı tədqiqatlarda gözlədiyi ilk mükafat aşkar 
edəcəyi həqiqətlərin özüdür. Lakin etiraf edim ki, alınan 
nəticəyə görə seçilmək, hansısa siyahıya düşmək arzusu insani 
hissdir və təbii haldır. Diqqət hamıya xoş gəlir. Yada 
düşməmək, unudulmaq ən azı gərəksizlik fikri doğurduğu üçün 
insanı incidir. 
 
- Kəndimizə kənar yerlərdən çox müəllimlər gəlib-gedir. 
Ancaq onların heç biri Sizin kimi yaddaqalan olmayıb. 
Bunun səbəbi nədir? 
 
249 
 
-  Kəndinizə gəldiyim ilk  gündən  mən özümü gəldi-gedər və 
kənd camaatı ilə ünsiyyətdə olarkən onlara dil öyrətməyə yox, 
onların öz dilində danışmağa çalışdım. Kəndin adət-
ənənələrinə hörmətlə yanaşıb xeyir-şərində fəal iştirak edirdim. 
Yaxşı dostlar qazanmışdım. Dilavər müəllimlə ailəvi 
dostluğumuz indi də davam edir. 
      Kimyaya həvəsi olan şagirdlərlə dərsdən sonra, hətta bazar 
günləri əlavə məşğələlər keçirirdim və bunun müqabilində heç 
bir təmənna güdmürdüm. Bu da əhali tərəfindən çox yaxşı 
qarşılanırdı. 
     Bir dəfə məktəbdə gənc müəllimlərdən biri ehtiyatsızlıq 
göstərərək Sayad arvadın oğlunun qulağını bərk dartmışdı. 
Sayad arvad məktəbə hücum çəkmişdi. Müəllim sinifdə girib 
arxadan qapını bağlamışdı. Məktəbin direktoru, müəllimlər 
Sayad arvadın qarşısını ala bilmirdilər. Onun məqsədi həmin 
müəllimə iki sillə vurmaq idi. Sayad arvad məktəbin binasına 
daxil olanda mən onun qarşısına çıxdım və heç bir söz 
demədim. Bu vaxt Dilavər müəllim dedi: 
-  Sayad, ağdamlı müəllimdir ey! Tarverdinin dostu... 
    Sayad arvad bir an dayandı: 
-  Get, səni bağışlayıram İxtiyar müəllimə!- deyib geri qayıtdı. 
    Bir müddət bu söhbət məktəbdə danışıldı. 
    Ümumiyyətlə, Alar kəndində üç illik əmək fəaliyyətim 
mənim bioqrafiyama daxil olub. Kənd əhalisinin mənə və 
mənim onlara olan doğma  münasibətim bu gün də 
unudulmayıb. 
 
- İxtiyar müəllim, istedad-sadəlik, təvazökarlıq və ya istedad-
mənəvi saflıq münasibətlərinə Siz necə baxırsınız? 
 
- Əxlaqa aid olan qədim kitabların birində oxumuşam ki, 
dünyada heç nə təbiət və istedad qədər sadəlik sevmir. 
Təkəbbür görəndə bunlardan biri- təbiət öz sirlər xəzinəsinin 
250 
 
qapısına qırx kilid vurur, istedad isə sadəcə olaraq çəkilib 
gedir. 
     Mənə elə gəlir ki, sadəlik, təvazökarlıq əsasən daxili 
zənginliklə, mənəvi saflıqla əlaqədardır və elmi işçilərin həyat 
normasıdır. Başqa sözlə, mənəvi saflıq istedad üçün daxili 
mühitdir. İnsanlarda təkəbbür, yekəxanalıq, lovğalıq və mənəvi 
zəiflik kimi daxili mənafelərin olması, onun istedadını getdikcə 
söndürür. Bu daxili maneələr olmadıqda isə istedad ancaq 
xarici maneələri aradan qaldırmağa sərf olunur və getdikcə 
cilalanaraq inkişaf edir.  
    İnsanlar tutduğu mövqeyə uyğun olmayanda çox zaman  bu  
uyğunsuzluğu təkəbbürlə, xudpəsəndliklə, örtmək istəyirlər. Bu 
çox uğursuz cəhddir və hədsiz bayağı görünür. Daxili zənginlik 
artdıqca adamlar daha sadə və təvazökar olurlar. Lakin 
sadəliyin, təvazökarlığın da müəyyən həddi vardır. Həddindən 
artıq sadəliyin, təvazökarlığın özü də müəyyən bir eqoizmdir. 
 
- Elmi mübahisələrdə alimlər arasında yaranmış fikir ayrılığı 
bəzən şəxsi-qərəzliyə gətirib çıxarır. Bu məsələyə 
münasibətinizi bilmək istərdik. 
 
- Elmdə başqa sahələrə nisbətən əsl rəqabət qarşılıqlı 
zənginləşmə və əməkdaşlıq üçün daha geniş imkanlar vardır. 
Lakin mütərəqqi mühit olmayanda, yəni elmdə istedad elm 
üçün yox, şəxsi şöhrət, maddi mənafe və gəlir üçün sərf 
olunduqdan elmi mübahisələr, elmi rəqabət ən adi mənafe 
çəkişmələrinə çevrilir. Elmi işçi alimdən, ziyalıdan çox işbaz 
məmur rolunu oynayır. Bu zaman başçısının rəyinə hörmət 
göstərmək, yeri gəldikdə səhvi boynuna almaq, ağıllı 
prinsipiallıq yadda çıxır və elmi mübahisələr zamanı fikir 
ayrılığı şəxsi- qərəzliyə, bəzi hallarda hətta düşmənçiliyə 
çevrilir. Bu da ümumi şəkildə desək, mübahisə edən tərəflərin 
müzakirə edilən məsələyə uyğun mədəniyyətlərinin 
251 
 
olmamasından irəli gəlir. Mən mədəniyyət dedikdə, daha geniş 
davranış normalarını nəzərdə tuturam. 
    Əgər fikir ayrılığı texniki və metodoloji səhvdən yox, 
məlumat azlığından əmələ gəlsəydi, bu mübahisə edənlər 
arasında  şəxsi- qərəzlik yox, əksinə onları bir-birinə daha çox 
yaxınlaşdıran  bir səbəb olardı. 
 
-  Bəzən alimlərimiz arasında öz doğma dilini, öz xalqının 
mədəniyyətini bilməyənlərə də rast  gəlirik. Bu adamların 
xalqı təmsil etməyə, onun adından danışmağa mənvi haqqı 
varmı? 
 
-  Xalqın dilini, tarixini, mədəniyyətini bilməyən adamın xalqı, 
milləti təmsil etməyə, onun adından danışmağa heç bir mənəvi 
haqqı yoxdur. 
 
- İqtisadi çətinliklə əlaqədar respublikamızı tərk etmək 
məcburiyyətində qalan alimlərimizə münasibətiniz necədir? 
Ümumiyyətlə, son zamanlar elmə və elmi işçiyə qarşı biganə 
münasibətin yaranmasının səbəbi nədir? 
 
- İntellekt axınına görə birinci məsuliyyət dövlətin üzərinə 
düşür. Çünki oxumuş adamların normal fəaliyyəti, onların 
ölkənin ictimai- siyasi həyatında fəallıq göstərməsi, 
ümumiyyətlə vətəndaş- ziyalı olması üçün ən səmərəli yol 
ölkədə mütərəqqi mühitin yaradılmasıdır. Bizdə isə oxumuş 
adamları adi məişət  qayğıları ilə sıxıb iradəsi zəiflərdən 
müəyyən siyasi məqsədlər üçün istifadə edirlər ki, bu da 
yaradıcılıq işinə ziddir. Ona görə də, belə şəraitə dözməyib, 
iqtisadi çətinliklərlə əlaqədar alimlərimiz respublikamızı tərk 
etməsi ürəyimi ağrıdır. Lakin onları qınamıram. Onu da qeyd 
edim ki, uzunmüddətli təkamül nəticəsində yaranmış belə bir 
intellekt ordusunun dağılması gələcəkdə xalqımıza çox baha 
başa gələcək. İkinci cahan müharibəsindən sonra Almaniyanın 
252 
 
düşdüyü vəziyyəti yadınıza salın. Onlar öz mütəşşəkkilliyi, 
intizamlılığı və millətsevərliyi ilə bu vəziyyətdən çıxdılar. 
Bizdə isə çox çətin olacaq. 
     Son zamanlar elmə və elmi işçilərə biganəliyin artmasının 
əsas səbəbini isə elmdə idarəçiliyin güclənməsi ilə 
əlaqələndirirəm. 
     Hazırda elmdə “bərabərləşdirmə” siyasəti aparılır ki, bu da 
ortababların ön plana çıxması ilə nəticələnir. Çünki fərdi 
fərqlər elmdən uzaqlaşdıqca idarəçilik asanlaşır. 
 Bir kəlamı da yadınıza salmaq istəyirəm: “Akademiyaya 
münasibət dövlətin, elmi işçilərə münasibət isə millətin 
simasını göstərir”. 
 
- Həyatda istədiyiniz, ancaq müyyən səbəbdən nail ola 
bilmədiyiniz  nəsə olubmu? Perspektiv planlarınız barədə nə 
deyə bilərsiniz? 
 
- İnsanın həyatda arzusu, istəyi onun beyninin ən böyük 
iştahıdır. Hər bir arzu, istəyin həyata keçməsi yeni arzu, istək 
yaradır. Arzu, istəyin olmaması həyatın sonu deməkdir. 
Həyatda nail ola bilmədiyimə görə peşman deyiləm. Deməli, 
belə lazımdır. 
    Perspektiv planlarım haqqında bunu deyə bilərəm ki, hazırda 
yazdığım bir kitabı tamamlamaq üzrəyəm. Rəhbərliyim altında 
dessertant fəaliyyət göstərir.Doktorluq dessertasiyamı 
monoqrafiya şəklində yenidən işləmək istəyirəm. 
- Siz həm də siyasətlə məşğulsunuz. Bu hansı zərurətdən 
doğur? 
-  Mən bu suala bir dəfə mətbuatda cavab vermişəm. Yenə də 
təkrar edirəm. Özümü siyasətçi hesab etmirəm. Mənə  elə gəlir 
ki, oxumuş adamlar  birinci növbədə ictimai dərdləri özünə 
dərd edə bilib xalqın fövqündə durmalı, vətəni, xalqını sevməli, 
onu düçar olduğu fəlakətdən qurtarmaq üçün fəallıq göstərməli 
253 
 
və şərə qarşı mübarizə aparmalıdır. Yəni vətəndaş - ziyalı 
olmalıdır. 
     Xudu müəllim deyirdi ki, vətəndaşlıq fəallıq deməkdir, şərə 
qarşı mübarizə aparmaq bacarığı və arzusu deməkdir. 
    Əgər biz şərə qarşı mübarizə aparmırıqsa, haqqın, ədalətin 
zəfər çalması üçün çalışmırıqsa, haqsızlıqdan, ədalətsizlikdən 
şikayət etməyə haqqımız yoxdur. “Ədalətli olduğumuz və 
ədaləti qoruduğumuz qədər özümüzə qarşı ədalət tələb etməyə 
haqqımız var”.  
     Ona görə mənim siyasi fəallığım birinci bu zərurətdən irəli 
gəlir. 
     İkinci də, boya- başa çatdığım Qarabağ- dədə- babalarımın, 
əzizlərimin qəbri erməni tapdağı altındadır. Bütün qohum- 
əqrəbalarım doğma yurdundan didərgin  düşüb. Tezliklə işğal 
altında olan torpaqlarımızın azad edilməsini istyirəm. Və lazım 
gəldikdə, mətbuatda müəyyən ictimai- siyasi hadisələrə öz 
münasibətimi bildirmək üçünbir tribuna kimi də istifadə 
edirəm. 
-   Qısaca da olsa, ailəniz haqqında məlumat verərdiniz. 
-  Ailəliyim.3 övladım var. Həyat yoldaşım Bircə xanımla bir 
yerdə ali təhsil almışam. Hazırda o, Bakı şəhəri 285 saylı orta 
məktəbdə ixtisası üzrə müəllim işləyir.Qızım Sevinc  Ə. 
Hüseyzadə adına Azərbaycan Dövlət İncəsənət və mədəniyyət 
universitetini bitirib və yüngül sənaye mallarının bədii 
lahiyələşdirilməsi üzrə modelyer- rəssamdır. 
    Qızım Könül Azərbaycan Kooperasiya İnstitutunun 
məzunudur və sənaye malları üzrə əmtəəşünasdır. 
    Oğlum Vüqar Azərbaycan Dövlət İqtisad İnstitutunun 
maliyyə-kredit ixtisası üzrə magistraturasını bitirib, iqtisad 
elmləri magistridir. 
-   İxtiyar müəllim, maraqlı söhbətə görə çox sağ olun! 
-    Siz də sağ olun, təşəkkür edirəm. 
 
                                                 Bakı, 17 sentyabr 1999-cu il.   
254 
 
 
 
Mükəmməl qanunlar qəbul edilməlidir 
 
(Müsahibimiz Cəlilabad “Hüquq və iqtisadiyyat” kiçik 
müəssisəsinin direktoru hüquqşünas Fəxrəddin 
Mehdiyevdir.) 
 
 
- Sizcə, hüquqi dövlət qurmağın ilkin prinsipləri hansılardır? 
Ümumiyyətlə, indiki təfəkkür tərzi ilə biz  hüquqi dövlət qura 
bilərikmi? 
 
-  Biz hüquqi dövlət qura bilərik və qurmalıyıq. Ancaq təəssüf 
ki, bunun üçün hələ real addımlar atılmır. Hüquqi dövlətin əsas 
prinsipləri qanunların aliliyi, qanunlara yüksək hörmət hissi və 
hakimiyyətin bölünməsidir. 
    Qanunların aliliyi dedikdə, bu, dövlətin və vətəndaşın 
qarşılıqlı hüquq, vəzifələri, məsuliyyəti əsasında açılmalıdır. 
Yəni vətəndaşın da dövlət qarşısında müəyyən hüquq və 
vəzifələri vardır.Eyni zamanda, dövlətin vətəndaş qarşısında 
eyni hüquq vəzifələri vardır.Dövlət vətəndaşın hüquq və 
azadlıqlarının təminatçısı rolunda çıxış edir, vətəndaş isə 
tutduğu vəzifəsindən asılı olmayaraq qanunlara ciddi riayət 
etməlidir. 
     Hakimiyyətin bölünməsi prinsipi o deməkdir ki, 
qanunverici, icraedici və məhkəmə orqanları hakimiyyətdə 
tarazlıq yaradırlar, nəticədə hakimiyyət hər hansı bir orqanın 
monopoliyasına çevrilmir və hakimiyyətdən sui-istifadə 
hallarının qarşısı alınır. 
     Hazırkı şəraitdə məncə, hüquqi dövlət qurmaq üçün iqtisadi, 
siyasi böhrandan çıxmağa imkan yaradan,  inkişafımıza təkan 
255 
 
verən kamil qanunlar qəbul edilməli və onun həyata keçirilməsi 
mexanizmi işlənib hazırlanmalıdır. 
     Qanunların hüquqi nihilizmi cəmiyyətdə ağır xəstəlikdir. Bu 
xəstəliyi aradan qaldırmadan cəmiyyətdə sabitliyə və inkişafa 
nail olmaq qeyri-mümkündür. 
 
-  Yeni idarəetmə sistemi və köhnə təfəkkür tərzi... Bu fikrə 
Sizin münasibətinizi bilmək istərdik. 
 
- Ümumiyyətlə, dünya dövlətlərinin təcrübəsinə əsasən belə 
qənaətə gəlmək olur ki, iki cür siyasi rejim mövcuddur. 
Avtoritat və demokratik rejim. Hər bir rejimin də özünəməxsus 
idarəetmə sistemi və metodları var. Belə ki, avtoritar rejimdə 
idarəetmə avtoritar metodlar, inzibati komanda metodları 
aparıcı rol oynayır. Demokratik rejimdə isə bunun əksinə 
olaraq, idarəetmədə demokratik, iqtisadi və mənvi- psixoloji 
metodlar üstünlük təşkil edir. 
     Məlumdur ki, demokratik rejim və onun idarəetmə 
metodları cəmiyyətin mütərəqqi inkişafına təkan verir, 
şəxsiyyətin potensial imkanlarını, qabiliyyətinin üzə çıxmasına 
şərait yaradır. Təsadüfi deyildir ki, bütün dövrlərdə insanlar 
demokratiya uğrunda öz siyasi, iqtisadi, mənəvi azadlıqları 
uğrunda mübarizə aparmışlar, aparılır və aparılacaq. Bu geniş 
mövzunun söhbətidir, lakin sualla əlaqədar onu qeyd etmək 
istəyirəm ki, respublikamızda 1988-ci ildən başlanan hərəkatda 
iki əsas aparıcı istiqamət mövcud idi: Milli azadlıq və 
demokratik mübarizə. 
     Xalqın bu arzu və istəklərini məramnaməsində ifadə edən 
Xalq Cəbhəsi faktiki olaraq hakimiyyətə gəldikdən sonra 
təəssüf ki, hakimiyyətin məzmununu dəyişmədən, sadəcə 
olaraq kadr dəyişiklikləri aparmaqla kifayətlənməli oldu.Bu isə 
ağır nəticələrə səbəb oldu, çünki idarəetmənin məzmunu və 
forması arasında ziddiyyət yarandı.Yəni cəmiyyətin idarə 
256 
 
olunması yenə də avtoritar metodlarla aparılmağa 
başlandı.Rüşvətxorluq, korrupsiya daha da gücləndi.      
     Demokratik şüarlarla hakimiyyətə gələn qüvvələr əslində 
cəmiyyəti demokratik yolla idarə edə bilmədilər. Görünür, 
təkcə Xalq Cəbhəsinin aparıcı kadrlarının təsirindən başqa 
digər obyektiv səbəblər də olmuşdur. Xüsusilə də müharibə 
şəraiti avtoritar idarəetmə meylini gücləndirmişdir. 
 
- Bir hüquqşünas kimi Siz  məhkəmə sisteminin təşkilini 
gələcəkdə necə görmək istərdiniz? 
 
- Mən hər şeydən əvvəl məhkəməni tam müstəqil fəaliyyət 
göstərən bir orqan kimi görmək istərdim. Və mənə belə gəlir 
ki, məhkəmə sisteminin təşkilində, hakimlərin seçilməsində 
bütün demokratik prinsiplərə tam əməl olunmalıdır. Hakimlər 
xalq tərəfindən seçilməlidir, həm də müəyyən müddətdə. Belə 
bir fikir mövcuddur ki, hakimlər ömürlük seçilməlidirlər və bu, 
guya hakimlərin tam müstəqil fəaliyyət göstərməsinə şərait 
yaradır. Mən bu fikirlə tam razı deyiləm və belə hesab edirəm 
ki, hakimiyyətin aparıcılarının formalaşdırılması prosesində 
xalq bilavasitə və mütəmadi şəkildə iştirak  etməlidir. 
  Məhkəmə haqqında qəbul edilmiş qərarlar hakimin müstəqil 
fəaliyyət göstərməsinə şərait yaratmalıdır. 
 
-  Hazırki şəraitdə xalq hakimlərinə namizədlərin seçilməsi 
məsələsinə münasibətiniz?    
 
- Məsələ burasındadır ki, xalq hakimlərinə namizədlərin 
seçilməsində əvvəllər ədalətli qayda olmamışdır. Hazırda da 
belə qayda yoxdur. Ona görə də şəxsi sədaqət və sirr deyildir 
ki, bu işdə rüşvət əsas rol oynayırdı. Yəni kimin nazirlikdə, 
keçmiş MK-da adamı var idisə, belə şəxslərin də hakim 
getməyinə daha çox şansı vardı. Bu işdə bütün sui-istifadə 
hallarını aradan qaldırmaq üçün məncə, namizədlərin seçilməsi 
257 
 
prosesində ədalətli sistem yaradılmalıdır. Elə sistem ki, 
təsadüfi adamların ora daxil olmasını qeyri-mümkün etsin. 
Bunun üçün müsabiqədən və xalqın seçici kimi həqiqi rəyindən 
tam istifadə olunmalıdır. 
 
                     “Mühakimə” qəzeti, 15 sentyabr  1993-cü il. 
   
 
 
 
 
 
 
 
 
 
 
 
 
 
 
 
 
 
 
258 
 
 
         Söz nazirlər kabinetinindir 
 
     (Müsahibimiz İqtisad elmləri doktoru, professor, yeni 
iqtisadi idarəetmənin tətbiqi və bazar iqtisadiyyatı sahəsində 
təcrübəli mütəxəssis, Bakı Biznes İntitutunun rektoru İbad 
Abbasovdur.) 
 
- İbad müəllim, sizcə çoxsaylı özəl təhsil müəssisələrinin 
fəaliyyəti bu gün respublikamıza nə verə bilər? 
 
- Əgər biz bazar iqtisadiyyatını sözdə yox, həqiqətdə qəbul 
ediriksə, digər sahələrdə olduğu kimi təhsil sahəsində də özəl 
müəssisələrə meydan verilməlidir. Mütəxəssis kimi birmənalı 
deyə bilərəm ki, hazırda respublikanın yeni təfəkkürlü, müasir 
tələblərə cavab verən  ixtisaslı mütəxəssislərə böyük ehtiyacı 
vardır. Şübhəsiz, bu problemlərin öhdəsindən gəlmək təkcə 
dövlətin imkanları daxilində deyildir. Respublikamızda uzun 
illər gedən müharibə, şəhid ailələrinin uşaqları, Qarabağ 
müharibəsinə məruz qalmış və xəsarət almış uşaqların pulsuz 
təhsil almasını misal gətirmək olar. 
 
-  İbad müəllim, söhbət əsasında belə qənaətə gəlmək olar ki, 
siz çox xeyirxah bir işi- xalqın maarifləndirilməsi kimi ağır, 
çətin missiyasını öz öhdənizə götürmüsünüz. Bu missiyanın 
lazımınca yerinə yetirilməsində sizə  dövlət qayğısı və köməyi 
varmı? 
 
-   Biz dövlət qayğısından və köməyindən məhrumuq və 
bundan da incimirik. Çünki ölkənin vəziyyəti bizə aydındır. 
Lakin dövlətin və hökumətin ali orqanları tərəfindən 
sıxışdırılmağımız çox şübhəli görünür. Biz kimlərinsə siyasi 
oyunlarının alətinə, ayrı-ayrı adamların şəxsi mənafe 
259 
 
mənbəyinə çevrilə  bilmərik. Mən ümidvaram ki, bu uzun 
sürən mübahisəli proseslərə yaxın günlərdə son  qoyulacaq. 
Artıq Milli Məclisin xüsusi deputat komissiyası bu  barədə öz 
fikirini bildirmiş və vəziyyəti nizama salmaq üçün konkret 
təkiflərlə çıxış etmişdir. Təkliflər isə bir ay bundan əvvəl 
parlament sədrinin imzası ilə icra üçün Nazirlər Kabinetinə 
göndərilmişdir. İndi isə söz, konkret olaraq  Nazirlər 
Kabinetinindir. 
 
- Bakı Biznes İnstitutunun digər institutlardan və 
universitetlərdən fərqləndirici xüsusiyyətləri hansılardır? 
 
- Biznes İnstitutu respublikamızda yeganə ixtisaslaşmış ali 
təhsil müəssəsidir ki, o sırf bazar iqtisadiyyatı strukturu üçün 
mütəxəssislər hazırlayır. Burada digər ali təhsil 
müəssisələrindən fərqlidir. Daha dəqiq desək, bir neçə 
idarəetmə elementi bir ixtisasda birləşdirilmişdir. Bu da dünya 
təcrübəsinə uyğundur. 
 
-   İnstitutunuzda qəbul qaydaları və təhsil haqqı necədir? 
 
- Tələbələr instituta müsabiqə yolu ilə qəbul edilir. Təhsil 
haqqına gəldikdə, alınan vəsait yalnız professor- müəllim 
heyətinin əmək haqqına və digər xırda təsərrüfat xərclərinə 
çatır. İnstitutun maddi- texniki bazasının yaradılması və 
möhkəmləndirilməsi üçün valideynlərin köməyindən başqa 
istinad yerimiz yoxdur. Düzdür, elmə, təhsilə kapital qoymaqda 
hələ xəsislik edirik. Lakin, bu sahədə bəzi valideynlər xüsusi 
təşəbbüskarlıq göstərirlər. Mən müəllifi olduğum kitabın 
təqribən beş milyon manatlıq qonorarının hamısını bu sahəyə 
yönəltmişəm. Bütün bunlarla yanaşı bəzən övladı müsabiqədən 
keçməyən elə valideynlər də olur ki, belə faktlardan şantaj 
məqsədi ilə istifadə edir. 
 
260 
 
- Cənab rektor, aydındır ki, bazar iqtisadiyyatı üçün yüksək 
ixtisaslı kadrların hazırlanması ancaq yüksək elmi potensiala 
malik pedaqoji kadrlar tərəfindən həyata keçirilə bilər. Biznes 
institutunda bu cür elmi kadrlarınız varmı? 
 
- Mən açığını deyim ki, bizdə olan elmi pedaqoji kadrların 
potensialı istər dövlət institutlarının, istərsə də digər özəl 
institutların elmi potensialından fərqlənir. Çünki institutda 
çalışan elmi- pedaqoji kadrlar köhnə təfəkkür stereotiplərindən 
uzaqdır və bazar iqtisadiyyatından hər cürə baş çıxarmaq 
bacarığına, daha düzünü desək, yeni təfəkkür tərzinə malik 
olan kadrlarımız vardır. 
 
 
                    “Mühakimə” qəzeti,  08 sentyabr 1994-cü il. 
 
 
 
 
 
 
 
 
 
 
 
 
 
 
 
 
 
 
 
261 
 
 
 
Özəlləşmə zamanı cəmiyyətdətəbəqələr 
 arasında kəskin qütbləşməyaranacaq  
 
(Müsahibimiz iqtisadiyyat nazirliyinin bazar strukturlarının 
proqnozladırılması şöbəsinin rəisi Fərhad Qarayevdir.) 
 
- Fərhad müəllim, sizinlə söhbətimizin əsas qayəsini 
özəlləşmə haqqındakı qanun təşkil edəcək. Siz özünüz də 
ziyalısınız. Sizcə, özəlləşmə prosesində onsuz da ağır olan 
ziyalılarımızın vəziyyəti necə olacaq? 
 
- Mən bu məsələyə bir az tənqidi yanaşmaq istəyirəm. Çox 
qəribədir ki, inkişaf etmiş ölkələrdə, hətta zəif inkişaf etmiş 
ölkələrdə belə cəmiyyətin ziyalı təbəqəsinə həddindən artıq 
üstünlük verilir. Bu təbəqəni dövlət saxlayır və lazımınca onun 
qayğısına qalır. Ancaq bizdə isə hazırkı şəraitdə 
cəmiyyətimizdə təbəqələşmənin sürətlə getdiyi bir zamanda ən 
böyük zərbə elə ziyalıya dəyir. Aydındır ki, bizdə ziyalı təbəqə 
büdcə hesabına yaşayır. Sübut etməyə çalışırlar ki, indiki 
şəraitdə büdcənin gəlir hissəsi az, xərci isə çoxdur. Büdcədə 
yaranmış bu kəsirdən son nəticədə cəmiyyətin həm ziyalı, həm 
də əhalinin az təminatlı təbəqəsi əziyyət çəkir. Mənim 
fikrimcə, büdcəni kəsirdən xilas etmək üçün vergi sistemində 
köklü islahat aparılmalıdır. İndiki zamanda rüşvətxorluğun 
qarşısını almaq üçün hökmən deklarasiya sistemi tətbiq 
edilməlidir. 
 
- Mənim növbəti sualım da elə özəlləşmə prosesində 
deklarasiya sisteminin  tətbiq edilməsinin nə dərəcədə real 
olduğunu aydınlaşdırmaqdır. Fərhad müəllim, sizcə 
262 
 
cəmiyyətin yuxarı elitası bu sistemin tətbiq edilməsinə imkan 
verəcəkmi? 
 
-  Mən onu deyim ki, deklarasiyada gəlir mənbəyini gizlətmək 
praktiki cəhətdən mümkün deyil, müəyyən bahalı əşya 
alındıqda, yaxud ev tikdikdə və s. iri məbləğdə pul tələb  
olunduqda bunun hansı gəlir mənbələri hesabına əldə edildiyi 
tələb olunacaqdır. Əlbəttə, deklarasiya əhalinin gəlirlərinin 
artmasında heç də maneəyə çevrilmir. Əslində qanuni yolla  
istənilən qədər gəlir qazanmaq olar. Bu şərtlə ki, vergini 
ödəməklə həmin gəlirlər deklarasiyada öz əksinə tapsın. Ola 
bilsin ki, deklarasiyanın tətbiqi sizin qeyd etdiyiniz kimi 
cəmiyyətin yuxarı elitasına, bir qisim vəzifəli şəxsin və ya varlı 
adamların mənafeyinə zidd gəlsin. Mən açıq bilirəm ki, 
deklarasiyanın tətbiq  edilməsi cəmiyyətdə gəlirlərin ədalətli 
bölgüsünə tam təminat verəcək. 
 
-  Özəlləşmədə pay məsələsi necə olacaq? 
 
-  Açığını deyim ki, bu qanundan sonra özəlləşmə proqramı da 
qəbul olunub reallaşsa, əhalinin müxtəlf təbəqələri arasında 
kəsgin qütbləşmə yaranacaq, yəni varlılar həddindən artıq 
varlanacaq, kasıblar isə daha da kasıblaşacaq. Əvvəllər 
özəlləşmə payı adam başına 4 min manat müəyyən edilmişdi, 
indi isə inflasiya ilə əlaqədar olaraq adam başına 20 min manat  
müəyyən edilib. Əlbəttə, bu son hədd deyil, bəlkə də bu payın 
miqdarı inflasiya ilə əlaqədar yenə də artacaq. Proqram təsdiq 
olunandan  sonra, yəni sabahkı günə qədər anadan olan 
uşaqlara özəlləşmə payı düşəcək, proqram təsdiq  olunan 
gündən sonra doğulan uşaqlara isə özəlləşmə payı düşməyəcək. 
Məsələn, əgər evdə 4 nəfər ailə üzvü varsa, yaşından asılı 
olmayaraq hər bir kəsə eyni miqdarda pay düşəcək. Bankda hər 
bir şəxs üçün ayrıca hesab açılacaq. Hesabda olan pullar nəqd 
formada ələ verilməyəcək. Bu pullar yalnız özəlləşdirmə 
263 
 
məqsədləri üçün istifadə olunacaq. Məsələn, əgər sən kiçik bir 
mağaza, bərbərxana və ya fermer təsərrüfatı yaradırsansa, onda 
bu halda bütün maliyyə əməliyyatları ancaq bank vasitəsi ilə 
aparılacaq. 
 
-  Müəssisələrin özəlləşdirilməsi zamanı həmin müəssisənin 
səhmlərinin əksəriyyəti onun öz işçiləri deyil, kənar bir 
imkanlı şəxs tərəfindən alınarsa, bu, özəlləşmənin nə 
dərəcədə ədalətli aparılmasına əsas verəcək? 
 
- Açığını deyim ki, özəlləşdirmədə varlılar həddindən artıq 
varlanacaq, kasıblar isə daha da kasıblaşacaq. Belə olan halda 
hansı ədalət prinsipindən danışmaq olar. Bu zaman cəmiyyətdə 
təbəqələr arasında kəskin qütbləşmə yaranacaq. 
 
- Yeni ildən qiymətlərin sərbəstləşdirilməsi məsələsi 
reallaşacaq. Bu zaman cəmiyyətin aşağı təbəqəsinin hansı 
maddi çətinliklərlə qarşılaşacağı artıq indidən məlumdur. Bu 
barədə nə deyə bilərsiniz? 
 
-İndiki bazar şəraitində qiymətlərin sərbəstləşdirilməsi mənim 
fikrimcə, düzgün hal deyildir. Əgər yeni ildən qiymətlər 
sərbəstləşdirilsə, əhali “şok” vəziyyətinə düşəcək. Qiymətlər 
sərbəstləşdirilərsə, o zaman əmək haqqı da  eyni səviyyədə 
qalxmalıdır. 
 
 
                                 “ Mühakimə” qəzeti, 5 yanvar 1995-ci il. 
 
 
 
 
 
 
264 
 
 
 
  Polis işçisi qanun çərçivəsində sərbəst   
                  hərəkət etməlidir 
 
(Müsahibimiz Sabunçu RPİ-nin 13-cü PB- nin rəisi polis 
podpolkovniki Sabir Hüseynovdur) 
 
-  Son zamanlar cinayətkarlıq əvvəlki illərə nisbətən daha da 
artmışdır. Bu baxımdan Sizin bölmədə də iki ay ərzində bir 
neçə ölüm hadisəsi olub. Cinayətlərin getdikcə bu cür 
“tüğyan” etməsini nə ilə izah edə bilərsiz? 
 
- Əvvəlcə, onu deyim ki, cinəyatkarlığın artmasının ilkin 
səbəbini hamı müharibə şəraitilə əlaqələndirdiklərinə görə 
müəyyən mənada mən də bu fikirlə razıyam. Ancaq digər əsas 
səbəb adamların iqtisadi güzaranının getdikcə pisləşməsilə 
əlaqədardır. Qaldı ki, rəis olduğum bölmədə son 2 ayda baş 
vermiş iki ölüm hadisəsinin hər ikisi bacarıqlı polis 
əməkdaşlarmız tərəfindən açılmışdır.  
 Hər iki ölüm hadisəsi haqqında ayrı-ayrı mətbuat səhifələrində 
də geniş yazılmışdı. 
 
- Baş vermiş cinayət hadisələri, vətəndaşlardan bölməyə daxil 
olan  ərizə və şikayətlərin hamısı qeydə alınırmı? Bu sualı 
verməkdə əsas məqsədim bəzi polis işçilərinin cinayət əməli 
törətmiş şəxslərlə “iqtisadi əməkdaşlığa” girmə faktına qısaca 
da olsa, aydınlıq gətirməkdir. Bu fikrə  münasibətiniz? 
 
- Mən bütün cinayətlərin qeydə alınması tərəfdarıyam. Çünki 
ən xırda oğurluq belə cinayətdir. Cinayətin də böyüyü, kiçiyi 
265 
 
olmaz. Açığını deyim ki, bu orqanda bəzi xırda oğurluqları 
bəzən bir çox yerlərdə qeydə almaq istəmirlər, bacardıqca 
güzəştə gedirlər. Mən isə rəis işlədiyim bu, bölmədə belə 
hallara imkan vermirəm, çünki bu gün güzəştə gedilən hər 
hansı xırda oğurluq, sabah daha böyük cinayətlə əvəz oluna 
bilər. 
 
-  Sizcə, polis rəisi  əməliyyat, yoxsa istintaq işçisi olmalıdır? 
 
- Rəis əslində həm əməliyyat işini, həm də istintaq işini eyni 
səviyyədə bilməlidir.Digər tərəfdən də polis rəisi kütlələrlə, o 
cümlədən cəmiyyətdəki müxtəlif təbəqələrlə yaxın və işgüzar 
əlaqələr yarada bilmirsə, həmin polis işçisi öz işində səmərəli 
fəaliyyət göstərə bilməz. Hər bir polis işçisi eyni zamanda, 
indiki şəraitdə fiziki və yüksək mənəvi-psixoloji hazırlığa 
malik olmalıdır. Təəssüflə qeyd etməliyik ki, bugünkü polis 
işçilərimizin əksər hissəsində bu keyfiyyətlər hiss olunmur. 
 
-Hamımıza məlumdur ki, hazırda polis sistemində səriştəsiz 
kadrlar az deyildir, onlar üstünlük təşkil edirlər. Belə ki, həm 
cinayətkarlıqla mübarizədə, həm də cinayətlərin açılmasında 
kadrların səriştəsizliyi, bacarıqsızlığı ucbatından qanun 
pozulmasına yol verilir. Bu baxımdan rəhbərlik etdiyiniz 
bölmə haqqında nə deyə bilərsiniz? 
 
- Əvvəlki iqtidar dövründə kadr siyasəti demək olar ki, heçə 
endirilmişdi. Belə ki, heç bir hüquq elmindən xəbəri olmayan  
kadrlar sistemə işə cəlb olunmuşlar. Onlar istintaq və əməliyyat 
işini bilmədiklərindən, polis sistemində bu cür bacarıqsız 
kadrların ucbatından cinayətkarlıqla mübarizədə çətinliklərlə 
qarşılaşmalı oluruq. Bu acınacaqlı vəziyyəti düzəltmət üçün 
kadrlarda hökmən “təmizlik” işi aparılmalıdır və sistemə 
layiqli kadrlar cəlb olunmalıdır. 
 
266 
 
- Polis sistemi haqqında qanunun olmaması işinizə necə təsir 
edir? 
 
- Hazırda cinayətkarlığın artdığı bir zamanda polis sistemi 
haqqında qanunların olmaması işimizdə ciddi maneələr 
yaratmışdır. Günün tələblərini nəzərə almaqla yubatmadan 
polis sistemi haqqındakı qanun işlənib hazırlanmalıdır. Bu 
günə kimi keçmiş SSRİ dövrünün qanunları əsasında işləyirik. 
Bu qanunlar isə artıq bu günün tələblərinə cavab vermir. Polis 
işçisi bir sıra imtiyazlardan məhrumdur. Onlar bəzən, hətta, 
qanun çərçivəsində belə sərbəst hərəkət edə bilmirlər. 
 
-   Hər bir polis rəsinin özünəməxsus iş prinsipi olur. Sizin iş 
prinsipiniz necədir? 
 
-Polis rəisi kimi iş prinsipim əmək və icra intizamıdır. Bunların 
hər ikisi olan vaxtda qanun şahdır. 
 
 
                                             “Mühakimə” qəzeti, 1994 - cü il.    
 
 
 
 
 
 
 
 
 
 
 
 
 
 
267 
 
Şahidlərin təhlükəsizliyinin təmin 
edilməsi haqqında qanunvericilikdə heç     
bir normativ akt nəzərdə tutulmayıb   
 
 
   (Müsahibimiz Nəsimi rayon Polis İdarəsinin Cinayət 
Axtarış Şöbəsinin rəisi, polis podpolkovniki Vaqif 
Şərifovdur.)         
 
- Vaqif müəllim,respublikamızda yaranmış gərgin ictimai-
siyasi vəziyyət hüquq-mühafizə orqanlarının üzərinə düşən 
işin məsuliyyətini daha da artırmışdır. Bu sahədə Sizin 
rayonda polis əməkdaşları hansı tədbirlər görürlər? 
 
- Siz  respublikamızda ictimai-siyasi vəziyyətin gərgin 
olduğunu qeyd etdiniz.Əvvəla,onu deməliyəm ki, biz, polis 
işçiləri siyasətə qarışmırıq. Bu barədə nazirimiz də bizə xüsusi 
göstəriş verib. Belə ki, polis  heç bir siyasi partiyanın üzvü 
olmamalıdır. Əgər belə bir şəxs olarsa, onda dərhal həmin şəxs  
polis sıralarından xaric ediləcək. Bizim bu gün əsas vəzifəmiz 
şəhərdə sabitliyi bərpa etmək, neqativ hallara qarşı barışmaz  
mübarizə aparmaqdır. Şəhərdə sabitliyin qorunması sahəsində 
rayonumuzun polis əməkdaşları daha çox fəallıq göstərirlər. 
Son vaxtlar şəhərə qaçqınların axını ilə əlaqədar olaraq 
rayonumuzda gərginliyin yaranması hiss olunmaqdadır. Belə 
ki, polis əməkdaşlarımız tez-tez mübahisəli həll olunması 
faktları ilə qarşılaşmalı olurlar. 
 
- Bu “mübahisəli məsələlər” konkret olaraq nədən ibarətdir? 
 
268 
 
- Bunlar əsasən qaçqınların icazəsiz olaraq vətəndaşların 
evlərini zəbt etməsindən ibarətdir. Bu, mübahisə doğuran 
məsələlərin içərisində elələrinə rast gəlinir ki, ev sahibi axşam 
işdən qayıdanda görür qapı sındırılıb, evdə isə kənar şəxslər 
var. 
 
-  Sizcə, bütün bunları “ mübahisəli məsələlər” adlandırmaq 
məntiqi baxımdan nə dərəcədə qanunidir? 
 
-  Əlbəttə, bu faktlar qanunsuz hərəkət hesab olunur və bizə də 
göstəriş verilib ki, bu cür məsələləri qanun çərçivəsi daxilində 
həll etməyə çalışaq. 
 
-  Bəs belə olan şəraitdə bu “mübahisəli məsələlər”i necə həll 
edirsiz? 
 
- Belə olan tərzdə, biz onlarla söhbət zamanı lazımi 
qanunçuluğu nəzərlərinə çatdırırıq. Daha sonra bu sahədə 
ağsaqqalların köməyindən istifadə edirik. Əlbəttə, onları da 
qınamaq olmaz, bütün var-dövlətini qoyub gəliblər. Bunlar bizi 
bir insan kimi ağrıtmaya bilməz. Bu ağır dərdə vəzifəsindən, 
tutduğu mövqeyindən asılı olmayaraq hamımız şərik olmalıyıq. 
 
- Hamımıza məlumdur ki, əllərdə çoxlu silah vardır. 
Silahların yığılması sahəsində sizin şöbənin əməkdaşları 
hansı operativ tədbirləri görürlər? 
 
- Silahların yığılması üçün şöbəmiz tərəfindən kompleks 
tədbirlər hazırlanıb həyata keçirilir. Belə ki, son 2 ay ərzində 9 
avtomat silahı, 5 tapança (müxtəlif növ) 4735 ədəd müxtəlif 
patronlar, 103 ədəd əl qumbarası, 3 ədəd AQS qurğusu və 
müxtəlif sursatlar müsadirə olunubdur. 
 
269 
 
- Hamımız üçün, eləcə də dünya ictimaiyyəti üçün son dərəcə 
təhlükəli olan “ağ ölümə” qarşı sizin rayonda hansı mübarizə 
tədbirləri görülür? 
 
- Bu sahədə bizim əməkdaşlar gərgin mübarizə aparır. Elə 
bunun nəticəsidir ki, bu ilin 6 ayı ərzində narkomaniya işi üzrə 
102 cinayət işi açılıb. Bunlardan 10-u  “narkotik maddəni 
satan”cinayət işi kimi qeydə alınıbdır. Bu da ən ağır cinayət 
hesab olunur. 
 
- Son zamanlar şəhərdə maşın oğurlanması halları sanki 
“epidemiya xəstəliyinə” çevrilib. Təbiidir ki, bu faktların 
Sizin də rayonda olması istisna deyildir...  
 
- Bəli, maşın oğurlanması faktları bizim rayon üçün də 
xarakterik haldır. Yaxın zamanlarda şöbəmiz tərəfindən 6 
avtomaşın oğurluğu qeydə alınıb. Bu cinayət işindən 4-ü açılıb. 
 
- Elə hallar olur ki, mürəkkəb bir cinayət işi ilə əlaqədar 
istintaqın gedişinə hər vasitə ilə bu işdə “maraqlı tərəflər” 
təsir göstərməyə cəhd edirlər. Bu cür faktlarla Sizin şöbəniz 
də qarşılaşıbmı? 
 
- Bəli. Belə hallar çox olub. İstintaqın gedişi zamanı müxtəlif 
cür hədələr gəlir.Xüsusən, bu zaman şahidləri daha çox 
qorxudurlar. Ancaq qeyd etmək istəyirəm ki, belə olan tərzdə 
şahidlərin təhlükəsizliyi təmin olunmalıdır. 
    Təəssüflə deməliyəm ki, bu barədə qanunvericilikdə heç bir 
normativ akt nəzərdə tutulmayıb. Eyni zamanda bu akt digər 
respublikalarda da yoxdur. 
 
 
                  “Mühakimə” qəzeti, 21 avqust 1993-cü il. 
 
270 
 
    Siz kimsiniz, “general Əli bəy?” 
 
Tanıtma: Qasımov Əlövsət Zöhrab oğlu, 1961 - ci ildə 
Ermənistanın Vedi rayonunun Yengicə kəndində anadan 
olub. 1988-ci ildə ermənilər tərəfindən öz doğma yurd- 
yuvalarından qovularaq Tərtər rayonunun Bəyimsarov 
kəndində məskunlaşıblar. 
 
-  Əli bəy, Sizin haqqınızda çox eşitmişəm. Müharibənin ilk 
günlərində, yəni 1988- ci ili nəzərdə tuturam, özünü müdafiə 
üçün kənd cavanlarından ibarət könüllü dəstələr 
yaradılmasına başçılıq etmisiniz. Bildiyimizə görə, o vaxtlar 
Vahid mərkəzdən idarə olunmayan bəzi könüllü dəstələr 
kortəbii şəkildə, qeyri-ciddi, intizamsız formada fəaliyyət 
göstərirdilər. Sizin yaratdığınız dəstələrdə necə, nizam- 
intizam qaydalarına əməl edilirdimi? 
 
-   Düz deyirsiniz, Camal müəllim, o vaxtlar kim gəldi özü 
üçün kiçik silahlı dəstələr yaradırdı. Bəzi dəstələrin məqsəd və 
niyyətləri heç də torpağı qorumaq, Vətəni müdafiə etmək 
deyildi. Nəsə, belə dəstələr artıq hamıya məlumdur. Onlardan 
heç danışmağa dəyməz, çünki o cür adamlar millətimizə 
ləkədir. Bizim könüllü dəstələr isə zərurətdən yaranmışdı. Belə 
ki, erməni yaraqlıları tez-tez kəndlərə hücum edir, mal-qaranı 
yığışdırıb aparır, adamları isə girov götürürdülər. O zaman 
kəndimizin müadfiəsi üçün 15 nəfər milis işçisi ayrılmışdı. 
Əlbəttə, yaxşı silahlanmış erməni yaraqlılarının qarşısında bu, 
çox cüzi bir qüvvə idi. Ona görə də mən Aydın Qasımovun 
məsləhəti ilə /Ədliyyə Nazirliyi Məhkəmə Qərarlarının İcrası 
Baş İdarəsinin rəisi, general-mayor Aydın Qasımov nəzərdə 
tutulur-C.Z/ kənd cavanlarından 85 nəfər seçərək 
özünümüdafiə dəstəsi yaratdım. Bir müddət onlara silahı 
söküb-yığmağı öyrətdim. Hədəfə nişan alma qaydalarını 
271 
 
öyrətdim. Sonralar bu dəstə erməni dığalarına qan uddurdu. 
Mən həmin uşaqlarla 1989-cu ildən 1993- cü ilin avqust ayına 
kimi ermənilərə qarşı necə lazımdır döyüşmüşəm. 1993-cü ilin 
avqust ayında Ağdərə bölgəsində Akop-Komari kəndi uğrunda 
gedən döyüşlərdə böyrəyimdən yaralandım. Məni Goranboyun 
hospitalına gətirdilər. Orada həkimlər böyrəyimin birini 
çıxartdılar və 45 gün müalicə olundum. Hospitalda müalicə 
olunduğum zamanda döyüşçü dostlarımdan xəbər tuturdum. 
Kimin şəhid olması, kimin yaralanması, kimin sağ qalması 
barədə məlumat əldə edirdim. 
 
- Əli bəy, necə oldu ki, Siz naməlum şəhidləri 
müəyyənləşdirdiniz, özü də 950 nəfər şəhidi? 
 
- Hospitalda müalicə olunduğum vaxt döyüş zonasında çoxlu 
meyit gətirdilər və onların hamısını naməlum əsgər adıyla 
Tərtər qəbiristanlığında basdırdılar. Mən bunun düzgün 
olmadığını özlüyümdə müəyyən etdim. Çünki sabahısı gün 
ölənlərin valideynləri öz övladlarını axtaracaqdılar. Ona görə 
də mən gizlicə gecələr həmin şəhidləri qəbirdən çıxarıb onların 
bir-bir əlamətlərini özümçün qeyd edirdim, şəklini çəkib ayrı 
yerdə cərgə ilə basdırırdım və qəbirlərinin üstünə də nişangah 
qoyurdum. Bu yolla onların naməlum adı altında dəfn etdikləri 
87 şəhidin şəxsiyyətini müəyyənləşdirdim. 
 
- Bəs necə oldu ki, özünüzü “general Əli bəy” adlandırdınız? 
 
- Mən bu işimi davam etdirdim. Döyüş mövqeyində həlak 
olmuş şəhidlərimizi oradan çıxarıb yenə əlamətlərini və 
şəxsiyyətlərini müəyyən etdikdən sonra Tərtər 
qəbiristanlığında dəfn edirdim. Uşaqlardan birisi bunu bir dəfə 
görüb mənə: “Səndə əsl general ürəyi var”, dedi. Bu sözdən 
sonra özümü “general Əli bəy” adlandırmağa başladım. Bəzən 
döyüş mövqeyində qalmış meyidləri götürmək lazım gəlirdi. 
272 
 
Kimə müraciət edirdimsə, əhəmiyyət vermirdilər. Ona görə də 
RİH başçısına zəng edib əmr  edirdim: “Danışan general Əli 
bəydir! Şəhidləri bükmək üçün təcili polietilen və maşın 
göndərin!” Əlbəttə, maşının hara göndərilməsinin dəqiq 
ünvanını deyirdim. Sağ olsunlar ki, general Əli bəyin əmrini 
dərhal yerinə yetirirdilər. Bu yolla Şəki, Ağsu, Yevlax, 
Mingəçevir, Qazax, Masallı, Lənkəran, Göyçay, Astara və 
digər rayon İHB-na zəng edib yaralıları və şəhidləri lazımi 
ünvanlarına çatdırılması üçün maşın göndərmələrini tələb 
edirdim. Beləliklə, 20 dəfədən çox rayon komissarlığına, 
Respublika Hərbi Komissarlığına, Müdafiə Nazirliyinə zəng 
edib onlardan şəhidləri bükmək üçün polietilen, tabut, maşın və 
ya vertolyot göndərmələrini tələb etmişəm. Bütün əmrlərim də 
yerinə yetirilirdi. Bu yolla mən hərbi hissəyə 39 ton benzin 
qənaət etdim. Bəzən elə olurdu ki, döyüş mövqeyindən 
meyitləri götürmək mümkün olmurdu. O vaxt Naxçıvanda 
Heydər Əliyevlə görüşəndə mənə “gecə görən” binokl 
vermişdilər. Gecəykən meyitləri döyüş mövqeyindən 
çıxarılmasında bunun köməyi çox oldu. 
 
- Bildiyimizə görə, ermənilər meyitlərlə də amansız rəftar 
edirdilər, onları eybəcər hala salmışdılar ki, əsgərlərimizdə 
vahimə yaratsınlar, onların döyüş əzmini hər vasitə ilə 
qırmağa çalışsınlar. 
 
-  Tamamilə doğru deyirsiniz. Onlar meyitlərimizi eybəcər hala 
salırdılar; kimisinin qolunu, kimisinin qıçlarını, kimisinin 
başını kəsir, gözlərini çıxarırdılar, kimisinin dərisini 
soyurdular. Çox vaxt isə meyitlərin altına mina qoyurdular ki, 
götürəndə partlasın. Açığını deyim ki, ilk dəfə döyüşə girən 
əsgərlər meyitləri bu halda görəndə “Ay dədə, bizi də bu günə 
qoyacaqlar”,- deyə bəziləri döyüş mövqeyindən qaçmağa 
məcbur olurdular. Buna görə də təzə əsgərlər bu dəhşətli 
mənzərələri görməsinlər deyə meyitləri bacardıqca tez döyüş 
273 
 
mövqeyindən götürməyə çalışırdım.Əlbəttə, bu , asan iş 
deyildi. 
 
-  Əli bəy, bu çətin işdə Sizə kimsə kömək edirdimi? 
 
-   Bütün bu işləri mən tək görmüşəm. Bir adam deyə bilməz 
ki, 1992- ci ildən 1994- cü ilin mayın 14-nə qədər kimsə gedib 
hardansa bir meyit gətirib. Elə olub ki, meyidi mövqedən 
çıxartmaq üçün mənə on günlərlə vaxt lazım olub. Mən 
onlardan bir neçəsini misal göstərmək istəyirəm. Məlikov 
Namiq Papanində yaşayırdı. 4 hətfədən sonra meyidini döyüş 
mövqeyindən çıxarda  bildim. Musanın / Sumaqayıtdandır/ 
meyidini 4 hətfədən sonra, Allahverdinin /İmişlidəndir/ 
meyidini 25 gündən sonra, Yevlaxdan, Qəbələdən və digər 
rayonlardan 86 nəfərin meyidini çox uzun zaman bir müddət 
keçəndən sonra döyüş mövqeyindən  çıxarda bilmişəm. Onların 
şəxsiyyətini bəzilərinin ciblərindəki anasına və nişanlısına 
yazdığı məktublarla, bəzilərində olan “nakolka” ilə 
müəyyənləşdirir, sonra da valideynlərini axtarıb tapırdım. Elə 
meyit olub ki, onun barmağında bir ədəd qızıl üzük olub. 
Həmin üzüyü də şəhidin valideynlərinə yazılı kağız vasitəsilə 
təhvil vermişəm. 
 
- Əli bəy, Qarabağ döyüşlərində ən dəhşətli hansı döyüş 
səhnəsini xatırlayırsınız? 
 
- Ən dəhşətli döyüş Fərrux dağı /1993-cü il aprelin 17-də/ 
uğrundakı döyüş idi. Həmin bölgədə 23 batalyonumuz 
döyüşürdü. Komandirlərin səriştəsizliyi ucbatından bu döyüşdə 
xeyli  itkilərimiz oldu. Mən görürdüm ki, komandirlər itkilərin 
sayını qəsdən düz demirdilər.Onlar Müdafiə Nazirliyinə 
hesabat verəndə 2 nəfər itki olduğunu qeyd edirdilər. Mən isə 
itkilərimizin dəqiq hesabını aparırdım özümçün. Komandir 
274 
 
bunu biləndən sonra məni hospitalda “plotnik” elədilər, yəni 
şüşə-pəncərə təmir edən. 
     Bu döyüşdə mən mövqedən 108 avtomat silahı, on minlərlə 
patron gətirib hərbi hissəyə təhvil vermişəm. 158 şəhidi döyüş 
mövqeyindən çıxardıb şəxsiyyətlərini müəyyən etdikdən sonra 
Tərtər qəbiristanlığında bir cərgədə basdırmışam. 
 
- Əli bəy, dediyiniz kimi, elə meyitlər olurdu ki, döyüş 
mövqeyində uzun müddət qalıb iylənirdi. Bu zaman Siz hər 
hansı bir xəstəliyə tutula bilərdiniz. 
 
-  Düz deyirsiniz, ancaq görünür, Allah- təalanın nəzəri 
üstümdə olub. Məni hər hansı bir bəlaya düçar olmaqdan xilas 
edib. Bir də ki, hər dəfə şəhidə yaxınlaşanda elə bilirdim ki, 
onu birinci dəfədir görürəm. Düzdür, qurd basmış meyidi 
görəndə məni əvvəlcə öyümək tuturdu, amma birdən 
xəyalımdan keçirdi ki, axı, bu, şəhiddir, torpaq uğrunda həlak 
olub. O ki, qaldı xəstəliyə tutulmağıma, cəmi bircə dəfə qanımı 
dəyişiblər. Mən eyni zamanda gigiyena qaydalarına ciddi əməl 
edirdim. 
 
- Cənab “general”, bildiyimizə görə, bu müharibədə 
ermənilər ən iyrənc və alçaq vasitələrdən istifadə etməkdən 
belə çəkinmirdilər. Bu barədə nə deyə bilərsiniz? 
 
- Düz deyirsiniz, Camal müəllim.Bir dəfə Sərsəng su 
anbarından gələn sudan bir batalyondan 72 əsgər istifadə 
etdikləri zaman qarın yatalağına tutumuşdular. Həkimlər 
əvvəlcə nə qədər çalışırdılarsa səbəbini aydınlaşdıra 
bilmirdilər. Onlar 10 gün əsgərlərin qarınlarının ağrısını kəsə 
bilmədilər. Sonradan bir çoban məlumat verdi ki, suda meyid 
görüb. Bundan sonra məlum oldu ki, meyid suda qaldığından 
suya  zəhərlənmə verib. Sən demə, ermənilər 7 meyidi Sərsəng 
su anbarında axan kanalın başlanğıcında məftil ilə suyun 
275 
 
altında bağlayıblar ki, bu sudan istifadə edən azərbaycanlılar 
zəhərlənsinlər. Həmin meyitləri sudan mən çıxartdım. 
    Ikinci bir faktı misal göstərim: bir dəfə də döyüş 
mövqelərinin birindən şəhidləri çıxararkən bir erməni  
meyidinə rast gəldim. Ciblərindən sənədlərini axtararkən maye 
ilə dolu olan, ağzı bağlı bir banka tapdım. Əvvəlcə, bunun nə 
olduğunu anlaya bilmədim. Sonradan öyrəndim ki, erməni 
zabitləri öz əsgərlərinə göstəriş verib ki, hansı əsgər bir türk 
öldürərsə, ona pul veriləcək, türkün də türk olduğunu ermənilər 
onun cinsiyyət orqanından müəyyən edirmişlər. Buna görə də 
hansı erməni əsgəri türkün kişiliyini kəsib aparırdısa, həmin 
dığaya 25 min dram pul verirdilər. Bu maye dolu banka da 
onun üçünmüş ki, döyüş zamanı həlak olmuş türkün kişiliyini 
kəsib maye dolu bankaya atsınlar. Sonra da bankanı sübut üçün 
erməni zabitlərinə göstərirmişlər. 
 
- Əli bəy, ümumiyyətlə, indiyə kimi nə qədər şəhidin 
şəxsiyyətini müəyyənləşdirib valideynlərinə təhvil vermisiniz? 
 
- Mən hospitala düşəndə torpağa naməlum adıyla 950 şəhid 
tapşırılmışdı. Mən məlum olanlardan söhbət açmıram. Döyüşdə 
ölüb, dostu aparıbsa, onu demirəm. Şəxsən mən özüm 1992- 
96-ci illərdə yuxarıda adını çəkdiyim bölgələrdə 950 naməlum 
şəhid aşkar etmişəm. Onların hər birinin şəxsiyyətini 
müəyyənləşdirərək valideynlərinə çatdırmışam. İndiyə kimi 
938 naməlum şəhidi alilərinə təhvil vermişəm. Qalıb 12 nəfəri. 
Axtarışlarımı davam etdirirəm. 
 
-  Belə çıxır ki, saqqalınızı ona görə qırxdırmırsınız? 
 
- Bəli, nə vaxt 12 şəhidin də valideynini tapıb onlara təhvil 
versəm, onda saqqalımı qırxacam. 
 
276 
 
Son olaraq: “General” Əli bəy rəsmi olaraq, 1992- ci ilə 
kimi döyüş bölgələrindən yaralı əsgərlərin və meyitlərin 
üstündən 1017 avtomat silahı hərbi  hissi komandirlərinə, silah 
anbarına və polis idarəsinə təhvil verib. Bundan əlavə, o,  10 
minə qədər patron, 4 ədəd qumbaratan, 6 ədəd PK pulemyotu 
hərbi hissyə təhvil verib. Əli bəy Yevlax aeroportundan 14 
şəhidi tək Naxçıvana yola salıb. O, bütün bunları özünün 
vətəndaşlıq borcu sanır. 
     Əli bəy erməni dilini yaxşı bildiyindən dəfələrlə erməni 
mövqelərində kəşfiyyatda olub. Növbəti kəşfiyyatların birində 
o, ermənilərdən 5 avtomat silah əldə edərək, gətirib öz hərbi 
hissələrinə təhvil verib. Açığını deyək ki, Əli bəy hələ çox 
şeyləri demək istəmədi, daha doğrusu, lazım bilmədi... 
Biz isə “general” Əli bəyin gördüyü bu işləri əsl qəhrəmanlıq 
adlandırırıq. 
 
 
                                  Bakı şəhəri, 21 yanvar 2000 - ci il. 
 
 
 
 
 
 
 
 
 
 
 
 
 
 
 
 
277 
 
            Soykökünə bağlı insan 
 
 
    TANITMA: Vaqif Bilas oğlu Şadlinski, 1940-cı ildə 
Vedibasar mahalında anadan olub. 1968- ci ildə N. 
Nərimanov adına Azərbaycan Tibb Universitetinin 
stomotologiya fakültəsini fərqlənmə diplomu ilə bitirib. 
    V.B. Şadlinski təhsil aldığı müddətdə Tələbə Elmi 
Cəmiyyətində fəal iştirak edib, sərbəst elmi işlər aparıb. O, 
universiteti bitirdikdən sonra terapevtik  stomotologiya 
kafedrasında  baş laborant  vəzifəsində saxlanılıb. 
    1970- ci ildən etibarən o, ATU- nun insan anatomiyası 
kafedrasında fəaliyyətini davam etdirərək baş laborantlıqdan 
assisent,baş müəllim, dosent və kafedra müdiri vəzifələrinə 
qədər yüksəlib. 
    O, 1982- ci ildə Tbilisidə “Üçlü sinirin yuxarı alveol 
şaxəsinin makromikroskopik anatomiyası” na dair 
namizədlik  dissertasiyası müdafiə etmiş, tibb elmləri 
namizədi elmi dərəcəsinə layiq görülmüşdür. 
    Onun “Normada və zobogen təsirlər şəraitində 
qalxanabənzər vəzin struktur homeostazı və morfofunksional 
xüsusiyyətləri” mövzusu üzrə başa çatdırdığı doktorluq 
dissertasiyası işinin ilkin müzakirəsi keçirilib və mütəxəssislər 
tərəfindən onun açıq müdafiyəyə təqdim olunması tövsiyə 
olunub. 
    V.B. Şadlinski 130 elmi məqalənin, 4 monoqrafiyanın, 4 
dərsliyin, insan anatomiyası fənninin tədrisinə dair 1 orjinal 
atlas ( Türkiyədə çap olunub), 3 dərs vəsaitinin, 3 tədris-
metodik vəsaitin, 2 səmərələşdirici təklifi və 25 publisistik 
məqalələrin müəllifidir.O,  elmi-tədqiqat işlərinin nəticələri 
haqqında Türkiyədə, İranda, Rusiya Federasiyasında, 
İsraildə və digər xarici ölkələrdə keçirilən, konqres, 
simpozium və konfranslarda elmi məruzələrlə çıxışlar edib. 
278 
 
    V.B. Şadlinskinin çoxillik elmi- pedaqoji fəaliyyəti yüksək 
qiymətləndirilib və o, 1981-ci ildə “Səhiyyə əlaçısı” döş 
nişanına, 1991-ci ildə Azərbaycan Milli  Yaradıcılıq 
Akademiyasının tibb doktoru, Azərbaycan Ziyalılar 
Cəmiyyətinin vitse- prezidenti və fəxri doktoru adlarına, 
Azərbaycan Respublikası Səhiyyə Nazirliyinin fəxri 
fərmanına layiq görülüb. 
    O, 1998-ci ildə Rusiya Federasiyası Təbiət Elmləri 
Akademiyasının üzvü seçilib, H.Z.Tağıyev adına fəxri 
mükafatını alıb. 
    V.B. Şadlinski hazırda insan anatomiyası kafedrasının 
müdiri olmaqla bərabər, həm də ATU-nun tədris işləri üzrə 
prorektordur. 
 
    Vaqif müəllim Azərbaycan xalqının əfsanəvi qəhrəman oğlu, 
böyük sərkərdə Abbasqulu ağa Şadlinskinin nəslindəndir. 
Vaqifin dünyaya göz açdığı Vedibasar mahalı tarixən 
xalqımızın yaddaşında 1917-1921- ci illərdə erməni silahlı 
daşnak qüvvələrinə qarşı apardığı milli azadlıq mübarizəsinin 
simvolu kimi daim canlanmaqdadır.    
   Vedibasarlılar öz mərdliyi, kişilik ənənələri, qəhrəmanlığı, 
dəyanəti, qətiyətliyi, ədalətliyi, mübarizliyi ilə tanınırlar. Məhz 
belə bir ruhu özündə yaşadan Vaqif müəllim də öz ali fərdi 
keyfiyyətləri ilə bu nəslin, adına layiq oğul olduğunu bütün 
həyatı boyu sübut etmişdir. 
   V.B. Şadlinskini daha yaxından tanıyanlar onda Abbasqulu 
bəydən sızma xarakterlər- vətənpərvərlik, qətiyyətlilik, əməlinə 
və əqidəsinə dərin inam və sədaqət, sınmazlıq, sözü birbaşa üzə 
demək keyfiyyətləri yaşayır. 
   Vaqif müəllimlə söhbətimizin ilkin qayəsini bu gün  əxlaq və 
mənəviyyatımızd baş verən aşınmalar və bunun köklərinin 
haradan nəşələndiyini açıqlamaq təşkil edirdi. Buna görə Vaqif 
müəllim bu suala aydınlıq gətirmək məqsədi ilə əvvəldən 
başlamağı məsləhət bildi: 
279 
 
-  Hələ sovetlər dövründə mənim nəsə irəli çəkilmək məsələm 
var idi. Məni Respublika Nəzarət Komitəsinə çağırmışdılar. 
Dedilər ki, bir tərcümeyi- hal yaz, amma geniş şəkildə olsun. 
Orada bütün yaxın qohumlarının kimliyi göstərilməlidir. Mən 
tərcümeyi-halı yazanda yeznəmizin atasının adını və harada 
işlədiyini dəqiq bilmədiyimə görə , dedim ki, bəlkə bunu heç 
yazmayım. Həmin şəxs dedi ki, tərcümeyi- halda hər şey ətraflı 
yazılmalıdır və heç nə gizlədilməməlidir. Qeyd etdim ki, bu 
bürokratiklik nəyə lazımdır?  O dedi ki, bu bürokratiklik deyil, 
biz kadrları necə  seçdiyimizi bilirik. Yoxlayırıq ki, kadrlar rus 
dilini mükəmməl bilirlər, ya yox. Dedim ki, rus dilini 
mükəmməl bilməyə ehtiyac yoxdur, çünki əgər kimsə bura 
gələn rus müxbirini başa düşüb, ona cavab verə bilirsə, yaxud 
Moskvadan gələn komissiyanın fikrini başa düşürsə, daha rus 
dilini mükəmməl öyrənməyə nə ehtiyac var? Bunun dərin 
mənası da yoxdur heç, çünki biz Azərbaycanda yaşayırıq. O 
qeyd etdi ki, bizim hər birimizin “böyük qardaşlarımızın” dilini 
bilməsi hökmən vacibdir. Cavabında bildirdim ki, mən orta 
məktəbi kənddə, öz doğma ana dilimizdə qurtarmışam. Bakıda 
tələbə olanda da təhsilimi Azərbaycan dilində davam 
etdirmişəm. Amma əsgərlikdə üç il olmuşam, rus dilində 
fikrimi çatdırmağı bacarıram və müsahibimi başa düşürəm. Rus 
dilində oxumamışam və bundan sonra da oxumaq məqsədim 
yoxdur. O dedi: “Niyə?”. Dedim ki, hər bir millət əvvəlcə öz  
diliylə, tarixi keçmişiylə, ədəbiyyatıyla  tanış olmalıdır, sonra 
o, açıqca üzümə dedi: “Yox, sən heç vaxt vəzifədə işləyə 
bilməzsən”. O məndən bir söz də soruşdu: “Evin palendəndir, 
yoxsa daşdan?” Deməli, o dövrdə rusdilli və qarışıq millətdən 
olanların irəli çəkilməsi, vəzifə kreslolarını tutması barədə 
xüsusi təlimat var idi. Yəni vəzifəyə çəkilənlərin ailə 
mənşəyində hökmən qeyri- millətlərin nümayəndələri 
olmalıydı... 
    Mənəviyyat, əxlaq məsələsinə gəldikdə isə, onu deyim ki, 
illər boyu Azərbaycan ədəbiyyatının, Azərbaycan təbabətinin, 
280 
 
Azərbaycan neft sənayesinin ən gözəl biliciləri, ən savadlı  
mütəxəssisləri rayondan gəlib. 
    Bakıda erməni, rus, yəhudi millətindən olan adamların 
evlərində kirayədə qalıblar. Bəli, haykanuşların evində 
kirayədə qalanda onlar görürdülər ki, bu, savadlı oğlandır, 
bunun gələcəyi var, arxasında elə də qohum- əqrabası yoxdur. 
Ona görə də haykanuş qızına tapşırırdı ki,bunu əldən buraxmaq 
olmaz. Eləcə də ruslar və yəhudilər bu cür hərəkət edirdilər. Bu 
yollarda bizim istedadlı oğlanlarımızın məcburiyyət qarşısında 
qalıb kirayənişinlikdən azad olmaqdan ötəri “xozeyn” və ya 
“xozeyka”larının qızlarıyla evlənib həyatlarının yarısını başqa 
millətlərə bağışlamalı olurdular. Və həmin haykanuşların 
küçədəki pozğun qadınları bizim “alicənablar”ın xeyirxahlığı 
sayəsində “JEK” lərə, banklara, yüksək dövlət postlarına, 
idarələrə işə götürürdülər. Bununla da mənbələrimizdə, tarixi 
köklərimizdə saxtalaşdırlma dövrü başlandı. 
    1990-cı ildə mən MK-nın kitabxanasına baş çəkdim ki, bəlkə 
orada keçmiş tarixi kitablar qala. Gördüm ki, MK- nın həmin 
kitabxanası Şaumyanın adınadır. Orada Mirzoyanın 
“Revolyuçionnıy Vostok” jurnalına rast gəldim. Həmin 
jurnalda Mirzoyan Moskvada 1936-cı ildəki çıxışında 
göstərirdi ki, ermənilər azərbaycanlıları qırmış, onlara divan 
tutmuşlar. Əlbəttə, bu ruslar tərəfindən öyrədilmiş bir çıxış 
olub ki, onun Azərbaycana gəlməsinə etiraz  edən olmasın. Bu 
çıxışdan sonra Mirzoyanı  Azərbaycan MK-ya katib 
göndərirlər. 
    Bundan əvvəl, Azərbaycan qızları həm də marusiyaların,  
nataşaların evlərində qalırdılar və onlar da müxtəlif vasitələrlə 
bizim qızları yoldan çıxarırdılar. 
    Bildiyimiz kimi, genetika var, irsiyyət və əcdadlıq var. Buna 
bir misal çəkmək istəyirəm. Bir gün 5-6 ağsaqqal küçədən 
keçirmiş. Bərk yağış yağırmış. Bir cavan oğlan bunların 
yanından qaça-qaça ötüb keçir. Oğlanın ayağının altından çıxan 
281 
 
zığlı su qocaların üstünə sıçrayır. Onlardan biri digərindən 
soruşur: 
-   Ə, bu kimin oğludur belə? 
 O biri ağsaqqal kişi qayıdır ki, filankəsin nəvəsidir. Birinci 
ağsaqqal deyir ki, o nəsildən belə bir ədəbsiz adam çıxmayıb. 
Görəsən, bu kimə oxşayıb? “Kimə oxşayacaq, dayısı gic 
Əliyə”,- deyə bu nəsli yaxşı tanıyan o biri ağsaqqal dillənir. 
 Deməli, nəsildə kimsə yaramaz bir adam, genetik cəhətdən 
zəif  bir adam tapıldı. İndi bəzi pozğun qızlarımız o dövrdə, o 
insanlardan əmələ gələnlərdir. İrsiyyət burada özünü hökmən 
göstərir, yəni bu gün marusiyalara, nataşalara oxşayan 
qızlarımız həmin irsiyyətin nəticələridir. O dövrdə ən yüksək 
vəzifələrdə qeyri-millətin nümayəndələrinin yerləşdirilməsi 
bizi bu günə salıbdır. Bir faktı demək istəyirəm. Bizim 
universitetdə nəzəri korpuslar var, bir də praktiki korpuslar. 6 
korpusumuz, 6 yataqxanamız var. Hər korpusda 10-15 erməni 
arvadı və qızı xadimə, kişiləri isə “oxran” işləyirdi. O 
cümlədən yataqxanalarda da işləyirdilər. Təsəvvür edin ki, 
1990- cı ildə 650 təsərrüfat işçisindən 450-si erməni, bunlardan 
50-60- ı da rus  idi. Yəni bununla demək istəyirəm ki, onlar bir 
gündə bizi zəhərləyə bilərdilər. Çünki hər şey onların əlində 
idi. Mən MK-ya müraciət etdim ki, bunlar buradan getməlidir. 
Və bizim tələbələr müvəqqəti onları əvəz etməlidir. Sonra bir 
günün içində yataqxananın komendantını, xadimələrini 
dəyişdirdim. Bunu eşitcək məni polisə çağırdılar ki, mən 
erməniləri sıxışdırıram. Mən onlara izah etdim ki, 
yataqxanalarda iki minə yaxın tələbəmiz qalır. Ermənilər bir 
gecədə onları zəhərləyə bilərlər. Hər halda özümüzkülərdən 
mənim bu hərkətimə dodaq büzənlər tapıldı. Bir də ki, oğul heç 
vaxt dayısına güllə atmaz. Ruslar, ermənilər, yəhudilər 
“matriarxlara”, bizim milləti isə “partiarxlara” mənsubdur. 
Yəni biz daha çox ata tərəfə meyilli millətik. Onlar isə ana 
tərəfə. Buna görə də ermənilərdən doğulan övlad heç vaxt 
erməniyə qarşı çıxmaz, ona silah qaldırmaz. 
282 
 
    Bu gün əxlaqımızın və mənəviyyatımızın pozulmasının əsas 
köklərindən biri məhz  “dayısı gic Əliyə oxşayanlardır”. 
   Əxlaqsızlığın yaranmasında iqtisadi çətinliklər də az rol 
oynamır. Digər tərəfdən isə əxlaqsızlıq girdabına düşənlər- 
həmişə özünü harın saxlayan, bir villada ailəsiylə yaşayan, 
digər villada isə aşnasıyla kef çəkənlərdir. Təbiidir ki, ailə 
nəzarətsiz qalanda ya cinayət törədilər, ya da əxlaqsızlıq baş 
verə bilər. Amma bu gün kasıbçılıq ucbatından özlərini 
satanların həqiqətən bizim kökümüzdən olmasına qətiyyən  
inanmıram. 
    Elə götürək ki, Mir Cəlalın “Bir gəncin manifesti” əsərini. 
Bunu hamımız bilirik. 
    Mən bir şeyi xüsusilə qeyd etmək istəyirəm. Əgər bu gün 
elm, təhsil, tibb ocaqlarımızın başında sırf, təmiz Azərbaycan 
nümayəndəsi dayanmasa, bu, bizim üçün çox ağır olacaq. Bu 
gün haray salırlar ki, respublikamızda alimlərin sayı artıb, 
qabağına durmaq lazımdır. Kimin adamı, pulu varsa, qoy onlar  
keçsin. Savadı var, adamı yoxdursa, pulu yoxdursa və yaxud 
dikbaşdırsa, belələrinə mane olmaq lazımdır.    
     Bu gün tarixdən gələn nişanələri məhv etmək, istedadı məhv 
etmək, milli ruhda düşünüb yazıb- yaradanlara mane olmaq 
ancaq qeyri-millətin nümayəndələrinin işidir. Biz tezliklə bu 
buxovlardan xilas olmalıyıq. Nəhayət, biz başa düşməliyik ki, 
bu gün millətimizə, elmimizə qarşı qeyri- millətin 
nümayəndələri “səlib yürüşü”nə çıxıblar. Bu millətin 
nümayəndələrinin arxasında da çox böyük qüvvələr dayanır və 
onlara hərtərəfli himayədarlıq edir, onları qoruyurlar. 
 
-  Vaqif müəllim, sirr deyil ki, bu gün kimə bir vəzifə təklif 
etsələr, tərəddüd etmədən həmin təklifi qəbul edər. Onunçün 
fərqi yoxdur, o, bu vəzifənin öhdəsindən gələcək, ya 
gəlməyəcək. Ancaq vaxtilə elə kişilər olub ki, vəzifəyə 
getməkdən imtina ediblər. Belə kişilərdən biri də eşitdiyimə 
283 
 
görə Sizin atanız, Bilas müəllim olub. Bu barədə nə deyə 
bilərsiniz? 
 
-  Yaxşı yadımdadır, o vaxt 11-12 yaşım olardı. Gəncə vilayəti 
yarandı və Gəncə vilayət Partiya Komitəsinə rəhbərliyə 
rəhmətlik  İmam Mustafayevi irəli çəkmişdilər. Bir gün səhər 
gördüm ki, həyət qapısı döyülür. Qapını mən açdım. Məndən 
soruşdular ki, bura Bilas müəllimin evidir? Dedim ki, bəli. 
Mənimlə söhbət edən maşının sürücüsü idi, maşında isə başqa 
bir adam oturmuşdu. Sürücü məndən atamı çağırmağı xahiş 
etdi. Atamı çağırdım. O, gələn qonağı görcək əvvəlcə tutuldu, 
sonra onları evə dəvət etdi. Qonaq etiraz etdi: 
- Yox, sağ olun. Yolla keçirdim, dedim, görüm necəsiniz? 
Müəllim, mən sizin haqqınızda çox eşitmişəm. Gəlin, sizi 
H.B.Zərdabi adına APİ-yə rektor qoyum.  
     Atam dedi: 
- Çox sağ olun, İmam müəllim. Mənim Sizə böyük 
hörmətim var. Ancaq mən kənddən şəhərə çıxa bilmirəm. 
Elə bu kənddə işləyirəm, kənd balalarına azdan-çoxdan 
bilik öyrədirəm, bu mənim bəsimdir. 
İmam müəllim təəccüblə: 
- Müəllim, bilirsiz mən sizə nəyi təklif edirəm? O 
böyüklükdə institutun rektorluğunu sizə verirəm. Bilirsiz , 
bu, nə deməkdir?- dedi. 
 Atam yenə etiraz etdi: 
- Yox, mən orda işləyə bilmərəm, çünki mən heç elmlər 
namizədi də deyiləm. İkinci bir tərəfdən də, bizim kənddən 
ora elə zəif uşqlar daxil olub oxuyurlar ki, ora getsəm, 
gərək onların hamısını çıxardam o institutdan. Bunu mən 
bacarmaram. 
    Bu söhbətdən sonra katib atamla halallaşıb ayrıldı. 
    Bir dəfə məclislərin birində İmam müəllimlə görüşüb söhbət 
edirdim. Söhbət əsasında atamla olan görüşünü yadına saldım. 
O gülüb dedi: 
284 
 
-  Görürsən, o zaman necə kişilər vardı. Amma indi sənin 
özünə vəzifə təşkil etsələr, dərhal gedərsən, hələ bir üstəlik 
rüşvət də verərsən.  
    Yəni bu misalı çəkməkdə məqsədim odur ki, mən belə bir 
ailədə tərbiyə almışam. 
    Camal müəllim, ermənilərlə bağlı bir faktı da qeyd etmək 
istəyirəm. Oğlum yaxınlarda Amerikanın Baltomor şəhərində 
kinq-boks üzrə yarışda iştirak edirdi. Yarımfinalda Rumiyadan 
gələn bir oğlanla vuruşub. Oğlanı dəfələrlə vurub yerə sərir, 
ancaq hakim erməni olduğundan buna imkan vermir. Axırda 
oğlum dözə bilməyib hakimin boğazından tutub soruşur: 
-  Ayə, nə istəyirsən məndən? 
    O cavabında deyir: 
- Sən Şadlinski nəslindənsən, heç olmasa, burada sizdən 
hayıfımı alım. 
    Belə bir hadisə Kiyevdə də olmuşdu. Yarımfinalda hərlədib-
fırladıb oğlumu erməiylə salırlar. Erməni eyni zananda Kiyevin 
çempionu idi. Oğlum  bütün hallarda rəqibi üzərində üstünlüyü 
ələ alıb. Ancaq hakim yenə də erməninin tərəfini saxlayırdı. 
Oğlum deyir: “Gördüm, ata, durmusan qarşımda, mənə 
deyirsən: “Ay vicdansız, əgər bu erməni dığasını nokautla 
udmasan, hakimlər səni uduzduracaq”. Bu sözlərdən sonra 
oğlum var gücüylə erməniyə birini ilişdirir və o, tirtap yerə 
uzanır. 
   Görürsünüz də, hara gediriksə, ermənilər bizdən əl 
çəkmirlər.Odur ki, bunlara qarşı ehtiyatımızı gərək heç zaman 
əldən verməyək. 
   Qərbi Azərbaycandan deportasiya olunub qədim Şəmkirin 
Çinarlı kəndində məskunlaşan ailələrdən biri də Bilas 
müəllimin ailəsi idi. 
   İllər ötür, Çinarlı kəndində çinar boylu oğlanlar böyüyürdü. 
Onların arasında erməni dığaları da var  idi. Onlar  kənddə 
özlərini elə aparırdılar ki, elə bil Çinarlı onların atalarından 
qalmışdı. 
285 
 
    Vaqifin ərköyünlüyü, tay-tuşları olan erməni dığalarına 
cavab qaytarması, hətta güləşdiyi zaman özündən böyüklərin 
də kürəyini yerə vurması heç vaxt erməni Arakelin diqqətindən 
yayınmırdı. O çalışırdı ki, Vaqifi təkləyib döydürsün. Hamıya 
sübut etsin ki, Çinarlı kəndində ancaq erməni uşaqları ağalıq 
edə bilərlər. 
    Bir gün kəndin klubunda hind filmi göstərilirdi. Uşaqlar da 
həmin filmə baxırdılar. Birdən klubda qışqırtı qopur. Tez 
işıqları yandırdılar. Arakelin və bir neçə erməni dığasının 
qışqırığı aləmi başına götürmüşdü. Arakelin ağız-burnu qana 
bulaşmışdı. Vaqif təkbaşına erməni dığalarının yaxşıca dərsini 
vermişdi. 
   O vaxtdan Vaqifin səsi gələndə erməni dığaları evlərindən 
çölə çıxmırdılar. Bundan sonra kənddə Vaqifin  hörməti artdı. 
Bir dəfə Arakelin atası Bilas müəllimi görüb camaatın arasında 
demişdi: 
- Ay Bilas müəllim, ara, elə siz də qəribə adamlarsınız. Biz 
ermənilərdən nə istəyirsiniz? Ermənistanda Abbasqulu bəy bizi 
kırdı, burda da sənin oğlun Vaqif. Siz Şadlinskilərin əlindən 
biz torpaqlarımızdan hara çıxax gedax?.. 
    Bilas müəllim isə ona sakit tərzdə cavab vermişdi: 
-  Sizin nə vaxt torpağınız, yeriniz-yurdunuz olub ki? 
    Doğma bildiyiniz bizim ana Vətəndən siz  şərəfsizləri biz 
yox, Vaqif kimi oğullar təmizləyəcək. Sizləri bizim başımıza 
çıxaranlar namusunuzu, qeyrətinizi ayaqları altına aldığınız 
“Sarı köpəklərdir”.Zamanonların da dərsini verəcək, 
tələsməyin. 
   ...İllər ötdü, dünyamızda çox şey dəyişdi. Bircə dəyişməyən 
elin, obanın ağsaqqalı olan müdrikliyi, alicənablığı ilə təkcə 
Çinarlıda deyil, doğma Azərbaycanımızın bir çox guşələrində 
nəslinə, soyadına hörmət qazandıran Bilas müəllimin oğlu 
Vaqif Şadlinski haqqında olan düşüncələri həqiqətə çevrilib 
dəyişməz oldu. 
286 
 
    V. Şadlinski öz müəllimini də heç zaman unutmur. Belə ki, 
1996- cı ildə müəllimi K.Ə. Balakişiyevin 90 illik yubileyini 
universitetdə geniş qeyd olunması və bu münasibətlə elmi 
toplunun buraxılması da V. Şadlinskinin adı ilə bağlıdır. 
Bundan əlavə, V.Şadlinski müəllimə dərin hörmət əlaməti 
olaraq Azərbaycanda anatomik məktəbin, anatomiya 
kafedrasının və muzeylərinin yaradıcısı, professor K.Ə. 
Balakişiyevin foyedə büstünü qoydurmuş, onun elmi və 
pedaqoji fəaliyyətindən bəhs edən guşə yaratmışdır. Bunun 
qarşısında isə 1919- cu ildən bu günə kimi kafedraya rəhbərlik 
etmiş mərhum professorların alt yazısı ilə şəkilləri asılmışdır. 
     Vaqif müəllim kafedra müdiri işlədiyi müddətdə hər il K. Ə. 
Balakişiyevin doğum günü kafedranın əməkdşları və 
universitetin 1-ci kurs tələbələrinin nümayəndələri onun qəbri 
üstünə gedərək tanınmış alimin həyat və fəaliyyətindən, tibb 
elmindən , xüsusilə Azərbaycan anatomiya məktəbinin 
yaranmasında böyük rolundan, xidmətlərindən danışaraq onun 
xatirəsini yad edirlər. 
     İndi Vaqif müəllim ömrünün 60-cı baharını yaşayır. O, 
tutduğu vəzifə ilə tanınan insanlardan olmayıb. Vaqif müəllim 
bu ömrü hədər yaşamayıb. O öz zəhmətsevərliyi, prisipiallığı, 
dönməzliyi, əyilməzliyi və səmimiyyəti ilə insanların gözündə 
ucalmışdır. Bu ucalıq, bu zirvədən boylanma həqiqətən Vaqif 
müəllimə yaraşır. Ona elmin zirvələrini fəth etməkdə yeni 
yaradıcılıq uğurları diləyirik! 
 
                               Bakı şəhəri, 04 oktyabr 1999-cu il.    
 
 
 
 
 
 
 
287 
 
                   Alim və idmançı 
 
(Müsahibimiz Azərbaycan  idmanında və  elmində  xüsusi yeri olan, 
öz xidmətləri və zəhməti  ilə   özünəməxsus izlər qoyan, Azərbaycan 
Boks Federasiyasının vitse - prezidenti, Milli  Olimpiya Komitəsinin 
üzvü, Beynəlxalq   dərəcəli hakim, geologiya - minerologiya elmləri  
namizədi, zəlzələşünas alim Ramiz  Yusif  oğlu Yusifovdur.) 
 
Tanıtma:Ramiz Yusif oğlu Yusifov 1936 – cı il mayın 15 – də 
Ağdam şəhərində ziyalı ailəsində anadan olmuşdur. 1944-cü ildə  
Ağdam şəhərində 1-ci sinfə daxil olub, sonra atasının vızifəsi 
iləəlaqədar Naxçıvana köçüblər. O, təhsilini Naxçıvan şəhər 1 saylı 
orta məktəbində davam etdirmişdir.   
   1952-ci ildə R. Yusifo vun ailəsi Bakıya köçmüş və orta təhsilini 
199 saylı orta məktəbdə yenidən davam etdirmiş və 1954-cü ildə 
həmin məktəbi bitirmişdir.    
   R.Yusifov 1954 –cü ildə BDU - nun Geoloji- Coğrafiya 
fakültəsinə daxil olub.1959-cu ildə R.Yusifov həmin fakültəni 
bitirib və elmi fəaliyyətini neft və qaz yataqlarının geologiyası, 
geofizikası və seysmologiyasıüzrə davam etdirmişdir.  
   R. Yusifov 1965 - ci ildə geologiya - mineralogiya elmləri üzrə 
namizədlik dissertasiyasını müdafiə edib. 1966 - 80 - ci illərdə  
Elmlər Akademiyasının  geologiya institutunda çalışdığı dövrdə isə 
kiçik elmi işçi vəzifəsindən böyük  elmi işçi vəzifəsinədək yüksəlib. 
O, 90-dan çox elmi məqalənin müəllifidir. 
   R.Yusifov 1952-ci ildən boksla məşğul olmağa başlayıb. O, 1954-
1957-ci illərdəÜmumittifaq Spartak Cəmiyyətinin yarışlarının 
gümüş və bürünc medallarını qazanmışdır. R. Yusifov boks üzrə 5 
dəfə Azərbaycan çempionu olub. O, 1958 -ci ildən SSRİ idman 
ustasıdır. 1996-cı ildən boks üzrəBeynəlxalq dərəcəli hakimdir. 
1995-2009-cu ilin yanvarınadək Azərbaycan Respublikası Boks 
Federasiyasının vitse-prezidenti olub. 
     Hazırda R. Yusifov həmin federasiyanın icraçı komitəsinin 
üzvü, Milli Olimpiya Komitəsinin üzvü və Veteranlar Şurasının 
sədridir.  
 
288 
 
- Ramiz müəllim, zəngin tərcümeyi-halınızdan görünür ki, 
həyatınız çox maraqlı və mənalı keçibdir. Həyatda  insanın keçdiyi 
ömür yoluna nəzər  saldıqda,  ilk  öncə  onun uşaqlıq illəri göz 
önünə gəlir. Çünki uşaqlıq illəri insan həyatında yaddaqalan və 
silinməz izlər buraxır. Uşaqlıq illəriniz barədə nə deyə bilərsiniz? 
 
-  Mən bütün söhbətlərimdə səmimi olmağa çalışmışam. Bu gün də 
sizinlə söhbətdə səmimi olacağam. Uşaqlıq illərinə gəldikdə tam 
səmiyyətlə deməliyəm ki, mən uşaqlıqda çox dəcəl və inadcıl 
olmuşam. Beynimə bir işi görmək düşdüsə, onu axıra çatdırmayınca 
rahat ola bilmirdim. Ona görə də həyatım həmişə mübarizə aparmaq, 
çarpışmalar və qalmaqallarla keçibdir. Ədalətsizliyi və haqsızlığı heç 
cür bağışlaya bilmirəm. Mən daim hərəkətdə və fəaliyyətdə olmağı 
xoşlayan insan olmuşam. Mənim belə bir devizim var: «Əgər 
sakitcə oturub nəyisə gözləyirsənsə, deməli zaman  səninçün   
dayanıbdır.» 
    Bir  dəfə qarlı bir gündə asfalt yolda «konki»   sürdüyüm zaman 
daha sürətlə  getmək  üçün əlimdəki qarmaq məftili yanımdan ötüb 
keçən «Palturka» maşınının arxa  dəmirinə  keçirdim. Sürücünün  
bundan xəbəri olmadı. Maşının  sürəti get - gedə artdığından həyatım 
üçün təhlükə   yaranmışdı.  Son  anda  özümü  itirdim  və məftili 
əlimdən buraxdım. Bu zaman qarşıdan gələn «Moskviç» avtomobilin 
sürücüsü gördü ki, «Palturka» maşınının  arxasından  qəfildən  
«konki»də  bir  uşaq  peyda oldu  və  düz onun maşınının qarşısına 
çıxdı. Sürücü məni  vurmamaq  üçün  sükanı  sağa  buraraq,  yolun  
kənarına çıxdı. Mən isə özümü   saxlaya  bilməyib yolun kənarındakı 
dərəyə yuvarlandım. «Moskviç» maşınının   sürücüsü   tez  maşından 
düşüb, dərədə huşsuz halda uzanıb qalmış məni götürüb  şəhərə  
gətirir.  Sürücü  məni  dərhal tanıyır. Onu da deyim ki,  o,zaman  
atam Yusifov  Yusif  Naxçıvan   MR   MK- nın birinci katibi 
vəzifəsində (1946 – 1952 – ci  illər)   işləyirdi.   
 
- Ramiz müəllim, necə oldu ki, idmana gəldiniz? 
 
- Bir dəfə məktəbdə mənim uşaqlarla  dalaşmamı  görən  Tofiq  
Bəhrəmov mənə  məsləhət  gördü  ki,  gedib  boksla   məşğul   olum.  
O,  zaman  T. Bəhrəmov  bizim  məktəbdə   idman   müəllimi   
işləyirdi. 
289 
 
     Həmin gündən  sonra mən dünya   miqyasında   tanınan   futbol   
hakimi  Tofiq   Bəhrəmovun  məsləhəti   ilə  1952 – ci ildən 
«Spartak»  cəmiyyətində boksla məşğul  olmağa başladım. Mən 
dəfələrlə şəhər və respublika  birinciliklərinin,  sonra   isə   SSRİ 
çempionatının  iştirakçısı   olmuşam. 1958 – ci  ildə  SSRİ   idman  
ustası  dərəcəsini   almışam. 
     Mən boks üzrə 1954-cü ildə Tbilisidə 2-ci yeri, 1955-ci ildə 
Riqada 2-ci yeri, 1956-cı ildə Vilnüsdə keçirilən 6-cı Spartakiadada 
3-cü yeri tutmuşam. Mən 5 dəfə Azərbaycan çempionu olmuşam. 
1996-cı ildən bu günə kimi boks üzrə Beynəlxalq dərəcəli hakiməm. 
Dəfələrlə Avropa və Dünya çempionatlarında müvəffəqiyyətlə iştirak 
etmişəm. Bu ərəfədə boksçularımızın Avropa və Dünya 
çempionatlarında 1 qızıl, 2 gümüş və 2 bürünc, Olimpiya oyununda 
isə 3 bürünc medal qazanmışdılar. Boksçularım dünyanın 5 qitəsində 
Azərbaycan bayrağını dalğalandırıblar.  
 
- Bildiyimizə görə siz eyni zamanda həm də zəlzələşünassınız. Bu 
barədə nə deyə bilərsiniz? 
 
- 1980 – ci  ildə  respublikada seysmik  tədqiqatların   
gücləndirilməsi məqsədilə təşkil olunan geofiziki   ekspedisiyaya 
məni də daxil etdilər və bundan sonrakı   illərdə zəlzələ problemləri, 
onun nəticələrinin aradan   qaldırılması ilə məşğul olmağa başladım. 
1984 – cü ildə   Özbəkistandakı Qazlı zəlzələsində, 1985–ci ildə  
Səmərqənd – Buxara, 1989 – cu ilin iyununda İranın Rüdbar və 1997 
– ci ildə Ərdəbil zəlzələlərində onun nəticələrini aradan qaldırmaq 
üçün Akademik Arif Həsənovun rəhbərliyi ilə təşkil edilmiş  
ekspedisiyasının   tərkibində  mən də var idim və həmin yerlərdə 
zəlzələdən ziyan çəkmiş insanlara köməklik etməkdə biz də iştirak 
etmişik. 
 
- Təbii ki, çoxillik idman karyeranızda yadda qalan  önəmli 
hadisələr olub. Əgər olubsa, onu necə xatırlayırsınız? 
 
- Çoxillik idman   karyeramda  yaddaqalan   hadisələr  çox olub. 
Onlardan yalnız iki maraqlı hadisəni sizə söyləyəcəyəm. 1954 – cü  
ildə beynəlxalq   turnirdə  iştirak   etmək üçün Tbilisiyə getmişdik. 
Gəzinti zamanı  təsadüfən  şəhərdəki göllərdən birində azyaşlı oğlan 
290 
 
uşağının  boğulduğunu və onu xilas etmək istəyən anasının da  
batdığını gördük. Mən dərhal suya atılaraq onların hər  ikisini   xilas   
etdim. 
    Həmin axşam idmançıların qaldığı mehmanxanaya  gələn  uşağın  
atası məni  və  dostlarımı  evinə  apararaq  böyük ziyafət  verdi. 
Mənim xilas  etdiyim  həmin o, gürcü  balası hazlrda Moskva 
Aviasiya İnstitutunun prorektoru vəzifəsində işləyir. Onu da deyim 
ki, indiyə kimi onlarla ailəvi dostluq edirik.  
    İkinci maraqlı və sevindirici hadisə isə 1999-cu ildə olmuşdu. 
Həmin il Amerikada boks üzrə dünya birinciliyi keçirilirdi. İlk dəfə 
olaraq Azərbaycandan iki boksçumuz- Əli İsmayılov və Sahib 
Bağırov da həmin birincilikdə iştirak etməyə lisenziya qazanmışdı. 
Boksçularımızın məşqçisi Rauf Cabbarov idi. Mən isə həmin 
yarışmaya həm hakim, həm də rəhbər kimi getmişdim. O, yarışmada 
Əli İsmayılov bürünc medal qazandı. İlk dəfə olaraq boks üzrə 
Azərbaycana medalla qayıtdıq. Bizi hörmətli prezidentimiz İlham 
Əliyev cənabları qarşıladı və bizim hamımızı mükafatlandırdı. Yaxşı 
yadımdadır, prezident Əli İsmayılova avtomobil hədiyyə etdi. 
Bundan sonra Azərbaycan boksçuları dünya çempionatlarında bir-
birinin ardınca böyük uğurlara imza atdılar. 
 
- Ramiz müəllim, doğrudan da indi dövlətimiz, xüsusən də 
prezidentimiz idmana çox böyük qayğı göstərir, idmançılarımıza 
hər sahədə dəstək olur. 
 
- Bəli, onu doğru qeyd etdiniz. Bunu qeyd edəcəkdim. Bunu hamı 
görür və hamı bilir. Doğrudan da, Prezidentimiz hazırda idmana çox 
böyük qayğı göstərir, idmançılarımızla daim maraqlanır, onların 
problemlərini həmişə həll edir. Dövlət və Prezidentimiz tərəfindən 
bu qayğı və müdafiəni hiss edən idmançılarımız ona görədir ki, 
Avropa və Dünya çempionatlarında daha əzmlə, fədəkarcasına 
mübarizə apararaq Azərbaycanımızın üç rəngli bayrağını bütün 
dünya ölkələrindəən yüksək yerlərdə dalğalandırmış və 
dalğalandırmaqda davam edirlər...  
 
- Ramiz müəllim, maraqlı müsahibəyə görə sizə təşəkkür edirik. 
- Siz də sağ olun. 
 
291 
 
 
                                                         Bakı, mart  2007-ci il. 
 
 
 
 
 
 
 
 
 
 
 
 
 
 
 
 
 
 
 
 Vahid milli ideologiyanın yaradılması  
                         vacibdirmi? 
 
Tanıtma: Tağıyev Əlikram Mirhəsən oğlu, 1945 -ci ildə 
İmişli rayonun Qaradonlu kəndində anadan olmuşdur. 1 
saylı İmişli şəhər orta məktəbini (1963), M.F.Axundov adına 
APDİ-ni (1969), Azərb.EA-nın Fəlsəfə və Hüquq 
İnstitutunun aspiranturasını (1974), Bakı Ali Partiya 
məktəbinin nəzdindəki iki illik Marksizm-Leninizm 
Universitetini (1975) bitirmişdir. 
    1982 -ci ildən elmlər namizədi, 1986-cı ildən dosent, 1994-
cü ildən isə professordur. 
292 
 
   Ə.Tağıyev “K.Marks və ideoloji mübarizə” (1985), 
“Azərbaycan milli mədəniyyəti və onun burjua 
saxtalaşdırılmasının tənqidi” (1986), “Lenin milli siyasəti və 
antikommunizm” (1988), “Politologiya” (1993), “Napoleon” 
(1993), “Sosiologiya” (1994), “Polotologiya fənninin tədrisi 
metodikası” (1995), “Milli ideya və milli ideologiya” (1995), 
“Etnik siyasət” (1997), “Platon və Aristotel” (1997), 
“Fəlsəfə” (1997), “Kulturologiya” (1997), “Orta əsrlərin 
fəlsəfi və social-siyasi fikri (Qərbi Avropa və Azərbaycan)”  
(1999), “Mədəniyyətşünaslığın əsasları” (1999), “Azərbaycan  
xalq cümhuriyyəti” (1998), “Siyasi biliklərin əsasları” (1999), 
“Böyük Britaniyanın siyasi həyatı” (2000), 
“Etnopolitologiya” (2000), “Ruslar və Türklər” (2000) 
kitablarının müəllifidir. 
    Professor Ə.Tağıyev “Sosial-siyasi fəlsəfə problemləri” 
məqalələr toplusunun redaktorudur. 10-dan yuxarı aspirant 
və dissertanta elmi rəhbərlik edir. 
    Hazırda Ə.Tağıyev Azərbaycan EA-nın Beynəlxalq 
Münasibətlər İnstitutunun “Millətlərarası social-siyasi 
proseslər” şöbəsinin müdiridir. 
 
-  Əlikram müəllim, Avropa Şurasına qəbul olunmağımız və 
ümumiyyətlə millətimizin Avropalaşmağa olan meyli 
haqqında nə deyə bilərsiniz? 
 
- Avropa Şurasına qəbul olunmağımız heç şübhəsiz ki, 
xalqımızın həyatında mühüm siyasi əhəmiyyət kəsb edir. Bu, 
iqtidarın yeritdiyi konstruktiv xarici siyasi fəaliyyətin 
nəticəsidir. Biz bu quruma daxil olmaqla dönüb avropalı 
olmuruq. Bu, hər şeydən əvvəl, siyasi bir məsələdir. Milli 
təhlükəsizliyin təminatı üçün, insane haqlarının qorunması 
məsələsində əhəmiyyətlidir. O ki, qaldı məsələnin ikinci 
tərəfinə, onu deyək ki, biz Avropa Şurasına daxil olmaqla, 
milli-mənəvi dəyərlərimizdən əl çəkmirik, öz milli simamızı 
293 
 
itirmirik, həyat tərzimiz bir şərqli olaraq qalır.Avropaya meyl, 
avropalaşmağa olan həvəs hər şeydən əvvəl ondan irəli gəlir 
ki, avropalılar insanın insane kimi yaşaması üçün lazımi şərait 
yaratmışdır. Bu ölkələrdə yeridilən social-siyasət xalqın maddi 
həyat şəraitini yaxşılaşdırmağı özünün birinci dərəcəli vəzifəsi 
kimi qarşıya qoyur. İ.Kant nahaq yerə yazmırdı ki, sivilizasiya 
o yerdə başlayır ki, insan orada özünə müəyyən şərait 
düzəltməyə çalışır. Bu mənada şübhə yoxdur ki, avropalılar bir 
çox xalqlardan və eləcə də bizdən irəlidədir və bizim də 
onların yolunu izləmək meylimiz təəccüb doğurmamalıdır. 
Amma burada məsələnin bir sıra ziddiyyətli cəhətləri də 
vardır. Məsələn, Avropada elə qüvvələr vardır ki, bizim 
kimiləri öz cəmiyyətlərinə qəbul etmələrinin açıq-açığına 
əleyhinədirlər. Görünür, bu dairələr Avropa həyat tərzinin 
bizlər üçün ömürlük bir ideal və miraj olaraq qalmasını arzu 
edirlər. Əgər biz onlara çatmış olsaq da, onda Avropanı kim 
təqlid edəcəkdir? 
 
- Siz avropalaşmaqla yeniləşməyin nisbətini necə 
görürsünüz? 
 
-  Avropalaşmaqla yeniləşmək ideyasını eyniləşdirmək məncə, 
məsəlnin tam həlli demək deyil. Bu, keçən əsrin axırı və yeni 
əsrin əvvəlləri üçün doğru idi. Çünki bütün yeni ideyalar o 
zaman Avropadan nəşət edirdi və yeniləşmə kimi qəbul 
edilirdi. Ona görə də milli hərəkat ideologlarımız 
avropalaşmağı məqbul sayırdılar. İndi isə nisbət dəyişilmişdir. 
Yeni ideyalar təkcə Avropadan gəlmir, hətta İslam şərqindən, 
Cənub-şərqi Asiya ölkələrindən də gəlir.İndi Avropa elmin, 
siyasətin və texnologiyanın bir sıra sahələri üzrə öz 
mövqelərini bu yeni sivilizasiya mərkəzlərinə verməkdədir. 
Şpenqler “Avropanın qürübu” əsərində yazırdı ki, Avropa 
mədəniyyəti tənəzzül dövrünə qədəm qoymuşdur. Ona görə də 
Amerika sosioloqu Samuel Xantinqton özünün 
294 
 
“Sivilizasiyaların toqquşması” əsərində yazırdı ki, artıq XXI 
əsrdə ideoloji qarşıdurmaları dinlərin və sivilizasiyaların 
mübarizəsi əvəz edəcəkdir. S.Xantinqton hətta, erməni-
azərbaycan münaqişəsini də  məhz bu mübarizənin nəticəsi 
kimi qiymətləndirir. 
 
- Professor, yeri gəlmişkən, Siz cavabınızda ideologiya 
məsələsinə toxundunuz. Müasir Azərbaycan cəmiyyəti üçün 
vahid milli ideologiyanın yaradılmasına münasibətiniz 
necədir? 
 
-  Demokratik cəmiyyətdə vahid ideologiyadan danışmaq 
olmaz. Çünki, burada pluralism hökm sürür, bütün sahələrdə və 
eləcə də ideologiya sahəsində. Qərbdə də istəmirlər ki, biz yeni 
bir totalitar ideologiya yaradaq. Yeni milli ideologiya vahid 
milli siyasi liderin olmasını tələb edir. Bu bəlkə də keçid dövrü 
üçün lazımdır. Amma bütövlükdə universal deyil, çünki vahid 
ideologiya həm də vahid metodologiyanın olmasını zəruri 
hesab edir. Azərbaycanlıların milli ideyası isə həmişəyaşardır. 
Onu vahid ideologiya ilə qaışdırmaq olmaz. Bizim milli 
idealımız müstəqil, çiçəklənən, azad və xoşbəxt yaşayan bir 
cəmiyyət qurmaq ideyasıdır. Bu həmişə olmuşdur və indi də 
var. 
 
- Siz metodologiyadan danışırsınız. Bildiyimiz kimi Marksist 
metodologiyası özünü doğrultmadı. Bəs indi ictimai elm 
sahələri hansı metodologiyaya söykənir? 
 
- Camal müəllim, çox yerində verilmiş sualdır. Biz bu 
yaxınlarda Fəlsəfə, sosiologiya və hüquq institutu ilə birlikdə 
bu mövzuda bir elmi konfrans da keçirmişik. Problemin həlli 
yollarını axtarırıq. Metodologiya sahəsində diktata yol ola 
bilməz. Hansı metodologiyadan istifadə olunması tədqiqatçıdan 
və onun tədqiq etdiyi mövzunun xarakterindən asılıdır. 
295 
 
Marksist metodologiya əsasən Qərb ölkələrinin standartlarına 
uyğun olduğundan onu bizim şəraitə tətbiq edəndə istər-
istəməz nöqsanlı cəhətlər üzə çıxır və ictimai problemlərin bizə 
lazım olduğu kimi öyrənilməsinə maneçilik törədir. Ona görə 
də bizim sahələr üçün onu artıq köhnəlmiş sayırlar. Amma 
yenisi də yoxdur. Ona görə də sözdə Marksist metodologiyanı 
rədd edir, işdə isə əslində yenə də ondan istifadə olunur. Bunun 
da nəticəsində bəzi elmi tədqiqatlarda köhnəlik ruhu və nəfəsi 
hələ də qalmaqdadır. Bizcə ən yaxşı metoldologiya obyektiv 
reallığın düzgün əks etdirilməsi, konkret faktlardan ədalətlə 
istifadə edilməsi metodudur. 
 
-  Bu günlərdə “Milli ideya və milli ideologiya: problemlər və 
onların şərhi” adlı kitabınız çapdan çıxmışdır. Siz bu 
problemin vətənpərvərliklə nisbətinə necə baxırsınız? 
 
- Hər bir millətin özünə məxsus ideyaları olur. Dostayevski 
yazırdı ki, ideyasız nə millət, nə də ki, şəxsiyyət mövcud olur. 
Bizim milli idealımız bilavasitə vətənpərvərliklə bağlıdır. 
Vətənpərvərlik mürəkkəb social-siyasi bir fenomendir. O, ayrı-
ayrı regionların vahid şüurda birləşdirilməsidir.  
Azərbaycan vətənpərvərliyi azərbaycanlı milli ideyanın tərkib 
hissəsidir. Onun qarşısında duran məqsəd Azərbaycanın 
vəhdətini, ərazi bütövlüyünü qorumaq, onun səadəti üçün 
çalışmaqdır. Prezident H.Əliyevin göstərdiyi kimi, 
vətənpərvərlik yalnız cəbhədə silah götürüb vuruşmaq deyil. 
Əgər hər bir vətəndaş öz üzərinə düşən vəzifənin öhdəsindən 
layiqincə gəlirsə, elə bu da bir vətənpərvərlikdir. 
Vətənpərvərlik akademik bir məsələ kimi öz tədqiqini, ideoloji-
siyasi bir problem kimi isə öz təbliğini və adamlara 
aşılamasını, onların düşüncə tərzinə çevrilməsini tələb edir. Bu 
baxımdan sizing yazdığınız “Ölümlə üz-üzə” kitabı da çox 
gərəklidir. Ondan vətənpərvərlik tərbiyəsində geniş şəkildə 
istifadə etmək olar. Azərbaycan yazıçılarının və şairlərinin, 
296 
 
xüsusən maarifçilərin vətənpərvərlik mövzusunda qoyub 
getdikləri zəngin irs bu sahəyə çox lazımdır. Onlar daim təbliğ 
olunub öyrənilməlidir. Biz hər şeydən əvvəl, azər-
baycanlılaşmalıyıq. “Biz vətən üçün, vətən bizim üçün” 
şüarını, gənclərin dünyagörüşünə çevirməliyik.  
    Vətənin bütün maddi və mənəvi nemətlərindən gen-boluna 
istifadə edə bildiyimiz kimi, onun rifahı naminə də çalışmağı 
bacarmalıyıq. 
 
-Əlikram müəllim, Siz dediniz ki, rəhbərlik etdiyiniz şöbənin 
elmi tədqiqat işləri əsasən keçid dövrünün social-siyasi 
problemlərinə həsr olunmuşdur. Çoxlarında ümumən bu 
dövr haqqında təsəvvürlər qeyri-məyyən xarakter daşıyır. 
Ümumiyyətlə, bu problemlərin tədqiqinin Azərbaycan üçün 
nə verə biləcəyi haqqında Sizin fikirlərinizi  bilmək istərdik? 
 
- Hər şeydən əvvəl, şöbəmiz haqqında məlumat vermək 
istərdim. Bilirsiniz ki, bizim İnstitut əvvəllər Milli 
Münasibətlər İnstitutu adlanırdı. Bu ildən başlayaraq 
cəmiyyətimizdə grdən social-siyasi proseslərlə əlaqədar olaraq 
İnstitutun adı dəyişdirilib Beynəlxalq Münasibətlər İnstitutu 
olmuşdur. İnstitutda bu yeni ada uyğun yeni struktur 
dəyişiklikləri həyata keçirilmiş, əlavə yeni şöbələr açılmış, 
bizim şöbənin də adı bu proseslərə adekvat surətdə dəyişilərək 
“Millətlərarası social-siyasi proseslər” adlandırılmışdır. Biz 
indi burada millətlər və dövlətlər arasında yaranmış yeni 
nisbəti, milli təhlükəsizlik problemlərini, geosiyasi problemləri 
və s. məsələləri öyrənirik. Bu çıxışımdan istifadə edərək bir 
məsələni də qeyd etmək istərdim. Bizdə aspirantura və 
dissertantura fəaliyyət göstərir. Bizim aspirantlar və 
dissertantlar dissertasiyalarını tamamlayıb müxtəlif müdafiə 
şuralarına üz tuturlar. Açığını deyim ki, çox vaxt elə bu 
şuralarda da bir növ “ilişib qalır” və nəticə göstərə bilmirlər. 
Yaxşı olardı ki, Akademiya rəhbərliyi və AAK bu çatışmazlığı 
aradan qaldırıb institutda müvafiq ixtisaslar üzrə müdafiə 
şurası yaratsınlar. Bu, İnstitutda gənc elmi qüvvələrinin boy 
artımı üçün çox faydalı olardı. Doğrudur, institutda işləyən 
297 
 
alimlərin bir çoxu (eləcə də mən özüm) müxtəlif müdafiə 
şuralarının üzvləri kimi çoxsahəli fəaliyyət göstərirlər. Amma  
elmi işlərini tamamlamış gənclər üçün bunların nə faydası? 
Yaxşı olmazmı ki, bugünkü elmimizin inkişafı naminə onlar 
üçün müəyyən şərait yaradılsın? 
 
-  Əlbəttə, Əlikram müəllim, dediyiniz iradlarda bir həqiqət 
vardır. Bu gün nədənsə gənc elmi işçilərimizin qarşısına heç 
nədən sədd çəkməyə çalışırlar. Yəqin ki, elmimizin sabahı 
naminə xüsusilə bu işdə cavabdeh olan elmi təşkilatlar bu 
işlərin məsuliyyətini dərk edəcək və bundan sonra elmimizin 
inkişafı yolunda gecəsi-gündüzü olmayan əsl gənc elm 
fədailəri üçün də düşünməyə vaxt tapacaqlar. 
 
- Camal müəllim, elmimizin sabahına mən də böyük ümid 
bəsləyirəm. 
 
- Əlikram müəllim,maraqlı müsahibə üçün Sizə təşəkkürümü 
bildirirəm. 
 
                                 “Ziyalı” qəzeti, 1-7 sentyabr 2000 -ci il. 
 
 
  “Müsəlman müsəlmanın qardaşıdır” 
 
(Müsahibimiz Qafqaz Müsəlmanları İdarəsi Elmi-Dini 
Şürasının sədr müavini, Azərbaycan Jurnalist Həmkarlar 
İttifaqının (AzərKİVİHİ) sədri, yazıçı-teoloq Oqtay 
Salamzadədir.) 
 
 
- Qafqaz Müsəlmanları İdarəsinin Qazılar Şurası region 
möminlərinin növbəti qurultayının keçirilməsi barədə qərar 
qəbul edib. Şuranın iclasında Siz də həlledici səslə iştirak 
etmisiniz. Bu haqda bir qədər müfəssil məlumat almaq və 
oxucularımıza çatdırmaq istəyirik. 
298 
 
 
- İclasda Qafqaz müsəlmanlarının növbəti qurultayının 
çağırılması təklifi hörmətli Şeyxülislam Hacı Allahşükür 
Paşazadə həzrətlərinin təsadüfi təşəbbüsü deyildi. Sadəcə 
olaraq, sonuncu qurultaydan beş il keçir və idarənin 
nizamnaməsi əsasında qurultay idarə sədri Şeyxülislam Hacı 
Allahşükür Paşazadə həzrətlərinin hesabatını dinləyib müzakirə 
etməli və yeni Qazılar Şürası seçməklə bərabər, qarşıda duran 
vəzifələri müəyyənləşdirilməlidir. 
 
-  Qəribədir, dini qurultay, demək olar ki, hər beş ildən bir 
keçirilən prezident seçkilərinin növbəti kompaniyası ilə üst-
üstə düşür. Bu, təsadüfidir, yoxsa... 
 
-  Bostanda qarpızla qovun, bağda alma ilə armud da, demək 
olar ki, eyni vaxtda yetişir. Bu mənada konstitusion bir 
dövlətdə prezident seçkiləri ilə qurultayın keçirilməsi və azad 
əqidə sahibləri olan Qazılar  Şürasının yeni tərkibdə seçilməsi 
eyni vaxtda düşürsə, bu, söz yox, təsadüfi hadisədir. Lakin 
konstitusiyaya və Qurana əl basıb and içən prezidentlə ürəyi 
Allah eşqi ilə dolu olan və hər ibadətində Vətənin və xalqın 
səadəti naminə dualar edən qazıların, bütün dindarların və 
onların, mən deyərdim, dünyanın bütün müsəlmanları 
tərəfindən sevilən dərin zəkalı, uzaqgörən, tədbirli və təmkinli 
Şeyxülislamı hörmətli Hacı Allahşükür Paşazadənin birlikdə 
bütün səy və arzuları ölkəmizin rifahı, müstəqilliyi və qüdrətilə 
bağlıdırsa, bu, sevindirici haldır. Hər ölkədə belə deyil. “Pis 
gözə tikan batsın”, deyiblər. Məgər bu birliyə həsəd aparanlar 
və dövlətlə dini qarışdırmaq istəyən qüvvələr azdır? İstər 
hakimiyyət hərisi olan qüvvələr, istər onları qızışdıran xarici 
düşmənlərimiz. 
 
- Prezident Heydər Əliyev cənablarının dinə münasibəti 
barədə... 
299 
 
 
- Bu barədə məsləhət bilərdim “İrşad” İslam Araşdırmaları 
Mərkəzinin direktoru, fəlsəfə elmləri doktoru, professor Rafiq 
Əliyevin “Heydər Əliyev, din və mənəvi dəyərlər” kitabını 
tapıb oxuyasınız. Gözəl kitabdır. 
     Müstəqil Azərbaycanda dinə və dinlə bağlı mənəvi 
dəyərlərə münasibət məsələsində dövlətin mövqeyinin 
mahiyyəti və əsas yönümləri Prezident Heydər Əliyevin 
müxtəlif yığıncaq və toplantılarda müxtəlif münasibətlərlə 
söylədiyi fikirlərində öz yığcam və konkret ifadəsini tapmışdır. 
Müəllif möhtərəm Prezidentin son illərdəki çıxış və nitqlərində 
din və mənəvi dəyərlərlə bağlı fikirlərini izləməklə həmin 
mövqeyi açıqlamağa çalışmışdır. Müəllif göstərir ki, bu gün 
Azərbaycan öz sivilizasiyalı inkişafı üçün dünyəvi dövlət 
quruculuğu yolunu seçmişdir. Prezident Heydər Əliyev 
Azərbaycanın inkişaf yolunu belə səciyyələndirir: 
“Ümumiyyətlə, bilin,- biz Azərbaycanda demokratik, hüquqi, 
dünyəvi dövlət qururuq. Bu müstəqil Azərbaycanın gələcək 
yolunun ana xəttidir, indiki ifadə ilə desək, strateji yolumuzdur. 
Çünki bu, xalqımızın gələcəyi üçün ən düzgün və xalqımızı 
səadətə aparan ən ağıllı yoldur. Biz bu yolu seçmişik və bu 
yolla gedirik.” Bu hər şeydən əvvəl Azərbaycanda dövlətin 
dindən ayrı olduğunu nəzərdə tutur. Lakin vətəndaş, 
bütövlükdə isə millət dindən ayrı deyildir. 
    Müstəqil Azərbaycanın tutduğu bu yol millətin özünü 
dərindən dərk etməsini tələb edir, milli özünüdərk isə öz 
növbəsində millətin ictimai fikrinə, fəlsəfəsinə, adət- ənənəsinə 
müraciət edilməsini labüd edir, çünki burada bir tərəfdən milli 
substansiyanın - zatın özünüdərki, təcrübəsi, digər tərəfdən isə 
bu zatın nisbətən güclü və aydın təzahürləri cəm olmuşdur. 
 
-Keçmişin mənəvi dəyərlərindən danışanda bizim ölkəmiz, 
müsəlman ölkəsi kimi, bütün dəyərlərimizi əxz etməlidir? Bu, 
geriyə qayıtmaq deyilmi? 
300 
 
 
- Mən buna da professor Rafiq Əliyevin sözləri ilə cavab 
vermək istəyirəm. O, bu barədə yazır: “Müsəlman ölkəsi kimi 
Azərbaycan şəraitində varislik prosesində eyni sosial psixoloji 
varislik mexanizmi vasitəsilə keçmişin gözəl əxlaqi dəyərləri 
ilə yanaşı, o dövrün sosial bəlaları - çoxarvadlılıq, müvəqqəti 
nikah forması kimi siğə, qızların erkən vaxtlardan məktəbdən 
təcrid edilərək ərə verilməsi, qadın hicabı, dini təəssübkeşlik, 
mövhumat və xurafat da müasir nəsillərin şüuruna və əməli 
həyatına yol tapır. Dini ənənələrə münasibətdə mövqeləri 
müəyyən edərkən bu amili nəzərə almamaq düzgün olmazdı”. 
 
- Bu sahədə Qafqaz Müsəlmanları İdarəsinin Elmi- Dini 
Şürası nə işlər görür? 
 
- Elmi-Dini Şüranın fəaliyyəti müsbət mənada çox əhatəli və 
genişdir. Şüraya tanınmış teoloq, həqiqətən misilsiz din alimi 
olan professor Vasim Məmmədəliyev rəhbərlik edir. Söz yox, 
şüraya ümumi rəhbərlik Şeyximiz tərəfindən həyata keçirilir. 
Biz şura üzvləri, onun dərin mənalı qeyd və təşəbbüslərini 
həmişə diqqət və rəğbətlə qarşılayırıq. Bu, məgər adi bir 
halmıdır ki, şuraya daxil olan alim və yazıçılar, hüquqçular və 
din xadimləri respublikamızın ən hörmətli ziyalılarındandır? 
Şeyx özü də tarix elmləri doktoru, professordur, bir sıra elmi- 
dini kitabların məsləhətçisi, redaktorudur. Vasim müəllimin adı 
isə tariximizə mühüm akademik Ziya Bünyadzadə ilə birlikdə 
Qurani-Kərimin tərcüməçisi və izahçısı kimi əbədi daxil 
olubdur. Şura üzvləri- istər hüquqçu Abdulla İbrahimov olsun, 
istər filologiya doktoru, akademik Bəkir Nəbiyev, istər fəlsəfə 
doktoru, Elmlər Akademiyasının müxbir üzvü Fuad 
Qasımzadə- biz hamımız böyük anlaşılma şəraitində işləyirik. 
Din xadimlərindən Hacı Salman Musayev, tanınmış 
teoloqlardan Hacı Sabir Həsənli, Axund Mirəziz Seyidzadə, 
Hacı Akif, Hacı Cəbrayıl  və digər hörmətli şura üzvləri həm 
301 
 
təşkilati, həm də elmi-nəzəri fəaliyyətimizdə böyük xidmət 
göstərirlər. 
 
- Qurultay barədə qəbul edilən qərarlarınız hansı 
problemlərin həllini nəzərdə tutur? 
 
-  Şeyxülislam Hacı Allahşükür Paşazadə həzrətlərinin belə bir 
təklifi vardır ki, qurultay bu il sentyabr ayının 30- u, oktyabrın 
1-2- də - 3 gün ərzində keçirilsin. Bu üç günə qurultayın, 
demək olar ki, davamı kimi fəaliyyət göstərən beynəlxalq elmi- 
nəzəri konfransın keçirilməsi də daxildir. Bu konfransı Elmi-
Dini Şura hazırlayacaqdır. Konfrans həm qurutayın  
nəticələrini, həm də bir sıra elmi-dini məruzələri müzakirə 
edəcəkdir. 
 
- Başqa dinlərə münasibət haqda sizin fikrinizi bilmək 
istərdik. 
 
- Başqa dinlərə münasibət barədə mən Prezident Heydər 
Əliyevin 1994-cü ilin 26 avqustunda Bakıdakı Təzəpir 
məscidində Məhəmməd peyğəmbərin mövludu münasibətilə 
etdiyi çıxışa əsaslanmaq istərdim. Bu sözlərdə Şeyximizin də 
nöqteyi- nəzəri əks olunmuşdur. Prezident göstərdi ki, İslam 
dini başqa dinlərə qarşı heç vaxt düşmən olmamışdır. Çünki bu 
dinlərin hamısı Allahdan gəlir. Azərbaycanda da 
müsəlmanlarla yanaşı başqa dinlərə etiqad edən adamlar 
yaşayır. Onlar da Azərbaycanın bərabər hüquqlu 
vətəndaşlarıdır. Çalışmalıyıq ki, dini, milli mənsubiyyətindən 
asılı olmayaraq Azərbaycanın bütün vətəndaşları eyni hüquqlu 
olsunlar və onların hamısının birliyini, vəhdətini təşkil edək. 
Bu da Allah- təalanın buyurduğu, bizim yolumuzdur. Bu 
həqiqətən belədir. 
 
-   Qurultaya arzularınız? 
302 
 
 
- Arzum budur ki, Allah qurultayın ən yüksək səviyyədə 
keçməsində bizə yar olsun. Mələklər bizi hər cür bəladan 
qorusun! Mən ki, respublikamızda qarşıdurmaya səsləyən bəzi 
sədalar eşidirəm,  bu qurultaya, onun sığındığı Allahımıza 
naşükürlük  sədalarıdır. Kimlərsə Şeyximizə, bizə həqarətlə, 
istehza ilə “ qırmızılar” deyir. Ancaq bu bədxahlara üz tutub 
deyirəm ki, şeyximiz Hacı Allahşükür Paşazadə həzrətləri 
“qırmızı” deyil, qızıl şeyxdir... 
  Bəli, biz müsəlmanlar bir-birimizə qızıl qiymətilə baxmalı, 
bir-birimizi qızıl kimi dəyərləndirməliyik, çünki “müsəlman 
müsəlmanın qardaşıdır”- buyurub Həzrəti-Məhəmməd 
Əleyhissəlam. 
 
 
                                  “Son söz” qəzeti, 27 avqust 1998 - ci il. 
 
 
 
 
    Arif Quliyev: “Sənətdə gərək fədai  
                            olasan” 
 
 
(Müsahibimiz tanınmış gülüş ustası, Pespublikanın  xalq 
artisti Arif Quliyevdir.) 
 
-  Arif müəllim, harada və kimliyindən asılı olmayaraq adınız 
çəliləndə istər-istəməz adamların çöhrəsində təbəssüm 
yaranır. Əgər bu gün gülüş ustasına ciddi bir rol təqdim 
etsələr, onu qəbul edərdinizmi? 
 
303 
 
- Əlbəttə, hər bir gülüşün arxasında bir düşüncə, bir fikir 
dərinliyi, müxtəlif məna çalarları var. gülüş nə qədər ciddi 
olarsa, o qədər də ifadə daha baxımlı, daha qəhqəhəli, daha 
qavranılası cəhətlərə malik olur. Əgər həyatda mənə ciddi rol, 
yəni “Hamlet”də, “Otello”da, yaxud “Vaqif”də oynamaq 
təklif olunarsa, niyə də qəbul etməyim? Hər bir aktyorun, 
xüsusilə də komediya aktyorun arzusudur ki, ciddi rol oynasın. 
Ancaq burada incə bir mətləb var. Həmin aktyor başa 
düşməlidir ki, o, bu ciddi rolu oynaya bilər, ya yox, orada öz 
sözünü deyə bilər, ya yox, bu rolun öhdəsindən gələ bilər, ya 
yox. Amma bunlara baxmayaraq ürəyimə yatan ciddi bir rol 
olarsa, oynayaram. 
 
-  Demək, bünövrəsi gülüşlə yoğrulmuş bir aktyor birdən-birə 
ciddi rola girməsini Siz təbii qəbul edirsiniz. Bu zaman bəs 
Siz özünüz bu rolda bir tamaşaçı kimi necə hiss edərdiniz? 
 
-  Əlbəttə, təbii qarşılardım. Bir də görürsən ki, ciddi bir şeir, 
parodiya ifa edəndə, tamaşaçı məni təbəssümsüz dinləyir, yəni 
şeiri başlayarkən ola bilər ki, tamaşaçının  üzündə gülüş peyda 
olsun, amma 5-6 misradan sonra üzlərindəki təbəssüm getdikcə 
yox olur, onların sifətlərindəki mimika tamamilə dəyişərək 
ciddi görkəm alır. Bu zaman hiss edirsən ki, tamaşaçı səni 
qəbul etməyə başlayır. Məsələn, bu günlərdə ABA 
televiziyasında “Tam sərbəst” verilişində ciddi bir şeir dedim. 
Aparıcı özü də inana bilmirdi ki, mən bu şeiri bi cür ifa elədim. 
 
-  Əgər Siz səhnədə ardıcıl olaraq bir neçə ciddi xarakterli 
rollar ifa etsəniz, onda belə çıxır ki, tamaşaçı da get-gedə 
əvvəlki gülüş ustası Arif Quliyevi unudacaq? 
 
-  Düzdür, bu cür hal baş verə bilər, amma qoymaram gülüş 
ustası unudulsun. Çünki tutduğun yol düzdürsə, sən ona 
sadiqsənsə, əksinə o yol da sənə sadiqdirsə, onda bu yoldan 
304 
 
dönməyə heç bir lüzum yoxdur. Onu da deyim ki, mən ciddi 
rol oynamışam. Məsələn, Mərahim Fərzəlibəyovun çəkdiyi 
“Mənim ağ şəhərim” filmində ciddi rol oynamışam. Həmin 
filmdə həmişə maşınla gəlirəm, zəif, kimsəsiz uşaqlara saqqız, 
oyuncaq paylayıram. Onlarla zarafatlaşır, deyib-gülürəm. Bunu 
ona görə edirəm ki, onlar bir anlıq da olsa, kasıbçılığın acısını 
unutsunlar. Növbəti dəfə gələndə gördüm ki, uşaqlardan biri 
yoxdur. Uşaqlardan həmin oğlanı soruşanda, dedilər ki, o, 
rəhmətə gedib. Mən qəbiristanlığa gəlirəm, həmin uşağın 
qəbrinin başına fırlanıram və ona gətirdiyim hədiyyəni qəbrinin 
üstünə qoyuram, göz yaşı axıdaraq dumanlıqda oranı tərk 
edirəm. Bu filimdə çalışmışam ki, o kədəri, qəmi verə bilim. 
 
-  Arif müəllim, səhnədə aktyor və şəxsiyyət... Bunlar bir-
birini necə tamamlamalıdır? 
 
-  Şəxsiyyət odur ki, səhnədə oynadığı rola, insanlara ciddi 
yanaşır. Obrazda isə əgər o, rolu oynayırsa, həmin rolun 
daxilinə öz xarakterini, öz baxışını, öz dünyagörüşünü, öz 
ağlını hopduraraq onu ifa edirsə və özünü də roldan ayırmırsa, 
mən onları bir yerdə görürəm. Məsələn, Əli Zeynalov “Alov” 
tamaşasında oynadığı bir obrazla o, tamaşaçıların yaddaşında 
həm gözəl bir aktyor kimi, həm də gözəl bir şəxsiyyət kimi 
qalmışdır. O zaman bu iki məfhum bir-birini tamamlaya bilmir 
ki, onda oynadığın obraza laqeyd yanaşırsan. Bu zaman aktyor 
səhnədə istər-istəməz öz mövqeyini itirçiş olur. 
 
-  Səhnədə ürəkdən oynadığınız rol olubmu? 
 
-  Bəli, olub. Mingəçevir şəhərində “Almaz” əsəri tamaşaya 
qoyulurdu. Həmin əsərdə komsomolçu Barat rolunu mənə 
vermişdilər. Bu tamaşadan əvvəl “Hacı Qara”da nökər 
Kərəməlini oynamışdım. “Od parçası”nda Xanəli ifa etmişdim 
və bundan başqa bir çox rollar oynamışdım. Yəni komediya 
305 
 
rolları oynamışdım. Ancaq “Almaz”da komsomolçu Baratı 
verəndə gördüm ki, bu rol mənə uyğun deyil. Ancaq buna 
etiraz edə bilməzdim, çünki mən burada işləyirdim və burdan 
da əmək haqqı alırdım. Ona görə də bu rol mənə uyğun oldu-
olmadı, onu oynamalıydım. Bax, onda məcburiyyət qarşısında 
qalıb bu rolu oynadım. Tamaşaçılar da başladı komsomolçu 
Barata gülməyə. Əlbəttə, komik bir aktyorun birdən-birə ciddi 
komsomolçu rolunu oynaması doğrudan da gülüş doğurdu. 
Sonradan öz xahişimlə məni bu roldan çıxardılar. 
 
-  Arif müəllim, elə bir hadisə olubmu ki, səhnədə oynadığınız 
rolda hansısa özünüzün bilərəkdən və ya bilməyərəkdən 
etdiyiniz bir hərəkət tamaşaçılarda gülüş doğursun? 
-  Əlbəttə, olub. Mən bir rolu oynamalıydım, guya əlimdə bir 
çamadan vağzala gəlməliydim. O zaman sənətdə hələ ilk 
addımlarımı atırdım. Zal da tamaşaçıyla dolu idi. Özümü elə 
itirmişdim ki, bir çamadan əvəzinə iki çamadan götürmüşdüm. 
Birdən kənardan rejissor dedi: “Çıxmısan qatar ayağına, amma 
iki çamadan götürmüsən, birini götürməlisən.” Bu zaman başa 
düşdüm ki, səhv etmişəm, ancaq vəziyyətdən çıxmaq üçün 
dedim: “Vay, vay bu nə idi, rolu korladım ki, siz Allah, məni 
bağışlayın.” Tamaşaçılar keçdi gülməkdən. Belə hallar çox 
olub. Məsələn, rayonda tamaşa vermişik. Həmin tamaşada 7-8 
aktyor iştirak edirdi. Tamaşa qurtarandan sonra biz 12 nəfər 
maşına minib yola düşəndə adamlar qışqırıb deyirdilər: “Aha, 
bunlar bizi aldatdılar, tamaşanı alayarımçıq verdilər, 
aktyorların qalanı rollarını oynamadılar.” Əlbəttə, onlar başa 
düşmürdülər ki, yerdə qalanların biri paltar geyindirən olur, biri 
qrim çəkən olur, biri saç darayan, biri paltar ütüləyən... 
 
-  Gülüş ustası kimi hansı sənətkarlarımızı özünüzün 
müəllimi hesab edirsiniz? 
 
306 
 
-  Özünə ustad sanmaq, sənətdə müəllimi hesab etmək o demək 
deyildir ki, onlar mənə məhz dərs desinlər. Bu yolda kimsə 
mənə bir cümlə də olsa, xeyirxah, doğru-düzgün söz deyibsə, 
işimdə azca da olsa, düzgün istiqamət veribsə, deməli, həmin 
şəxslər mənim ustadım, müəllimlərimdir. Bu baxımdan mən 
Səyavuş müəllimi, Hacıbaba müəllimi, Əliağa Ağayevi, 
İsmayıl Osmanlını misal göstərə bilərəm. Bu gözəl insanlar öz 
köməkliklərini gənclərdən heç zaman əsirgəməyiblər. Onların 
məsləhətləri gənc aktyorlara böyük kömək olub. Məsələn, 
Səyavuş müəllim Musiqli Komediya Teatrında “Gözün aydın” 
tamaşasında Səlyanski rolunu mənə oynamağı tapşırdı. 
Rəhmətlik Məmmədsadıq Nuriyev (Yaşar Nurinin atası), özü 
“Qayınana”da Əlini oynayırdı, amma bununla yanaşı, o məni 
də hazırlayırdı ki, nəvbəti tamaşalarda Əli rolunu mən 
oynayım. O bu rolu necə oynayacağım barədə dəyərli 
məsləhətlər verirdi.Rəhmətlik mənə ən çox sözün təsirindən 
danışırdı. Söz yox ki, səhnədə hərəkətdən əlavə, sözün özü də 
dinamika yaradır. Bütün bunlara görə gözəl sənətkarımıza öz 
dərin minnətdarlığımı bildirirəm. 
 
-  Arif müəllim, bəs sənət paxıllığına necə baxırsan? 
 
-  Mən buna təbii baxıram. Amma onu deyim ki, sənətdə 
özümə qarşı kiminsə paxıllığını, gözü götürməməzliyini hiss 
etməmişəm. Onu da qeyd edim ki, sənətdə paxıllığa yaxşı hal 
kimi baxıram. Bu paxıllıq necə olmalıdır? Çalışıram ki, Yaşar 
Nuri kimi obrazlar oynayım və yüksəlim. Sənət paxıllığını mən 
bu cür istəyirəm. Yəni hər bir aktyor çalışmalıdır ki, oynadığı 
rolun acısı olsun, onu ürəkdən oynasın  Sənətdə paxıllıq 
rəqabət kimi başa düşülməlidir. Bir tərəfdən də aktyor oynadığı 
rolun böyük-kiçikliyinə fikir verməməlidir, hər ikisini qəlbən 
sevərək oynamalıdır. 
 
-  Sənətdən doymaq... Bu barədə nə deyə bilərsiniz? 
307 
 
 
- Sənətdən heç zaman doymaq mümkün deyil. Sənət elə bir 
məbəddir ki, bu məbədi fəth etmək olmur. Ola bilsin ki, 
zirvəyə çatıb dayanasan. Bu isə mümkün deyil. Axı, arxadan 
gəlirlər. Sən bu zirvədə dayanmamlısan. Dayanmamaq üçün 
mütləq hərəkətdə olmalısan, öz üzərində gecə-gündüz 
işləməlisən. Aktyor ki, dayandı, deməli işləməyən qıfıl kimi 
paslanacaq. Aktyor ömrü səhnədə keçməlidir. O, səhnədə 
görünməyəndə, tamaşaçılar da onu tez unudur. 
 
-  Sənətdə maddiliyə necə baxırsınız? 
 
-  Bu sənətin gözəlliyi odur ki, çoxusu buraya maddi imkanlar 
əldə etmək üçün gəlmirlər. Özünüz də bilirsiniz ki, sənət 
fədailəri həmişə maddi çətinliklərlə qarşılaşıblar, amma onlar 
bu sənətin vurğunu olduqlarına görə buraya gəlirlər. Mən bu 
sənət aşiqlərini alqışlayıram, çünki onlar bütün maddi 
imkansızlıqlara baxmayaraq, öz sənətlərini tərk etmirlər. 
Şəxsən mən bu sənətə maddi imkana görə gəlsəydim, onda 
yarıyolda bunu atıb başqa bir pullu sənət arxasınca gedərdim. 
Eləcə də başqa sənətkarlarımız. Burada gərək fədai olasan, bu 
sənətdə hər şeyi itirirsən. Amma bütün bunların müqabilində 
çox böyük tamaşaçı məhəbbətini qazanırsan. 
 
-  Arif müəllim, son yaradıcılıq planlarınız barədə nə deyə 
bilərsiniz? 
 
-  Mən Milli Akademik Dram Teatrının aktyoruyam. Marat 
Haqverdiyevin “Evlənmək istəyirəm” əsərində Tofiq obrazını, 
Elçinin “Ax, Paris, Paris!” əsərində Eynşteyn rolunda çıxış 
etmişəm. İndi isə yenicə hazırlanan “Aydın” əsərində Səlim 
rolunda çıxış edəcəyəm. Bundan əlavə, “Arif Satira Teatrı”nda, 
öz yaratdığım teatrda “Beş qitənin təbəssümü” adlı yeni gülüş 
monoloqları hazırlamışam. Burada mən beş qitənin məşhur 
308 
 
gülüş yazıçılarının əsərlərindən ibarət yeni kompozisiyasını 
tamaşaçılara təqdim edəcəyəm. Milli Dram Teatrının 
aktyorlarından Nizami Mirsalayev, Naibə Əlibəyova, Əli 
Qurbanov, Hicran Məmmədova, Firuz Xudaverdiyev və mən 
özüm də burada iştirak edəcəyəm. Əsərin rejissoru Səlim 
Həsənovdur. Bundan əlavə, yeni əsəri, “Sizi gözləyirik”adlı 
komediyanı tamaşaçılara təqdim edəcəyik. Bu əsərdə biz 
tamaşaçının teatrdan necə soyuduğunu, hərənin evində bir 
videonun olması teatr zalının boş qalmasına gətirib çıxarır. 
Adamların özlərinə qapılması, get-gedə teatrlardan təcrid 
olunması, bu əsərin əsas ideyasını təşkil edir. Bir sözlə, teatr 
zalı tamaşaçı nəfəsilə isinməlidir hər zaman. Biz bu əsərdə 
gülüş yolu ilə evdə oturub televizora, videoya baxan, teatra 
getməyən tamaşaçıları tənqid atəşinə tuturuq. 
 
- Deməli, gülüş ustası Arif Quliyev gülüş üzərində yaradıcılıq 
tədqiqatlarını davam etdirir. Arif müəllim, qarşıdan Sizin 50 
illik yubileyiniz gəlir. Bu yubiley münasibətilə həm  sizi sevən 
tamaşaçılar adından, həm qəzetimizin kollektivi adından, 
həm də öz adımdan səmimi qəlbdən təbrik edirik. Sizə 
həyatda ən ümdə olan can sağlığı, uzun ömür, sənət zirvəsini 
fəth etməkdə tükənməz yaradıcılıq uğurları arzulayırıq. Qoy 
sizin tamaşaçılara bəxş etdiyiniz gülüşlər bundan sonra da öz 
təravətini itirməsin! 
 
-  Çox sağ olun, Camal müəllim. Mən də öz növbəmdə həm 
istəkli tamaşaçılarıma, həm də qəzetin kollektivinə öz 
minnətdarlığımı bildirirəm. Və arzu edirəm ki, tamaşaçılar 
təkcə məni görəndə üzlərində təbəssüm yaranmasın, qoy bu 
təbəssümlər, gülüşlər heç zaman onların çöhrələrindən əskik 
olmasın. Mən inanıram ki, biz işğal olunmuş torpaqlarımızı 
qaytarandan sonra daha da ürəkdən güləcəyik. 
 
 
309 
 
                                            “Son söz” qəzeti, iyun 2000-ci il. 
 
 
 
 
 
 
 
 
 
 
 
 
               Şərəfli ömür yolu 
 
 
       (Müsahibimiz qocaman pedaqoq, 70 illik yubileyi qeyd 
edilən, İsmayıllı RXTŞ-nin metodist müəllimi Mehralı 
Nəcəfovdur.)                     
 
-  Mehralı müəllim, Sizi qağıkeş, işgüzar, qətiyyətli metodist 
müəllim kimi tanıyırlar. 
 
- 1957 - ci ildə Talıstan kənd məktəbinə Azərbaycan dili və 
ədəbiyyatı müəllimi təyin olunmuşdum. Doğrusu, bu dilbər 
guşədə həyatım ən gözəl günlərini yaşayır, həvəslə işləyirdim. 
310 
 
Bir ay keçdi. Məni dərs hissə müdiri təyin etdilər. İndi də 
hörmətlə yad etdiyim Abdulla Əhmədov, Ziyad Cəbrayılov, 
Əlibala Mirzəyevlə işlədim. İstirahət günlərində Talıstan 
çayının yatağı ilə İsmayıllı şəhərini içməli su ilə təmin edən 
Ağbulaq gölünə və məşhur Cavanşir qalasına yollanırdım. Göz 
yaşı kimi duru suyu, axar Ağbulaq gölü, sıldırım qayalar 
döşündən keçən cığırlar, təmiz hava insana sanki bir məlhəmdi. 
Ona görə, bir dəfə də olsun başım ağrımadı buralarda. 
 
- Mehralı müəllim,o zaman xalq maarifinin qarşısında hansı 
tələblər qoyulurdu, hansı təcrübədən istifadə olunurdu? 
 
-  Müəllimin yaşayışı çox yaxşı idi. Müəllim yüksək maaş 
alırdı. Sabahkı günə ümid də vardı. Müəllim elin gözü, 
düşünən beyni idi. Stavropolların təcrübəsi, “ikiilliksiz 
işləmək”, “sağlam və savadlı nəsil tərbiyə etmək” kimi şüarlar 
irəli sürülürdü. Uğurlarımız böyük idi. Təzəcə ailə qurmuşdum. 
Bir ərzində özümə ev tikdim. Müvəffəqiyyətlərim barədə o 
zamanın pedaqoji mətbuatında baş məqalələrdə, Əliyar 
Qarabağlı, Yəhya Qarabağlı, Qulamhüseyn, Beqdelinin və 
başqalarının yazılarında qiymətləndirilmişdim. Bu məni 
həvəsləndirirdi. O zaman gözəl maarifçilər vardı – İsrayıl 
Nəsənov, Hacalı Ramazanov, Ənvər Balayev, Ağami Bağırov, 
Baba Həsrətov, İzhar Kazımov, Piri Şıxəliyev, Sovqat Nuriyev. 
Məni 1960-cı ildə çəkib İsmayıllı şəhərindəki 1 № -li orta 
məktəbə gətirdilər. 
 
- Bu gün doğma Azərbaycanımızın müstəqil dövlət kimi 
varlığı artıq reallıqdır. Rəsmi Dövlət dili və ədəbiyyatının 
bugünkü tədrisi haqqında nə deyə bilərsiniz? 
 
- Dilimiz türk dilləri ailəsinin oğuz qrupuna mənsubdur. 
Dilimizi nə türk, nə də tatar dili ilə eyniləşdirə bilmərik. 
Ədəbiyyatımızı da həmçinin. “Kitabi - Dədə Qorqud”u, 
311 
 
Nəsimisi, Nizamisi, Füzulisi, Sabiri ... olan xalq və onun 
ədəbiyyatı. Ədəbiyyatımızın təlimi üçün yeni məzmun axtarıb 
tapılmalıdır. Ədəbiyyat kitabları az da olsa, çap olunur. 
“Müntəxabat” yox. 2000-ci il gəlib çatdı. Sinifdənxaric oxu 
materialları hələ də kiril əlifbasıyladır. 
 
- Proqrama daxil edilən bəzi mövzular haqqında nə deyə 
bilərsiniz? 
 
-  Məcburi öyrədilən və əzbərlənən mövzular tez də unudulur. 
Bəzi mövzular şagirdləri maraqlandırmır. Dövrə görə yaranan 
əsərlər vətəndaşlıq hüququ qazanmır. Təqsirkar dövrdür. 
 
-  Ədəbiyyat dərslərində ifadə və inşa yazılar geniş yer tutur. 
Şagirdlərin gözəl xətlə yazmasına nail olmaq müəllimlərin 
mühüm işlərindən biridir. Bu barədə fikriniz necədir? 
 
- Bu suala jurnalist Məmmədəli Əliyevin “Azərbaycan 
məktəbi” jurnalının səhifələrində çap olunmuş məqaləsində 
deyilən fikirlərlə cavab verəcəyəm: “...Məktəbin dil-ədəbiyyat 
müəllimi Mehralı Nəcəfov dərsin mövzusunu yazı taxtasına 
yazdı. Doğrusu, onun yazdığı 3 kəlmə son dərəcə gözəl, əsl 
mənasında tamaşa idi. Elə bil kolliqrafiya qaydalarına çox 
dürüst riayət edən mahir rəssam əli lövhəyə aləmdən gözəl 
incilər həkk etmişdir.” 
 
-  Kim istəməz ki, onun şifahi və yazılı nitqi aydın olmasın. 
İnsan üçün savadlı yazmaq böyük nemətdir. Şagirdləriniz 
necə yazır? 
 
- Unudulmaz metodist Yəhya Qarabağlı “Nəsihət deyil, 
nümunə” adlı məqaləsinin birində yazırdı:“Mən Mehralı 
müəllimin şagirdlərinin yazısına baxdım. Baxdım və heyran 
oldum. Yazılar inci kimi, mirvari kimi. Dəftərlərə elə bil adam 
312 
 
əli toxunmamışdı. Fikir sərbəstliyi, ardıcıllıq, təravətli ifadələr. 
Bu, belədir. Ona görə ki, Mehralı müəllimin yazısı inciyə 
oxşayır. Mehralı dərs deyir və yazır. O deyir ki, özü yaza 
bilməsə, başqalarına yazı öyrədə bilərmi?” 
 
-  Axı, Siz yuxarı siniflərdə dərs deyirsiniz. Son vaxtlar yuxarı 
siniflərdə yaxşı xəttin zəruri olmadığını söyləyənlər var? 
 
-  “Yazıda fikir olsun, məna olsun. Gözəllik olmasa da olar” – 
deyənlərin sözləri ilə razı deyiləm. Gözəlliyin əsrarəngiz 
qüdrəti var. Həyat gözəllik üstündə qərar tutub. Xəttin 
gözəlliyinə diqqət şagirdi daxilən yığcamlaşdırır. Hər sözü 
diqqətlə seçməyə, səliqəli olmağa, öz işindən zövq almağa 
həvəsləndirir. 
Qaldı keçid sinif olan 9-cu sinif qəbul edərkən bir neçə şagirdin 
əyri-üyrü xətlə yazdığını müşahidə edir, lakin üzə vurmuram. 
 Növbəti dərslərin birində deyirəm: - “Uşaqlar, bildiyiniz kimi 
dil-ünsiyyət vasitəsilə insanlar bir-birini başa düşürlər. Kim 
istəməz ki, onun dili aydın olmasın. Çalışıram ki, hamı fikrimi 
təsdiq etsin.” 
- Bəs yazı necə? 
 
-  İnsan üçün yaxşı yazmaq da böyük nemətdir. Deməli, insan 
öz fikrini yazılı şəkildə də ifadə edərkən yaxşı və aydın xətlə 
yazmalıdır ki, onun fikri aydın başa düşülsün. 1997-ci ildə 
rayonumuzun məktəbləri “Azərbaycan” mövzusunda 
Respublika inşa müsabiqəsində 2-ci, 1996/97 -ci tədris ilində, 
Nizami, Xətai və İsmayıllı rayonları arasında bütün fənlər üzrə 
yarışlar zamanı İsmayıllı rayon məktəbləri yüksək yer tutdular. 
Olimpiadalar üzrə də keçən il birinci yerə çıxmışıq. İşgüzar və 
möhkəm xarakterli adamların aydın və səliqə-sahmanlı xətti 
olur. Yazı mədəniyyəti insanın ümumi mədəniyyətinin 
səviyyəsini nümayiş etdirir. 
 
313 
 
-  Mehralı müəllim, hansı ictimai vəzifələriniz var? 
 
- Həmişə müəllim olmuşam, ictimai vəzifə pillələri ilə 
yüksəlmişəm. Baş müəllim, metodist müəllim, ali dərəcəli 
metodist müəllim adları almışam. Həmkarlar təşkilatının sədri, 
təftiş komissiyasının sədri və rayon fənn birləşməsinin rəhbəri, 
rayon Partiya Komitəsinin təbliğatçısı olmuşam. Təbiətən 
memarlıqdan baş çıxarıram. Respublika Abidələri Mühafizə 
Cəmiyyətinin təlimatçısıyam. Rayonumuzun ərazisində 500-
dək təbii bulaq var. Bu bulaqları ayrı-ayrı adamlar himayə 
edirlər. Hər hansı bir kəndə gedərkən bulaq üstünə gedir, 
suyundan hər fəsildə içirəm. Bulağın necə saxladığı ilə 
himayəçinin yanında maraqlanıram. “Respublika 
mətbuatında”, “Bulaqlar-bulaqlar...” başlıqlı yazıların 
müəllifiyəm. Bulaqlar təkcə içməli su mənbəyi deyil, həm də 
onu tikən şəxsiyyətin adı ilə bağlı tarixi abidədir. 
 Bundan əlavə, mən Respublika Təkmilləşdirmə İnstitutunun 
rayonda təşkil edilmiş kurslarında 10 illər dərs demişəm. 
Pedaqoji kollecin qrup rəhbəri işləmişəm. İsmayıllı rayon 
Ziyalılar Cəmiyyətinin müdiri – bu çox çəyin vəzifədir. 
Ziyalıların ziyalılığı çox olan qədim yurddur. Onların xatirə 
günlərini, Azərbaycan Respublikasının əməkdar müəllimləri 
Hacalı Ramazanovun, Saleh Həsənovun yubiley günlərini 
təntənəli keçirmişik. 
 
- Məncə, orta məktəbdə dövlət qayğısı ən çox müəllimə 
verilməlidir. Çünki, o, gələcəyin müdrik yol göstərənidir... 
 
- Bəli, bu gün müəllimin keşməkeşli zəmanədə rolu 
əvəzedilməzdir. Bu barədə “Azərbaycan məktəbi” jurnalında 
(1987 № 3) “Əsas rol müəllimə verilməlidir” adlı məqalədə 
müəllimə verilməli qiymət barədə çıxış etmişəm. Dövlət 
mükafatları əsasən vəzifə sahiblərinə verilir. Cəfakeş 
314 
 
müəllimlər isə bundan incik qalır. Mən isə mükafatımı 
vicdanımdan gözləyirəm... 
 
- Təhsilin yeni konsepsiyaları irəli sürülür. Buna 
münasibətiniz? 
 
-  İndiki məktəbimizin strukturu köhnə məktəbin strukturunda 
qalır. Sizə bir həqiqəti söyləyim. İndi savadlı uşaq savadlı 
müəllim axtarır. Şagird bir məcburi dərs saatını keçirir. 
Dərsdən sonra və tətillərdə isə başqa müəllimlərdən dərs alır. 
Bir çox məktəblərdə dərslər fənn kabinələrində keçirilmir. 
Kimya müəllimi fənn kabinetinə girmir. O biri siniflər də eləcə. 
Laboratoriya işləri aparılmır... 
-  Mehralı müəllim, yeni islahatlardan nə gözləyirsiniz? 
 
-  Elmilik. Uşaqların mənəvi-əxlaqi tərbiyəsini, vətənpərvərlik 
hisslərini formalaşdıran tədbirləri gözləyirəm. Ancaq həyatda 
inəklə eşşəyin bir xışa qoşulması ilə çörək qazananlar var. 
 
-  Ən çox acığınız nədən gəli? 
 
-  Siqaret çəkmirəm. Əli siqaretli adam mənimlə üzbəüz oturub 
qüllab vuranda sıxılıram. Məktəbdə siqaret çəkən müəllimlə əl-
ələ görüşmürəm. 
 
-  Müəllim olmasaydınız, hansı peşəni seçərdiniz? 
 
-  Ancaq müəllimliyi. 
 
-  70 yaşında işdən yorulmamısınız ki? 
 
-  Aşıq Alı demişkən, 70 -i aşırdın, daha yüzə nə qald? 
 
-  Mehralı müəllim, ən çox sevdiyiniz şairlər kimlərdir? 
315 
 
 
-  Füzuli, A.Səhhət, kövrək şairimiz Nəriman Həsənzadə, Musa 
Yaqub. Füzuli və N.Həsənzadə insanlığın, məhəbbətin sirlərini 
açmışlar. Abbas Səhhət və Musa Yaqubu oxuyanda təbiətin 
füsunkar gözəlliyi ilə üz-üzə dururam. 
 
-  70 yaşın zirvəsindən keçən günlərə necə baxırsınız? 
 
-  Necə deyərlər, başqaları kimi həmişə ailə qayğısı, 
müəllimlik, iki müharibə dövrü. 
 
-  Axirət sözünə inancınız? 
 
-  Mən dinə dair “Köhnə keçidin təzə taleyi” adlı yazı dərc 
etdirmişəm. Dini söhbətlərə sakitcə yanaşıram. İrad tutan 
deyiləm. Əsəblərimi də əbəs yerə sərf edən deyiləm. Millətimin 
ruhu özünəməxsusluğu, təfəkkür tərzi var. Tərbiyə dediyin şey 
elementar tərbiyəsi olanlar üçündür... 
 
- Mehralı müəllim, həyatınızda ən əlamətdar illər hansı 
illərdir? 
 
-  Talıstanda işlədiyim 5 il. 
 
-  Məktəblərdə tətbiq edilən 9 bal sisteminə və testlərə necə 
baxırsınız? 
 
-  9 bal sistemini qəbul etmişik. Testlərə isə cavabım böyük bir 
məqalə olacaq. İndi o bu cavablara sığışmaz. Bunu hələlik bir 
misalla izah edəcəyəm.Ali məktəblər üçün “Psixologiya” 
dərsliyinin 24-cü səhifəsində yazılır: “Burjuaziya psixoloqları 
uşağın psixi həyat və inkişafının səviyyə və xüsusiyyətlərini 
təyin etmək üçün testlərdən, mənasız anket sorğularından 
istifadə edirlər. Bu, istismarçı siniflərdən mənafeyini müdafiə  
316 
 
etmək üçün psixi həyatın qanunlarını təhrif olunmuş şəkildə 
öyrənməkdən ibarətdir. 
 Test və mənasız anket üsulları vaxtilə bizdə - Sovetlər 
İttifaqında da yayılmışdı. Bu üsullar təlim və tərbiyə işlərimizə 
böyük ziyan vurmuşdur.  Bu üsul Xalq Maarifi Komissarlıqları 
tərəfindən 1936 -cı il 4 iyul tarixli qərarı ilə ləğv edildi... 
 
- Mehralı müəllim, Siz 70 illik yubileyiniz münasibətilə 
səmimi qəlbdən təbrik edirik. Sizə bundan sonra da əsl 
gənclik təravətilə dolu işgüzar fəaliyyət, uzun ömür, can 
sağlığı və mənalı həyat yolu, xoş günlər arzulayırıq. Aşıq Alı 
demişkən 70 -i aşırdınız, daha 100-ə nə qaldı ki? İnşallah yüz 
illiyinizdə görüşənədək! 
 
- Camal müəllim, Sizə də dərin minnətdarlığımı bildirirəm ki, 
bizləri yada salmısınız. Allah köməyiniz olsun! 
 
 
              “Son söz”  qəzeti, 27 avqust - 02 sentyabr 1999-cu il.  
 
 
    Özüm də bilmirəm ki, mən kiməm? 
 
 
TANITMA:Kərimova Həqiqət Səftər qızı, 1995-ci ildə 
Göyçay rayonunda  anadan olub. 1980- cı ildə BDU-nun 
tarix fakültəsini, 1985-ci ildə universitetin aspiranturasının 
əyani şöbəsini bitirib. Həmin ildə Neft Akademiyasının fəlsəfə 
kafedrasına müəllim təyin olunub. 1997-ci ildə Azərbaycan 
Ziyalılar Cəmiyyətinin məsul katibi, 1998- ci ildən  isə 
“Ziyalı” qəzetinin baş redaktorudur. AZC- nin “XX əsrin 
fəxri ziyalısı” diplomunu almış, AzərKİVİHİ-nin 
“Kəmaliyyə” diplomu verilməklə “Qızıl Qələm” mükafatına 
317 
 
layiq görülmüşdür. Çoxsaylı elmi əsərlərin və 200–dən artıq 
elmi publisistik məqalələrin müəllifidir. Fəlsəfə tarixi üzrə 
tədqiqatçı alimdir. Fəlsəfə elmləri namizədidir. Ailəlidir, iki 
övladı var. 
 
 
- Həqiqət xanım, siz ixtisasca tarixçisiniz. Buna baxmayaraq, 
mən sizi filosof, astrofizik, teoloq, yazıçı-şairə, bəstəkar, 
jurnalist kimi də tanıyıram. Ümumiyyətlə, siz kimsiniz? 
 
-   Camal müəllim, Sizi maraqlandıran bu sualı mənə çox adam 
verib. Həmkarlarım məni fəlsəfə tarixi sahəsində tədqiqatçı 
kimi tanıyırlar. Başqa sahələrin mənim adıma şamil edilməsinə 
gəldikdə, fikrimcə bütün filosoflar öz fəaliyyətlərini sırf 
nəzəriyyəçilik və fərdi intellektual fəaliyyətlə 
məhdudlaşdırmayıb, müxtəlif elmi sahələrdən istifadə etməli, 
əldə etdikləri nəticələri müqayisəli şəkildə yoxlamalıdırlar. Bu 
üsul işlənən sahənin effektinin artmasında xüsusi əhəmiyyətə 
malikdir. 
    Elmi işim dünyanın təbii elmi mənzərəsinin fəlsəfi təhlili 
ilə bağlı olduğu üçün kainat məsələlərindən daha çox 
yazıram. İslam dininin müqəddəs kitabı Qurani-Kərimə 
istinadən apardığım elmi-dini müqayisə və təhlillər mənə çox 
şey verib. Canlı aləmin yaranışı, ən qədim 
mikroorqanizmlərlə bağlı əsərlərim maraqla qarşılanıb. 
Kiminsə mənə göstərdiyi etimadı doğrultmağı sevirəm. 
     Hələ orta məktəbdə oxuyarkən ədəbiyyat müəlliməm 
Tamara Ağakişiyeva mənim yazıçı şairə, tarix və ictimaiyyət 
müəlliməm Sima Əliyeva isə tarixçi olacağımı güman 
edirdilər. Mən onların hər ikisinin etimadını doğrultsam da, 
sonralar “elmlərin şahı” hesab etdiyim fəlsəfəni seçdim. 
Çünki fəlsəfənin vurğunuyam. Kiçicik bir şeir parçasında, adi 
bir rəng dünyasında, sonu görünməyən füruzə göylərdə bir 
fəlsəfə axtarır, məna duyumu gəzirdim. Poemalarımın ruhu 
318 
 
Sədi Şirazidən, rübailərim isə Məshəti Gəncəvidən 
qaynaqlanıb. 
     Ali məktəbə daxil olmaq valideynsiz, maddi imkanı 
olmayan bir qız üçün əlçatmaz arzu idi. İşləyib təhsil almaq 
üçün tarix fakültəsinin axşam şöbəsinə sənəd verdim. Ümidsiz 
idim. İlk imtahandan əla qiymət  aldım. Ədəbiyyat şifahidən 
imtahanı Famil Mehdi və Kamil Vəliyev qəbul edirdi. Bu gün 
elmdə nə qazanmışamsa, bütün bunlar üçün onlara 
borcluyam. Xüsusən, Famil Mehdiyə. O məni yüzlərlə 
abituriyent içindən seçmişdi, əla qiymət yazmışdı. Söylədiyim 
şeir və qəzəllərə məftunluqla qulaq asıb, “Kamil kimi 
xatırlayırsan?”- soruşmuşdu. Kamil müəllim isə 
gülümsəyərək: “Əli Fəhmini” - demişdi. Mənim onları  
dinlədiyimi görüb üzümə maraqla baxmışdı: “İnanmıram bu 
qız tarixçi olsun. O, filoloq, ya da jurnalist olacaq”. 
 Hər ikisi mənə xeyir-dua verdilər, yaxşı gələcək arzuladılar. 
Mən isə mehribanlıqla deyilən “qızım”kəlməsinin təsirindən 
kövrəlib ağlaya-ağlaya getdim. Akademiya bağında bir ağaca 
söykənib ürəyimi boşaltdım... 
    İllər keçdi, əzablı ömür yoluma baxmayaraq, mənim üçün 
zəruri olan  şeyləri qazana bilmədim. Halbuki, uşaqlıqdan 
düşünürdüm ki, elmim olsa, hər şey qazanaram. 
Azərbaycan Dövlət Neft Akademiyasının xarici tələbələr üçün 
nəzərdə tutulmuş yataqxanasında yaşayıram. AXC-nin 
hakmiyyəti dövründə xarici tələbələr üçün dekan təyin 
olunmuş Mirvari adlı bir qadın mənə ultimatium verərək 
qaldığım otağı boşaltmağımı tələb etdi. Ayağını ayağının 
üstünə aşıraraq siqateri siqaretə calayan bu qadını dinləyib 
onu bu vəzifəyə təyin  edənləri lənətlədim. Bir neçə ay sonra  
o həmin vəzifədən, çox şükürlər olsun ki, çıxarıldı. İndi yenə 
həmin yataqxanada yaşayıram. O xanımın arzusu gözündə 
qaldı, axı, o, mənim yaşadığım otağı xarici qonaqlar üçün 
qonaq otağı etmək istəyirdi.Öz millətindən olan, iki körpəsi 
ilə heç yerdə sığınacaq tapmaq ümidi olmayan azəri qadınını 
319 
 
isə küçələrə atmaq istəyirdi. Bu da Azərbaycan ziyalısı... 
Mövqe, vəzifə insanları nə qədər dəyişdirirmiş. Axı, o, adi 
müəllim ömrü yaşasaydı, bu cür hərəkətlər etməzdi. İndi o, 
yenə Neft Akademiyasında çalışır. 
      Mən bir yaşımdan valideynsiz qalmışam, ömür  yolum 
eniş-yoxuşlu olub, bacımın himayəsində yaşamışam. Ən 
kədərli anlarımda mahnı bəstələmişəm. Kədər və iztirabdan 
doğulan, qətrə-qətrə göz yaşlarımdan yoğrulan mahnılar... Bu 
mahnılarda mənim həyata keçməyən arzularım, qırılmış ümid 
və istəklərim əks olunur. Musiqi təhsilim yoxdur. Onları niyə 
bəstələyirəm, nəyimə lazımdır? Bilmirəm. 
     Astronomiyaya meyl göstərməyim elmi işimlə bağlıdır. 
     Ona görə də çoxları məni astronom hesab edir. Dissertasiya 
işim tam hazırdır. Müdafiəyə təqdim etməliyəm. Elmlər 
Akademiyasında tələb olunan məbləğ mənim əmək haqqımdan 
dörd dəfə böyükdür. Bu pulu ödəməyə mənə iki xeyirxah 
insanın təklifi olub. Dövlət Neft Akademiyasının dosenti Əli 
Talıbov və mənim kimi yüzlərlə köməksizin himayəçisi, büllur 
kimi qəlb sahibi olan əməkdar müəllim Şəfiqə xanım Əliyeva. 
Mən bu təkliflərdən imtina etmişəm. Allah onların hər ikisinə 
can sağlığı versin. 
     Cavablarım yəqin ki, çox geniş oldu. 
     Filosof, astronom, teoloq, yazıçı-publisist, şair, 
bəstəkarsınızmı? - sualına isə cavab verə bilməyəcəm. Çünki 
əslində mən heç özüm də bilmirəm ki, mən kiməm? 
 
-  Həqiqət xanım, siz tədqiqatçı alim olmaqla yanaşı, həm də 
Azərbaycan Ziyalılar Cəmiyyətinin məsul katibisiniz. Bir 
ziyalı kimi deyə bilərsinizmi, bu günün ziyalısının vəziyyəti 
necədir? 
 
- Əvvəlla, mən alim deyiləm, sadəcə müəllim və 
tədqiqatçıyam. Bu günün ziyalısının  vəziyyətinə gəldikdə, 
iqtisadi durumun çətinliyi onlardan da yan ötməyib. Ziyalılar 
320 
 
cəmiyyətdə elə bir təbəqədir ki, onlar heç bir siyasi mövqeyə 
malik olmayan, öz elmi sahələri üzrə fəaliyyət göstərməklə 
bərabər, cəmiyyətin ümumimənafeyi naminə olan məsələlərdə 
iştirak edir, öz mövqelərini bildirirlər. Xalqımızın ziyalı 
övladlarını  vahid konsepsiya ətrafında birləşdirmək 
Azərbaycan Ziyalılar Cəmiyyətinin proqram və 
nizamnaməsində öz əksini tapıb. Cəmiyyətin 260 mindən artıq 
üzvü var. Yaxın vaxtlara qədər AZC problemlər yığınında 
boğulub, lakin məhv olmayıb. 1997-ci ilin martında mən həmin 
cəmiyyətə məsul katib seçilmişəm. AZC-nin rəyasət heyətinin 
üzvlərindən akademik H. Sultanovun, cəmiyyətimizin mərhum 
prezidenti, akademik A. Hüseynovun, AZC-nin fəxri ziyalısı Z. 
Nəbiyevanın və əməkdar müəllim Ş. Əliyevanın xidmətlərini 
əks etdirən kitabların tək və müştərək müəllifiyəm. 
      Ziyalı xalqın görən gözü, düşünən beynidir. Təsadüfi deyil 
ki, Qurani- Kərimin 1000 ayəsindən  850- si elmə, 150-si isə 
alimlərə hörmət və ehtiramla yanaşmağı tövsiyə edir. Mən bu 
hörməti yalnız qələmimlə edə bilirəm. 
 
-  Həqiqət xanım, bu gün həm kainat, həm də insanlar 
müəmmalarla doludur. Müəmmalarla dolu insanlar  bir–
birinə qarşı çıxır, biri digərinə paxıllıq edir, hər vasitə ilə 
onun uğurlarının qarşısına sədd çəkir, ona mane olmağa 
çalışır. Vaxtilə elmin yollarında Siz də bu cür haqsızlıqlarla 
qarşılaşmısınız? Həmin anlarda bu insanlar barədə nə 
düşünmüsünüz? 
 
 -  Son altı min ildə bəşəriyyət mürəkkəb bir yol keçmişdir. 
Kainatın müəmmalı yaranışı insanı həmişə düşündürmüşdür. 
Bu məsələ ilə bağlı xeyli fərziyyələr də mövcuddur. Hər halda 
etiraf etmək lazımdır ki, insanın kainat haqqında olan bilgisi öz 
təbiəti haqqında olan bilgidən çoxdur. Təqribən üç min ilə 
yaxındır ki, insan varlığın açılmamış sirlərini öyrənməyə cəhd 
321 
 
göstərir. Məlumdur ki, kainat da, ayrıca bir elmin sahələridir. 
Elmin isə öz qanunları var. 
     Məntiqi yolla elmin əsas qanunlarını kəşf etməyin 
mümkünsüzlüyünü vaxtilə dahi fizik Albert Eynşteyn də etiraf 
edirdi. Yeganə yol kimi fəhm yolunu qəbul edən alim yazırdı 
ki, bu yol hiss olunan aləm arxasındakı qanunauyğunluqların 
duyulmasına əsaslanır. Çünki Allah insanın maddi və ruhi 
gerçəklərini dəyərləndirərək özü ilə bağlı bütün şeyləri 
vermişdir. İnsan daim yüksək məqamlara can atır. Onun 
müəmması isə beyindir. Fikrimcə, beynin şifrəsi açılarsa, elm 
insan haqqında axtardığı cavabı tapa bilər. Əql və düşüncə 
beynə məxsusdur. Quranda əql barədə 500-ə qədər ayə vardır. 
 Sualınızın ikinci tərəfinə gəldikdə, onu deyə bilərəm ki, 
yüksək intellektə malik insanlar nəinki mənə paxıllıq ediblər, 
əksinə, lazımi səviyyədə köməklik də göstəriblər. Xüsusən 
yaşlı nəsil, akademiklərimiz, zəhmət dolu ömür yolu keçən elm 
adamlarımız. Mənə yalnız o adamlar mane ola bilər ki, onlar 
ehtiyac nə olduğunu bilmədən, kimlərinsə yazdığını müdafiə 
ediblər, yüksək ad və mövqeyə malik olublar. Xoşbəxltlikdən 
mən belə adamlarla qarşılaşmamışam. Halal, təmiz elm 
adamları ilə  qarşılaşmışam. 
    Onların verdiyi istiqamətlər, məsləhət və tövsiyələr hər 
zaman köməyimə çatıb. Birgə işləmişik, ədəbiyyat gətiriblər, 
yazdığımı müzakirə ediblər, yoxlayıb iradlarını bildiriblər. 
Akademik Hacıbəy Sultanov, EA-nın müxbir üzvü Rafiq 
Əliyev, fəlsəfə elmləri doktoru, professor Abdulla Əhədov, 
Tibb Universitetinin I prorektoru Vaqif Şadlinski, fəlsəfə 
elmləri doktoru, professor İzzət  Rüstəmov, fizikia- riyaziyyat 
elmləri namizədi Ədalət Ətayi və adlarını çəkmədiyim bir çox 
alimlərimiz... Mən alimlərimizdən razıyam. 
 
-  Dünyamızın məhv olmasına səbəb də biz insanlar olacağıq. 
Bu fikirə münasibətiniz necədir? 
 
322 
 
 -  Dünyanı biz insanlar yaratmamışıq ki, onu məhv etməyə də 
qabil olaq. Yaranış və məhv haqqında bütün bilgilər təqribidir. 
Bütün həyatını elmə həsr edən Ömər Xəyyam sonda yazırdı: 
 
                 Sirri əzəli nə sən qanarsan, nə də mən, 
                 Bu tapmacanı nə sən taparsan, nə də mən. 
                 Bir pərdə dalındadır olan söhbətimiz, 
                 Pərdə qalxsa, nə sən qalarsan, nə də mən. 
 
     Düzdür, termodinamikanın ikinci prinsipi sonsuz Kainata 
şamil edən R. Klauziusun və U. Tomsonun irəli sürdüyü 
fərziyyələr qismən qane edicidir. Yəni dünyada bütün 
cisimlərin temperaturunun tədricən bərabərləşməsi baş verərsə, 
aləmdəki bütün fiziki proseslər, bütün dəyişikliklər kəsiləcək, 
Kainatın soyuq cəsədi  qalacaqdır. 
    Qurani-Kərimdə dünyamızın məhvi Qiyamətin başlaması ilə 
izah edilir. Onun başvermə səbəbi isə insanları öz dinini, 
ləyaqət və şərəfini unutması haqsızlıq olacaq. 
 
-  Daha çox maraq doğuran elmi əsərləriniz haqqında nə deyə 
bilərsiniz? 
 
- “Kainatın başlanğıcı haqqında elmi dini mülahizələr” 
kitabı elmi monoqrafiya kimi oxucuların xoşuna gələn və daha 
yaxşı alınan kitab olub. Kitabın elmi redaktoru akademik H. 
Sultonovdur. “Maddidən mənəviyə, zülmətdən nura” kitabı 
alman və ingilis dillərinə tərcümə olunub. Çox təəssüf ki, 
kitabın elmi redaktoru akademik A. Hüseynov o kitabı görə 
bilmədi. 
     Öz teosofik baxışları ilə Şərq filosofları içərisində seçilən 
İran filosofu Sədrəddin Mütəəllehi Şiraziyə həsr etdiyim 
“Sədrə fəlsəfəsindən incilər” poeması daha maraqla 
qarşılanıb. Bu kitabda Sədrəddin Şirazinin həyatı, fəlsəfi 
323 
 
fikirləri nəzmə çəkilib. Təkrar nəşr olunacaq bu kitab 
Sədrəddin Şirazinin qarşıda gələn yubileyinə hədiyyəmdir. 
“İslam astronomiyası tarixindən” kitabı böyük ensiklopedik 
alim Nəsirəddin Tusinin 800 illik yubileyinə töhfəmdir. 
Ensiklopedik materialların toplanılmasında kitabın elmi 
redaktorları akademik H. Sultonovun və fizika- riyaziyyat 
elmləri namizədi Ədalət Ətayinin mənə böyük köməyi olub. 
Astronomlar, ali məktəblərdə astrofizika ixtisası üzrə 
ixtisaslaşan tələbələr üçün dərs vəsaitidir. 
    “Yeddi hikmətə yeddi cavab” kitabı isə yaranış haqqında 
Qurani- Kərim ayələrinin, “ Nəhcül Bəlağə” kitabındakı 
kəlamların nəzmə çəkilməsidir. Burada yaranış səma, yer, 
Qiyamət, Sirat haqqında ontoloji izahlara diqqət verilməlidir. 
Kitabın elmi redaktoru Eyvaz Tahadır. 
“Canlı həyatın əmələ gəlməsi, insanın mənşə və təkamülü 
haqqında elmi dini mülahizələr” kitabının elmi redaktoru 
Vaqif Şadlinskidir. 
     Məncə, o biri kitablar haqqında danışmaqla vaxtınızı xeyli 
alacağam. 
 
-   Həqiqət xanım, İ. Kantın “Dumanlıqlar nəzəriyyəsi”nə 
münasibətiniz. Bu nəzəriyyəyə hansı aspektdən yanaşırsınız? 
 
-  İmmanuel Kant təbiətşünaslıq məsələləri ilə məşğul olan, 
kosmaqoniya haqqında maraqlı əsərlər yazan filosof olmuşdur. 
Onun “Ümumi təbiət tarixi və göy nəzəriyyəsi” əsərində 
günəşlə bağlı fərziyyələr var. “Dünya sisteminin şəhri” 
əsərində o, Günəş sisteminin dumanlıqdan təşəkkül tapdığını 
irəli sürür. 
    Qurani- Kərimdə kainatın ilk maddəsinin su, yaxud tüstü 
kimi havaya qalxan buxar, duman olduğu, canlı aləmin və 
insanın yaş gildən nəşət etməsi izah olunur. Biz insanlar üçün 
adi görünən suyun mürəkkəb xüsusiyyətləri vardır. Su 
molekulu haqqında olan biliklər, suyun qəribəliklərini çox 
324 
 
təəssüf ki, tam izah etmir. Təbiətdə su molekullarına bənzər 
molekullardan təşkil olunmuş mayelərin heç biri suyun qəribə 
xassələrini təkrarlamır. 
     İ.Kant “Dumanlıqlar nəzəriyyəsi” ilə “materialist ruhlu” 
filosof kimi tanınsa da, 1770- ci ildən etibarən qneseoloji 
baxımdan həll etməyə çalışdığı məsələlərdə idealizm 
mövqeyindən çıxış edir. Şey özündələrin dərkolunmazlığını 
irəli sürür. 
 
-  Elmi hər şeydən uca tutan alimlərimiz barədə nə deyə 
bilərsiniz? 
 
 -  Qəribə sualdır. Hər halda mən sizə öz şəxsi müşahidələrimi 
söyləyəcəyəm. Bu cür alimlərimiz çox qəribə, qapalı, 
əsrarəngiz dünyaları ilə fərqlənirlər. Adi adamla əsl elm 
adamının fərqi gözəçarpacaq qədər diqqəti cəlb edir. Belə 
adamlar tez əsəbiləşir, hövsələsiz olur, kənar mövzuları 
maraqsız dinləyirlər. 
    Bəzən isə elmə hədsiz aludəlik ailə saədətinə kəskin zərbə 
vurur, xoşgəlməz nəticələrə gətirib çıxarır. 
    Bu barədə başqa söz deyə bilmərəm. 
 
-  Həqiqət  xanım, elmdə kiməsə paxıllığınız tutan anlar 
olubmu heç? 
 
- Olub.“Şüur, yoxsa ruh?” adlı bir kitabımı yarımçıq 
qoymuşam. Molekulyar biologiyanı öyrənmək istəyirəm. 
    Vaxtım çox məhduddur. Bu sahənin mütəxəssizlərinə 
paxıllığım tutur. Çox gözəl sahədir. Qismət olsa, üzümüzə 
gələn ili yalnız bu sahəni öyrənməyə sərf edəcəyəm. 
 
-  Ən çox nədən zövq alırsınız? 
 
325 
 
 -  Zövq alacağım şeylər mənə qismət olmadı. Balaca bir bağım 
olsaydı, orada dünyanın ən gözəl güllərini əkər, onların xoş 
rayihəsindən zövq alardım. Ona görə də mənə və fitri 
qabiliyyətimə həsəd aparanlara acıyıram. Axı, mən həyatda öz 
çalışmam, gecə-gündüz zəhmətim müqabilində nə qazanmışam 
ki? 
 
-  Fəlsəfə ilə psixologiyanın yaxınlığı Sizə məlumdur. Hər bir 
şəxsiyyətin özünəməxsus ərazisi var. Yəni hər bir adam 
özünümüdafiə üçün ayrı-ayrı şəxslərlə ünsiyyətə girdikləri 
zaman müəyyən distansiya saxlayır. Görürsən, bəzi 
adamlarla daha tez dil tapmaq olur, bəziləriyləsə ünsiyyət 
yaratmaq mümkün olmur. Burada məni maraqlandıran əsas 
cəhət şəxsiyyətin “ərazisi”dir. O “ərazini” qorumaq üçün bir 
qapı var. Bəzi adamlarda həmin qapıda möhkəm nəzarət var. 
Bu qapıdan ancaq ürək dostları keçə bilir, paxıl, xudpəsənd, 
riyakar adamların bu “ərazi”yə daxil olması qadağandır. 
Həqiqət xanım, bəs Sizin şəxsiyyətinizin “ərazisi” necə 
“mühafizə” olunur? Bu  “mühafizədən”, “nəzarətdən” 
özünüz razısınızmı? 
 
 -  İlk növbədə nəzərinizə çatdırım ki, mən ciddiyyət və 
sadəliyi yüksək qiymətləndirən adamam. Dostlarım 
çoxdur.Mən onlarda ilk növbədə əxlaqi saflıq axtarıram, sonra 
dil tapıb ünsiyyətə girirəm. Xasiyyətinin necə olmasının 
fərqinə baxmadan elm adamlarına xüsusi hörmət bəsləyirəm. 
    Özümə qarşı hörmətsizlik görməmişəm. Qaldı mənim öz 
aləmimə, mən bir qədər mürəkkəb adamam. Xoşagəlməz 
xüsusiyyətlərim var. Hər hansı bir mövzu üzərində düşünüb, 
onun yazılması üçün plan quranda, yaxud yazmağa başlayanda 
dözülməz oluram. Qaradinməz, tutqun, heç kimə qaynayıb 
qarışmayan. 
326 
 
     Ailəm və iş yoldaşlarım, məni yaxından tanıyanlar bu 
tutqunluğumun nə ilə bağlı olduğunu tez duyurlar. Əsər başa 
çatana qədər adamlardan təcrid olunmalı oluram. 
     Deməli, söylədiyiniz o “əraziyə” nəinki paxıl, xudpəsənd 
adamlar, heç yaxınlarım da nüfuz edə bilmir. Bu cür 
“mühafizə” və “nəzarətdən” çəkinirlər. 
    “Yeddi hikmətə yeddi cavab”ı yazarkən iki gün özümü pis 
hiss etdim. Bir gecə isə səhərə qədər yatmayıb onu bitirdim. 
Güman etməzdim ki, onu  oxuyanlar bəzi səhifələri belə 
məhəbbətlə öpərlər. Halbuki mən onu yazmazdan iki gün öncə 
yuxulu kimi, tutqun və əsəbi idim. Onun müvəffəq alınacağına 
o qədər də inanmırdım. 
 
-  Həqiqət xanım, hazırda çoxlu tələbələriniz var, indiyə qədər 
dərs dediyiniz tələbələr arasında heç “tələbə Həqiqətə” rast 
gəlmisinizmi? 
 
 -  Bəli, rast gəlmişəm. Formal qiymət yazmağıma razı olmayıb 
biletin suallarına cavab verdi və əla qiymət aldı. O, mənim 
canlı keçmişim idi. Üzbəüz oturmuşduq. Sanki yuxulu, qəm 
dolu xatirələri mənə xatırlatmağa gəlmişdi. Xəyalımda o cür də 
qaldı: Gözlərində bir yanğın iztirab və ümidsizlik, solğun 
bəniz, yuxusuzluqdan şişib qızarmış gözlər. Bir  kəlmə 
nəvazişli sözümdən yanağına yaş damcıladı... 
 
- Həqiqət xanım, bugünkü ziyalıya bir ziyalı kimi sözünüz... 
 
 - Mən onları əqidəsindən asılı olmayaraq hamısını birliyə 
çağırıram. 
 
 
                                          “Son söz” qəzeti, 1999 -cu il. 
 
 
327 
 
 
 
 
 
 
 
 
 
 
 
 
 
 
 
 
 
 
 
 
                  
  
328 
 
Mündəricat 
 
Dördüncü hakimiyyətin gücü.............................................3 
 
                                    Publisistika 
 
Keçid dövrü məngənəsində................................................11 
İstedadlı artist, igid partizan, cəsur kəşfiyyatçı..................17 
Gələcəyimiz yetkin təfəkkürdən asılıdır............................23 
İrad tutmazdan əvvəl..........................................................26 
Sadəlik böyüklükdür, Əlibala müəllim!.............................28 
Görkəmli alim, nəcib insan................................................33 
Şərəfli və mənalı ömür yolu...............................................36 
Nurlu ustad.........................................................................43 
Şəfiqə xanım böyük ürək sahibidir....................................45 
Şərəfli alim ömrü...............................................................50 
Şam tək əriyən ömür..........................................................53 
İçimizdə buz bağlamış ağrılar............................................55 
Böyük şəxsiyyət böyük iradə üzərində yüksəlir................58 
Çingiz harayı......................................................................60 
Dəli bir nərə çəkmək keçir könlümdən..............................62 
Özümüzə qayıtmalı, özümüzü dərk etməliyik!..................64 
Dənizə vurğun insan..........................................................68 
Erməni faşizmi...................................................................72 
İnam ocağı..........................................................................81 
Nadir kəşfin müəllifi azərbaycanlı qadındır.......................85 
Ailədaxili münaqişələr və onun aradan qaldırılması..........91 
Şagirdlərə fərdi yanaşma prinsipi.......................................99 
Şagirdlərin şüurlu intizam tərbiyəsi...................................104 
Şagirdlərin əmək tərbiyəsi.................................................108 
Şagidrlərin yaş xüsusiyyətləri və qabiliyyətlərin  
formalaşması......................................................................114 
329 
 
Mənfi emosiyalar və onların aradan qaldırılmasında 
özünüələalmanın rolu.........................................................122 
Kollektivdə konflikt şəraitinin aradan qaldırılması............130 
Təlim fəaliyyətinin psixoloji cərəyanı................................135 
Stressin insan həyatına təsiri və onun aradan qaldırılması 
yolları..................................................................................151 
Örnək insan və yaradıcı şəxsiyyət.......................................162 
Bəşəri cinayət-Xocalı soyqırımı..........................................170 
Xeyirxah əməllər yolçusu....................................................190 
 
 
                                      Müsahibələr 
 
Adamı ağrıdan o idi ki, səni öz elində yadlar mühakimə 
edirdi....................................................................................206 
Ailənin dirəyi ata, tacı anadır..............................................212 
Bu bir an idi və mən həmin an manevr etməyə məcbur 
oldum...................................................................................223 
Ekspertlər verdikləri rəylər üçün məsuliyyət daşıyırlar......229 
İnsan təbiətin səhvidirmi?...................................................236 
İ.Bəxtiyarov: “Maddi çətinliklərə görə alimlərimizin 
Respublikamızı tərk etməsi ürəyimi ağrıdır”......................244 
Mükəmməl qanunlar qəbul olunmalıdır..............................254 
Söz nazirlər kabinetinindir..................................................258 
Özəlləşmə zamanı cəmiyyətdə təbəqələr arasında kəskin 
qütbləşmə yaranacaq...........................................................261 
Polis işçisi qanun çərçivəsində sərbəst hərəkət etməlidir....264 
Şahidlərin təhlükəsizliyinin təmin edilməsi haqqında 
qanunvericilikdə heç bir normativ akt nəzərdə tutulmayıb..267 
Siz kimsiniz, “general Əli bəy?”..........................................270 
Soykökünə bağlı insan..........................................................277 
Alim və idmançı...................................................................287 
Vahid milli ideologiyanın yaradılması vacibdirmi?............292 
“Müsəlman müsəlmanın qardaşıdır”...................................298 
330 
 
Arif Quliyev: “Sənətdə gərək fədai olasan”........................303 
Şərəfli ömür yolu.................................................................310 
Özüm də bilmirəm ki, mən kiməm?....................................317 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
331 
 
 
 
 
Camal Zeynaloğlu:  “Ağrılı düşüncələrim”  
                                            (Azərbaycan dilində) 
 
 
 Bakı, “Print - S” nəşriyyatı – 2015,  - 332 səh. 
 
 
Nəşriyyatın direktoru:       Bəxtiyar  Əliyev 
Rəssam:                             Süleyman Mustafaoğlu 
Korrektor:                         Turan Zeynalova 
--------------------------------------------------------------------- 
Çapa imzalanmışdır:       17. 02. 2015 
Kağız formatı:                  60 x 84 1/16 
Şərti çap vərəqi:               20.4 
Sayı:                                 200 nüsxə 
Sifariş:   № 27 
Qiyməti:  5 AZN 
--------------------------------------------------------------------- 
“Print- S” mətbəəsində çap edilmişdir. 
 
 
 
 
 
 
 
 
 
 
 
 
332 
 
                 Qeyd  üçün 
