1 
 
 
 
 
 
 
 
A Z Ə R B A Y C A N  DİLİ    VƏ T A R İ X İ  
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
2 
 
 
Rasim Əfəndi 
 
 
AZƏRBAYCAN 
 
İ N C Ə S Ə N Ə T İ  
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
ŞƏRQ-QƏRB 
BAKI   2007 
3 
 
 
 
Bu kitab "Rasim Əfəndi. Azərbaycan incəsənəti (Bakı, Çaşıoğlu, 2001)  
nəşri əsasında təkrar nəşrə hazırlanmışdır 
 
 
 
 
 
 
 
 
 
 
 
 
 
 
 
 
 
 
ISBN 978-9952-34-116-4 
 
709.4754-dc22 
Azərbaycan incəsənəti 
 
Rasim Əfəndi. Azərbaycan incəsənəti 
Bakı, "Şərq-Qərb", 2007, 160 səh. + 112 səh. (illüst.) 
 
 
Kitabda qədim, orta əsrlərdə və sonrakı dövrlərdə Azərbaycanda 
yaradılmış görkəmli memarlıq abidələri, təsviri və dekorativ-tətbiqi sənət 
nümunələri araşdırılır, incəsənətimizin zəngin ənənələri hərtərəfli şərh edilir. 
 
 
 
 
 
 
 
© "Şərq-Qərb", 2007 
4 
 
ÖN SÖZ 
 
"Azərbaycan incəsənəti" kitabı minilliklər boyu formalaşmış bədii 
mədəniyyətimizin zəngin tarixinə həsr olunmuşdur. Kitabda ən qədim dövrlərdən 
başlayaraq XX yüzilliyin axırına qədər Azərbaycan incəsənətinin keçdiyi inkişaf 
yolları izlənir, Şərq incəsənəti tarixində milli incəsənətimizin mövqeyi müəyyən 
edilir. 
Azərbaycan incəsənəti xalqımızın tarixi qədər qədim və zəngindir. 
Qobustanın qaya təsvirləri, Qafqaz Albaniyasının bədii keramika və metal 
məmulatı, bədii şüşə və oyma sənəti, orta əsrlərdə dünya şöhrəti qazanmış Təbriz 
miniatür sənəti nümunələri, rəngarəng xalçalar, tikmələr, şirli saxsı qablar, kaşı 
sənəti, zərif oyma şəbəkələr və gözəl zərgərlik məmulatları - bütün bunlar bədii 
irsimizin çox zəngin olduğunu sübut edir. Kitabda qədim, orta əsrlərdə və sonrakı 
dövrlərdə yaradılmış memarlıq abidələri, təsviri və dekorativ-tətbiqi sənət 
nümunələri araşdırılır, incəsənətimizin zəngin ənənələri hərtərəfli izlənir. 
XX yüzillikdə Azərbaycanın ictimai və iqtisadi həyatında baş vermiş 
mütərəqqi dəyişikliklər nəticəsində xalqın mədəni inkişafında və bədii 
yaradıcılığında ortaya çıxmış yeni təkamüllər, xüsusilə təsviri sənətin realist 
üslubda inkişafı ilə əlaqədar problemləri geniş şərh edilir. 
Kitab rəssam, sənətşünas, ali və orta ixtisas məktəblərinin tələbələri, 
həmçinin Azərbaycan incəsənətinin tarixi ilə maraqlanan geniş oxucu kütləsi üçün 
nəzərdə tutulmuşdur. 
 
 
 
 
 
 
 
 
 
 
 
 
 
5 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
  
 
 
 
 
6 
 
QƏDİM DÖVRDƏ İNCƏSƏNƏT 
 
Azərbaycan dünyanın ən qədim və zəngin tarixə malik olan guşələrindən 
biridir. 
Füzuli bölgəsi yaxınlığındakı ilk insan məskəni sayılan Azıx mağarası, 
Naxçıvandakı Kültəpə, Qazaxdakı Baba-Dərviş abidələri, Bakı şəhəri yaxınlığındakı 
Qobustan qaya təsvirləri və s. Azərbaycanın ərazisində yurd salmış insanların hələ 
uzaq keçmişlərdə coşqun həyat və yaradıcılıq prosesi keçirdiyini göstərir. Azərbaycan 
xalqının bədii təfəkkür və yaradıcılığına ölkənin gözəl təbiəti, iqlimi, təbii sərvətlərinin 
zənginliyi də böyük təsir göstərmişdir. Onun incəsənəti təbiəti kimi rəngarəng, dolğun 
və zəngindir. Ən qədim dövrlərdən zəmanəmizədək davam edən sənət növləri 
xalqın geyimindən tutmuş müxtəlif təsərrüfat məmulatı, bəzəyi və memarlığına 
qədər böyük sahəni əhatə edir. 
Təbiidir ki, xalqımızın məişət xüsusiyyətləri, estetik zövqü, bir sözlə desək, 
milli siması, mənliyi sənət növlərində özünü parlaq şəkildə büruzə verəcəkdi. 
Əbəs deyildir ki, indi dünyanın ən zəngin muzeylərində Azərbaycan bədii 
sənətinin bir çox gözəl nümunələri ilə rastlaşmaq olur. 
Parisin Luvr, Londonun Viktoriya və Albert, Nyu-Yorkun Metropoliten, 
Sankt-Peterburqun Dövlət Ermitajında, İstanbulun Topqapı, Türk və islam əsərləri 
muzeyində və başqa yerlərdə beş yüz, min il və ondan da əvvəl Azərbaycan 
torpağında yaradılmış sənət nümunələri saxlanılır. 
Sənət nümunələrimizin Amerika, Avropa, Asiya və Afrika qitələrindəki 
ölkələrin məşhur muzeylərində belə layiqli yer tutması onun dünya əhəmiyyəti kəsb 
etdiyini bildirir. 
Azərbaycanda ən qədim sənət nümunələrinə biz daş və qayalar üzərində 
rast gəlirik. Bu da səbəbsiz deyil, çünki daş insanların məişətində ən qədim və təbii 
nemətlərdən biri sayılır. İbtidai insanlar daş aiətlər vasitəsilə özlərinə yemək əldə 
etmiş, ondan müxtəlif əşyalar düzəltmişlər. İbtidai insanların ilk yaşayış məskənləri 
də (mağaralar və s.) daşdan tikilmişdir. Qadınların ilk bəzəyi, ilk qələm və lövhə də 
daşdan hazırlanmışdır. İnsanların estetik zövqünün inkişaf etdirilməsində daş böyük 
rol oynamışdır. 
Əbəs deyildir ki, alimlər ən qədim rəsm nümunələrinə daş və qayalar 
üzərində rast gəlirlər. 
Elə buna görə də xalqımız uzaq keçmişlərdən tutmuş bu günədək daşı 
həmişə müqəddəs saymışdır. 
Alimlərimizin fikrincə, Azərbaycan ərazisində ilahiləşdirilmiş təbii 
obyektlərdən ən qədimi daş olmuşdur. 
Elmi araşdırmalar göstərmişdir ki, uzaq keçmişdə ölkəmizdə daşdan insan, 
heyvan fiqurları düzəltmək, onların üzərini bəzəmək məhz bu məqsədlə edilmişdir. 
Keçmişin yadigarı sayılan daş abidələrimiz bu gün bizi daha çox bədii və 
estetik xüsusiyyətləri ilə maraqlandırır. 
Daş abidələrimiz xalqımızın müxtəlif dövrlərdə əl qabiliyyəti, 
7 
 
dünyagörüşü və zövqü haqqında geniş məlumat verir. 
Yurdumuzda daşdan düzəldilmiş və üstü bəzədilmiş daş abidələrin tarixi 
uzaq keçmişlərə təsadüf edir. 
Alimlərimiz oyma, yonma, cızma üsulu ilə daş üzərində həkk olunmuş 
təsvirlərin ən qədim nümunələrinə hələlik Ordubad (Gəmi qayası), Abşeron 
(Mərdəkan, Şüvəlan kəndlərində) və Bakı şəhərindən 60 kilometr cənubda, Xəzər 
dənizinin sahilindən bir qədər aralı Qobustan qayaları üzərində rast gəlmişlər. 
Məzmunu, bədiiliyi və çoxluğuna görə Qobustan qayaları üzərindəki təsvirlər 
diqqəti daha çox cəlb edir. 
Alimlərimiz burada ibtidai daş və metal alətlər vasitəsilə təsvir edilmiş üç 
mindən artıq insan, heyvan, məişət əşyaları, damğa xarakterli rəsmlər aşkara 
çıxarmışlar. 
Araşdırmalar göstərir ki, Qobustan qayaları üzərindəki təsvirlər icra 
olunduqları dövrdən asılı olaraq ölçü, kompozisiya və çəkilmə texnikasına görə bir-
birindən fərqlənir. Arxeoloqların fikrincə, bu təsvirlərin ən qədimləri daş dövrünün 
axırlarından başlayaraq tunc alətlərin və silahların meydana çıxdığı dövr ərzində 
həkk olunmuşdur. Bu dövrə aid edilən rəsmlər həcminin böyüklüyü, sxematikliyi, 
real proporsiyalardan kənar vəziyyətdə icrası ilə fərqlənir. 
Təsvirlər arasında ov səhnələri ilə əlaqədar rəsmlər, xüsusilə vəhşi öküz, 
maral, keçi şəkilləri çoxdur. Bu da təsadüfi deyildir, çünki Azərbaycanın ərazisində 
yaşayan ibtidai insanların həyatında ovçuluq mühüm yer tuturdu. 
Qədim insanların həyatında ov əsas yaşayış mənbəyi olduğu üçün təsvir 
olunan kompozisiyalarda da daim diqqət mərkəzində idi. Elə buna görə də ibtidai 
rəssam ovçu fiqurunu o biri fiqurlara nisbətən xeyli böyük, nəhəng qüvvəyə malik 
olan bir şəxs kimi həkk edirdi. 
Aydındır ki, bu baxımdan rəssamın təsvir etdiyi hər bir ovçu ilk növbədə 
adi insanı yox, yaşayış üçün yemək əldə edə bilən bir qüvvəni təmsil etməli idi. 
8 
 
Məhz buna görə də, Qobustan qayaları üzərindəki bu dövrə aid ovçu 
təsvirləri estetik normalardan xeyli kənar, sxematik bir tərzdə verilirdi. 
Araşdırmalar göstərir ki, Qobustan qayaları üzərində təsvir olunmuş 
heyvan fiqurları insan fiqurlarına nisbətən daha real və həyati təsvir edilirdi. 
Bəlkə də bu ondan irəli gəlirdi ki, ibtidai insanlar hələ ova getməzdən 
əvvəl ovlayacağı heyvanın dəqiq rəsmini çəkir, xarakterini öyrənir, sonra isə rəsmi 
hədəfə çevirib ona qalib gələrək ova çıxırdı. Deməli, vəhşi heyvanın obrazı başqa 
təsvirlərə nisbətən ibtidai rəssamın daha çox diqqət mərkəzində olurdu. 
Ola bilsin ki, elə buna görə də qədim dövrlərə aid edilən heyvan 
rəsmlərinin əksəriyyəti natural şəkildə təsvir edilirdi. 
Qobustan qayaları üzərindəki vəhşi heyvan təsvirlərinin ən orijinal 
nümunələrinə Cingirdağ ətəyindəki Yazılıtəpə adlanan yerdə rast gəlinir. 
Yazılıtəpədə yerləşən qayaüstü rəsmlər içərisində biri diqqəti daha çox 
cəlb edir. 
Bu rəsmlər təpənin cənubunda hündür bir yerdə yerləşən nəhəng qaya 
üzərindədir. 
Burada 23 təsvir vardır. Onlar 9 heyvan, 3 süvari, ilan, 3 üçbucaq, 3 dişli  
nizə, 5 müxtəlif niaan rəsmi və ərəb əlifbası ilə yazılmış yazıdan ibarətdir. Təsvirlər 
içərisində təxminən natural ölçüdə olan maral rəsmi xüsusilə diqqəti cəlb edir. 
Uzunluğu 110 sm, hündürlüyü 88 sm ölçüdə, 3 sm dərinliyində oyulmuş bu maral 
rəsmi, alimlərin fikrincə, qaya üzərindəki təsvirlərin ən qədimidir. Dinamik bir 
hərəkətdə verilmiş bu maral rəsmi Qobustan qayalarındakı təsvirlərin ən bədii və 
9 
 
orijinalıdır. 
Maral sanki irəli atılaraq, sürətlə qaçan bir vəziyyətdə təsvir edilmişdir. 
İbtidai sənətkar bu vəziyyəti maralın döşünü gərmiş, şaxəli buynuzlarını geri atmış, 
bədənini, ayaqlarını yığmış, quyruğunu isə dik qaldırmış şəkildə verməklə əldə edə 
bilmişdir. 
Təxminən e.ə. IV-III minilliyə aid edilən bu maral rəsmindən xeyli aralı 
qaya üzərində mövzu etibarilə onunla bağlı olan bir neçə təsvir də vardır. Onlar 
marala nizə atan atlılar və s. rəsmlərdən ibarətdir. Bunlar maralla mövzu etibarilə 
müəyyən qədər bağlı olsa da bəsit və başqa bədii üslubda yaradılması ilə fərqlənir. 
Biz qaya üzərində müxtəlif bədii üslublarda yaradılmış təsvirlərlə rastlaşırıq. 
Qədim dövrlərə aid təsvirlər daha dolğun, daha plastik, sonralar yaradılmış 
qayaüstü rəsmlər isə bəsit şəkildə icra edilmişdir. 
Araşdırmalar göstərir ki, tunc dövrünün axırlarından başlayaraq Qobustan 
qayalarındakı təsvirlər get-gedə həcmcə kiçilir və sənətkarlıq cəhətcə xeyli 
dəqiqləşir. 
Bu dövrlərdə metaldan hazırlanmış mükəmməl formalı əmək alətlərinin və  
silahların meydana çıxması, heyvandarlıqla əkinçiliyin inkişafı ovçuluq peşəsinə 
olan marağı xeyli azaltmağa 
başlamışdır. 
Bu zaman insanların 
yaşayışı üçün əsas mənbə 
ovçuluq yox, kənd təsərrüfatı 
və başqa sənətkarlıq sahələri 
hesab edilirdi. 
Aydındır ki, bu dövrə 
aid təsvirlər içərisində həyat və 
yaşayış tərzi ilə əlaqədar olan 
səhnəciklərə daha çox rast 
gəlinir. 
Əvvəlki dövrlərin 
təsvir vasitələrindən fərqli 
olaraq bu dövrdə Qobustan 
qayaları üzərindəki fiqurların, 
bəsit şəkildə də olsa, 
qabaqcadan düşünülmüş 
kompozisiyalar əsasında 
qurulduğu hiss olunur. 
Bu dövrdə rəsmlər də 
xeyli dəqiqləşmişdir. İlk dəfə 
olaraq təsvir olunan insan fiqurlarının ağzı, gözü, heyvanların buynuzu, quyruğu və 
s. detallar dəqiq surətdə çəkilmişdir. 
Qobustan qayaları üzərində bu dövrə aid edilən rəsmlərin qazılma və 
10 
 
oyulmasında dəmir alətlərdən geniş istifadə edildiyi hiss olunur. 
Təsvir vasitələrinin, texniki üsulların mükəmməlləşməsinə baxmayaraq, 
bu dövr qayaüstü təsvirlərinin bəzi qüsurları da vardır. 
Əgər daş dövrünün axırlarında yaşayan rəssamı təsvir etdiyi obyekt canlı 
bir məxluq kimi maraqlandırırdısa və bununla əlaqədar olaraq onu sərbəst 
kompozisiyada, canlı və hərəkətdə verməyə cəhd edirdisə, tunc dövründə çəkilmiş 
oyma rəsmlər haqqında bunu demək olmur. Bu dövrün rəssamını, əsasən, 
kompozisiyanın quruluşu, təsvir olunan obyektlərin fərdi xüsusiyyəti və digər şərtlər 
maraqlandırır. Bu zaman sənətdə ilk dəfə olaraq simmetriyaya da müraciət edilir. 
Simmetrik şəkildə qarşı-qarşıya durmuş insan, heyvan fiqurlarına bu dövrdə 
çəkilmiş rəsmlərdə tez-tez rast gəlmək olur. 
Sənətşünaslar haqlı olaraq tunc dövrünün axırlarına aid edilən təsvirlərin 
yaranmasında insan şüurunun inkişafı ilə əlaqədar olan ilk dini etiqadların da rolu 
olduğunu qeyd edirlər. 
İbtidai xarakter daşıyan din, aydındır ki, o vaxtlar insanların həyat 
qavrayışına uyğun gəlirdi. 
Təbiət hadisələri qarşısında aciz qalan ibtidai insanlar tunc dövründə bu 
hadisələri real şəkildə deyil, qabaqcadan düşünülmüş bir cadu və ya tilsim kimi başa 
düşürdülər. Elə ona görə də tunc dövrünə aid edilən oyma təsvirlər üzərində 
əvvəlki dövrlərdə rast gəlmədiyimiz simvolik mahiyyətli xətləri də görmək olur. 
Tunc dövrünə aid edilən oyma rəsmlər içərisində kollektiv şəkildə təsvir 
edilmiş insan fiqurlarına xüsusilə tez-tez rast gəlmək olur. 
11 
 
Bu tipli rəsmlər sırasına ilk növbədə əl-ələ verib elə bil ki, "yallıyabənzər" 
rəqs edən bir qrup insan fiqurunu əks edən təsvirləri aid etmək olar. 
Böyükdaş "Ovçular zağası" adlanan mağaranın üstündə oyulmuş bu 
kompozisiyada arxeoloqlarımızın fikrincə, tonqal ətrafında dini mərasim xarakteri 
daşıyan kollektiv ritual təsvir edilmişdir. 
Araşdırmalar göstərir ki, hətta indinin özündə də Afrika və Avstraliyanın ən 
ucqar yerlərində ibtidai həyat tərzi keçirən insanlar ovlarının səmərəli olması üçün 
əvvəlcədən kollektiv şəkildə dini mərasimlər keçirirlər. Bu kollektiv mərasimlər, 
əsasən, tonqalın və ya öldürüləcək heyvanın şəkli ətrafında olur. 
Mənbələr göstərir ki, Sibirin və Orta Asiyanın qədim ovçuları da ovdan 
əvvəl qaya təsvirləri üzərində belə məşqlər etmişlər. Bu təsvirlərin üzərindəki nizə 
zərbəsinin izləri də qayadakı şəkillərin praktiki əhəmiyyətini təsdiq edir. Bu rəqslər 
dini-sehrkar mahiyyəti etibarilə, bəlkə də Azərbaycanda ilk ayin rəqslərindən hesab 
edilməlidir. Belə qrup şəklində icra edilən rəqslərin mənşəyi yeni daş dövrünün 
ictimai həyatı ilə bağlı olmuşdur. Belə ki, ilk neolit maldarları heyvanları 
əhliləşdirərkən əl-ələ verərək 
kollektiv bir şəkildə işləyirdilər. 
Maldarların belə birgə kollektiv 
fəaliyyəti, müvəffəqiyyətli əmək 
prosesindən sonra, istirahət zamanı 
oyun keçirmək məqsədilə təkrar 
edilirdi. Belə oyunlar tez-tez təkrar 
edildikcə onların ayrı-ayrı hissələri 
rəqs şəklini alırdı. 
Totemizm əqidələrinin mis-
daş dövründə geniş şəkildə yayılması 
maldarlığın tərəqqisi ilə əlaqədar 
olmuşdur. Totemizm ilə əlaqədar olan 
dini təsəvvürlər qədim və ibtidai 
xalqların hamısında özünü 
göstərmişdir. 
Bu dövr rəssamı belə 
ovqabağı məşqlərdən birini 
Böyükdaşın yuxarı mərtəbəsindəki 
daşda yaxşı təsvir etmişdir. Burada 
çiyinlərində kaman olan beş ovçu 
sıraya düzülüb vəhşi öküz rəsmi qarşısında məşq edir, yəni öküz təsvirinə ox atırlar. 
Aşağıdakı, ikinci cərgədəki ovçular isə növbə gözləyirlər. Üzləri öküz təsvirinə tərəf 
olan ovçuların kaman tutan qolları görünmür. Hündürboylu, enlikü-rəkli ovçular 
enli şalvarda olduqlarından onların qıçları bitişik tərzdə göstərildiyi üçün 
tədqiqatçılar səhvən onları qadın təsvirləri kimi qələmə vermişlər. Bu petroqlifdə 
ovçuların ov şalvarlarını bellərinə sarıdığı aşkar görünür. Bellərindən sallanmış 
12 
 
iplərə isə ov zamanı heyvan quyruqları bağlanarmış. Məşq zamanı həmin 
quyruqlardan istifadə edilmədiyindən onlar təsvirdə öz əksini tapmamışdır. Bu 
petroqlif, çox güman ki, inisiasiya ayininin -gənclərin ov sənətinə yiyələnməsi 
ayininin keçirilməsinə həsr edilmişdir. 
Böyükdaşın yuxarı və aşağı mərtəbələrində aypara şəklində cızılmış, ucu 
günəş təsvirli qayıqlar da xüsusi maraq doğurur. Qayıqların içindəki adamlar düz 
xətlərlə göstərilmişdir. Belə petroqliflərin balıq ovuna çıxan balıqçılara həsr 
edildiyinə inanmaq olar. Lakin günəş təsvirlərinin bu qayıqlar üçün mühüm əlamət 
olması imkan verir ki, onları günəşə pərəstiş dini əqidəsilə əlaqələndirək. 
Tunc dövründə Azərbaycanda dini əqidələrdən biri də günəşə pərəstiş idi. 
Bu dövrün dulusçuluq məmulatlarında günəşin müxtəlif rəmzi və sxematik 
təsvirlərinə tez-tez rast gəlmək olur. Bu əqidə Qobustan petroqliflərində də öz 
əksini tapmışdır. 
O dövrdə əcdadlara və bununla əlaqədar olaraq ölülərə də pərəstiş edilirdi. 
Bu əqidənin də özünə aid ciddi və toxunulmaz atributları - əlamətləri, işarələri, 
qayda və qanunları var idi. Maraqlı burasıdır ki, əcdadlara - ölülərə pərəstiş əqidəsi 
üzərində günəşə sitayişin böyük təsiri olmuşdur. Misal üçün bu dövrün 
kurqanlarına müraciət edək. Arxeoloq Y.İ.Hummel sübut etmişdir ki, Xanlar bölgəsi 
kurqanlarının - dəfn abidələrinin tikilməsi vahid günəş "şəfəq sistemi" ideyasına tabe 
edilmişdir. Tunc dövrünün qəbirlərində dulusçuluq və metal məmulatları üzərində 
günəşin təsvirlərinə tez-tez rast gəlirik. Bəzən qəbirlərdə çıraqlara, ocaq qalıqlarına, 
oxra ilə boyanmış qırmızı daşlara və oxra boyalarına təsadüf edilir. Belə fikir oyanır 
ki, bəlkə də əcdadlarımız qəbirlərin, axirət dünyasının işıqlandırılması qayğısına 
qalmış və bu məqsədlə günəşi andıran müxtəlif vasitələrdən istifadə etmişlər. 
Maraqlıdır ki, indi də adam vəfat edərkən "qəbri nurla dolsun" deyirik, görünür 
qəbrin işıqlı olması ideyası tunc dövrünün, ən qədim "atəşpərəstlərin" dini 
mirasıdır. Beləliklə, ölülərə pərəstişin günəşə sitayişdən asılı, ona tabe olduğunu 
nəzərə alaraq, mülahizə şəklində demək olar ki, Qobustanın qayıq təsvirlərindəki 
adamlar bəlkə də balıqçılar yox, axirət dünyasına günəş təsvirlərinin müşayiəti 
altında yola salınan ölülərdir, onların ruhlarıdır. 
Qədim dünya mədəniyyətinin görkəmli araşdırıcısı Tur Xeyerdal 
Qobustanın qayıq təsvirlərilə şumerlərin qayıq təsvirləri arasında yaxınlıq olduğunu 
göstərmişdir. Bu yaxınlıq onların qamışdan toxunması, ayparayabənzər formada 
olması, ilahi məqsədlərə xidmət etməsi ilə əsaslandırılır. O bu cür ayparaşəkilli 
qamış gəmilərin ilahi mənşəyi və onların günəş allahı ilə bağlılığı haqqında belə 
yazır: "Uzun illərdir ki, Ay tarixdən əvvəlki sənətin ən mühüm motivi kimi məni 
məşğul edirdi. İndi fikrim məni o günlərə aparıb ki, onda qamış gəmilərin böyük 
qurğuları Şumerdə, inklərdən əvvəlki Peruda və tənha Paska adasında ayparaya 
(hilala) allahın gəmisi kimi baxırdılar: bu gəmidə günəş allahı və ən qədim 
padşahların əcdadları gecə vaxtı göydə səyahət edirdilər. Bu etiqad qədim 
şumerlərin və peruluların həm rəvayətlərində, həm də təsviri sənətlərində öz əksini 
tapmışdır". 
13 
 
Şumerlərin ayşəkilli qədim gəmilərinin günəş allahı Utu ilə bağlılığı, 
Qobustanın günəş təsvirli qamış gəmilərinin də günəş allahı ilə əlaqədar olmasını 
deməyə haqq qazandırır. 
Qədim Misirdə papirusdan toxunmuş "günəş gəmiləri"ndən fironların 
dəfn ayinini keçirmək üçün istifadə edilməsi də maraqlıdır. Qədim Misir 
sənətindən yaxşı məlumdur ki, günəş allahı ikincidərəcəli allahlarla birlikdə, papirus 
qayığında vəfat etmiş fironu son dəfə üzmək üçün axirət dünyasına müşayiət 
edirmiş. 
Qobustan qayaları üzərində aparılmış elmi araşdırmalar göstərmişdir ki, 
sonrakı dövrlərə aid edilən rəsmlərdə daha heç bir yenilik və orijinallıq olmamışdır. 
Onlar əsas etibarilə qədim təsvirlərin kor-koranə təqlidi və təkrarından başqa bir 
şey deyildir. 
Qədim dövr Azərbaycan sənətkarlığını dulusçuluq sənəti ətraflı təmsil 
edir. 
Bu günədək əldə edilmiş gil qablar ölçüləri, formaları, üzərindəki naxışları, 
materialı və bişirilmə texnologiyası etibarilə bir-birindən xeyli fərqlənirlər. 
Elə bu baxımdan da alimlər qədim dövr Azərbaycan dulusçuluğunu iki 
böyük hissəyə bölürlər. 
Bunlardan birincisi, qırmızı gil 
keramika, ikincisi, cilalanmış qara rəngli 
keramikadır. 
Qədim dulusçuluq məmulatlarının 
qırmızı və qara rəngdə olmasının sirrini ilk 
dəfə Türkiyənin dulusçuluq sənəti üzrə 
araşdırıcısı Nuru paşa açdı. İndi artıq 
məlumdur ki, gil qablar kürədə bişərkən, 
gilin tərkibində olan dəmir duzları istiliyin 
təsiri nəticəsində dəmir oksidinə çevrilir. 
Dəmir oksidləri isə bişmiş qablara qırmızı, 
çəhrayı, qəhvəyi, sarımtıl qırmızı rənglər 
verir. Qədim dulusçular gil qabları bu 
rənglərdən azad edib, onlara qara və boz 
rənglər vermək üçün texnoloji üsul axtarıb 
tapmışlar. Onlar bu üsulu kəşf edərkən fiziki 
qanuna, maddələrin istidən genişlənib, 
soyuqdan sıxılması qanununa əsaslanmışlar. 
Mingəçevirdən tapılmış dulusçuluq kürələri göstərir ki, onlar aşağı (ocaq) 
və yuxarı (bişirici) hissələrdən ibarət olmuşdur. Bu iki hissə çoxlu deşikləri olan 
arakəsmə vasitəsilə bir-birindən ayrılır. Gil qablar dulusçuluq dəzgahında 
hazırlandıqdan sonra açıq havada qurudulub dulusçu kürəsinin yuxarı hissəsinə 
yığılırmış. Bundan sonra istiliyi yaxşı saxlamaq üçün həmin hissəsinin qapısı kip 
bağlanırmış. Ocaqda əldə edilən istilik arakəsmənin deşiklərindən keçib gil qabları 
14 
 
bişirirmiş. İstilik 800-900 dərəcəyə çatanda gil qablar tam bişib qırmızı rəng alırmış. 
Bundan sonra ocaq söndürülür və kürə tamamilə soyuyandan sonra bişmiş qırmızı 
məmulatlar sobadan çıxarılırmış. 
Qədim dulusçular gil məmulatlara qara rəng vermək istədikdə, ocaq 
söndürüləndən sonra kürənin yuxarı, bişirici kamerasında istiliyin 400 dərəcəyə 
enməsini gözləyirmişlər. Ancaq bundan sonra ocaqda yaş odun yandırmaq vasitəsilə 
yuxarı kameraya his (duda) buraxılırmış. Bu vaxt gil qabların xarici və daxili 
səthində, istilikdən genişlənmə nəticəsində külli miqdarda boşluqlar əmələ gəldiyi 
üçün his həmin boşluqlara dolur, kürə soyuduqca qabların xarici səthləri getdikcə 
sıxılır və beləliklə də məmulatların kütləsinə hopmuş his, qabları qara rəngə boyayırdı. 
Bu prosesdən sonra sobadan çıxarılmış qabları əvvəlcə sümük və yaxud hamar bərk 
cisimlə, sonra isə yumşaq parça, xəz və mum ilə sürtərək cilalayırdılar. Bu cür üsulla 
hazırlanan qara rəngli qabların səthi parlaq olurdu. 
Naxçıvan rayonu ərazisi (Kültəpə, Şahtaxtı, Şortəpə və s.) e.ə. II 
minillikdə qırmızı keramikanın əsas mərkəzi olmuşdur. 
Bu tip keramika nümunələri, əlvan rəngli olduğu üçün ona boyalı keramika 
adı verilmişdir. Alimlər sübut etmişlər ki, bu mədəniyyət Qədim İran qəbilələri ilə 
iqtisadi-mədəni əlaqə nəticəsində meydana çıxmışdır. Boyalı keramika həm əl, həm də 
dulusçuluq dəzgahında hazırlanırdı. Öz inkişafını tunc dövründə başlayan bu tip boyalı 
qablar istehsalı dəmir dövrünə qədər inkişaf edərək bir neçə mərhələ keçmişdir. 
Bu tip keramika məmulatları üzərində dalğavari, sınıq və mürəkkəb şəkilli 
düzxətlər, romb, üçbucaq formalı naxışlarla yanaşı quş, heyvan, hətta stilizə edilmiş 
insan fiqurlarına da rast gəlinir. Bunlar qablar üzərinə bir qayda olaraq qara, göy, 
sarı, qəhvəyi boyalarla çəkilərdi. 
Şahtaxtıdan tapılmış irihəcmli qab (e.ə. XVIII-XVII əsrlər) bu tip boyalı 
keramika sənəti haqqında gözəl təsəvvür yaradır. 
Hazırda Bakıda Azərbaycan tarixi muzeyində nümayiş etdirilən bu qabın 
gövdəsi üzərində ardıcıl təkrar olunan quş, heyvan təsvirləri verilmişdir. Rəsmlərə 
diqqətlə nəzər yetirsək, orada tovuz quşu, keçi və at fiqurlarının olduğunu görərik. 
Dulusçu böyük məharətlə nəinki burada təsvir olunan canlıların növ və tiplərini, hətta 
onların duruş və hərəkətlərini belə verməyə cəhd etmişdir. 
Təsvirlərdə realist əlamətlərlə yanaşı, dekorativliyə də geniş yer  
verilmişdir. 
15 
 
Cilalanmış qara rəngli keramikanın yayılma ərazisi daha geniş olmuşdur. 
Bu tip keramikanın inkişafı eneolit dövründə başlayıb tunc dövründə ən yüksək 
zirvəsinə çatmışdır. 
Bu cür keramikaya Xanlar, Mingəçevir, Daşkəsən, Qazax və s. bölgələrin 
ərazisində tez-tez təsadüf edilir. 
Bu keramikadan düzəldilmiş qab-qacaqlar öz formalarından daha çox 
üzərindəki bəzəkləri ilə diqqəti cəlb edir. Arxeoloqlarımız bu tip keramika 
nümunələri üzərində rast gəlinən naxış elementlərinin adi bəzək deyil, qədim yazı 
növləri (piktoqram) olduğu fikrini də irəli sürmüşlər. Qazax bölgəsinin Babadərviş 
adlı qədim yaşayış məskənindən bu tip yazılı qablar xüsusi ilə çox tapılmışdır. 
Qara keramika üzərində rast gəlinən müxtəlif mahiyyətli şəkil, naxış 
nümunələri o dövrdə əsasən iki üsulda icra olunurdu. Bunlardan biri cızma, o birisi 
isə inkrustasiya idi. 
Xanlar bölgəsi ərazisində aparılan arxeoloji qazıntı işləri zamanı tapılmış 
ağzı gen qablar üzərində bu iki texniki üsulun hər birindən məharətlə istifadə 
edilmişdir. Bu qablar üzərində təsadüf edilən stilizə edilmiş insan, heyvan təsvirləri 
öz üslubu ilə Qobustan qaya rəsmlərini yada salır. 
Xanlar bölgəsində tapılmış, hazırda Bakıda Azərbaycan tarixi muzeyində 
nümayiş etdirilən bu tipli qablardan birini nəzərdən keçirək. E.ə. II minilliyə aid bu 
ağzı gen qara qabın yan tərəfindən ağ maddə ilə inkrustasiya texnikasında işlənmiş 
iki ovçu və iki keçi təsviri verilmişdir. İnsan təsvirləri keçi fiqurlarına nisbətən daha 
sxematik şəkildə verilərək öndən göstərilmişdir. Ovçunun sol əlində oxa-bənzər 
silah vardır. Fiqurlar yuxarıda qoşa əyri xətlər arasında verilmişdir. İnsan və heyvan 
fiqurlarının üzərində çoxlu nöqtələr vardır. Alimlərin fikrincə, bu onların sayca 
çoxalmasını, artmasını, günəş allahından təmənna etməsini göstərir. Cilalanmış qara 
rəngli keramika sənəti üzərində elmi araşdırmalar aparmış alimlər sübut etmişlər ki, 
qədim keramik məmulatı qara rəngə boyamaq üçün dulusçular adi hisdən bacarıqla 
istifadə etmişlər. Bu məqsədlə onlar açıq havada qurudulmuş gil qabları əvvəlcə 
hamar sümük və yaxud bərk cisim ilə yaxşıca sürtərək onun üzərindəki məsamələri 
doldurub bərkidirdilər. Bunu ona görə edirdilər ki, qab kürədə bişəndən və qara rəng 
alandan sonra, həm də cilalanmış və parıltılı olsun. Bu qayda ilə hazırlanan mallar 
tamamilə qara rəngli və cilalanmış olurdu. 
Onu da qeyd etmək lazımdır ki, qara keramika mədəniyyəti bu dövrdə tək 
Şimali Azərbaycanda yox, Cənubi Azərbaycan ərazisində də öz yüksək inkişaf 
mərhələsini keçirmişdir. 
Qədim dövr dulusçuluq sənətinin maraqlı səhifələrindən birini də fiqurlu 
keramikalar təşkil edir. Fiqurlu keramika nümunələri bu dövrdə məlum 
texnologiyaya əsasən cilalanmış qara və boz rənglərdə olurdu. 
16 
 
 
 
 
 
 
 
 
 
 
 
 
 
 
 
 
 
 
 
 
Bunlar əsasən müxtəlif mahiyyətlər daşıyan qab şəklində və kiçik 
heykəllər formasında düzəldilirdi. 
Araşdırmalar göstərir ki, dulusçular fiqurlu qabların düzəldilməsində daha 
yüksək nailiyyətlər əldə etmişlər. 
Bu dövrdə fiqurlu qablar, əsasən, yaxşı yoğurulmuş və bəzən də 
üyüdülmüş gildən hazırlanırdı. Onların üzəri hamar və bəzəkli olurdu. 
Tunc dövrünə aid olan fiqurlu keramikalar içərisində quş, heyvan, ev və 
araba modellərinə xüsusilə tez-tez təsadüf edilir. 
1947-ci ildə Mingəçevirdə Kür çayının sol və sağ sahilində aparılan qazıntı 
işləri zamanı aşkar edilmiş 2-4 təkərli evə oxşar araba modelləri xüsusilə diqqəti 
cəlb edir. 
Bu modellərin uzunluğu 18-20 sm, hündürlüyü isə 10-18 sm-dir. Araba 
modellərinin içəriyə doğru girinti-çıxıntısı, üzərində isə dalğavari xətt və nöqtələri 
vardır. Oturacaqlarının hər iki tərəfində ox verilmişdir. Onlara da təkərlər bənd 
olunmuşdur. Bu gildən düzəldilmiş araba modelləri Azərbaycanda həm nəqliyyat 
vasitələrinin tarixini öyrənmək üçün, həm də eyni zamanda yanmköçəri həyat 
formasının meydana gəlməsini aydınlaşdırmaq üçün qiymətli tarixi materialdır. 
Güzəranları alaçıqları xatırladan bu tip arabalarda keçən köçəri tayfalar 
haqqında sonralar (XIII-XIV əsrlər) Orta Asiya və Azərbaycanda olmuş əcnəbi 
səyyahlar qiymətli məlumatlar vermişlər. 
Fiqurlu keramikalar e.ə. I minillikdə də öz inkişafını davam etdirmişdir. Bu 
dövrdə fiqurlu keramikalar daha çox zoomorf qablar formasında olmuşdur. Bu 
dövrün fiqurlu keramikaları əvvəlki dövrlərə nisbətən daha mürəkkəb olmuşdur. 
17 
 
Maral, keçi, xoruz, tovuz quşu formalı qablarla yanaşı, bu dövrdə qorelyef 
şəkilli quş, heyvan təsvirlərinə də rast gəlinir. 
Bu hallarda quşun və ya heyvanın qabarıq təsviri qabların gövdə, qulp və 
ağız hissələrində olurdu. 
Alimlərin fikrincə, qablardakı bu təsvirlər bədii yox, daha çox simvolik 
mənalar kəsb etmişdir. 
Onlar qablara bədxah ruhların daxil olmaması üçün əhali arasında 
yayılmış totem xarakteri daşıyan quş, heyvanların təsviri ilə bəzədilirdi. 
Tunc dovründə çoxfiqurlu cilalı qara keramik kompozisiyalar da 
hazırlanmışdır. Onların ən qədim nümunəsini Mingəçevir dulusçuları yaratmışlar. Bu 
qapaqlı qabın çiyinlərini sağ və soldakı iki quş qabartması bəzəyir. Onlar bir-birinə 
paralel vəziyyətdə görünür. Quş fiqurlarının hər iki tərəfindəki boşluqda isə iki quş 
başı verilir. Bu qabın boğazı günəş təsviri, gövdəsi isə şaquli düzülmüş dilimlərlə 
bəzənmişdir. Dairəvi kompozisiyada bu girinti kannelyurlar gövdəni dilimlərə 
parçalayaraq ona yeni plastik gözəllik verir. Qabın oturacağı sxematik şəkilli üç quş 
başından ibarətdir. Qabın diş-diş naxışlarla bəzənmiş qapağı isə bir-birinə əks 
istiqamətli iki quş fiqurunun birləşməsindən yaradılmışdır. Qabın ağzı və qapağı 
oval şəklindədir. Dekorativ planda həll edilmiş bu kompozisiya dinamik səciyyə 
daşıyır və təsvir motivlərinin zənginliyi və plastik kompozisiya orijinallığı etibarilə 
dövrün nadir nümunəsidir. Bu qabın göyü təmsil edən quş fiqurları ilə bəzənməsi 
onun bolluq, xeyir və bərəkət, yağıntı etiqadı və ayinlərilə əlaqədar olduğunu 
aydınlaşdırır. 
18 
 
Azərbaycanın müxtəlif bölgələrindən tapılmış, üzərində ilanın cızma, yaxud 
da qabarıq təsviri olan qara və boz gil qablar da tunc dövründə geniş yayılmış ölülərə 
pərəstiş və axirət dünyası təsəvvürlərilə bağlı olmuşdur. İlan ölülərin, əcdadların 
ruhunu təmsil etmişdir. Həmin qablarda qəbrə qoyulmuş yeməli və içməli şeylər 
ölülərin ruhlarına xidmət etməli imiş. Ona görə də bu qablarda ilan təsvirləri qabın 
ağzına doğru istiqamətlənmiş bir şəkildə təsvir edilirdi. 
Naxçıvan, Xanlar, Sarıtəpə (Qazax bölgəsi), Mingəçevir kimi qədim 
yaşayış yerlərinin qəbiristanlıqlarından ilan təsvirli çoxlu gil qab tapılmışdır. 
Xanlardan tapılan bir qabın üstündə onun ağzına tərəf sürünən ilan təsviri 
cızılmışdır. Digər qabın gövdəsinə qabarıq ilan təsviri yapılmış, onun göz və 
bədənində ağ maddə həkk edilmişdir. Bir-birinə birləşdirilmiş qoşa Sarıtəpə qabının 
qulpunda da qabın ağzına tərəf sürünən qabarıq ilan təsviri vardır. Qədim 
əcdadlarımız ölülərin ruhunu ilan şəklində təsəvvür edirdilər. Onlar elə güman 
edirdilər ki, ölülərin ruhları ilan cildində qabların gövdəsinə sarılaraq, onların 
ağzından içəri girib qabın içindəki şeyləri yeyəcək. Məhz belə dini təsəvvürə uyğun 
olaraq qabların üzərində ilan təsvirləri yaradılırdı. 
Qədim Azərbaycanda dulusçuluqla yanaşı ən çox inkişaf etmiş sənətlərdən 
biri də metalişləmə sənəti idi. 
Azərbaycanda eneolit dövründə mis kəşf edildikdən sonra metal ibtidai icma 
cəmiyyətinin iqtisadi, təsərrüfat, ictimai və mədəni həyatında görkəmli rol oynamağa 
başlayır. Bu zaman başqa metallar da tapılıb müəyyənləşdirilir. Misal üçün, qurğuşun, 
qalay, marqanes metallarının 
kəşfi Azərbaycan tarixində yeni 
və mütərəqqi bir dövrün, tunc 
dövrünün başlanması ilə 
bağlıdır. 
Azərbaycan 
ərazisində qazıntılar zamanı 
tapılmış maddi-mədəniyyət 
nümunələri göstərir ki, 
əcdadlarımız hələ e.ə. II 
minillikdə tuncdan zərif formalı 
qablar, xəncərlər, baltalar, 
kəmərlər və s. zinət şeyləri 
düzəldib öz həyat və 
məişətlərində istifadə 
edirlərmiş. 
Bəşəriyyət tarixində 
"tunc dövrü" adlanan bu dövr 
Azərbaycana, 4 min il bundan 
əvvəl olduğuna baxmayaraq çox zəngin maddi mədəniyyət nümunələri vermişdir. 
Məhz buna görə də məşhur rus alimi, akademik İ.İ.Meşşaninov Azərbaycanın 
19 
 
ərazisini zəngin və təbii muzey adlandırmışdır. 
Bu dövrdə tuncdan 
düzəldilmiş məmulatlar öz dəqiq 
işlənməsi və bəzən çox orijinal 
formalarda olmalarına 
baxmayaraq, əsasən bəzəksiz idi. 
Düzdür, nadir hallarda da olsa, 
bu dövrə aid şeylərin üzərində 
biz müxtəlif həndəsi xətlərə, 
bəzən günü, ulduzu, ayı, hətta 
heyvan təsvirini andıran rəsmlərə 
də rast gəlirik. Lakin bunlar 
dulusçuluq sənəti nümunələri 
üzərində rast gəlinən rəsmlərdəki 
bəzək rolu deyil, daha çox 
simvolik mahiyyət daşıyırdı. 
Bu dövrə aid abidələr 
içərisində öz orijinal forması və 
dəqiq işlənməsi ilə 1930-cu ildə 
Qarabağın Dolanlar kəndindən 
tapılmış ikibaşlı tunc maral 
fiqurunu göstərmək olar. Maral 
stilizə edilmiş səpkidə - boynu 
nazik, ayaqları yoğun 
düzəldilməsinə baxmayaraq, 
kompozisiyasının orijinal 
quruluşuna görə güclü təsir bağışlayır. Maral hər iki tərəfdən çənəsindən tutmuş 
qarnının altınadək uzun zəncirlərlə bənd edilmişdir. Zəncirlərin aşağı hissəsini zərif 
formalı zınqırovu andıran hissəciklər təşkil edir ki, bu da maralın haradansa 
asılaraq istifadə edildiyini göstərir. 
Qeyd etmək lazımdır ki, bu dövrdə metal çox çətin şəraitlərdə və az 
miqdarda icra edildiyindən ondan çox nadir hallarda adi məişət məmulatları 
düzəldirdilər. Qədimlərdə metalı əsas etibarilə dini xarakter daşıyan bədii sənət 
əsərlərinin düzəldilməsində istifadə edirdilər. Məhz elə buna görə yuxarıda qeyd 
etdiyimiz əsərin həyatda daha çox dini xarakter daşıyan predmet olduğu inandırıcıdır. 
Çox güman ki, maral bu dövrdə bu ərazidə yaşayanların pərəstiş etdikləri totem 
imiş. 
Tuncdan düzəldilmiş qədim dövr sənət abidələrimiz içərisində öz bədiiliyi 
və sənətkarlığı baxımdan diqqəti cəlb edən əsərlərdən biri də kəmərlərdir. Qarabağ, 
Qazax, Gədəbəy və s. yerlərdən əldə edilmiş bu tunc kəmərlər üzərindəki rəsm və 
naxışları ilə insanı valeh edir. 
20 
 
Qarabağın Xocalı kəndindən tapılmış kəmərin qiymətli cəhəti ondan 
ibarətdir ki, burada zərgərliyin bir 
neçə üsulundan böyük məharətlə 
istifadə edilmişdir. Kəmərin bəzək 
kompozisiyası əsas etibarilə üç 
hissəyə bölünür: orta, yuxarı və aşağı 
kənar hissələri. Kəmərin yuxarı və 
aşağı kənarları eyni şəkildə təkrar 
edilir və hərəsi üç naxışdan ibarətdir. 
Beləliklə, kəməri spiralı andıran böyük 
orta zolaq və onu hər iki tərəfdən örtən 
dalğavari naxışlar tamamlayır. 
 Kəmərin ən maraqlı hissəsi 
onun ortasında yerləşən rəsmləridir. 
Burada bir öküz, yeddi guşəli ulduz 
və bəzi həndəsi fiqurlar təsvir 
olunmuşdur. Plastik bir ritmlə yeriyən 
bu heyvan fiquru bütün kəmərə 
dairəvi hərəkət verir və bəzək 
kompozisiyasını canlandırır. 
Qazax bölgəsindən tapılmış 
e.ə. I minilliyə aid edilən tunc kəmər 
də üzərindəki rəsmlərilə diqqəti cəlb 
edir. Kompozisiya etibarilə kəmər 
üzərində nisbətən sərbəst 
yerləşdirilmiş təsvirlərdə qurda bənzər 
vəhşi heyvan və balıq şəkilləri verilmişdir. 
Təsvirlərinin çoxluğu və məzmunu baxımından Gədəbəydən tapılmış 
kəmər daha çox diqqəti cəlb edir. 
Tunc kəmərlərimizin tarixi, bədii xüsusiyyət və məzmunu ilə məşğul 
olmuş alimlərimiz C.Xəlilov, N.Rzayev və başqaları Gədəbəydən tapılmış kəməri 
indiyədək Azərbaycan ərazisindən tapılmış tunc kəmərlərin ən gözəl 
nümunələrindən sayırlar. 
Cızma üsulu ilə bəzədilmiş Gədəbəy kəmərinin üz hissəsində elə bil ki, 
bir-birini izləyən beş heyvan təsviri verilmişdir. Sol tərəfdən birinci, üçüncü və 
beşinci yerdə üstündə günəşin, svastika şəklində rəmzi təsviri verilmiş aslan 
fiqurları cızılmışdır. 
Araşdırmalar göstərir ki, uzaq keçmişlərdə Azərbaycanda, başqa Şərq 
ölkələrində olduğu kimi aslan rəsmi günəş və odun rəmzi kimi təsvir olunurdu. 
Aslan üzərində ucları düzbucaq şəklində əyilmiş xaçşəkilli dini nişanın 
verilməsi də buna işarədir. 
Tunc kəmər üzərində bundan əlavə iki naməlum tək-buynuzlu heyvan 
21 
 
təsvirləri də vardır. Bu heyvanı hər yerdə ilan rəsmi müşayiət edir. İlan rəsmi 
özlüyündə axirət dünyasının simvolu olduğu üçün bu heyvan da yeraltı ölülər 
dünyasının rəmzi kimi qəbul edilir. Beləliklə, biz kəmər üzərində iki heyvanın: 
günəşi, işığı təmsil edən aslanla, qaranlıq dünyanın rəmzi olan təkbuynuzlu heyvanın 
mübarizəsi səhnəsini görürük. 
Kəmər üzərində bundan əlavə suyun, bolluğun keçmişdə rəmzi sayılan qoşa 
spiraldan ibarət rəsmlər də 
vardır. Həmin işarələr 
məhsuldarlığı, xoşbəxt həyatı 
təmsil edir və onu, kəməri 
bəd nəzərlərdən də hifz 
edirmiş. Bu işarələr ikiqat 
şəkildə kəməri haşiyələyir. 
Təbii belə kəməri 
uzaq keçmişlərdə qəbilə 
başçıları və ya ölüm-dirim 
döyüşlərində qalib gələn, 
fərqlənən igidlər qoşayardı. 
Metaldan 
düzəldilmiş sənət nümunələri 
içərisində elələri vardır ki, 
onların üzərində olan bəzək və 
təsvirlərlə biz o dövrdəki 
insanların adət-ənənələri, dini 
görüşləri və geyimləri ilə 
yaxından tanış ola bilirik. Belə 
sənət nümunələri içərisində 
Mingəçevirdən tapılmış e.ə. 
VIII-VII əsrlərə aid başı 
möhürlü tunc üzüklər xüsusilə 
diqqəti cəlb edir. Bu 
möhürlərin üzərindəki şirlə 
vuruşan adam, nizə və qalxanlı döyüşçü və oda sitayiş edən şəxsin təsvirləri hər 
şeydən əvvəl, o zamankı dövrün geyimləri və insanların adətləri haqqında bizdə 
təsəvvür yaradır. Maraqlı burasıdır ki, burada təsvir olunan geyim, silah və məişət 
əşyalarının eynisinə yunan alimi Strabonun (e.ə. 63-19) Qafqaz əhli haqqında 
verdiyi məlumatlarında da rast gəlirik. 
Həmin dövrdə İran Azərbaycanında bədii metal emalı daha yüksək 
səviyyəyə çatmışdır. 
Bu inkişaf İran Azərbaycanında axır 30-40 il ərzində aparılan arxeoloji 
qazıntılar zamanı aşkar edilmiş zərgərlik sənəti nümunələrində özünü göstərə 
bilmişdir. 
22 
 
Təbriz şəhərindən təqribən 70 km aralı Urmiya gölü ətrafında yerləşən 
Həsənli, Qaratəpə, Ziviyə və s. yerlərdən tapılmış bu nadir sənət əsərləri dünya 
sənətşünaslıq elmində böyük bir elmi mübahisəyə səbəb olmuşdur. 
Qazıntı işləri zamanı əldə edilmiş bu abidələr göstərir ki, onlar nəinki 
qədim dövr Azərbaycan tarixini və incəsənətini işıqlandıra bilən mühüm əhəmiyyətə 
malik olan materiallardır, həm də qədim Yaxın və Orta Şərq mədəniyyətinin inkişafı 
probleminin bəzi məsələlərini aydınlaşdıra biləcək çox qiymətli sənətlərdir. 
Tehranın Arxeoloji muzeyində nümayiş etdirilən sənət abidələrimiz 
içərisində Həsənli təpəsindən tapılmış bədii metal məmulatları xüsusilə diqqəti 
cəlb edir. 
Həsənli təpəsi İran Azərbaycanın Sulduz mahalında yerləşir. Gözəl təbii 
şəraitə malik olan bu məntəqə hələ eramızdan min il əvvəl Yaxın Şərqdə zəngin 
mədəniyyət mərkəzlərindən biri olmuşdur. Mənbələr göstərir ki, Böyük Midiya 
dövlətinin tərkibinə daxil olan Manna tayfası vaxtilə bu ərazidə yaşamışdır. 1956-
1957-ci illərdə Həsənli təpəsindən tapılmış sənət abidələri içərisində hazırda Tehran 
Arxeoloji muzeyində nümayiş etdirilən qızıl cam dünya alimlərinin diqqətini 
xüsusilə özünə cəlb etmişdir. 
Hündürlüyü 21 sm, ağzının diametri 16 sm və ağırlığı 950 qr olan bu bədii 
qızıl cam öz üzərindəki təsvirləri ilə insanı heyran edir. 
Camın üzərindəki rəsmlər bəzi yerlərdə iki cərgə, bəzi yerlərdə isə üç 
cərgə şəklində yerləşdirilərək, bütün əşyanı başdan-ayağa qədər örtmüşdür. 
Yuxarıda birinci cərgədə 3 araba rəsmi diqqət mərkəzini təşkil edir. 
İnək bağlanmış birinci arabanı qanadlı insan, qatır bağ-lanmış iki başqasım isə 
birincinin başında qanad, o birisinin başında buynuz olan şəxslər idarə edir. Birinci 
arabanın qarşısında başını daramış və əyninə haşiyəli paltar geymiş kişi durmuşdur. 
23 
 
Onun əlində hündür bir qab vardır. Arxasında həmin libasdan geymiş başqa iki 
nəfər bir cüt qoçu irəli sürürlər. Belə görünür ki, arabanı qarşılamağa gedirlər. 
Aşağıdakı cərgələrdə də diqqəti cəlb edən bir çox səhnəciklər vardır. 
Burada başına ilan dolanmış ovçu, onun yanında iki qoç üzərində dayanmış çılpaq 
qadın, üçbaşlı əjdahanın caynağından xilas olunmaq üçün əllərini kənarda dayanmış 
pəhləvana uzadan bir kişi təsvir edilmişdir. Bu səhnəciklər camın orta hissəsində 
yerləşmişdir. Camın nisbətən aşağı hissələrində kiçik səndəldə oturmuş qoca bir kişi 
təsvir olunmuşdur. 
Bir qadın onun qarşısında duraraq, kiçik yaşlı uşağı ona tərəf uzadır. Bu 
səhnənin üstündə üzü səndələ tərəf olan kişi əlində naməlum qab tutaraq 
dayanmışdır. Yuxarıda bəhs etdiyimiz şəkillərdə başına ilan dolanmış ovçu təsviri 
arasında üç başqa rəsm də vardır. 
Həmin təsvirlərin birində iki kişinin surəti əks edilmişdir. Onlar üçüncü 
bir kişinin əl və saçından tutaraq, sanki onu cəzalandırmağa aparırlar. Bu səhnənin 
üstündə məharətlə çəkilmiş aslan və onu yəhərləyib minmək üçün hazırlaşan gənc 
təsvir edilmişdir. Həmin səhnədən sonra burada böyük quşun belinə minib uçan bir 
şəxsin də şəkli nəzəri cəlb edir. Camın altı çoxlu xanalara bölünmüş, ətrafında isə 4 
dağ keçisi surəti təsvir edilmişdir.Camın üzərindəki təsvirlərin coğrafi mövqeyi də 
süjetlər kimi çox geniş bir sahəni əhatə edir. Məsələn, birinci arabanın qarşısında 
duraraq başını darayan kişi saç və geyim tərzi nöqteyi-nəzərindən skifləri, günəş 
allahını təmsil edən qanadlı tac qoymuş şəxs isə assurilərin allahlarını xatırladır. 
Bundan əlavə, burada təsvir edilən aslana-bənzər şəkillər hit və hunların ilahələrini 
də yada salır. Süjetlərin birində qədim hun əfsanəsindən götürülmüş səhnəciklər 
vardır. Bu öz uşağını səndəldə oturmuş qoca ilahi kişiyə verən qadın obrazında əks 
olunmuşdur. Həmin əfsanəyə görə uşaq vəhşiləşir. Cam üzərindəki təsvirlərin belə 
geniş mövzulara həsr edilməsi, təbii ki, əbəs yerə deyildir. Çünki təqribən bu 
dövrdə Azərbaycanın şimal hissəsində yerləşən Skif çarlığının, eləcə də qərbindəki 
qədim Hit və Şumer dövlətlərinin Azərbaycanın siyasi və mədəni həyatında az rolu 
olmamışdır. 
Qızıl camı Həsənli təpəsindən tapan İran arxeoloqu Tağı Asəf və 
Pensilvaniya muzeyinin əməkdaşı Robert Dayson qabın üzərindəki təsvirlərə 
arxalanaraq onun təxminən e.ə. IX əsrdə yarandığını bildirir. 
Azərbaycan mədəniyyətinin bu dövrlərdə qonşu dövlətlərlə qarşılıqlı 
əlaqəsini Urmiya gölü ətrafında Ziviyə mahalından tapılmış e.ə. VIII-VII əsrlərə 
aid olan qızıl döşlük də əyani şəkildə təsdiq edir. 
Döşlük rəsmlərlə bəzənmişdir. Burada aslan, qoç, it, dovşan başı, insan 
bədəni, qanadlı aslan fiqurları həkk olunmuşdur. 
 Təsvir etdiyimiz qızıl döşlük enli və bəzəkli, vertikal istiqamətdə yan-
yana düzülmüş uzunsov formalı nəbati ünsürlərlə əhatə edilmişdir. Onlar 
yarımdairə şəklində olan şaxənin üzərində çəkilmişdir. Həmin şaxə iki paralel xətlə 
təsvir edilmiş nalı xatırladır. Şaxənin üzərindəki salxım müqəddəs ağacın 
meyvəsini təsvir edir. Döşlüyün bəzəkləri arasında onun üst səthini iki hissəyə bölən 
24 
 
nazik haşiyə də diqqəti cəlb edir. 
Azərbaycanda sonralar, xüsusilə orta əsrlərdə dekorativ-tətbiqi sənətin bütün 
sahələrində geniş istifadə olunan bu motiv "eşmə" və "buruq" adı ilə məşhur olmuşdur. 
Ziviyədə əldə edilmiş döşlüyün üzərində bu motivin belə bitkin işlənməsi, onun qədim 
naxışlardan biri olduğunu təsdiq edir. 
Qızıl döşlüyün üzərindəki canlı təsvirlər içərisində insan başlı, aslan bədənli 
fiqurlar xüsusilə diqqəti cəlb edir. 
Bunlar öz ümumi görünüşü, kompozisiyası və işləmə üslubu ilə Qədim 
Assuriyada II Sarqonun sarayının girişində qoyulmuş, tarixdə "Şedu" adı ilə məşhur 
olan heyvanları xatırladır. Qeyd etmək lazımdır ki, elə bu heykəllər də e.ə. VIII-VII 
əsrlərdə yaradılmışdır. Bütün bunlar Azərbaycan mədəniyyətinin qədim Şərq 
ölkələri ilə bu dövrdə sıx əlaqədə inkişaf etdiyini bir daha göstərir. 
Tehranın arxeoloji muzeyində elə həmin vaxtlar bu ərazidən tapılmış 
gümüşdən düzəldilmiş bir neçə sənət nümunələri də vardır. Bu tipli sənət nümunələri 
içərisində biri xüsusilə diqqəti cəlb edir. Haqqında bəhs etdiyimiz gümüş qab hündür 
güldan formasındadır. Onun üzərində qabarıq səpkidə piyada və atlı döyüşçülərin 
vuruşma səhnəsi, at, öküz və aslana oxşar heyvanların və onları qovan insanın qızıla 
tutulmuş qabarıq təsvirləri vardır. Bütün bu təsvirlər "heyvan üslubu"na xas olan bir 
səpkidə, yəni dinamik hərəkətdə verilmişdir. 
Mərkəzi Asiyadan Qara dənizin şimal sahillərinədək yayılmış bu sənət 
üslubu çoxdandır ki, sənətşünaslıq elminin qarşısında duran maraqlı problemlərdən 
25 
 
biri sayılır. Skif, Hun, Avar, Xəzər, türk tayfalarının qərbə doğru axını nəticəsində 
yayılmış yüksək ekspressiyaya malik olan bu üslubun Azərbaycan ərazisinin ən 
ucqar yerlərində belə qədim sənət əsərlərimiz üzərində əksi xüsusi maraq doğurur.  
 Ziviyə dəfinəsinə daxil olan Manna sənətinin nadir inciləri 1947-ci ildə 
Ziviyə təpəsində gizlədilmiş tunc qabın içində yerli əhali tərəfindən tapılaraq taraş 
edilmişdir. Urmiya gölünün cənub-şərqində, Saqqızın 40 km-liyində yerləşən 
Ziviyənin qədim sənət abidələrinin bir hissəsini toplaya bilmiş fransız alimi A.Qodar 
1950-ci ildə "Ziviyə dəfinəsi" adlı əsər nəşr etdirmişdir. A.Qodar e.ə. VIII əsrə aid 
olan bu zərgərlik əsərlərinə əsasən hesab edir ki, Midiya "heyvan stilinin" vətənidir 
və bu stil e.ə. VI əsrdən başlayaraq skif çöllərinə yayılmağa başlamışdır. 
A.Qodarın bu fikrini əsaslandıran rus şərqşünası İ.M.Dyakonov "Heyvan stilinə" 
misal olaraq yuxarıda yad edilən qızıl sinəbəndin təsvirlərini göstərib qeyd edir ki, 
Ziviyə dəfinəsinin əsas əsərləri "yaradılanda skiflər və hətta kimmerlər də Yaxın 
Asiyada görünməmişdilər". 
Bütün bu qeyd olunan faktlar onu göstərir ki, e.ə. I minillikdən başlayaraq 
Azərbaycan sənəti dar, yerli çərçivədə yox başqa ölkələrin mədəniyyəti ilə sıx 
əlaqədə inkişaf etmişdir. 
Bu cəhətləri biz xüsusilə bundan sonra yaradılan sənət əsərlərimizin bədii 
və texnoloji xüsusiyyətlərində açıq-aydın görə bilirik. 
Bu dövrdə yerli ustalar nəinki başqa ölkələrin yüksək sənət praktikası, 
hətta estetik norma və qanunları ilə də qarşılaşırlar. 
E.ə. I minillikdə kamilləşmiş sənət üslubumuz tək bu dövr üçün xarakterik 
olmayaraq, sonralar da inkişaf etmiş, feodalizm dövründə öz yüksək mərhələsinə 
çatmışdır. 
 
 
 
 
İLK ORTA YÜZİLLİKLƏRDƏ İNCƏSƏNƏT 
 
VII yüzilliyin ikinci yarısında Azərbaycan Xilafətin tərkibinə daxil edilir. 
Azərbaycanda islam dininin yayılması xalqın taleyində dönüş oldu, onun mənəvi-
mədəni inkişafına təkan verdi. İslamaqədərki mədəniyyətin məzmunu dəyişərək yeni 
keyfiyyət kəsb etdi. Azərbaycan mədəniyyəti ümumislam mədəniyyəti ilə qovuşdu. 
Ölkənin şimali və cənubunun xilafətin tərkibində birləşdirilməsi siyasi sabitlik üçün 
zəmin yaratdı, xalqın birləşməsinə kömək etdi. 
IX əsrin ortalarında xilafətin əsaslarının sarsılması Azərbaycanda yeni feodal 
dövlətinin yaranması üçün əlverişli şərait yaratmışdı. Feodal dövlətlərinin 
qüvvətlənməsi və inkişafı ilə əlaqədar olaraq Azərbaycanın iqtisadi və mədəni əlaqələri 
xeyli güclənmişdi. Yaxın, Orta Asiya və Avropa ölkələri ilə geniş ticarət əlaqələri 
ölkənin iqtisadiyyatının canlanmasına, inkişaf yoluna düşməsinə səbəb olurdu. 
Xarici ölkələrlə və ölkə daxilində şəhərlərarası ticarət əlaqələri orta əsr 
26 
 
Azərbaycan şəhərlərinin inkişafına, onların çoxlu əhalisi olan iri şəhərlərə çevrilməsinə 
şərait yaradırdı. IX əsrdən başlayaraq böyük bazar meydanları olan yeni tipli iri şəhərlər 
formalaşırdı. Bərdə, Bakı, Gəncə, Şamaxı, Beyləqan, Naxçıvan, Ərdəbil, Təbriz, Marağa, 
Urmiya və digər şəhərlər ölkənin təsərrüfat həyatında böyük əhəmiyyəti olan ticarət 
və sənətkarlıq mərkəzləri kimi məşhur idilər. 
İri şəhərlərin əhalisinin əsasını sənətkarlar təşkil edirdi. Müxtəlif sənətkarlıq 
sahələrinin şəhərlərdə mərkəzləşməsi və istehsal edilən məmulatın ticarəti ölkənin 
iqtisadiyyatının inkişafı üçün xüsusi əhəmiyyətə malik idi. Feodal hakimiyyətdən asılı 
olan sənətkarlar şəxsi və mülki təhlükəsizliklərini qorumaq üçün həmkar (eyni peşə 
sahibi) adı ilə məşhur təşkilatlarda cəmləşirdilər. Onlara baş usta (ustad) rəhbərlik 
edirdi. Həmkarlar orta əsr şəhərlərinin siyasi və iqtisadi həyatında çox böyük rol 
oynamaqla bərabər həm də peşəyə tam mənasında yiyələnməkdə, peşənin sirlərinin 
mühafizə edilib saxlanılmasında və nəsildən-nəslə keçirilməsində çox böyük 
əhəmiyyətə malik idi. 
Əsasən qala divarları və şəhər ətrafında yerləşən sənətkarlıq 
emalatxanalarında metal, gil, şüşə, yun və s. materiallardan müxtəlif sənətkarlıq 
məhsulu istehsal edilirdi. Sənətkarlığın müxtəlif sahələrinin inkişafı üçün mövcud 
xammalın böyük əhəmiyyəti var idi. Ticarət yolları üzərində yerləşən orta əsr 
Azərbaycan şəhərləri nadir xammalın alınması və istehsal edilən məhsulun ticarəti 
üçün çox əlverişli şəraitə malik idilər. Toxuculuq bu dövrün ən inkişaf etmiş sənət 
sahələrindən idi. X əsrin ərəb coğrafiyaşünaslarından əl-Müqəddəsi və Məsudinin 
verdiyi məlumata görə, Azərbaycan sənətkarları satış üçün yun və pambıqdan çoxlu parça 
və geyim hazırlayırdılar. Gəncədə istehsal edilən yun parçalar xüsusilə məşhur idi. 
Şamaxı, Bərdə, Şəki, Gəncə ipək istehsalı mərkəzləri kimi şöhrət qazanmışdı. Təbriz 
xalçalarının sorağı çox uzaq ölkələrdən gəlirdi. 
Orta əsr dekorativ sənət nümunələrinin ən çox yayılmış və inkişaf etmiş 
27 
 
sahələrindən birini dulusçuluq sənəti təşkil edirdi. Məişətlə sıx bağlı olan bu sənət 
növü demək olar ki, Azərbaycanın bütün şəhər və kəndlərində istehsai edilirdi. VIII-
X əsr dulusçuluq sənəti əsasən bir istiqamətdə inkişaf etmişdir. Bu da məişət 
məmulatı istehsalı ilə əlaqədar olmuşdur. Məişət və təsərrüfatla sıx bağlı olan şirsiz 
saxsı məmulatı ilə yanaşı yüksək bədii keyfiyyətli, müxtəlif dekorativ üslublu və 
mürəkkəb dekorlu şirli saxsı məmulatı paralel olaraq inkişaf etmişdir. 
 
 
 
ŞİRSİZ SAXSI MƏMULATI 
 
Şirli keramika məmulatının texnoloji və bədii cəhətdən formalaşıb inkişaf 
etdiyi dövrə qədər orta əsr əhalisinin məişətində şirsiz saxsı məmulatının xüsusi rolu 
olmuşdur. 
Ucuz materialı və çox da mürəkkəb olmayan texnoloji prosesinə görə VIII-
X əsrlərdə şirsiz məişət keramikası şirli keramikaya nisbətən daha çox istehsal 
edilirdi. Sənətkar ustalar tərəfindən əsasən dulus təkərində hazırlanan bu dövr şirsiz 
keramika məmulatı başlıca olaraq məişət və təsərrüfatda istifadə edilirdi. Sadə 
formalı bu qabların bəzəyində adi bəzək üsulları tətbiq edilir və onlar adi dekor 
motivləri ilə bəzənirdi. Bakı, Beyləqan, Şabran, Şamaxı, Mingəçevir və digər orta 
əsr şəhərlərindən məlum olan şirsiz keramika öz forma, bəzək üsulları və ümumi 
dekor quruluşunu uzun əsrlər boyu saxlamış, demək olar ki, çox az dəyişilmişdir. 
Sırf məişət və təsərrüfatla bağlı olduğundan onların materialı və bəzəyi çox vaxt 
səliqəsiz və kobud işlənmişdir. 
IX əsrdən başlayaraq şirsiz keramika məmulatının keyfiyyəti xeyli 
yaxşılaşmağa başlayır və onların bədii görünüşü müxtəlif dəyişikliyə məruz qalır. Bu 
dövrün keyfiyyətli gildən hazırlanmış nazik divarlı qabları plastik formalarına, dəqiq 
işlənmələrinə görə xüsusilə seçilirlər. IX əsrdən başlayaraq, keramika məmulatının 
bəzəyində müxtəlif dekor vasitələrindən daha geniş istifadə edilirdi. 
IX-X əsrin yarımşar formalı iki və ya dörd lentvari qulpları olan qazanlar, 
qabarıq gövdəsi oturacağa doğru nazikləşən iri küplər, mərkəzində qulpu olan disk 
formalı qazan qapaqları, səhəng, kuzə, kasa, nimçə və digər sadə formalı məişət 
məmulatının dekorunda əsasən bir neçə xarakter bəzək üslubundan istifadə edilirdi. 
Dekorativ vasitə kimi cızma bəzək üslubu xüsusilə geniş yayılmışdı və 
əsasən qabların boğaz və çiyin hissələrində şaquli, ya da dalğavari naxışlarla 
cızılırdı. Tək, paralel zolaqlar, yaxud da daraq dişlərinin izini xatırladan dalğavari 
naxışlar xüsusilə səciyyəvidir. Nadir qab nümunələrində cızma bəzəyi ritmik surətdə 
təkrarlanan batıqlar, çox da dərin olmayan oyuqlar əvəz edir. 
28 
 
IX-X əsr şirsiz keramika məmulatının dekorunda işlədilən xarakterik bəzək 
vasitələrindən biri də yapışdırma naxışlardır. Nadir qab nümunələrində təsadüf 
edilən bu bəzək motivləri əsasən yastı gil düymələrdən ibarət olub, qabların 
qulplarına, boğaz və çiyin hissəsinə bərkidilirdi. Bəzən qabların üstünə 
yapışdırılmış şaquli lentlərdə təkrarlanan çıxıntılar da verilirdi. Sadə dekor 
motivlərilə yanaşı dekorativ cəhətdən nisbətən zəngin işlənmiş yapışdırma relyef 
təsvirlər Beyləqan qazıntılarından məlum olan IX-X əsr nümunələrinin dekoru üçün 
çox xarakterikdir. Əsasən onların çiyin hissəsinə və ya enli qulplarına yapışdırılmış 
bu təsvirlər balıqqulağına bənzər dekor motivlərindən, qoyun buynuzu və 
simmetrik əyintili ilan təsvirlərindən ibarətdir. Mənşəyi etibarilə çox qədim olan bu 
motivlər, çox güman ki, öz ayin xarakterli xüsusiyyətlərini bu dövrdə də saxlaya 
bilmişdir. Bunu dini mərasimlərdə işlədilən XII-XIII əsrin zəngin dekorlu irihəcmli 
küpləri də təsdiq edir. 
VIII-X əsr şirsiz keramika məmulatının xarici səthi çox vaxt ağ anqobla 
örtülürdü. Keyfiyyətli gil məhlulu olan anqob qabın divarlarına hopub onun 
dənəvərli səthini hamar göstərir, gilin tünd rəngini örtürdü. Ağ anqob yerlikdə 
cızma bəzək motivləri kontrast surətdə canlanır, yarışdırma relyef motivlər isə 
qabarıq surətdə üzə çıxırdı. 
Şirsiz keramika məmulatının bəzəyində, ağ anqob qatının tətbiq 
edilməsinin məişət keramikasının bədii cəhətdən formalaşmasında xüsusi rolu 
olmuşdur. Anqobun şirlə vəhdətdə tətbiqi isə məişət keramikasının hələ ilk inkişaf 
mərhələsində bədii cəhətdən çox görümlü, zəngin kolorlu məişət məmulatının 
yaranmasına səbəb olmuşdur. 
 
 
29 
 
 
ŞİRLİ KERAMİKA MƏMULATI 
 
Saxsı məmulatını müxtəlif təsirlərdən qorumaq və davamlı etmək üçün onun 
üzərinə şir çəkilirdi. Qabın divarlarına möhkəm yapışan şüşəyə bənzər, parıldayan şir 
qatı onun üzərindəki boyalı dekoru mühafizə edib saxlamaqda əvəzsiz əhəmiyyətə 
malik idi. 
VIII-X əsr şirli məişət keramikasında qurğuşun tərkibli şəffaf şirdən istifadə 
edilirdi. Onun tərkibinə metal oksidləri qatmaqla müxtəlif rənglər alınırdı. VIII-X 
əsr şirli məişət keramikasında açıq-sarı (dəmir oksidi), açıq-yaşıl (mis oksidi, nadir 
hallarda zümrüdü - yaşıl) və bənövşəyi (marqans oksidi) rəngli şəffaf şirdən istifadə 
edilirdi. Şəffaf şir altından görünən dekor şirin rəngindən asılı olaraq rəng 
kontrastlığı, ya da rəng ahəngdarlığı ilə canlanırdı. Bu isə keramika məmulatının 
bəzək, kolorit imkanlarını zənginləşdirirdi. 
Tərkibi və görünüşü etibarilə şüşəylə yaxın oxşarlığı olan şir məişət 
keramikasında VIII əsrin sonu, IX əsrin əvvəllərindən tətbiq edilməyə başlanmışdır. 
Keramika məmulatı ilə paralel istehsal edilən qədim tarixə malik bədii şüşə nümunələri 
30 
 
yüksək inkişaf prosesi keçirdiyi halda, keramika məmulatında şirdən çox gec istifadə 
edilmişdir. Lakin VI-VIII əsr şirsiz məişət keramikasında şüşə fraqmentlərindən 
bəzək vasitəsi kimi istifadə edilmiş nümunələr göstərir ki, orta əsr dulusçuları 
texniki və bədii axtarışlara biganə olmamışlar, sadə görünüşlü qabları yeknəsəqlikdən 
qorumuş, maraqlı bədii görünüşlü keramika nümunələri yaratmışlar. 
Şirli məişət keramikasının ilk nümunələri Qəbələ, Qədim Gəncə, 
Beyləqan, Şabran, Mingəçevir, Şamaxı qazıntılarından məlumdur. İstər 
hazırlanması, istərsə də forma və bədii xüsusiyyətlərinə görə onların çox oxşar 
olmasına baxmayaraq, ayrı-ayrı şəhərlərin bəzək üsulları, rəng qamması, dekorunun 
üslub xüsusiyyətlərilə fərqlənən keramikası yaranırdı. 
VIII-X əsrlərdə bədii cəhətdən yenicə formalaşan şirli saxsı məmulatın 
texnoloji üsulları Yaxın Şərqin bədii keramikası ilə sıx əlaqədə və xronoloji 
cəhətdən eyni vaxtda inkişaf edirdi. Yerli keramika məmulatının dekorunda Yaxın 
Şərqdə məlum olan bütün texnoloji üsullar öz əksini tapmışdı. Qab üzərində 
anqobla rəsm, anqobla və rəngli boyalarla birgə rəsm, anqoblaşmış yerlik üzərində 
rəngli boyalarla rəsm və cızma dekorla işləmə üsulu geniş inkişaf tapmışdı. Lakin 
Azərbaycan şirli keramikasının ilk orta əsr nümunələri tamamilə özünəməxsus 
xüsusiyyətlərə malik olub, Zaqafqaziya və Yaxın Şərqin eyni dövr keramika 
məmulatından tamamilə fərqli, orijinal dekor üslublu sənət nümunələri kimi fərqlənir. 
Anqobla rəsm və qabın anqoblaşmış səthində polixrom rəsm üsulu əgər IX 
əsrdən məlumdursa, anqoblu səth üzərində cızma rəsmin rəngli boyalarla birgə 
işlənmə üsulu X əsrə təsadüf edir. Bütün bu texniki vasitələr orta əsr keramika 
məmulatının dekorunda əsaslı dönüş etmiş və şirli keramikanın hələ ilk inkişaf 
mərhələsində yüksək bədii sənət nümunələrinin meydana çıxması üçün geniş imkan 
yaratmışdır. Bu ilkin texniki və bədii vasitələr, sonrakı dövr (XII-XIII əsrlər) şirli 
keramika məmulatının əsas dekor vasitələri kimi inkişaf edib, orta əsr keramikasının 
yüksək sənət növü kimi formalaşmasında xüsusi rol oynamışdır. 
 
 
BOYALARLA RƏSM 
 
Bu növ keramika məmulatı dekorunun üslub xüsusiyyəti, müxtəlif 
variasiyalı ornamental kompozisiyaları və zəngin koloritinə görə IX-X əsr şirli 
keramika növləri içərisində xüsusi yer tutur. Əsasən həndəsi və stilizə edilmiş nəbati 
naxışlarla zəngin bu keramika məmulatının bəzəyində nadir hallarda heyvan, quş və 
insan təsvirinə də rast gəlinir. 
Ayrı-ayrı orta əsr Azərbaycan şəhərlərinin üslubu etibarilə çox oxşar 
keramika məmulatı çox vaxt fərqli dekor və kolorit xüsusiyyətlərinə malikdir. 
Bu cəhətdən Bakıdan müxtəlif vaxtlarda tapılmış sarımtıl şəffaf şirlə 
örtülmüş iki qab fraqmentinin dekoru çox xarakterikdir. 
Kasaya aid olan birinci fraqmentdə həndəsi xarakterli dekor qabın 
kənarında cəmlənmişdir. Enli haşiyələrdə verilmiş sınıq xətlər və kəsişən dairələr 
31 
 
tünd-bənövşəyi rənglərlə (marqanes boyası) işlənmiş, haşiyələr isə kərpici-qırmızı 
anqobla çəkilmişdir. İkinci fraqmentdə isə əlavə olaraq tünd-yaşıl anqob boyadan 
istifadə edilmişdir. 
Nisbətən böyük sahəli ikinci 
kasa parçasının həndəsi xarakterli 
dekorunu daha yaxşı təsəvvür etmək olur. 
Qabın kənar və mərkəzində yaşıl disklər 
çəkilmişdir. Mərkəzdəki diskdə içərisi ağ 
anqoblu bənövşəyi ləkələr olduğu halda, 
qabın kənarındakı diskin bənövşəyi 
konturu ağ anqob ləkələrlə işlənmişdir. 
Hər iki qab fraqmentləri istər 
forma və materialı, istərsə də bəzək 
üsuluna görə çox oxşardırlar. Qabların 
oturacağından kənara doğru çox açılmış 
tərəfləri, kobud qəhvəyi-qırmızı rəngli 
gili, dekorundakı oxşar motivlər və rəng 
koloriti göstərir ki, onlar eyni vaxtda və 
eyni mərkəzdə istehsal edilmişdir. 
Bu növ keramika məmulatı 
Azərbaycanın digər şəhərlərindən və 
eləcə də Zaqafqaziyadan məlum deyil. 
Həndəsi üslublu dekoru və qırmızı anqob 
boyası Orta Asiyanın uzaq Əfrasiyab və Xarəzm keramikasının eyni dekorlu 
növlərini xatırladırsa da, bu fraqmentlər yerli keramika istehsalı ilə əlaqədardır. 
Bənövşəyi rəngli dekorun ağ anqobla birgə işlənməsinə anqoblanmış keramika 
nümunələrində çox rast gəlinir. 
Anqob yerlik üzərində boyalarla rəsm edilmiş keramika məmulatı 
içərisində Beyləqan keramikası xüsusi yer tutur. Onların özünəməxsus xüsusiyyətləri 
vardır. Beyləqan keramikasının dekorunda işlədilmiş yeni və keyfiyyətli anqob 
rənglər və çəhrayı anqob yerlik tamamilə fərqli kolorit və dekor üslubu 
yaratmışdır. Açıq-yaşıl, sarı və bənövşəyi rənglərin birgə tətbiqi çox şux və saf 
rəng koloriti yaranmasına səbəb olmuşdur. Üslubu etibarilə Bakıdan tapılmış 
keramika növünə oxşar nümunələr belə yerli xüsusiyyətləri ilə fərqlənir. 
Boyalarla rəsm edilmiş Beyləqan keramikasının ikinci qrupunu xüsusi 
dəqiqliklə işlənmiş, çox şux, təmiz və dolğun koloritə malik keramika məmulatı 
təşkil edir. Onların dekorunda çox geniş tətbiq edilən bənövşəyi mühitli açıq-sarı və 
şux yaşıl rəngli naxışlar xüsusi ilə qüvvətli bədii təsir buraxır. Açıq-çəhrayı anqob 
fonda bu rənglərin birgə tətbiqi təravətli və şux görkəm yaradır. 
Əsasən stilizə edilmiş nəbati və həndəsi dekoru olan bu qabların 
dekorunda nadir hallarda təsvirlərə də təsadüf edilir. 
Geniş yayılmış dekorativ motiv palmetka (xurma ağacı yarpağı) və stilizə 
32 
 
edilmiş sərv ağacı müxtəlif variasiyalı kompozisiya quruluşunda istifadə 
edilmişdir. Fiqurların əyrilərinin, nazik xətlərlə ustalıqla çəkilməsi göstərir ki, 
onların dekoru bacarıqlı ustaların əlindən çıxmışdır. Zəngin dekoru və gözəl koloriti 
olan bu qab nümunələri yüksək bədii keyfiyyətlərinə görə seçilir. Onların dekoru bir 
tərəfdən qədim ənənələrdən qidalanırsa (arxaik palmetka motivi Sasani mədəniyyəti 
nümunələrinin dekorunu xatırladır), digər tərəfdən yaxın ölkələrin müasir keramika 
məmulatı ilə çox oxşardı. 
Rəngli boyalarla işlənmiş keramika məmulatında canlı təsvirlərin nadir 
nümunələrinə rast gəlinir. Bakıdan tapılan qab fraqmentində quş, Beyləqandan məlum 
olan qab fraqmentində pələng və heyvan başının bir hissəsinin təsviri istisna edilsə, 
XII-XIII əsr keramikası üçün səciyyəvi olan insan, quş və heyvan təsvirlərinə bu 
dövrdə demək olar ki, çox az rast gəlinir. 
Beyləqandan tapılan bir qab fraqmentində təsvir olunmuş ov edən atlı 
fiquru bu cəhətdən çox maraqlıdır. Bu fraqmentdə atlının bədəninin aşağı hissəsi 
salamat qalmışdır. Ov səhnəsi təsvir edilmiş süjetli kompozisiyada, şərti üslubda 
işlənmiş atlı fiquru (böyük atın üstündə çox kiçik insan fiquru) şərti rənglərlə də 
rənglənmişdir. At yaşıl, it bənövşəyi, qaçan heyvanlar sarı rəngdə verilmişdir. Atlının 
sarı yəhər üstündə çəkilmiş ayağı və atın sarı qotazlı bəzəyi xüsusi kontrastlıqla 
qeyd edilir. Qabın rəng kontrastlığı prinsipi əsasında qurulmuş koloriti, fiqurların 
hərəkətindəki mürəkkəb ritm və fondakı əlavə böyük motivləri (yaşıl yarpaq və 
qönçələr) onu bədii cəhətdən xüsusilə görkəmli edir. 
IX-X əsr Yaxın Şərqin şirli saxsı məmulatında insan təsviri, xüsusən onun 
süjetli təsviri məlum deyildir. Beyləqandan 1957-ci ildə tapılmış at başı, Qəbələdən 
məlum olan, anqobla rəsm edilmiş quş təsviri göstərir ki, canlı təsvirlərinə 
Azərbaycanın ilk dövr şirli keramika məmulatında az da olsa təsadüf edilir. 
Beyləqan və Qəbələ keramikasındakı təsvirlərin ustalıqla işlənməsi göstərir ki, şirli 
keramikanın ilk inkişaf mərhələsində ustaların müəyyən bədii təsvir vərdişi olmuş 
və onlar yüksək bədii zövqlü sənət əsəri yaratmaq bacarığına malik olmuşlar. 
VIII-X əsrin dekorlu, boyalarla işlənmiş şirli keramikası Beyləqanda 
özünün yüksək inkişafını keçirmişdir. Bu növ keramika Zaqafqaziya, İran, Orta 
Asiya, Xəzər xaqanlığının Sarkel şəhərindən tapılan analoji keramika növlərilə çox 
oxşar xüsusiyyətlərə malikdir. Əgər Beyləqan keramikası İran və Orta Asiya 
keramikasının yeniliklərinə biganə qalmamışsa, Vizantiyada və Xəzər xaqanlığının 
keramikasına böyük təsiri olmuşdur. Zaqafqaziyadan bu növ keramikanın nadir 
nümunələri məlumdursa, Beyləqanda o yüksək inkişaf səviyyəsinə çatmışdır. 
 
 
 
 
 
 
 
33 
 
BƏDİİ ŞÜŞƏ 
 
Azərbaycanın VIII-X əsr tətbiqi sənət növlərinin xarakter qrupunu bədii 
şüşə məmulatı təşkil edir. Şəffaf, parıldayan və istehsal prosesi zamanı plastikliyi ilə 
seçilən (şüşə kütləsini isti halda istənilən formaya salmaq olur) şüşə kütləsi bu 
dövrün sənətkarlığında çox geniş istifadə edilmişdir. Qədim Gəncə, Bakı, Mingəçevir, 
Qəbələ, Beyləqan, Şamaxıdan tapılan müxtəlif formalı rəngli şüşə məmulatı orta əsr 
əhalisinin məişətində şüşə qabların geniş yer tutduğunu sübut edir. 
Bədii şüşə məmulatının ilk orta əsr nümunələrinin mürəkkəb forması və 
dekor üsulları Azərbaycanda şüşə istehsalının çox qədim ənənələri olduğunu göstərir. 
Lakin VIII əsrdən başlayaraq şüşə məmulatının forma və dekorunda əsaslı 
dəyişikliklər baş verir. Bu dəyişiklikləri Şamaxı, Mingəçevir və Qəbələdən tapılan 
şüşə fraqmentlərində aydın izləmək olur. VIII əsrə aid Şamaxı nümunələri öz forma və 
dekoruna görə əvvəlki dövr şüşə məmulatı ilə çox sıx bağlıdırsa, Mingəçevirdən tapılan 
şüşə məmulatı bu cəhətdən fərqli görünüşə malikdir. Forma və dekorundakı lokal 
xüsusiyyətlərlə yanaşı, Mingəçevirin ilk orta əsr şüşə məmulatında Qəbələ və 
Beyləqanın VIII-X əsr şüşə məmulatı ilə bədii şüşə nümunələrini xarakterizə etməkdə 
Qəbələ və Beyləqanın şüşə məmulatı xüsusilə qiymətlidir. Digər orta əsr şəhərlərinə 
nisbətən burada şüşə məmulatının müxtəlif formalı növləri tapılmış və onların isteh-
sal tarixi dəqiq müəyyənləşdirilmişdir. 
VIII-X əsr bədii şüşə məmulatının iki növü məlumdur - məişət və bəzək 
predmetləri. Vaza formalı qablar, piyalələr, qrafinlər, ətir qabları kimi məişət 
predmetləri çox yayılmışdır. 
Bəzək predmetlərindən ən çox müxtəlif rəngli və quruluşlu bilərziklərə təsadüf 
edilir. Üzük, üzük qaşı, muncuqlar da bəzək predmetləri kimi geniş istifadə 
edilmişdir. 
VIII-X əsrlərdə müxtəlif çalarlı yaşıl rəngi olan şüşə məmulatı əsas yer tutur. 
Bəzən sarı, sürməyi və qırmızımtıl qəhvəyi rəngli şüşə qab nümunələrinə də təsadüf 
edilir. 
Şüşənin əsas tərkib hissələrindən olan təbii kvarsdakı (təbii süxur) gil torpaq 
və dəmir oksidi şüşənin rəngini sarı və yaşıl edir. Tamamilə rəngsiz şüşə əldə 
edilməsi üçün bu rəngləri dəf etmək lazımdır. Onun üçün şixta (şüşə kütləsi) bişən 
zaman buraya marqanes peroksidi qatılır. Rəngli şüşə alınması üçün şüşəyə müxtəlif 
metal oksidləri qatılırdı. 
Müxtəlif metal oksidlərindən müxtəlif rənglər alındığı kimi, eyni metal oksidi 
şüşəni bir neçə rəngə boyaya bilirdi. Misal üçün marqanes-bənövşəyi və qara, mis-mavi və 
yaşıl, dəmir-sarı, yaşıl, boz-mavi rənglərə boyayırdı. Dəmir birləşmələrindən boyaq 
kimi istifadə edilmirdi. Göstərildiyi kimi torpağın və əhəngin tərkibindəki dəmir şüşəni 
onsuz da rəngləyirdi. Lakin şüşəyə çoxlu miqdarda dəmir birləşmələri qatıb, qara az 
əlavə olunduqda isə qəhvəyi rəngə boyanmış şüşə əldə edilirdi. Şüşənin rənglənməsi 
üçün istifadə edilən bu boyaqlar çox qədimdən məlum idi. 
Əsasən üfürmə üsulu ilə hazırlanmış bədii şüşə məmulatı ilə yanaşı, VIII-X 
34 
 
əsrlərdə qəliblərdə hazırlanmış şüşə məmulatı nümunələri də az deyil. Zaqafqaziya və 
Orta Asiyada hələ eramızın birinci əsrindən məlum olan üfürmə üsulundan - metal və 
ya gil ucluqlu qarğı borulardan istifadə edilirdi. Borunun ucuna, sorulmuş şüşə 
kütləsinə dərhal hava üfürüldüyündən yumşaq şüşə kütləsi qovaqlaşır, şar şəkli 
alırdı. Boru hərləndikcə şüşəyə istənilən forma verilir, sonra şüşə formanı borudan 
kəsib onun üstündə bədii əməliyyat aparılır, qabın ayrılıqda hazırlanmış detalları 
yapışdırılırdı. 
Qəliblə tökmə üsulunda isə 
içərisi xüsusi formaya malik 
qəliblərdən istifadə edilirdi. İsti şüşə 
kütləsi qəliblərin içərisinin formasını 
alırdı. 
Üfürülmə üsulu ilə nazik 
divarlı, tökmə üsulu ilə isə qalın divarlı 
şüşə predmetlər və bəzək şeyləri - 
bilərziklər, üzüklər və s. hazırlanırdı. 
Orta əsr əhalisinin həyatında 
şüşədən bəzək predmetləri 
hazırlanması üçün çox geniş istifadə 
edilmişdir. Şüşədən hazırlanmış 
bilərzik, muncuq, üzük və üzük 
qaşlarının forma və rəng müxtəlifliyi, 
eləcə də onların küllü miqdarda 
istehsalı göstərir ki, metala nisbətən şüşə bəzək predmetləri içərisində bilərziklərə daha 
çox təsadüf edilir. En kəsiyi dairəvi, yanmdairəvi və üçbucaq formalı bu bilərziklərin 
əsasən iki növünə təsadüf edilir: saya və eşmə bilərziklər. Yaşıl, sürməyi, qara, ağ, 
abı, firuzəyi və s. rəngli bilərziklərin rəngi şüşə kütləsinə qabaqcadan əlavə edilmiş 
metal oksidləri vasitəsilə əldə edilirdi. Bəzən isə bilərziklərin üstü əlavə olaraq 
rənglənirdi. 
Uzunsov, şar və oval formalı, üzəri dilimlənmiş müxtəlif rəngli muncuqlar 
bütün orta əsr şəhərlərinin qazıntıları üçün xarakter olub, bəzək şeyləri kimi geniş 
yayılmışdır. 
Şüşə kütləsindən üzük və üzük qaşlarının hazırlanmasında da istifadə 
edilmişdir. Çox sadə formalı (en kəsiyi dairəvi) üzüklərlə yanaşı qaş yeri oval və 
dairəvi çıxıntı şəklində həll edilmiş üzüklərə təsadüf edilir. 
Orta əsr şəhərlərindən tapılmış çoxlu dairəvi, oval, kvadrat və düzbucaqlı 
forması olan şüşə lövhəciklər onlardan üzük qaşı kimi istifadə edilməsini göstərir. 
 
 
 
 
 
35 
 
BƏDİİ METAL 
 
Azərbaycanın Təbriz, Gəncə, Naxçıvan, Marağa, Ərdəbil və başqa 
şəhərlərində olmuş səyyahların gündəliklərində bu yerlərin mədənlərindən çıxarılan 
mis, qızıl, gümüş və s. metallardan düzəldilən qab-qacaq və zinət əşyalarından bəhs 
edilir. Bu dövrdə yaradılmış məişət əşyaları içərisində Mingəçevirdən arxeoloji 
qazıntılar zamanı tapılmış və hazırda Bakıda Azərbaycan tarixi muzeyində nümayiş 
etdirilən qab-qacaqlar xüsusi maraq doğurur. Gümüşdən düzəldilmiş nimçə öz incə 
naxışları və gözəl forması ilə həmişə tamaşaçıların nəzərini cəlb edir. Ölçülərinə 
görə adi müasir nimçələri xatırladan bu nimçə üç tərəfdən qabarıq xətlərlə və 
bunların arasında ustalıqla yerləşdirilmiş üzüm salxımı rəsmləri ilə bəzədilmişdir. 
Nimçənin üzərindəki ardıcıl təkrar olunan qabarıq xətlər onu çox baxımlı edir. Bu 
xətlər işıq və kölgə əmələ gətirməklə nimçəyə bədiilik verir. Azərbaycan tarixi 
muzeyində nümayiş etdirilən həmin dövrə aid çox zərif aftafa da belə qabarıq 
xətlərlə bəzədilmişdir. Haqqında bəhs etdiyimiz əşya üslub xüsusiyyətinə görə 
"Sasani incəsənəti”nə aid edilən və bir çox dünya muzeylərində saxlanan sənət 
nümunələrini xatırladır. Bu da əbəs deyildir, çünki islamla əlaqədar olan sənət 
nümunələrimizə biz yurdumuzda çox sonralar rast gəlirik. Hətta XII-XIII yüzillikdə 
belə sənət nümunələrimizin 
üzərində "Sasani incəsənəti"nə 
xas süjet və kompozisiya 
üsullarını izləmək olur. 
Vaxtilə Dağıstandan 
tapılmış, hazırda Sankt-
Peterburq Ermitajında 
saxlanan bürünc məcməyi 
milli məişət əşyalarımızdandır. 
Diametri 73,5 sm olan bu 
məcməyinin bəzək elementləri 
onun ilkin orta əsrlərdə 
hazırlandığını göstərir. 
Məcməyinin üzərinə döymə 
üsulu ilə həkk edilmiş gül, 
çiçək, budaq rəsmləri və onların ümumi kompozisiyası öz üslub xüsusiyyətlərinə 
görə bu orijinal sənət əsərini VII-X yüzilliyə aid edir. Məcməyinin ortasında böyük 
medalyonda verilən nəbati ornament motivləri xüsusi maraq doğurur. Burada 
simmetrik olaraq altı ədəd üç şaxəli yarpaq rəsmi həkk edilmişdir. Aparılan elmi 
araşdırmalar göstərir ki, bu tipli təsvirlər ilk orta əsrlərdə "Müqəddəs ağac"ın rəmzi 
olmuşdur. 
Azərbaycan sənətkarları bu əsrlərdə metaldan təkcə məişət əşyaları yox, 
zərif zinət işləri də hazırlayırdılar. Mil düzündə, Qəbələdə, Mingəçevirdə, 
Naxçıvanda və s. yerlərdə qazıntı işləri zamanı əldə edilmiş qızıl, gümüş kəmər 
36 
 
hissələri, üzük, qolbaq və s. şeylər zərgərliyin Azərbaycanda hələ ilk orta əsrlərdə 
nə qədər yüksək səviyyədə olduğunu göstərir.     
 1956-1960-cı illərdə Mil düzündəki Üçtəpə kurqanlarından tapılmış 
zərgərlik nümunələri xüsusilə maraqlıdır. Zərgərliyin ən mürəkkəb texniki üsulları 
(şəbəkə, basma, qələm işi və s.) ilə bəzədilmiş bu sənət nümunələri öz orijinal 
formaları və zərif işlənməsi ilə fərqlənir. Maraqlı orasıdır ki, bu əsr zərgərlik 
nümunələri üzərində rast gəlinən bəzək ünsürləri, məsələn, aypara beşguşəli ulduz və 
s. motivlər dövrümüzə qədər gəlib çatmış və müasir sənətkarlarımız tərəfindən 
işlənməkdədir. 
İlk orta əsrlərdə bürüncdən düzəldilmiş plastik sənət nümunələri 
dövrümüzədək gəlib çatmışdır. 
Həmin sənət nümunələri varlı təbəqələrin məişətində geniş istifadə edilirdi. 
Bu nümunələrdə qədim əsatir obrazları getdikcə öz dini mərasim məzmununu 
itirmiş, daha çox bəzək xarakteri almışdır. Mingəçevirdən tapılmış bürünc toqqalar 
qrifon (qartal başlı, aslan bədənli antik əfsanəvi heyvan) şəklində işlənilmişdir. 
Kiçik ölçülü bu fiqurların icrasında ön plana dekorativ xüsusiyyətlər çıxır. Burada 
əməli əhəmiyyətə malik olan əşya ilə qədim motivin qarşılığı abidəyə yüksək bədii 
xüsusiyyət verir. Toqqanın məhz bu heyvan obrazında işlənməsi də 
diqqətəlayiqdir. Araşdırmalar göstərir ki, bədii sənətkarlıqda ən qədim və geniş 
yayılmış sinkretik obrazlardan biri qrifon olmuşdur. Bu surətdə uzaq keçmişlərdən 
bəri Yaxın, Orta Şərq və Qədim Altay incəsənətində təsadüf edilir. Qrifon təsvirli 
ən qədim tapıntı Şumerlərin adı ilə bağlı olub, e.ə. III minilliyə aiddir. Azərbaycan 
incəsənətində də bu obraz qədim tarixə malikdir. Onun ən qədim təsvirləri Cənubi 
Azərbaycanın Ziviyə mahalından tapılmış qızıl döşlük üzərində verilmişdir. 
Görkəmli özbək alimi Q.A.Puqaçenkovanın fikrincə, qrifonlar keçmişdə cəmiy-
yətdə yüksək vəzifə tutan şəxslərə aid əşyalar üzərində işlənmiş və onun sahibinin 
mühafizəkarı kimi rəmzi məna kəsb etmişdir. Bu baxımdan Naxçıvanın Zağallı 
kəndindən tapılmış və ilk orta əsrlərə aid edilən iki eyni tipli qrifon fiquru xüsusilə 
diqqətəlayiqdir. Hazırda onlardan biri Sankt-Peterburqda Dövlət Ermitajında, digəri isə 
Bakıda Nizami adına Ədəbiyyat muzeyində nümayiş etdirilir. Zağallıdan tapılmış bu 
fiqurlar qartal başlı, aslan bədənlidir. Fiqurun sinəsində aşağıya doğru ensizləşən 
nəbati ornamentli medalyon verilmişdir. Fiqurun başı daha cazibədar işlənmişdir. 
Qrifonun ağzı üzərinə qatlanmış ağır dimdiyi, geniş açılmış gözləri, onların üzərinə 
qabarmış qapaqları, dik qulaqları, ağzının qırağında sanki gərilmiş güclü əzələləri 
vardır. Bütün bu detallar birlikdə təsviri bir tərəfdən vahiməli, digər tərəfdən isə 
möhtəşəm edir. 
Qrifonun beli şaquli istiqamətdə işlənmiş yoğun bürünc dirəyə söykənib. 
Onun sinəsi irəliyə gərilmiş, boynu və ayaqları isə bir qədər arxaya çəkilmişdir. 
Beləliklə, fiqurun təsvirində müəyyən bir dalğavarilik nəzərə çarpır. Bu yolla 
sənətkar obrazın işlənməsində məğrurluq, qüvvə və canlılığı vəhdətdə göstərməyə 
nail ola bilmişdir. Alimlərin fikrincə, bu fiqurlar vaxtilə hansısa bir hökmdarın 
taxtının ayaqları olmuşdur. 
37 
 
Hələ XIX yüzilliyin axırlarında Naxçıvandan tapılmış ilkin feodalizm 
dövrünə aid digər plastik sənət nümunəsi hazırda Sankt-Peterburq Dövlət 
Ermitajında saxlanır. VII yüzilliyə aid bürünc atlı fiquru çoxdandır ki, alimlərin 
diqqətini cəlb edir. 35,6 sm hündürlükdə olan həmin fiqur Azərbaycanın erkən 
feodalizm dövrünün tanınmış tədqiqatçısı K.Treverin fikrincə, Qafqaz 
Albaniyasının hökmdarı Cavanşirin (638-670) fiqurudur. Cavanşir dəbdəbəli, 
zəngin naxışlı libasda atın üstündə oturmuşdur. 
Atın əzəmətliyi, möhkəmliyi Cavanşirin qüdrətini və məğlubedilməzliyini 
tərənnüm edir. Ümumiyyətlə, türkdilli xalqlarda at bir totem olub, sudan törəyən, 
yaxud günəşdən gələn müqəddəs heyvan sayılırdı. Belə ki, bir sıra türkdilli xalqların 
rəvayətlərinə görə, igidlərin atları Günəşdən gəlmişdir. Bizcə, Cavanşirin atının bu 
səpkidə verilməsi yuxarıda deyilənləri təsdiq edir. 
Fiqurun dördkünc altlığında da təsvirlər vardır. Onun üz tərəfində iki aslan və 
dağ keçisi, yan tərəfində isə ovçunun aslan ilə mübarizə səhnəciyi, fil, tülkü və bitki 
ornamentləri verilmişdir. Təsvirlər xeyli şərti şəkildə icra olunub. Fiqurun altlığı, 
oradakı təsvirlərin məzmunu Cavanşirin plastik obrazının açılışına xeyli kömək edir. 
Arxeoloq Q.Əhmədov alban tarixçisi Musa Kalankatukluya əsaslanaraq 
göstərir ki, Cavanşirin başındakı tac, qulağındakı sırğa və əynindəki gözəl paltar 
vaxtilə ona Sasani hökmdarları tərəfindən bəxş edilmişdir. 
Altlıqda olan aslan təsvirləri Cavanşirin hərbi bayrağındakı surətlərə 
işarədir. Həmin bayrağı ona Sasani hökmdarı Ş.Yəzdəgird (632-651) 
bağışlamışdır. Altlığın yan tərəfindəki fil təsviri isə Cavanşirin ərəb xilafəti ilə 
siyasi ittifaqının rəmzidir. Mənbələrdən məlumdur ki, bu fili ona məhz ərəb 
əyanları bəxş etmişdilər. 
İlk orta əsrlərə aid olan digər bədii sənət nümunəsi Azərbaycan Tarixi 
muzeyində saxlanılır. Bürüncdən hazırlanmış bu fiqur irəli atılan aslanı təsvir edir. 
Aslanın hərəkəti, xüsusilə onun qabağa atılmış pəncələri çox canlı təsir bağışlayır. 
Aslanın ağzı və gözü dərin oyma xətlərlə, tükləri isə bəzi yerlərdə iti alətlərlə 
cızılaraq işlənmişdir. 
Fiqurun arxa hissəsi səthidir. Ola bilsin bu fiqur vaxtilə hansısa bir əşyanın 
qabartma şəkilli bəzəyi olmuşdur. 
Masallı rayonunun Boradigah kəndindən tapılmış bürünc aslan heykəlciyi 
hazırlanma tarixi etibarilə yuxarıda qeyd etdiyimiz fiqura yaxındır. Lakin ondan 
görünüşü, işlənmə üsulu ilə fərqlənir. Bu fiqur həcmlidir və əvvəlkindən daha 
sxematik işlənmişdir. Onun başına günəşi andıran dairə bənd edilmişdir. 
İlk orta əsrlərdə aslan təsvirinə tez-tez təsadüf edilməsi səbəbsiz olmamışdır. 
Aslan hələ uzaq keçmişlərdə günəş allahını təmsil edən bir heyvan idi. Xalq arasında 
onu yerin hökmdarı, işığı adlandırırdılar. 
VII-VIII əsrlərdə hazırlanmış və hazırda Sankt-Peterburq Dövlət 
Ermitajında saxlanılan bir neçə heyvan (dağ keçisi, qaz və ördək) fiqurlu 
lüləyənlərin də Azərbaycan sənətkarları tərəfindən hazırlanması şübhə doğurmur. 
Dağ keçisinin və qazın statik tərzdə və bəzəksiz icra olunmasına baxmayaraq, hər 
38 
 
ikisi monumentallığı və möhtəşəmliyi ilə diqqəti cəlb edir. Ördək heykəlciyi isə xeyli 
dekorativ səpkidə işlənmişdir. Onun balaca başı, iri gövdəsi və böyük quyruğu vardır. 
Fiqurun qanadları və quyruğu stilizə olunmuş halda təsvir edilmişdir. Bu sənət 
abidəsində dekorativ xüsusiyyətlər ön planda verilmiş və canlandırılan surətin daxili 
məzmunu ona tabe edilmişdir. 
Məşhur rus alimi, professor K.V.Trever hesab edir ki, bu tipli bürünc 
fiqurların Mingəçevirdən tapılmış fiqurlu gil qablarla genetik yaxınlığı vardır. 
 
 
DAŞ OYMALAR 
 
İlkin orta yüzillikdə Azərbaycanda müxtəlif formalarda hazırlanmış və 
bəzədilmiş daş abidələrə təsadüf edilir. Onlar qabarıq relyeflər, həcmli (dairəvi) 
heykəllər səpkisində olmuşdur. 
Hazırda Qarabağda, Mil, Muğan düzlərində köhnə qəbiristanlıq və dağ, təpə 
üzərində rast gəlinən bu plastik sənət nümunələri azəri xalqının adət-ənənə, dini-əqidə 
və estetik zövqü haqqında məlumat verən qiymətli amillərdəndir. 
Bu günədək məlum olan azəri plastik sənəti nümunələri içərisində tarix 
etibarilə ən qədimini insan fiqurları təşkil edir. 
Qazax, Ağdam, Bərdə, Şamaxı və Astara şəhərləri ətrafından tapılmış bu 
monumental sənət nümunələri dünya alimləri arasında maraq oyatmışdır. 
Tovuz şəhərindən bir xeyli aralı Qəribli kəndi yaxınlığından tapılmış heykəl 
çox böyük deyildir. Ağ qum daşdan yonulmuş bu heykəl baş, bədən və ayaqları ilə 
birlikdə 83 sm-dir. 
Fiqurun ağzı, çənəsi, gözləri, qulaqları və burnu çox simmetrik şəkildə 
yonulmuş, başına isə 28 sm hündürlükdə konusvari papaq qoyulmuşdur. 
Stilistik baxımdan və baş geyimindən bu fiqur Qazaxıstanda və 
Semireçiyedə tapılmış heykəlləri xatırladır. Lakin onlardan nisbətən dəqiq 
işlənilməsi ilə fərqlənir. 
Bu baxımdan Şamaxının Xınıslı və Dağkolanı kəndi yaxınlığından tapılmış 
kişi heykəlləri xüsusilə diqqəti cəlb edir. Bunların ən böyüyünün hündürlüyü 2,26 
m, ən kiçiyi isə 1,35 m ucalığındadır. 
Şamaxının Dağkolanı yaxınlığında Allahəkbər deyilən yerdən tapılmış heykəl 
daha maraqlıdır. Bu heykəlin ümumi hündürlüyü 1,35 m, kürəklərinin eni 60 sm-dir. 
Fiqurun bir az böyük ölçülü başı, ümumiyyətlə, yaxşı yonulmuşdur. Sifəti monqol 
tipini xatırladır. Sol əli ürəyinin, sağ əli isə qarnının üstündədir. Bədənində geyim 
olduğunu bildirən xətlər vardır. Kürəyinin yuxarı hissəsindən başa tərəf uzanan 
dalğavari xətlər, təsvir olunan şəxsin uzun saç saxladığını göstərir. Heykəlin dairəvi 
yonulmuş altlığı da var. Arxeoloqlar tərəfindən ilk orta əsrlərə aid edilən bu daş 
fiqurda yuxarıda qeyd etdiyimiz abidə kimi mərkəzi Asiya və cənubi rus çöllərində 
rast gəlinən monumental heykəltəraşlıq əsərlərini xatırladır. 
İnsan fiqurunu təsvir edən heykəllər içərisində 1971-ci ildə Ağdamın 
39 
 
Boyəhmədli kəndi yaxınlığında Gavur-Qala adlanan yerdən tapılmış abidələr xüsusi 
ilə maraqlıdırlar. 
Cürətlə demək olar ki, insan fiqurlarını təsvir edən bu heykəllər indiyə 
qədər Azərbaycan ərazisində tapılan ən orijinal plastik sənət örnəklərindəndir. Çox 
sxematik, real proporsiyalardan xeyli kənar bir tərzdə yonulub düzəldilməsinə 
baxmayaraq, bu plastik sənət nümunələri öz əzəmətli görünüşü ilə insana güclü 
təsir bağışlayır. 
İndi təsəvvür etmək olar ki, azı min, min beş yüz il bundan əvvəl 
yolayrıcına və ya hündür təpə üzərinə qoyulmuş bu heykəllər öz dövrünün 
adamlarına necə təsir edərmiş. Xüsusilə fiqurun göylərə baxan gözü, döşünün 
üstündə qatlanıb yuxarı asılmış əlləri çox orijinal təsvir edilmişdir. 
Bu heykəllərin ən böyüyünün hündürlüyü 3 m-ə yaxındır. Bu heykəllər ilk 
nəzərdə üslub etibarilə Tovuz və Şamaxıdan tapılmış fiqurlardan fərqlənsələr də, 
onları bir-birinə bənzədən çoxlu şərtlər də vardır. Bunları onların statik duruşunda, 
əllərinin vəziyyətində, etnik tipində, uzun saçlı olmalarında və s. görmək olur. 
Azərbaycan ərazisində tapılmış daş insan fiqurlarının maraqlı 
xüsusiyyətlərindən biri onların bəzəklərində yazı nümunələrinin aşkar edilməsidir. 
Məsələn, Bərdənin Şatırlı kəndi yaxınlığındakı insan fiqurlarında alimlərimiz "Tanrı 
əfv etsin, ay atacan...", "Kaqan Şakir" və s. sözləri oxuya bilmişlər. 
VII əsrin tarixçisi Musa Kalankatuklu "Ağvan tarixi" əsərində Azərbaycan 
ərazisində yaşayan tayfaların daşdan heykəllər yonub ona sitayiş etdiyini, onların 
şərəfinə qurbanlar verdiklərini, bu tayfaların uzun saç saxlayıb mahir ox atan 
olduqlarını xüsusi qeyd edir. 
Şübhəsiz, VII əsrin axırlarından başlayaraq, Azərbaycanda ərəb istilası ilə 
əlaqədar insan fiqurlarının düzəldilməsi dayandırılır. 
Həmin heykəlləri bu ərazidə yaşamış əcdadlarımızın hərbi-quldarlıq 
ideologiyası əsasında yaradıldığını zənn etmək olar. Bu ideologiyanın başlıca 
prinsipləri köçəri qəbilə başçıları və igidlərinin qəhrəmanlığını təbliğ etmək və 
əbədiləşdirməkdən ibarət olmuşdur. Belə heykəllər, çox güman ki, vuruşmalarda 
qəhrəmanlıqla həlak olmuş döyüşçülərin və eləcə də qəbilə başçılarının qəbirləri 
üstündə qoyularmış. Onların öldürdükləri düşmənlərin sayı qədər yonulmamış daşlar 
(bal-ballar) isə qəbrin önündə sıra ilə düzülərmiş. Belə daşların hər biri döyüşdə 
məğlub edilmiş düşməni təmsil edirmiş. Bu daşların qalib döyüşçünün qəbri 
üstündə düzülməsi ayinindən sonra, həmin daşların sahibləri, yəni məğlub edilmiş 
düşmənlər, axirət dünyasında əbədi olaraq heykəlin sahibinə - qalib döyüşçüyə qul 
kimi xidmət etməli imişlər. Belə bir dini ayin daha sonrakı dövrdə, VII-IX əsrlərdə 
şərqi türklərin yaşadığı Mərkəzi Asiyada geniş miqyasda yayılmışdı. 
İlk orta əsrlərə aid edilən daş bəzəklərindən danışarkən 1948-ci ildə 
Mingəçevirdə aparılan qazıntı işləri zamanı bir dini məbədin qalıqları arasında əldə 
edilmiş, elm aləmində alban kapiteli adını almış abidəni xüsusi qeyd etməliyik. 
Arxeoloqlarımız tərəfindən V-VI əsrlərə aid edilən bu abidə bizim üçün xüsusilə 
maraqlıdır, çünki onun üzərində olan ornamental kompozisiyaya sonralar el sənəti-
40 
 
mizin bir çox növlərində rast gəlirik. 
Qabartma səpgisində yonulmuş bu abidənin yan üz tərəfində dik uzanan 
bir bitki ətrafında simmetrik səpkidə qurulmuş iki tovuz quşu fiquru təsvir 
olunmuşdur. Tovuz quşlarının hər ikisinin boyunlarından elə bil havada yellənən 
uzun baftalar asılmışdır. Bu detala xüsusi fikir vermək lazımdır, çünki alimlərin 
fikrincə, ilk orta əsrlərdə bu baftalar simvolik məna kəsb edərək, onu daşıyan quş 
və heyvanın müqəddəs olduğunu 
bildirirdi. 
Tovuz quşunun keçmişdə 
müqəddəs sayılması, onun od və 
günəş ilahəsinin rəmzi olması 
haqqında çox maraqlı məlumatlar 
vardır. Hələ VII-VIII əsrlərdə 
Mərkəzi Asiyada yaşayan türk 
xaqanlarının qəbulunda olmuş əcnəbi 
səyyahlar onların bu quşu müqəddəs 
sayaraq ona sitayiş etdiklərini 
bildirmişlər. 
Bu barədə böyük Azərbaycan 
şairi Nizami Gəncəvinin fikri də 
qiymətlidir. Nizami "İskəndərnamə" 
poemasında Nüşabənin Bərdədəki 
sarayını təsvir edərkən bir neçə dəfə 
ipək parçalar üzərinə salınmış tovuz 
quşları rəsmlərindən danışaraq 
onların türk xalqları arasında 
müqəddəs sayıldığını bildirir. 
Təsvir etdiyimiz abidədəki 
tovuz quşları arasından uzanan bitki də bu nöqteyi-nəzərdən diqqətimizi cəlb edir. 
Araşdırmalar göstərir ki, insanlar uzaq keçmişdə kainatın varlığını təmsil edən "su, 
od, torpaq və hava" kimi dörd təbii ünsürün məhsulu olan bitkiyə sitayiş etmişlər. 
Zaman dəyişdikcə bu hər dövrün öz ideoloji və estetik xüsusiyyətlərinə uyğun 
olaraq müxtəlif forma və şəkillərdə olmuşdur. Məlum olduğu kimi, keçmiş 
zamanlarda "Müqəddəs ağacı" palıd, zeytun, əncir, sərv ağacı, bəzən isə hətta adi 
çiçək və ya yarpaq da təmsil etmişdir. 
Bitki müqəddəs xarakter daşıdığı üçün dekorativ-tətbiqi sənət növləri 
üzərindəki kompozisiyalarda həmişə diqqət mərkəzində olurdu. Bitki ətrafında 
simmetrik şəkildə verilən quş, heyvan, insan fiqurları isə, adətə görə, müxtəlif 
cinslərdən (erkək, dişi) olmalı idi. 
 
 
 
41 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
  
 
 
 
 
 
 
 
 
 
 
 
42 
 
XI-XV YÜZİLLİKLƏRDƏ İNCƏSƏNƏT 
 
XI yüzillikdə Azərbaycanda gedən feodal toqquşmalarından sonra, XII 
yüzillikdə ölkədə xeyli sabitləşmə prosesi başlanır. Səlcuq dövlətinin tərkibində olan 
Azərbaycanda bu zaman Atabəylər və Eldəgizlər hakimiyyəti çərçivəsində qüvvətli 
yerli dövlət yaranır. Eldəgizlər dövlətinin şimal sərhədi Kür çayına qədər uzanır, 
cənubda isə bütün Azərbaycan ərazisi və İraqın bir hissəsi onların hökmranlığına daxil 
olur. Beləliklə, XII yüzillikdə Azərbaycanda iki yerli müstəqil dövlət sabitləşir. Siyasi 
cəhətdən bu sabitləşmə iqtisadiyyat sahəsinə də müsbət təsir göstərir. 
Ölkənin iki dövlətə bölünməsinə baxmayaraq, mədəni inkişafda ümumi bir 
cərəyan, ümumi bir xətt nəzərə çarpır. Bu, əlbəttə, hər şeydən əvvəl, xalqın bədii 
ənənələri ilə bağlı idi. Siyasi cəhətdən də Eldəgiz və Şirvan dövləti arasında yaxınlıq 
var idi. Atabəylər dövləti o zaman Yaxın Şərqin ən qüvvətli dövlətlərindən biri kimi 
Şirvanşahlar dövlətinə də öz nüfuzunu qəbul etdirmişdir. 
XI-XV yüzilliklər Azərbaycan tarixinin mürəkkəb və zəngin dövrlərindən 
sayılır. Bu müddətdə Azərbaycanda müxtəlif xarakterli ictimai-iqtisadi, siyasi, 
mədəni, etnik və s. proseslər baş vermişdir. Həmin dövrlərdə Azərbaycan torpağı alim 
Nəsirəddin Tusi və Xətib Təbrizi, dahi şair Nizami Gəncəvi, Xəqani Şirvani, 
İmadəddin Nəsimi, memar Əcəmi Əbubəkr oğlu Naxçıvani və başqa görkəmli simalar 
yetişdirmişdir. 
Məlumdur ki, Azərbaycan XII əsrdə mədəniyyətin hər sahəsində olduğu kimi 
memarlıq sahəsində də nailiyyətlər əldə etmiş, yerli memarlıq məktəbləri formalaşmış, 
yüksək məharətə malik memarlar ölkənin böyük şəhərlərində yüksək bədii 
keyfiyyətli memarlıq əsərləri yaratmışdılar. XII əsrin sonlarında və XIII əsrin 
əvvəllərində şəhərsalma sənəti yüksək səviyyədə idi. Şübhəsiz ki, şəhərsalmanın və 
memarlığın inkişafı eyni zamanda Azərbaycanda inşaat texnikasının yüksək 
tərəqqisinin nəticəsi idi. 
Bu zaman Azərbaycanın görkəmli mədəni mərkəzləri və böyük şəhərləri 
kimi ilk növbədə Şamaxı, Şəmkir, Gəncə, Naxçıvan, Beyləqan, Təbriz qeyd 
edilməlidir. Bıı şəhərlərdə görkəmli sənətkarlar toplaşır və memarlıq, təsviri sənət 
sahəsində fəaliyyət göstərirdilər. X əsrə qədər Azərbaycanın ən görkəmli şəhəri 
hesab edilə bilən Bərdə artıq öz əhəmiyyətini itirmişdi. Qeyd etdiyimiz şəhərlərdən 
başqa, bu zaman Şirvanşahların ikinci mərkəzi və Şirvan dövlətinin liman şəhəri kimi 
Bakının da əhəmiyyəti xeyli artır. 
 
 
 
 
 
 
 
43 
 
MEMARLIQ 
 
Bu dövrdə Azərbaycan memarlığı artıq özünə xas olan bir görkəm almışdı. 
Qədim dövrlərdən gələn inşaat ənənələri islamiyyət dövründə köklənmiş yeni 
yaradıcılıq ənənələrilə birləşərək yerli memarlıq məktəbinin yaranmasına imkan 
yaratdı. 
Ölkədə memarlıq məktəblərinin əmələ gəlməsi, ümumiyyətlə, 
memarlığımızın yüksək inkişafını göstərən tarixi bir faktdır. Ona görə ki, memarlıq 
məktəblərinin əmələ gəlməsi üçün uzun müddət təcrübə qazanmaq dövrü və 
ənənələrin formalaşması dövrü keçilməlidir. Memarlıq məktəblərinin əmələ 
gəlməsi, eyni zamanda görkəmli sənətkarların yetişməsi ilə bağlıdır. Dediyimiz bu 
amillər X əsrin axırından başlayaraq yerli memarlıq məktəblərinin əmələ gəlməsi və 
formalaşması üçün şərait yaradır. 
Bu dövrdə formalaşmış Aran, Naxçıvan, Şirvan, Abşeron memarlıq 
məktəblərindən bəhs etmək olar. 
Aran memarlıq məktəbi. Bu memarlıq məktəblərinin içərisində ilk 
memarlıq məktəbi Aran memarlıq 
məktəbi olmuşdur. Azərbaycan 
Ərəb xilafətinin tərkibinə daxil 
olduğu zaman Bərdə hələ məşhur 
bir şəhər idi. Burada görkəmli 
memarlıq abidələrinin tikildiyi 
haqqında mənbələr məlumat verir. 
Yuxarıda qeyd etdiyimiz kimi, 
qədim memarlıq ənənələri ilə 
islamiyyətdən gələn tipoloji xüsu-
siyyətlərin birləşməsi nəticəsində 
formalaşan orta əsr Azərbaycan 
memarlığının ilk rüşeymləri burada 
özünü göstərir. Bir sözlə, Bərdə 
islamiyyətin təsiri ilə yeni isti-
qamətdə inkişaf edən Azərbaycan 
memarlığının təşəkkül tapmağa 
başladığı mərhələ idi. Bərdədə 
əmələ gələn memarlıq istiqaməti, ölkədə feodal dövlətlərinin müstəqilləşməsi 
prosesində, yerli ənənələrin güclənməsi ərəfəsində başlayır. Məhz bu şəraitdə Aran 
memarlıq məktəbi əmələ gəlməkdə idi. Bərdədəki inşaat texnikası, şəhərsalma 
ənənələri daha sonra, şübhəsiz ki, Gəncədə davam etdirilir. X əsrdə Gəncədə 
Şəddadilərin apardığı geniş inşaat bu şəhəri Azərbaycanın görkəmli memarlıq 
mərkəzinə çevirir. Hələ Bərdədə əmələ gəlməyə başlayan üslub cəhətləri Gəncədə 
daha bariz şəkildə formalaşır. 
Bərdə və Gəncə ətrafında formalaşmış Aran memarlıq məktəbi öz təsir 
44 
 
dairəsini genişləndirərək demək olar ki, Azərbaycanın bütün orta hissəsinə yayılır. 
XI əsrdən başlayaraq, Beyləqan və daha sonra Şəmkir şəhərləri də 
əhəmiyyətli memarlıq mərkəzinə çevrilir. Beləliklə, Aran memarlıq məktəbinin 
əhatə dairəsi xeyli genişlənmiş oldu. 
Məlumdur ki, Aran memarlıq məktəbinin bu zaman əsas mərkəzlərindən 
olan Şəmkir və Gəncə monqol işğalından sonra tamamilə dağıdılmış və sonralar bir 
daha əvvəlki vəziyyətinə qayıda bilməmişdi. Təəssüf ki, Aran memarlıq məktəbinə 
daxil olan şəhərlər və onların abidələri tamamilə dağıdıldığı üçün əlimizdə kifayət 
qədər faktik material və kitabələr yoxdur. Lakin Aran memarlıq məktəbinə daxil 
olan memarların fəaliyyəti haqqında əlimizdə maraqlı bir fakt vardır. Türkiyənin 
Amasiya şəhərindəki məscidin hasarı üzərindəki kitabədə onun 1236-1246-cı 
illərdə aranlı sənətkar tərəfindən tikildiyi qeyd edilmişdir. Azərbaycan memarlığı 
üçün son dərəcə əhəmiyyətli olan bu fakt, eyni zamanda kitabədə göstərilən il 
etibarilə də olduqca əhəmiyyətlidir. Adı Mahmud oğlu Məhəmməd olan bu sənətkar 
məhz monqol işğalından sonra vətənini tərk edərək Türkiyəyə köçmüş və orada öz 
sənətkarlıq fəaliyyətini davam etdirmişdir. Deməli, mahiyyəti etibarilə Aran memarlıq 
məktəbi monqol istilasından sonra öz əvvəlki böyük əhəmiyyətini itirir və burada 
yetişmiş memarlar Azərbaycanın başqa yerlərinə və gördüyümüz kimi, hətta başqa 
ölkələrə köç edirlər. 
Aran məktəbinin səciyyəvi xüsusiyyətlərini belə ümumiləşdirmək olar: 
Arran memarlıq məktəbi bir sıra cəhətlərilə yaxşı öyrənilmiş Naxçıvan memarlıq 
məktəbinə oxşardır. Bu yaxınlıq çox ehtimal ki, Aran məktəbinin Naxçıvan 
memarlıq məktəbinə təsiri ilə izah edilməlidir. Bu yaxınlıq hər şeydən əvvəl eyni 
inşaat materialının tətbiqilə izah edilməlidir. Hər iki memarlıq məktəbində inşaat 
materialı kərpic idi. Aran memarlığımızın əhəmiyyətli xüsusiyyətlərindən biri divar 
hörgüsünün səciyyəvi cəhətləridir. Memarlıq tarixində Gəncə hörgüsü adı ilə 
tanınan bu hörgünün əsas xüsusiyyəti çaydaşı ilə kərpici birlikdə müəyyən naxış 
şəklində işlədilməsidir. Gəncədə bu hörgü çaydaşının ətrafını çərçivələyən kərpic 
şəklində təzahür edir. Şəmkirdə isə bu hörgü daha əlvan şəkil alır. Burada kərpic və 
çaydaşı ilə yanaşı, hörgüyə ağ daş da daxil olur. Beləliklə, Aran hörgüsü rəngarənglik 
kəsb edir, polixromik olur. İndi cəsarətlə demək olar ki, Naxçıvan memarlıq 
məktəbində XII əsrdən başlayaraq, rəngli kaşı işlədilməsi ilə əlaqədar olan 
rəngarənglik daha əvvəl Aran memarlığında ənənə şəklini almışdır. 
Naxçıvan memarlıq məktəbi. Azərbaycan memarlığı tarixinə dair 
araşdırmalarda ilk dəfə bir memarlıq məktəbi kimi tanınan Naxçıvan memarlıq 
məktəbi olmuşdur. Bunun əsas səbəbi Naxçıvan memarlıq məktəbinə məxsus olan 
sənətkarların adını daşıyan kitabələrin dövrümüzə qədər gəlib çatmasıdır. 1162-ci 
il tarixli Naxçıvandakı Küseyir oğlu Yusifin türbəsi üzərindəki kitabədə bu binanın 
müəllifi Əcəmi Əbubəkr oğlu özünü naxçıvanlı memar adlandırır. 
Təxminən XII əsrin əvvəllərində Naxçıvan şəhərinin əhəmiyyətinin 
artması ilə əlaqədar olaraq burada sənətkarlıq və inşaat xeyli genişlənir. Yerli 
ənənələr burada Azərbaycan memarlığı ilə birləşərək özünə xas siması olan bir 
45 
 
memarlıq - bədii məktəb yaradır. İndi demək olar ki, Naxçıvan memarlıq məktəbinin 
yaranmasının mənbələrindən biri də yuxarıda qeyd etdiyimiz Aran memarlığı 
daxilində əmələ gələn xüsusiyyətlər idi. Qısa bir müddət ərzində naxçıvanlı 
sənətkarlar nəinki qarşılarında duran memarlıq - inşaat problemlərini 
müvəffəqiyyətlə həll etmək səviyyəsinə qalxırlar və hətta o dövrdə Azərbaycan 
memarlığının ən yüksək zirvələrini təşkil edən əsərlər yaratmağa nail olurlar. 
Naxçıvan memarlıq məktəbi üçün kərpic hörgüsü, kərpicdən quraşdırılmış 
inşaat quruluşları, müxtəlif biçimli kərpicin məharətlə tətbiqi və kərpicin birrəngli 
yeknəsəqliyindən uzaqlaşmaq üçün rəngli kaşı və gəc ünsürlərinin memarlıq 
bəzəyinə daxil edilməsi səciyyəvidir. 
Binaların kompozisiya və həcm quruluşunda da Naxçıvan memarları 
ümumşərq memarlığında görkəmli yer tuta bilən üsullar yaradır və tətbiq edirlər. 
Naxçıvan memarlıq kompozisiyaları üçün monumentallıqla bərabər zəriflik də diqqəti 
cəlb edən bir xüsusiyyətdir. Naxçıvan sənətkarlarının həndəsi ornament quruluşu 
yaratmaq məharətləri və inşaatda ondan çox səmərəli yollarla istifadə edilməsi də bu 
məktəbin daxilində yaradılan memarlıq-inşaat üsullarına daxildir. 
Böyük memar Əcəmi Əbubəkr oğlu Naxçıvani Naxçıvanda anadan olmuş, 
orada yaşamış və yaratmışdır. Naxçıvan memarlıq məktəbinin banisi və ən 
görkəmli siması olaraq Əcəmi Naxçıvani orta əsr Azərbaycan memarlığının 
inkişafında dərin və silinməz izlər buraxmış, özündən sonrakı Azərbaycan memarlıq 
sənətinə istiqamətverici təsir göstərmişdir. Görkəmli sənətkarın Yaxın Şərq 
ölkələrindəki memarlıq fəaliyyətinə də təsir olduğu asanlıqla izlənir. 
Qərbdə memarlıq əsərlərinin hələ anonim şəkildə yaradıldığı vaxtda 
Əcəmi Əbubəkr oğlu bariz fərdi yaradıcılıq siması olan nəhəng bir sənətkar kimi 
yüksəlir. 
Yusif Küseyir oğlunun türbəsi. Naxçıvan şəhərində, xalq arasında 
"Atababa günbəzi" adı ilə məşhur olan türbə 8 yüz illik yaşını tamamlamasına 
baxmayaraq, hələ də Naxçıvanın mərkəzində yüksəlir. 
Abidə yeraltı sərdabədən və yerüstü bürcvari hissədən ibarətdir. Sərdabə 
planda səkkizbucaqlı şəklindədir. Abidənin yerüstü hissəsi də daxildən və xaricdən 
səkkizbucaqlı şəklindədir. 
Türbənin səkkizbucaqlı gövdəsi piramidaşəkilli kərpic günbəzlə 
örtülmüşdür. Daxildə isə türbənin günbəzi çatmatağ şəkilli günbəzlə örtülmüşdür. 
Beləliklə, Yusif Küseyir oğlunun türbəsində biz ikiqat günbəz quruluşunun ən 
görkəmli, bizim zəmanəmizə qədər əvvəlki şəklini mühafizə etmiş bir nümunəsini 
görürük. 
Türbənin bütün səkkiz səthi müxtəlif şəkilli həndəsi ornamentlə 
bəzənmişdir. Bu ornamentlər kiçik kərpiclərdən quraşdırılmış, sonra gəc məhlulu ilə 
tavalar şəklində bərkidilərək səthlərin üzərində möhkəmləndirilmişdir. Quruluşu 
etibarilə türbənin yalnız bir səthi, qərb tərəfə baxan səthi, başqa şəkildə həll edilmişdir. 
Burada türbənin giriş qapısı yerləşdirilmişdir. Çatmatağ şəkilli bu qapı üzərində 
haşiyələr formasında verilmiş həmin hissə çıxıntılar vasitəsilə bir portal şəklini 
46 
 
almışdır. Türbənin rəis, xoca Yusif Küseyir oğlu üçün hicri 557-ci ildə, yəni miladi 
1162-ci ildə tikildiyini göstərən kitabə bu səthin yuxarı hissəsində yerləşdirilmişdir. 
Türbənin səthlərindən yuxarı hissə qurşaq şəklində ayrılmış və burada da 
kitabə yerləşdirilmişdir. Kufi xətlə yazılmış bu kitabənin giriş qapısından sol tərəfdəki 
hissəsində memarın adı yazılmışdır: "Naxçıvanlı memar Əcəmi Əbubəkr oğlu". 
Yusif Küseyir oğlunun türbəsi həcmi etibarilə bir o qədər böyük tikinti 
olmasa da, memarlıq bəzəyi sadə olsa da, öz ümumi kompozisiyasının aydınlığı və 
hissələrinin mütənasibliyi etibarilə və eləcə də inşaat işlərinin diqqətlə aparılması 
cəhətdən gözəl bir memarlıq abidəsidir. 
Möminə xatın türbəsi. Əcəmi Əbubəkr oğlunun Naxçıvanda zəmanəmizə 
qədər qalmış ikinci bir əsəri olan Möminə xatın türbəsi orta əsr Naxçıvan şəhərinin 
əzəmətini əks etdirir, Naxçıvan memarlıq məktəbinin, bədii-memarlıq səviyyəsinin bir 
şahidi kimi Naxçıvanın mərkəzində yüksəlir. 
Abidənin üzərindəki kitabədən türbənin 1186-cı ildə Atabəy Şəmsəddin 
Eldəgəzin oğlu Məhəmməd Cahan Pəhləvanın arvadı Möminə xatının şərəfinə tikildiyi 
məlum olur. Monumental, əzəmətli bir tikinti olan Möminə xatın türbəsi Naxçıvana 
gələn səyyah və alimlərin diqqətini çoxdan bəri özünə cəlb etmiş və abidə bir çox 
əsərlərdə öz əksini tapmışdır. Hələ XIX əsrin əvvəllərində Naxçıvana gələn 
Dübua-de Monpere abidəyə diqqət yetirmiş və onun kitabələrini Peterburqda 
akademik Frenə göndərmişdi. O zamandan bəri müxtəlif alim və şərqşünaslar (şərq-
şünas Xanıkov, səyyah Dyelafua və başqaları) türbənin özü və kitabələri haqqında 
öz qeydlərini dərc etdirmişlər. 
Möminə xatın türbəsi bürcvari Azərbaycan türbələrinin ən görkəmli bir 
nümunəsidir. Zəmanəmizə qədər qalmış hissəsinin hündürlüyü 26 m olan Möminə 
xatın türbəsinin xarici örtüyü hazırda dağılmışdır. Onun da səkkiz metr 
hündürlükdə olduğu nəzərə alındıqda Möminə xatın türbəsinin keçmişdə 34 m 
hündürlüyü olan abidəvi bir tikinti olduğu aydınlaşır. 
Abidə yeraltı hissədən və yerüstü qurğudan ibarətdir. Yeraltı sərdabə 
hissəsi planda onbucaqlıdır. Sərdabənin quruluşu burada olduqca maraqlı bir şəkildə 
həll edilmişdir. Mərkəzdə yerləşmiş sütundan onbucaqlının hər küncünə doğru bir 
tağ atılmışdır. 
Möminə xatın türbəsinin əsas hissəsini təşkil edən yerüstü abidə xaricdən 
onguşəli, daxildən isə dairəvidir. Kərpicdən tikilmiş Möminə xatın türbəsinin 
quruluşu Yusif Küseyir oğlu türbəsinə oxşardır. Yəni burada da türbənin bucaqları 
çıxıntı şəklində həll edilmiş, səthlər isə batıq vəziyyət almışdır. Lakin Möminə 
xatın türbəsində bu memarlıq sxemi olduqca zəngin bir surətdə işlənmiş və 
türbənin bütün səthləri rəssamlıqla memarlığın sintezi şəklində təzahür edir. 
Möminə xatın türbəsi səthlərinin və bucaqlarının kitabə və həndəsi ornamentdən 
ibarət olan bəzəyi, gəc üzərindəki nəbati təsvirləri özü-özlüyündə monoqrafik bir 
əsərin mövzusunu təşkil edə bilər. Lakin biz burada bu ornament bəzəyindən və 
kitabələrdən ümumi şəkildə bəhs edəcəyik. Türbənin bucaqlarındakı çıxıntılar əsas 
etibarilə kufi xətlə işlənmiş kitabə ilə örtülmüşdür. Bu kitabələrin türbənin ümumi 
47 
 
quruluşunda nə dərəcə əhəmiyyətli mövqe tutduğunu göstərmək üçün təkcə onu 
qeyd etmək kifayətdir ki, bu kitabələrin ümumi uzunluğu 500 m-ə çatır. 
Möminə xatın türbəsinin üzərindəki ornament bəzəyi sənətkarın tükənməz 
fantaziyaya malik olduğunu göstərir. Bütün səthlərin ornamenti müxtəlifdir. Sənətkar 
təkrara yol verməmişdir. Lakin onun məharəti orasındadır ki, müxtəlifliklə bərabər 
bütün ornamentləri eyni səciyyədə yaratmış və beləliklə, abidənin ümumi vəhdətini 
saxlaya bilmişdir. 
Səthlərin həndəsi ornamentinin əsasını çoxuclu ulduz və ondan gedən 
süvari xətlər təşkil edir. Burada 5, 6, 8 uclu ulduzlara və 6,8 bucaqlı quruluşlara 
təsadüf edirik. 
Türbənin ancaq qərb səthi başqa şəkildə həll edilmişdir. Burada səth iki yerə 
bölünmüş, aşağı hissəsində giriş qapısı baştağ şəklində həll edilmiş, yuxarı hissəsində, 
başqa səthlərdə olduğu kimi, ornamental bəzək verilmişdir. Memarın adını və 
abidənin inşaat tarixini göstərən kitabələr türbənin qərb səthində, portaldan yuxarıda 
göstərilmişdir. Möminə xatın türbəsinin yuxarı hissəsindəki qurşaq bütün səthləri 
əlaqələndirir və orada yerləşdirilmiş kufi xəttin firuzəyi kaşı yerli üzərində olması 
bu kitabə qurşağını binanın əhəmiyyətli bir kompozisiya elementinə çevirir. 
Möminə xatın türbəsinin daxilində yeganə bəzək ünsürü türbənin 
günbəzinin iç tərəfində yerləşdirilmiş dörd böyük qönçədir. Dairəvi şəkildə olan bu 
qönçələrin içərisində nəbati naxışlı rəsmlər və son zamanlar aydınlaşdırılmış 
yazılar ornament şəklində yerləşdirilmişdir. Burada Allah, Ömər, Osman, Əli 
sözlərinin yazılmış olduğunu ehtimal etməyə imkan verir. Görünür ki, memar öz 
adını da bu dini şəxsiyyətlərin adı ilə birləşdirmişdir. Onu da xüsusilə qeyd etmək 
lazımdır ki, birinci xəlifə Əbubəkrin adının memarın atasının adı ilə eyni olması 
sənətkarı belə mürəkkəb kompozisiya yaratmağa sövq etmişdir. 
Məlumdur ki, XII əsrdən çox sonra da Əcəminin Naxçıvandakı abidələri 
müxtəlif sənətkarlara nəinki ölkə daxilində və hətta Azərbaycanın sərhədlərindən 
uzaqlarda da bir nümunə olaraq qalırdı. Əcəmi Əbubəkrin əsərlərinin Yaxın Şərq 
48 
 
ölkələrindəki təsir qüvvəsini göstərməyə məşhur alman şərqşünası Ernist Ditsin 
"Türk sənəti tarixi" əsərində irəli sürdüyü mülahizə çox yaxşı misal ola bilər. O, 
məşhur türk memarı Sinanın yaradıcılığından bəhs edərkən deyir ki, Sinanın 
İstanbulda tikdiyi bəzi türbələr, şübhəsiz ki, Naxçıvan türbələrinin təsiri nəticəsində 
əmələ gəlmişdir. Sinanın Naxçıvan abidələri ilə necə tanış olduğunu izah edərkən 
Dits qeyd edirdi ki, Sinan ordu mühəndisi sifəti ilə XVI əsrdə yeniçərilərin 
səfərlərində iştirak etmiş və Naxçıvanda olmuşdur. 
Türk tədqiqatçıları da bunu qəbul edirlər. Memar Vədat Dalokay "Toplumçu 
Sinan" adlı məqaləsində Sinanın İstanbuldakı Xosrov Paşa türbəsindən bəhs edərkən 
"Atabəylərdən qalma günbəzlərdən bir nəfəs gəlir" - deyə yazır. Əlbəttə, Əcəminin 
banisi olduğu Naxçıvan memarlıq məktəbi Naxçıvanın ətrafında olan və bu 
məktəbin təsir dairəsinə daxil olan sahədə özünü daha çox göstərir. Bu təsir bəzən 
birbaşa eyni formaların və kompozisiya üsullarının tətbiqi şəklində, bəzən isə bu və 
ya başqa memarlıq üsulunun dəyişdirilmiş şəkildə işlədilməsi halında təzahür edir. 
Gülüstan türbəsi. Əcəminin yaratdığı abidələrin təsirinin izləndiyi 
tikililərdən biri Naxçıvan MR-in ərazisində, Culfanın yaxınlığında, Gülüstan deyilən 
yerdəki abidədir. 
Bu abidə yerləşdiyi sahənin adı ilə məşhurlaşaraq memarlıq tariximizə 
Gülüstan türbəsi adı ilə daxil olmuşdur. Gülüstan türbəsinin özünə xas görünüşü və 
quruluşu vardır. Gülüstan türbəsi də bu tip Azərbaycan türbələri kimi aşağı sərdabə 
hissəsindən və yuxarı quruluşdan ibarətdir. Hər iki hissə planda dairəvidir. 
Səciyyəvi olan cəhət orasındadır ki, türbənin hər iki hissəsi yerin səthindən yuxarıda 
yerləşir. Burada sərdabə yerin altında deyildir. Türbənin aşağı sərdabə hissəsi və 
49 
 
yuxarı yerləşməsi tamamilə sadə olub. Heç bir bəzək üslubuna malik deyildir. 
Gülüstan türbəsinin daxili quruluşunda, xüsusən xarici kompozisiyasında və onun 
həcminin işlənməsində biz bürcvari türbələr haqqında yuxarıda izah etdiyimiz 
səciyyəvi cəhətlərin ən bariz nümunəsini görürük. Burada memar aşkar şəkildə 
türbənin daxili yerləşgələrinə heç bir diqqət verməmiş, lakin böyük həcmli 
monumentin ağır olmaması üçün içərisini boşluq şəklində həll etmişdir. 
Türbənin xarici hissəsi - 12 guşəli gövdəsi kəsik künclü kvadrat həcm 
üzərində yerləşir. Memar türbənin gövdəsinin oturacaqla birləşən hissəsini, səthləri 
və eləcə də gövdənin günbəzə keçən hissəsini səthləri plastik oymalarla bəzəmişdir. 
Beləliklə, türbənin xarici görünüşü bir heykəltəraşlıq abidəsi səciyyəsi daşıyır ki, bu 
da yuxarıda göstərdiyimiz kimi bürcvari türbələr üçün səciyyəvi bir haldır. 
Gülüstan türbəsini Naxçıvan türbələri ilə yaxınlaşdıran cəhət bütün xarici səthlərin 
həndəsi ornamentlə örtülməsidir. Kərpicdən tikilmiş Möminə xatın türbəsindəki 
həndəsi ornamentlər kərpicdən quraşdırıldığı halda, türbənin səthləri daşdan oyulmuş 
həndəsi ornamentlə örtülmüşdür. Sənətkar Gülüstan türbəsində 3 ornament 
kompozisiyası yaratmış və 3 kompozisiyanı türbənin 12 səthində elə səpələmişdir ki, 
tamaşaçı həmişə üç müxtəlif ornament kompozisiyasını qavrayır. 
Marağada qırmızı günbəz. Bu dövrdə xatirə türbələrinin yerləşdiyi əhəmiyyətli 
mərkəzlərdən biri də Marağa şəhəridir. Oradakı Naxçıvan memarlıq məktəbinə 
daxil olan tarixi türbələr içərisində ilk diqqəti cəlb edən Qırmızı günbəzdir. Üzərində 
1148 tarixi yazılan bu türbə kubik gövdədən və bunun üzərində yüksələn 8 bucaq 
boyundan ibarət şəkildə bizim zəmanəmizə qədər qalmışdır. Kərpicdən diqqətlə 
hörülmüş və ornament bəzəyi ilə kərpiclərdən quraşdırılmış bu türbə dövrümüzə 
qədər qalmış ilk türbələrdən biridir. Kərpic tikinti Naxçıvan memarlıq məktəbinə xas 
olan bir şəkildə daşdan hörülmüş kürsülük üzərində yüksəlir. Türbənin örtük hissəsi 
qalmamışdırsa da onun səkkizbucaqlı piramida şəklində olduğu şübhəsizdir. 
Beləliklə, türbənin ümumi kompozisiyasında həm kubik, həm də bürcvari türbələrin 
xüsusiyyətləri vardır. Türbənin baş fasadı şimal səthində yerləşmişdir. Burada giriş 
qapısı dərin olmayan bir portal baştağla gözə çarpdırılmışdır. Fasad səthinin memarlıq 
həllində diqqəti cəlb edən cəhət baştağın gözəl rəsm edilmiş tağ quruluşu, onun 
kənarlarını təşkil edən haşiyələr və kərpiclərdən düzülmüş həndəsi ornamentdir. 
Baş fasadın tərtibatında kufi xətlə yerinə yetirilmiş kitabələr də əhəmiyyətli rol 
oynayır. 
Türbənin şərq səthi üzərindəki tağlardan yuxarıdakı kitabədə türbənin 
müəllifinin adı yazılmışdır. Özünü Bəkir Məhəmməd adlandıran memarın kitabədən 
məlum olduğu kimi ata və babası da memarlıqla məşğul olan sənətkarlar olmuşlar. 
Marağada Göy günbəz. Memarlıq bölgülərinin xüsusiyyəti, 
kompozisiyasının bitkinliyi etibarilə Marağa türbələri içərisində ən çox diqqəti cəlb 
edən, yerli camaat arasında Göy günbəz adı ilə tanınmış türbədir. Üzərindəki kitabədən 
hicri 593 (miladi 1196)-cü ildə tikildiyi məlum olan bu abidə ümumi quruluşu və 
səthlərinin həcmi cəhətdən özünün Möminə xatın türbəsində olan yaxınlığı göstərir. 
Bu abidədə Möminə xatın türbəsində büllurlaşmış üslubun özünü göstərməsi heç də 
50 
 
təsadüfi deyildir. Yuxarıda dediyimiz kimi, Əcəmi Əbubəkr oğlu Naxçıvan memarlıq 
məktəbinin tam mənası ilə banisi hesab edilə bilər. Belə bir şəxsiyyətin, sənətkarın ən 
görkəmli əsərinin, yəni Möminə xatın türbəsinin başqa sənətkarların əsərlərinə təsir 
göstərməsi təbii bir haldır. Bir zaman tədqiqatçılar arasında, hətta Göy günbəzin 
bilavasitə Əcəmi Əbubəkr oğlu tərəfindən yaradılması mülahizəsi geniş yayılmışdı. 
Urmiyada Dairəvi türbə. Urmiyadakı 1184-cü il tarixli Dairəvi türbə öz 
ümumi quruluşu etibarilə Marağadakı Dairəvi türbəni xatırlatsa da, bu abidə daxili 
planı etibarilə Marağadakı türbədən fərqlidir. Türbənin daxili dördbucaqlı günbəzlə 
örtülü türbələrdən gələn bir quruluşdadır. Türbənin daxilinin belə həll edilməsi 
görünür ki, günbəzli türbələrdən gələn ənənəvi təsirin nəticəsidir. Bu təsir özünü 
türbənin xarici görünüşündə də göstərir. Burada türbənin giriş portalı türbənin dairəvi 
həcminə tabe deyildir. Həm hündürlüyü, həm eni, həm də dərinliyi etibarilə türbənin 
kompozisiyasında baştağ özü əsas yer tutur. Türbənin silindrik gövdəsi bürcvari 
xüsusiyyətini itirmişdir. 
Bir daha qeyd etmək lazım gəlir ki, xatirə abidələri nəzərdən keçirdiyimiz 
dövrdə geniş yayılmışdır. Dağılıb getmiş şəhərlərdə, Beyləqanda, Şəmkirdə və hətta 
Naxçıvandakı qəbiristanlıqda çoxlu miqdarda xatirə abidələrin olması haqqında 
mənbələr məlumat verir. 
Şirvan-Abşeron memarlıq məktəbi. Nəzərdən keçirdiyimiz dövr 
Azərbaycan memarlığının üçüncü əhəmiyyətli məktəbi olan Şirvan-Abşeron memarlığı 
üçün də səmərəli fəaliyyət dövrü idi. Şirvanşahlar dövlətinin Kəsranilər sülaləsi zamanı 
möhkəmlənməsi və beləliklə, inşaat üçün əlverişli şərait yaranması yerli memarlıq 
məktəbinin çiçəklənməsi üçün zəmin yaradır. Şirvan dövlətinin ərazisi təbii inşaat 
daşı ilə zəngin olduğu üçün bu ərazidə hələ qədim dövrdən başlayaraq əhəng daşı 
bir inşaat vasitəsi və binaların bəzəyində oyma şəklində tətbiq edilən yeganə 
material idi. 
Təbiidir ki, Şirvan-Abşeron memarlığının üslub xüsusiyyətləri daş və onun 
üzərində tətbiq edilən ornamental oymanın birlikdə təsiri əsasında formalaşmışdır. 
Gözəl yerli daşın diqqətlə yonulması və onun səthinin hamarlanması Şirvan 
tikililərinin hörgüsünə xüsusi bir görkəm verir. Belə hörülmüş səthlərin üzərində 
yerləşdirilən zərif daş oymaları kompozisiyanın gözəçarpan nöqtələrində mər-
kəzləşdirilir və öz bədiiliyilə diqqəti cəlb edir. Şirvan memarlığının belə bir 
istiqamətdə inkişafı burada kompozisiyaların sadəliyini müəyyənləşdirmiş, əsas 
diqqət isə ayrı-ayrı ünsürlərin dürüst şəkildə işlənməsinə verilmişdir. 
Bu dövrün ən qiymətli abidələrindən biri Bakıda, İçərişəhərdə yüksələn 
Sınıqqala minarəsidir. 
Üzərindəki kitabədən 1078-ci ildə ustad Əbubəkr oğlu Məhəmməd 
tərəfindən tikildiyi məlum olan bu minarənin ilk məscidi zəmanəmizə qədər 
qalmamışsa da, minarə özü dini memarlığın inkişafını izləmək cəhətdən olduqca 
qiymətlidir. 
Sınıqqala Azərbaycan memarlığında ən qədim minarədir. Minarənin 
quruluşunda qala tikintilərinə məxsus cəhətlər görünür. Onun gövdəsi olduqca 
51 
 
geniş olduğundan müdafiə bürclərini xatırladır. Lakin memar minarənin gövdəsini 
memarlıq qanunları ilə incələdir, onun şərəfəsinin oturacağını təşkil edən 
stalaktitləri diqqətlə işləyir, şərəfənin balkon sürahisini daşdan oyma həndəsi orna-
mentlə örtür. Nəticədə dolğun və klassik bir tikinti yaranmış olur. Bu yeni memarlıq 
tikintisinin memar tərəfindən belə mükəmməl şəkildə yaradılması bizə Abşeron və 
Şirvanda Sınıqqaladan daha əvvəl də minarələr tikildiyini irəli sürməyə haqq verir. 
Görünür ki, Şirvanda minarə inşaatı müəyyən inkişaf yolu keçmiş və nəticədə XI 
əsrdə Sınıqqala kimi mükəmməl bir minarə yaratmaq mümkün olmuşdur. 
Kitabədə abidənin ustad Əbubəkr oğlu Məhəmmədin sifarişi ilə tikildiyi 
bildirilir. Burada ustad Məhəmməd binanın sifarişçisi kimi göstərilmişsə də, ehtimal 
etmək olar ki, binanın memarı da bu şəxsin özüdür. Çünki "ustad" sözü 
Məhəmmədin sənətkar olduğunu aydın göstərir. O biri tərəfdən ustad adlanan bir 
sənətkarın abidənin sifarişçisi olaraq çıxış etməsi bu sənətkarın yüksək ictimai 
(dini) mövqe tutduğunu da göstərir. 
Qız qalası. Nəzərdən keçirdiyimiz dövrün və ümumiyyətlə, Azərbaycan 
memarlığının ən görkəmli abidələrindən biri Bakıda, İçərişəhərdəki Qız qalası adı ilə 
şöhrət tapmış binadır. Bu abidə İçərişəhərdə orta əsr Bakısının bir simvolu kimi 
yüksəlir. Eyni zamanda yaradıldığı dövrdə müdafiə inşaatının yüksək səviyyədə 
olduğunu aydın göstərir. Qız qalası qüdrətli, əzəmətli bir müdafiə tikintisi olmaqla 
bərabər ümumi həcm quruluşunun, nisbətlərinin və nəhayət, hörgüsünün 
düşünülmüş şəkildə işlənməsi cəhətdən də yüksək səviyyəli memarlıq bədii 
qiymətə malik bir tikintidir. 
Qalanın adının əfsanəvi hadisələrlə əlaqələndirilməsi haqqında müxtəlif 
mülahizələrə burada yer verməyə ehtiyac yoxdur. Orasını qeyd etməklə 
kifayətlənmək lazım gəlir ki, Qız qalası şəklində müxtəlif Şərq ölkələrində, 
türkdilli xalqların yaşadığı ölkələrdə, xeyli miqdarda qala tikintiləri məlumdur. 
Bu ad, şübhəsiz ki, bir mənanı ifadə edir. Qüdrətli, sarsılmaz qalaların 
yenilməz, alınmaz olduğu anlayışını xalq çox zaman bakirə mənasında "qız" termini 
ilə ifadə edir. Beləliklə, Qız qalası yenilməz, fəth edilməz mənasını daşımışdır. 
Qız qalası yerli əhəng daşından hörülmüş qüdrətli bir tikilidir. Abidə iki 
əsas hissədən ibarətdir: təxminən 28 m hündürlüyündə olan və yuxarıya doğru 
yüksələn silindrik hissə və ona bitişən çıxıntı qurğu. Qız qalasının əsas silindrik 
hissəsi daxildən yastı günbəzlərlə 8 mərtəbəyə bölünmüşdür. Bu mərtəbələrdən 
ancaq birincisi hündürdür. Birinci mərtəbədən ikinci mərtəbəyə daxil olmağı çətin-
ləşdirmək üçün birinci mərtəbə ilə ikinci mərtəbə arasında pilləkən yoxdur. İkinci 
mərtəbədən başlayaraq pillələr divarın qalınlığında yerləşdirilmişdir. Mərtəbələr 
pillələr vasitəsilə əlaqələndirilmişdir. Hesab edilmişdir ki, Qız qalasının səkkiz 
mərtəbəsində 250-yə qədər adam yerləşdirmək olar. Qız qalasının daxili 
quruluşunda diqqəti cəlb edən bir xüsusiyyət mərtəbələrin saxsı boru vasitəsilə ver-
tikal istiqamətdə əlaqələndirilməsidir. Bu saxsı borunun kürəbənd məqsədi üçün və 
yaxud mərtəbələr arasında danışıq üçün istifadə edilməsi haqqında fikirlər vardır. 
52 
 
 
 
 
 
 
 
 
 
 
 
 
Xatirə abidələri. XII əsrdə olduğu kimi XIII-XV əsrlərdə də Azərbaycan 
memarlığının inkişafında xatirə abidələri son dərəcə əhəmiyyətli mövqe tuturdu. 
XII əsrdə müəyyənləşən bürcvari türbələr XIII-XIV əsrlərdə Azərbaycanda geniş 
surətdə tikilirdi. 
Bərdə, Qarabağlar, Xaçıntürbətli, Salmas, Xiyav, Füzuli bölgəsi Aşağı 
Veysəlli kəndində tikilən abidələr, Zəngilan bölgəsindəki abidələr dövrün maraqlı 
xatirə tikintiləridir. XII əsr qülləvari türbələrilə XIV əsrin qülləvari türbələri 
arasında nə fərq vardır? Bunların bədii-memarlıq ideyasında böyük dəyişiklik nəzərə 
çarpmır. Bu abidələrin tikilməsində əsas məqsəd hakim zümrəyə mənsub şəxslərin 
xatirəsini əbədiləşdirmək idi. İrəlidəki fəsildə müfəssəl izah etdiyimiz kimi, islam 
dininin ehkam məhdudiyyətləri nəticəsində heykəl yaratmaq qadağan olunduğundan 
hakim zümrəyə mənsub şəxsiyyətlər öz xatirələrini əbədiləşdirmək üçün memarlıq 
vasitələrindən istifadə edirdilər. Beləliklə, yaradılmış qülləvari türbələr öz mahiyyəti 
etibarilə qəbir tikintisindən daha çox, memarlıq, memorial abidə səciyyəsini 
daşıyır. 
Belə tikintilərin üzərində təsvir 
motivləri verilmədiyi üçün şəxsiyyətlərin 
xatirəsi kitabələr vasitəsilə əbədiləşdirilir, 
abidənin görkəmli yerlərində dəfn edilən 
şəxsin adı çəkilir, onun yüksək şəxsi 
keyfiyyətləri qeyd olunur. 
Abidələrin bədii-memarlıq 
təsvirini artırmaq üçün müvafiq 
vasitələrdən və kompozisiya üsullarından 
geniş şəkildə istifadə edilir. XIV əsrdə 
tikilmiş bir sıra qülləvari türbələr üçün 
səciyyəvi olan cəhət onların xarici 
səthlərinin çox rəngli olması, həcmli portal 
baştağ quruluşlarında naxışvari hörgüdən 
bir kompozisiya vasitəsi kimi istifadə 
edilməsi idi. 
53 
 
Bu dövrün ən qiymətli türbələrindən bir neçəsi haqqında ətraflı məlumat 
verək. 
Olcaytıı Xudabəndin türbəsi. Planda səkkiztərəfli həcmi, əzəmətli plastik 
quruluşu, daxili bəzəkləri və cəsarətli mühəndis quruluşuna görə Olcaytu 
Xudabəndə məqbərəsi orta əsr memarlığında  çox əhəmiyyətli bir mövqeyə malikdir. 
Tədqiqatçılar türbənin əsas günbəzinin ətrafında yerləşən, bir növ kontrfors vəzifəsini 
daşıyan minarə şəkilli qurğuları, mərkəzi günbəzin ikiqat quruluşunu diqqətlə 
öyrəniblər. Günbəzin ikiqat quruluşundakı diqqəti cəlb edən cəhət bu iki qatın 
arakəsmə şəklindəki qurğularla bir-birinə bağlanmasıdır. Sonralar İtaliyada intibah 
dövründə təsadüf etdiyimiz bu quruluş, bəzi tədqiqatçıların, xüsusən O.Şüazinin 
dediyinə görə, məhz Olcaytu Xudabəndə türbəsi ilə əlaqədardır. Olcaytu 
Xudabəndə türbəsi ilə Mərvdəki Soltan Səncər türbəsinin kompozisiya quruluşu və 
ümumi dekorativ həlli tamamilə fərqli olsa da, mənşə etibarilə onların arasında 
müəyyən əlaqə vardır. Biz bu əlaqəni xüsusən Mərv türbəsinin mərkəzi günbəzini 
54 
 
əhatə edən tağlı eyvan quruluşu ilə Olcaytu Xudabəndə türbəsindəki mərkəzi günbəzin 
ətrafındakı minarəni xatırladan dayaqların ideya etibarilə eyni olmasında görürük. 
Olcaytu Xudabəndə türbəsinin daxili bəzəklərində gəcdən oyma və kaşı ilə örtülmüş son 
dərəcə zəngin təsvirləri olan ornament quruluşu diqqəti cəlb edir. 
Bərdə türbəsi. Vaxtilə XIV əsrdə Bərdədə iki qülləvari türbə tikilmişdir ki, 
onlardan biri bizim dövrümüzə qədər qalmışdır. Elmi ədəbiyyata 1322-ci il tarixli 
Bərdə qülləvari türbəsi adı ilə daxil olan Bərdə türbəsinin nə vaxt və kim tərəfindən 
tikildiyi abidənin üzərindəki kitabələrdən aydındır. Bərdə türbəsi hələ XIX əsrdən 
tədqiqatçıların diqqətini cəlb edir. 1848-ci ildə Bərdəni ziyarət etmiş məşhur 
şərqşünas Xanıkov abidənin üzərindəki kitabələri oxumuş və bu kitabələr daha sonra 
1861-ci ildə Bərdədə olmuş akademik Dorn tərəfındən nəşr edilmişdir. Akademik Dorn 
eyni zamanda Bərdə türbəsinin təsvirini də nəşr etmişdir. 
Bərdə türbəsi qülləvari türbələrə xas olan quruluşda olub yeraltı və yerüstü 
hissələrdən ibarətdir. Türbənin yeraltı hissəsi xaçvari şəkildə olub, abidənin sərdabə 
hissəsini, yəni meyitin basdırıldığı hissəni təşkil edir. Türbənin bu hissəsi vaxtilə 
günbəzlə örtülü olmuş və içərisi kaşıdan quraşdırma ornamentlə bəzədilmişdir. 
Sərdabəyə şimal tərəfdən dromos quruluşlu yol vasitəsilə daxil olurmuşlar. 
Türbənin yerüstü hissəsi isə 3 əsas memarlıq bölgüsündən əmələ gəlir: 
daşdan hörülmüş kürsülük, dairəvi gövdə və çadırvari günbəz. Sahəsi etibarilə ən 
çox yer tutan bəzək ünsürü silindrik gövdəni örtən və firuzəyi kaşıdan quraşdırılmış 
kitabədir. Kürsülükdən başlayaraq yuxarıdakı haşiyəyə qədər 8 metr yarımlıq bir 
hissəni örtən və firuzəyi kaşı ilə qırmızı kərpicin əlaqələndirilməsindən yaranan bir 
kompozisiyadan əmələ gələn bu kitabə 200 dəfədən artıq "Allah" sözünü naxış 
şəklində təkrarlayır.Türbənin gövdəsini örtən yazılı səthdən sonra ornament, daha 
sonra bir metr hündürlüyündə geniş kitabə qurşağı yerləşir. Bu kitabənin yeri qara rəngli 
kaşıdan, yazılar isə ağ rəngli kaşılardan quraşdırılmışdır. Kitabə qurşağından sonra 
günbəzə keçid təşkil edən 3 yaruslu stalaktit kəməri yerləşdirilmişdir. Bu stalaktitlərin 
daxili səthləri rəngli həndəsi ornamentlə örtülü olmuşdur. Stalaktit qurşaqdan sonrakı 
konusşəkilli günbəzin səthinin də qırmızı və firuzəyi kaşıdan ibarət həndəsi ornamentlə 
örtülü olduğu müəyyənləşir. 
Öz quruluşu və bəzəyi etibarilə Bərdə türbəsinin ən maraqlı kompozisiya 
ünsürlərini şimal və cənub tərəflərdə yerləşmiş iki portal (baştağ) təşkil edir. Ümumi 
sxemi etibarilə bir-birinə uyğunlaşsalar da, bu iki baştağ bir-birindən bir qədər 
fərqlənir. 
Şimal portalında, stalaktit qurşağından yuxarıdakı bu kitabə son dərəcə 
bədii şəkildə yerinə yetirilmişdir. Kitabənin abidənin belə gözəçarpan bir yerdə, 
demək olar ki, əsas kompozisiya mərkəzində yerləşdirilməsi memarın yüksək 
ictimai mövqeyinə dəlalət edir. Kitabənin məzmunu belədir: "Əməli Əhməd bin 
Eyyub əl-Hafiz, Əlbənnayi ən-Naxçıvani". 
Beləliklə, Bərdə kitabəsi Naxçıvan memarlarının hələ XIV əsrdə məsul 
binaları tikmək üçün başqa şəhərlərə də dəvət edildiyini göstərməklə, Naxçıvan 
memarlıq məktəbi ənənələrinin davam etdiyini təsdiqləyən son dərəcə qiymətli bir 
55 
 
sənət nümunəsidir. 
Qarabağlar türbəsi. Azərbaycan orta əsr memarlığının ən qiymətli 
yadigarlarından biri Naxçıvan ərazisində, Qarabağlar kəndində yerləşən türbədir. 
Qarabağlar abidələri bir kompleks şəklində olub, buraya türbə, qoşa minarə və bu 
iki abidənin arasında yerləşən dini binanın qalıqları daxildir. Bu kompleksə daxil 
olan qoşa minarələrin XII əsrin axırlarında və ya XIII əsrin əvvəllərində tikilməsi 
mülahizəsi irəli sürülmüşdür. Bu iki minarəni bir-birinə bağlayan portal quruluşu 
isə görünür ki, XIV əsrə aid quruluşdur. Bu kiçik portalın üzərində Qoday Xatının 
adı oxunur. Qoday Xatın ola bilsin ki, Abaka xanın (1265-1282) arvadı olmuş 
Qoday Xatındır. Ona görə belə mülahizə yürütmək olar ki, hələ XII-XIII əsrlərdə 
tikilmiş yeni binalar kompleksinin daxilində Qoday Xatının şərəfinə bu xatirə 
abidəsini yaratmağı qarşısına məqsəd qoymuş memar, o zaman bu portalı tikmişdir. 
Belə olduqda Qarabağlar türbəsinin Qoday Xatının xatirəsinə həsr edilməsi imkan 
daxilindədir. 
Qülləvari türbələrin əsas xüsusiyyətlərini Qarabağlar türbəsində də 
görmək olar. Türbə aşağı sərdabə və yuxarı yerüstü hissəyə bölünür. Sərdabənin 
planı yuxarıda haqqında danışdığımız Bərdə türbəsinin eynidir. Qarabağlar 
türbəsinin yerüstü hissəsi öz kompozisiya quruluşu etibarilə son dərəcə maraqlıdır. 
Daş kürsülük üzərində türbənin gövdəsi 12 yarım silindrin bir dəstə halında 
birləşdirilməsindən əmələ gəlir. Türbənin gövdəsinin belə bir kompozisiya şəklində 
həll edilməsi bunu başqa Azərbaycan türbələrindən fərqləndirir. Bərdə türbəsində 
olduğu kimi burada da gövdənin yuxarı hissəsində nəsx xətti ilə işlənmiş kitabə 
qurşağı yerləşir. Kitabə qurşağının yerləşmə xüsusiyyəti elədir ki, o bir növ 12 
silindri bağlayan bir qurğu kimi gözə çarpır. Qarabağlar türbəsinin bu kitabəsi ağ 
hərflərlə yazılmış, yerliyi isə göy kaşıdan tərtib edilmişdir. Ümumiyyətlə, belə yazı 
qurşaqlarının kontrast rənglərlə: ağ-qara, ağ-göylə işlənməsi bu kitabələrin 
uzaqdan da rahat oxunmasını təmin edir. 
Şıxbabalı türbəsi. Yaradılma tarixi etibarilə ən qədim binalardan birisi 
Füzuli bölgəsinin Şıxbabalı kəndindəki türbədir. Abidənin üzərindəki kitabədən 
onun 1272-ci ildə tikildiyi aydınlaşır. Bu türbə səkkizbucaqlı, yuxarısı çatmatağ 
şəkilli günbəzlə örtülmüş bir abidədir. Türbənin yeraltı sərdabə hissəsi vardır. 
Şıxbabalı türbəsi özünəməxsus səciyyəvi memarlıq cəhətinə malik olmaqla 
bərabər, eyni zamanda çox az memarlıq abidəsi məlum olan bir dövrə aid olması 
cəhətdən də diqqəti cəlb edir. Türbənin günbəzinin quruluşu xüsusilə maraqlıdır. 
Ümumiyyətlə, Azərbaycan türbələrində günbəzlər ikiqat olduğu halda Babı 
günbəzi bir qatdır və özü də yalnız bir sıra daşdan düzülmüşdür. Nəticədə də 
Şıxbabalı türbəsinin günbəzi olduqca yüngül, adətən müasir konstruksiyaları 
xatırladan bir şəkildədir. Maraqlıdır ki, ikiqatlı və çox əsaslı şəkildə qurulmuş bir çox 
türbələrin günbəzləri bizim zamana qədər tamamilə dağıldığı halda Şıxbabalı 
türbəsinin bu yüngül quruluşlu günbəzi dövrümüzə qədər öz şəklini mühafizə edə 
bilmişdir. Türbənin xarici səthlərində memarlıq bölgüləri tətbiq edilmişdir. Bu 
səthlərdə düzbucaqların yuxarı hissəsi stalaktitli taxçaların kənar cizgisini xatırladan bir 
56 
 
boğaz şəklində verilmişdir. Şübhəsiz ki, bu forma ancaq Naxçıvanda Möminə xatın 
türbəsinin səthində olan stalaktitli batıqların kənar xəttinə oxşadılması yolu ilə 
meydana çıxmışdı. Ümumiyyətlə, Şıxbabalı türbəsinin xarici görünüşündə kərpic 
memarlığının təsiri görünür. Qeyd etdiyimiz türbənin oturacaq hissəsindəki bəzi 
daşların hörgüdə yerləşdirilməsi kərpicdən quraşdırılan naxışlı hörgünü xatırladır. 
Xaçıntürbətli abidəsi. Kür-Araz çayları arasındakı inşaat, xüsusilə XIV 
əsrin başlanğıcında daş türbələrinin geniş şəkildə yayılması ilə əlamətdar idi. Bu 
inşaat içərisində, xüsusilə 3 abidə diqqəti daha çox cəlb edir. Onlardan birincisi nadir 
təsadüf edilən bir səciyyəyə malik türbədir. Ağdam rayonunun Xaçıntürbətli 
kəndində yerləşən bu abidə nisbətən alçaq bir kürsülük üzərində yüksələn sək-
kizbucaqlı gövdədən ibarət olub, səkkizbucaqlı piramidaşəkilli günbəzlə örtülüdür. 
Bu abidənin əsas məziyyəti onun həcmində deyil, bu ənənəni quruluşun 
özünəməxsus bir şəkildə həll edilməsidir. Xaçıntürbətli abidəsində yeraltı 
hissənin varlığı onun qülləvari türbələr qrupuna daxil edilməsinə əsas verən başlıca 
bir əlamətdir. 
Abidənin istər daxili səthlərinin, istər daxilindəki günbəzin və istərsə də 
xaricindəki səthlərin işlənilməsi binaya  təkrarolunmaz bir fərdi xüsusiyyət verir. 
Xaçıntürbətli abidəsinin giriş qapısı üzərindəki kitabədən, onun 1314-cü ildə ustad 
Şahbənzər tərəfindən Musa oğlu Kutlunun qəbri  üstündə tikildiyi göstərilir. 
Xaçıntürbətli abidəsinin ən zəngin hissəsini giriş səthinin memarlığı və onun daxili 
günbəzinin stalaktitli quruluşu təşkil edir. Xarici səthlər çox da dərin olmayan 
batıqlarla işlənmiş və bu batıqların yuxarı hissəsi tağlara bağlanmışdır. 
Xaçıntürbətli abidəsinin ümumi kompozisiya görünüşündə əhəmiyyətli bir 
ünsür də onun piramidaşəkilli günbəzinin üzlüyünü təşkil edən daş-tavalardan 
düzəldilmə örtükdür. 
Xaçıntürbətli abidəsinin giriş səthində və daxilində olan heyvan təsvirləri 
də son dərəcə diqqəti cəlb edir. Onların içərisində vəhşi heyvan təsvirlərini xüsusilə 
qeyd etmək olar. Azərbaycan memarlığı abidələri içərisində bu  təsvirləri xatırladan 
nümunələr Bakıda, Bayıl qəsrinin (XIII əsr) üzərində də var. 
Xaçıntürbətli abidəsinin daxili stalaktit biçimli günbəzi Şirvan memarlığının 
daşdan oyma stalaktit kompozisiyalarını xatırladır. 
Məlikəjdər türbəsi. Yenə bu dövrə aid olan son dərəcə maraqlı abidələrdən 
biri də Laçın rayonunun Cicimli kəndindəki Məlikəjdər adı ilə tanınan türbədir. Bu 
türbənin əsas, fərqi onun məhz həcm quruluşundadır. Planda səkkizbucaqlı 
quruluşda olsa da, Cicimli türbəsi xaricdən həndəsi bir həcm kimi deyil, tamamilə 
başqa bir plastik şəkildə qavranır. Çünki türbənin divarları şaquli xətlərlə həll edilmə-
miş, abidənin tilləri əyri xətlə işlənmiş, türbənin silueti yumşaq cizgilərlə 
çərçivələnmişdir. Cicimli türbəsinin ümumi şəkli parabolanı xatırladır. Bu 
parabolanın səthləri arasındakı tillər oyma çıxıntılar ilə işlənmişdir; nəticədə 
abidənin ümumi görünüşü köçəri, türk dilli xalqlar arasında geniş yayılmış yurd 
quruluşunu xatırladır. 
Beləliklə, bu abidənin memarlıq səciyyəsində ənənəvi səkkizbucaqlı 
57 
 
türbədən uzaqlaşaraq, tamamilə fərdi bir memarlıq surətinin yarandığı görünür. Heç 
də təəccüblü deyildir ki, bunun ümumi görünüşü, obrazı köçəri xalqların yurdunu 
xatırladır. Yaşayış tikintiləri ilə başqa tikintilər, xüsusilə xatirə tikintiləri arasında 
mənşə etibarilə əlaqə olması memarlıq tarixində təsadüf edilən, daha doğrusu geniş 
yayılmış bir hadisədir. Cicimli türbəsinin maraqlı bir xüsusiyyəti də onun giriş 
qapısından yuxarı və giriş qapısının sağ və sol tərəflərində yonulmuş daş oymalardır. 
Bu daş oymalarının hər 3 halda öküzü təsvir etdiyi aydınlaşdırılmışdır. Son dərəcə 
ekspressiv vəziyyətdə rəsm edilmiş bu öküz təsvirləri abidənin bədii 
xüsusiyyətlərini daha da zənginləşdirir və eyni zamanda Azərbaycanda heyvan 
təsvirlərinin bu vaxta qədər ehtimal etdiyimizdən daha genış yayıldığını göstərir. 
Cicimli abidəsinin üzərində kitabə olmadığından, onun nə vaxt inşa edildiyini 
dəqiq surətdə demək olduqca çətindir. 
Cicimli abidəsini ilk dəfə görmüş və nəşr etmiş İ.Şeblikin bu binanın 
Səlcuqilər dövrünə aid olduğunu qeyd edir, bu da onun tarixini, təxminən XII əsrə və 
yaxud XIII əsrin əvvəllərinə aparır. 
Diribaba türbəsi. Şamaxı rayonunun Mərəzə kəndində, dağın döşündə 
tikilmiş ikimərtəbəli türbə, həm də xatirə məscidi vəzifəsini görmüşdür. Birinci 
mərtəbədə iki otaq vardır. Bu otaqlar cənub tərəfdə, fasadda iki çatma-tağla qeyd 
edilmişdir. Bir pəncərəli sol tərəfdəki otağın daxilində tavan çatma formasındadır. 
Ondan sağdakı kiçik kvadrat otağın tavanı səkkizkünc günbəzlə örtülmüşdür. Bu otaqdakı 
çatmatağlı çıxış yolu ikinci mərtəbəyə aparan pilləkənlərə çıxır. 
İkinci mərtəbə bir, geniş mərkəzi günbəzli otaqdan ibarətdir. Bu otaq 
aşağıdakı iki otağın sahəsi boydadır. Bu otaq xaricdən sferik formalı günbəzlə 
örtülmüşdür. Günbəzin dayağı olan künc tromplan daş üzərində oyma nəbati naxışlarla 
bəzədilmişdir. 
Böyük otağın fasada açılan, eləcə də şərq və qərb tərəfə baxan, işıq gələn 
açırımları vardır. Otaqdan şimal tərəfə açılmış iki kiçik açırım türbəni dağda çapılmış 
mağara ilə əlaqələndirir. 
Memarlıq obrazının orijinallığı, tikinti kompozisiyasının təkraredilməzliyi və 
təbiət ilə sıx əlaqəsinin olmasına görə bu abidə Azərbaycan memarlığı tarixində xüsusi 
yer tutur. 
Bu binada memarın bir sıra yaradıcılıq xüsusiyyətlərilə tanış oluruq. Onlardan 
fəza boşluğunun plastik formalarla həllinin gözəl mənzərəli təbiətlə 
əlaqələndirilməsi, qarmaqarışıqlı təbiət mənzərəsində memarlıq kütlələrinin 
ciddiliyini qeyd etməsi, daxili fəza boşluqlarının düzgün təşkili, daxili həcmlərin 
tapılmış nisbətləri, dekorativ oymaların gözəlliyi və s. göstərmək olar. 
Binanın mərtəbələrini bir-birindən ayıran dekorativ yazı kəmərində abidənin 
inşaat tarixi hicri 805 (1402)-ci il yazılmışdır. 
Günbəzli salonun tromplarının hörmə naxışları öz gözəlliyi və məharətlə 
işlənməsinə görə Şirvanşahlar sarayı kompleksinin eyni tipli dekorativ işlərindən heç 
də geri qalmır. Bu trompların birində oxunmuş yazıya görə bu türbə ustad Hacının 
oğlu tərəfindən tikilmişdir. 
58 
 
Bu binanın memarlıq üslubu onu XV əsrdə Bakıda inşa edilmiş görkəmli 
abidələr ilə, xüsusilə Şirvanşahlar sarayı kompleksilə bağlayır. 
Təbrizdə Göy məscid. Azərbaycanda kərpic memarlığının ən nadir 
abidələrindən biri 1465-ci ildə, Təbrizdə kəclə tikilmiş Göy məscid binasıdır. Bu 
tikintidə biz abidənin memarı Məhəmməd əl-Bəvvabın oğlu Nemətullanın yaradıcılıq 
xüsusiyyətlərilə rastlaşırıq. Burada bir çox yüzilliklər ərzində yetkinləşmiş bədii memarlıq 
üslubunun, məscid planının ustalıqla düşünülmüş yığcam və monolitliyinin, 
kompozisiya kamilliyinin, Azərbaycan memarlığında geniş yayılmış motiv və 
formaların yüksək bədii tərzdə yaradılmasının, zəngin memarlıq bəzəyindəki 
nəfisliyin şahidi oluruq. 
Nə vaxtsa geniş memarlıq kompleksindən ibarət olan bu tikinti bizə 
əzəmətli bir məscid xarabalığı şəklində gəlib çatmışdır. Vaxtilə 52 m uzunluğunda 
olmuş baş fasadın qarşısında geniş həyət yerləşmişdi, ortasında hovuz olan bu həyət 
arkadalı hasarla çəpərlənmişdi. Mərkəzi günbəzli məscidin özünəməxsus planına, 
binalarına Azərbaycanın başqa dini binalarında rast gəlmirik. 
Məscid planının kompozisiya mərkəzində yerləşdirilmiş kvadrat salon (16x16 
m) nə vaxtsa sferik formalı günbəzlə örtülü olmuşdur. Salon geniş eyvanlar 
vasitəsilə günbəzlərlə örtülü kvadrat otaqlarla əlaqələndirilmişdi. Nisbətən böyük 
olan iki künc otaqları baş fasadın yan tərəflərini bağlayaraq dar keçidlər vasitəsilə 
iki minarə ilə əlaqədar imiş. Mərkəzi salonun arxasında, baş kompozisiya oxu 
üstündə bir qədər kiçik (9x9 m) günbəzli salon yerləşmişdi. Divarında mehrab olan 
bu otaq ibadətgah, məbəd vəzifəsini görürmüş. 
Təbrizin Göy məscidi, başlıca olaraq özünün fasad və interyerlərinin nəfis 
və ecazkar bəzəklərilə şöhrət tapmışdır. Bu memarlıq dekorasiyalarında tətbiq edilmiş 
bədii üsul və vasitələr olduqca çox olmuşdur. Baş fasadda, kiçik salonun 
kürsülüyündə və oyma mərmər şəbəkələrdə tətbiq edilən daş hissələrlə yanaşı 
binanın bəzəyində yüksək dərəcədə bədiiliyə malik keramik dekorlardan da geniş 
surətdə istifadə edilmişdir. Burada biz keramik bəzəklərin iki növü ilə rastlaşırıq. 
Onlardan biri böyük ölçülü kaşı lövhələrdən, ikincisi isə xırda, standart formada 
kəsilmiş, mozaika tipli kaşı bəzəyindən ibarət idi. 
Əvvəlki dövrə nisbətən bu binada keramik bəzəyin rəng qamması xeyli 
genişlənmişdir. Burada, əvvəlki kimi yenə də şirlə işlənmiş süd rəngli dümağ yazılar 
və firuzəyi rəngli, mürəkkəb formalı nəbati naxışlar tünd-göy rəngli yerlikdə 
verilirdi. Ustalar göy rəngin bənövşəyindən başlamış firuzəyi rəngə qədər bütün 
çalarlarından məharətlə istifadə etmişlər. Kaşı bəzəklərində göy şirdən başqa açıq-
yaşıl, qara, sarı şirlərdən də istifadə edilmişdir. Göy və firuzəyi kaşı lövhələrin 
üzərində naxışlar cızmaqla bədii kompozisiyanın rəng qamması saxsının üzə çıxmış 
qırmızı rəngi hesabına daha da zənginləşdirilirdi. Məscidin böyük günbəzini 
bəzəmiş əlvan naxışlar çox orijinaldır. Kiçik salonun günbəzinin tünd-göy rəngi 
üzərində ağ ulduzlar, böyük salonun günbəzinin yaşıl-göy yerliyi üzərində isə 
çiçəklər rəsm edilmişdi. 
XIV əsrdə Təbrizdə olmuş İbn Batuta bu şəhərdəki abidələrin bədii 
59 
 
keramik dekorlarının Əndəluzun və Şimali Afirika memarlığındakı kaşı bəzəklərindən 
üstün olduğunu qeyd etmişdir. 
Məscidin kufi və nəsx xətlərilə yazılmış yazıları onun memarlıq bəzəyinin 
mühüm cəhətlərindəndir. Dini məzmunlu yazılar ya medalyonların daxilində 
yerləşdirilmiş, ya da ki, bordyur formasında nümayiş etdirilmişdir. Göy məscidin 
keramik dekorları ona dünya şöhrəti qazandırmışdır. 
Bu dövrün görkəmli abidələrindən biri də Şirvan-Abşeron məktəbinə aid 
olan Pirsaatçay xanəgahıdır. 
1939-1940-cı illərdə hərtərəfli ölçülmüş və tədqiq edilmiş, daha sonralar, 
1956-1965-ci illərdə bu kompleksdə bir sıra bərpa işləri yerinə yetirilmişdir. 
Pirsaatçayda xanəgah kompleksi abidəsinin üzərindəki kitabələrdən məlum olduğu 
üzrə Şirvanşahların Kəsrani nəslindən olan üçüncü Fəriburz və II Axsitan zamanı, 
yəni XIII əsrdə əmələ gəlməyə başlamışdır. Kompleksin əsas binası burada XIII əsrdə 
tikilmiş Pirhüseyn Rəvananın məqbərəsidir. 
Əvvəla, Pirhüseyn Rəvananın türbəsinin içərisində qəbir sənduqəsinin 
üzərini örtən kaşılar olduqca qiymətli sənət əsəridir. Təəssüf ki, bu kaşılar hələ XIX 
əsrdən başlayaraq dağılmağa başlamış, müxtəlif tədqiqatçı, yaxud təsadüfi adamlar 
tərəfindən qopardılaraq aparılmış və dünyanın müxtəlif muzeylərinə yayılmışdır. 
Pirhüseyn kaşılarının böyük bir qrupu Dövlət Ermitajında, kiçik hissəsi isə Bakıda, 
Nizami muzeyində saxlanmaqdadır. Pirhüseynin kaşılarının üzərində olan 
ornamental bəzəklər və kitabələr olduqca diqqəti cəlb edən tarixi əhəmiyyətli 
materiallar olduğu üçün görkəmli rus şərqşünası V.A.Kraçkovskaya tərəfindən 
ətraflı şəkildə tədqiq edilmiş və bir monoqrafik əsər şəklində nəşr edilmişdir. 
Pirhüseynin kaşılarının bir xüsusiyyəti də ondan ibarətdir ki, o zaman 
Azərbaycanda əsas etibarilə kəsmə kaşı tətbiq edildiyi halda bu binanın kaşı 
bəzəyi, əvvəlcə müəyyən naxışlar formasında çəkilib üzəri şirələndikdən sonra 
böyük təbəqələr şəklində bişirilmiş kaşı növündəndir. Belə kaşılar böyük parçalar 
şəklində olduğu üçün onların quraşdırılması kəsmə kaşıya nisbətən daha asanlıqla 
başa gəlirdi. 
Pirsaat xanəgahının çox qiymətli bir qismini də onun məscidinin 
içərisindəki mehrab təşkil edir. Gəc üzərindəki oyma üsulu ilə işlənmiş bu mehrab 
həm ornament bəzəyi, həm də üzərindəki kitabələr cəhətdən çox qiymətli bir sənət 
əsəridir. Gəcin arasına daxil edilmiş firuzə rəngli kaşı parçaları bu məqbərənin şərq 
hissəsini daha da zənginləşdirir. Bu mehrab yüksək bədii keyfiyyətlərini nəzərə 
alaraq, mühafizəsini təmin etmək üçün Bakıya köçürülmüş və Nizami muzeyinin 
salonlarının birində divarda yenidən quraşdırılmışdır. Pirsaatçay xanəgahının XIII əsr 
tarixli minarəsi də Şirvan memarlığındakı minarə tikintisinin inkişafında çox 
əhəmiyyətli bir pillədir. 
Saray tikintiləri. XV əsrin ortalarında formalaşmış Şirvanşahlar sarayı 
kompleksi Yaxın Şərqin görkəmli daş memarlıq abidələrindəndir. Bu memarlıq 
kompleksinə Şirvanşahlar sarayı (XIII-XV əsrlər), Divanxana (XV əsr), 
Şirvanşahlar türbəsi (1435-1436), Şah məscidi (XV əsr), Seyid Yəhyə Bakuvi 
60 
 
məqbərəsi (XV əsr) Şərq (Murad) darvazası (1585), Qala divarları (XIX əsr) 
daxildir. 
Şirvanşahlar türbəsi. Şirvanşahlar memarlıq kompleksinin aşağı həyətində 
yerləşmiş Şirvanşahlar türbəsi ilə saray məscidi birlikdə, yuxarı həyətin memarlıq 
kompleksindən fərqlənən, kiçik bir tikinti kompleksini yaratmışdır. 
Düzbucaqlı prizma formasında olan Şirvanşahlar türbəsinin şərq fasadı 
portal (baştağ) kompozisiyası ilə qeyd edilmiş və dekorativ ünsürlərlə bəzədilmişdir. 
Bu binanın ifadəli görkəm almasına kompozisiya aydınlığı və memarlıq formalarının 
ciddiliyi səbəb olmuşdur. Türbə tikintisində işıq kölgə ləkələrinə, şaquli memarlıq 
hissələrilə üfüqi formalar arasındakı kontrastlığa və ustaların məharətlə yaratdığı daş 
üstündəki oyma naxışlara geniş yer verilmişdir, 
Binanın daxili hissəsi çatma günbəzlə nəhayətlənib Cənub və şimal 
tərəflərdə yerləşmiş xidmət otaqları tağtavanla örtülmüşdür. Şimal tərəfdəki otaqda 
dama aparar dolama pilləkənlər yerləşdirilmişdir. 
Daxili quruluşun əsas hissəsi salona verilmişdir. Salonun divarlarında 
çatmatağlı, dərin taxçalar yerləşdirilmişdir Salonun üstü itibucaqlı təpəsi olan günbəzlə 
örtülmüşdür. Bu günbəz kürəvi formalı yelkənlər üzərində yerləşdirilmişdir. 
Günbəzin daxili səthi zərif dilim hissələrə parçalanmışdır. Salonun qərb tərəfindəki 
iki kiçik otaqda türbə əmlakı saxlanırmış. Salonun ciddi üslublu memarlıq görkəmində 
nəzərə çarpan cəhət interyerlə qamətli günbəzin düzgün nisbətdə tikilməsidir. 
Günbəz vaxtilə firuzə rəngli kaşı lövhələrilə örtülmüş idi. 
Bu türbəni fərqləndirən əlamətdar xüsusiyyətlərdən biri onun yeraltı sərdabə 
hissəsinin olmasıdır. Meyitlər salonun döşəməsində yerləşdirilmiş sərdabədə dəfn 
edilmiş və sərdabə daş lövhələrlə örtülmüşdür. 
Türbənin baştağı Azərbaycan portallarının ən gözəllərindəndir. Bu 
baştağın dilimli tavanı yuxarıdan çatma yarımgünbəzlə nəhayətlənmiş, aşağıdan isə 
61 
 
stalaktitlərlə bəzədilmişdir. Yarımgünbəz dörd cərgədə yerləşmiş stalaktit kəmərinə 
söykənmişdir. 
Baştağda, çatmatağın üstündə stilləşmiş nəbati naxışlar, sol və sağdakı 
medalyonda isə güzgü əksliyilə təkrar olunan "memar Əli" sözləri verilmiş, portalın 
yuxarı hissəsində isə nəsx xəttilə, iki sırada Quran yazıları qabarıq formada daşlarda 
oyulmuşdur. 
Baştağı salondan ayıran çatmatağlı giriş qapısının üstündəki ikisətirli daş 
kitabə abidənin tikilmə tarixindən xəbər verir: "Ən böyük sultan, əzəmətli Şirvanşah, 
Allahın nəbisinin adaşı, dinin köməkçisi Xəlilullah - Allah onun dövlət və 
hökmranlığını həmişəlik etsin, anası və oğlu üçün - Allah onların hər ikisinə də rəhmət 
etsin - bu nurlu türbənin tikilməsinə 939 (1435-1436)-cu ildə əmr etdi". 
Divanxana. Divanxana Şirvanşahlar sarayı kompleksinin şimal-qərb 
hissəsində, divarla əhatə edilmiş kvadrat həyətdə yerləşdirilmişdir. Həyətin ortasında 
1,5 m hündürlüyündə olan bünövrənin üstündə divanxananın səkkizguşəli mərkəzi 
pavilyonu ucaldılmışdır. Bu 
pavilyonun mərkəzi salonu beş 
tərəfdən açıq eyvana baxır. 
Divanxananı təşkil edən xüsusi 
formalı sütunlar və onların 
yaratdığı çatmatağlı arka 
abidənin mərdlik, qüvvət və 
müdriklik ifadə edən memarlıq 
obrazını yaratmışdır. 
Abidənin damı ikiqat 
örtüklə örtülmüş, xarici 
görünüşü dilim-dilim 
memarlıq formasındadır. 
Divanxana həyətinin 
divarları boyu sütunlar 
üzərində qurulmuş çatmatağlı 
arkaların yaratdığı uzun, 
düzbucaqlı eyvan mərkəzi 
binanı, pavilyonu üç tərəfdən 
əhatə edir. Həyətin günbatana 
baxan xarici giriş yolu küçə 
tərəfdən dərin baştağla qeyd 
edilmişdir. Abidənin ikinci 
baştağı pavilyonun çatmatağlı 
eyvanına qərb tərəfdən 
bitişərək, darısqal yerdə, 
pavilyona əzəmətlilik, vüqar və 
ucalıq təsiri bağışlayır. Bu portalın çatmatağlı taxçası zərif, dilim-dilim formalı 
62 
 
yarımgünbəzlə nəhayətlənir. Bu yarımgünbəz zəngin stalaktitlər quruluşuna 
söykənmişdir. Baştağın timpanları giriş yolunun üstündəki səth üzərində oyma 
naxışlarla, qabarıq nəbati ornamentlərlə bəzədilmişdir. Güman edilir ki, giriş yolunun 
üstündə abidənin tarixinə dair yazılar olmuş, lakin nə vaxtsa silinib atılmışdır. 
 Bu abidənin nə vəzifə daşıdığı mübahisəlidir. Güman edilir ki, bu binada 
Şirvanşahlar dövlət şurasının iclaslarını keçirirmiş. Bu vaxt salonda şah və saray 
əyanları, həyətdəki eyvanda isə varlı şəhər sakinləri, dəvət edilmiş vətəndaşlar və s. 
əyləşirmiş. 
Divanxananın XV əsrin nadir bir abidəsi kimi, Azərbaycan memarlığında 
xüsusi yeri vardır. Bu binanın bir sıra bədii memarlıq keyfiyyətləri onu incəsənət 
irsimizin görkəmli abidələri sırasına daxil etmişdir. Onlardan kompozisiya tamlığını, 
memarlıq formalarının kamilliyini, dekorativ ünsürlərin yaradılmasındakı ecazkar 
ustalığı, memarlıq kütlələri arasındakı müvazinətin düzgünlüklə tapılması və 
onların daxili boşluqla üzvi surətdə uyğunlaşdırılmasını, ümumi tikintidə ayrı-ayrı 
memarlıq ünsürlərinin düzgün miqyasda yerləşdirilməsini və s. göstərmək 
lazımdır. 
Bu binanın portal bəzəyilə Şirvanşahlar türbəsindəki baştağın dekorativ 
kompozisiyası, ayrı-ayrı dekorativ ünsürlər Divanxana salonunda altıguşəli 
medalyonlarda və türbədəki portal medalyonlarında güzgü əksliyilə yazılmış qabarıq 
"Əli" sözləri və s. arasındakı yaxın yaradıcılıq üslubu yerli Şirvan memarlıq 
məktəbinin sənət xəzinəsindən xəbər verir. 
 
 
 
 
 
 
DEKORATİV SƏNƏTLƏR 
 
Orta yüzillik tarixinin XI əsrdən XV əsrin sonunadək davam edən ikinci 
dövrü feodalizm quruluşunun tam inkişafı dövrü sayılır. 
Bu zaman təsərrüfat və mədəniyyət yüksək inkişaf dövrü  keçirir.   
Sənətkarlıq  qədimdə  olduğundan  daha yüksək səviyyəyə qalxır, köhnə şəhərlər 
dirçəlir, yeniləri yaranırdı. Onlar sənətkarlıq, ticarət mərkəzlərinə çevrilirdilər. 
XI-XV yüzilliklər ərzində Azərbaycan xalqı bir çox yüksək səviyyəli bədii 
sənətkarlıq nümunələri: xalça, parça, zərgərlik, saxsı, kaşı və s. yaratmışdır ki, 
bunların əksəri hazırda dünyanın ən zəngin muzeylərində nümayiş etdirilir. 
XI-XV yüzilliklərdə Azərbaycanda olmuş bir çox xarici ölkə səyyahları 
Gəncədə, Bərdədə, Naxçıvanda, Şamaxıda, Bakıda, Təbrizdə və Ərdəbildə 
misgərlik, dulusçuluq işi ilə məşğul olan xalça, parça toxuyan, böyük emalatxana-
ların olduqlarını qeyd edirlər. 
Qeydlərə görə, Azərbaycanda istehsal olunan bədii sənət nümunələri bu 
63 
 
dövrdə Qərbi Avropada sənət nümunələrindən xeyli yüksək səviyyədə idi. 
Mənbələrdən məlum olur ki, o dövrdə hər bir sənətin özünəməxsus sexi varmış. 
Sexlərin başında usta dururdu. 
Bütün Yaxın Şərqdə olduğu kimi, Azərbaycanın şəhərlərində də sənətkarlar 
müəyyən ixtisas üzrə ayrı-ayrı məhəllə və ya bazarlarda yerləşirdilər. Bu məhəllə 
və bazarlar həmin sənətin adı ilə adlanırdı. Məsələn, zərgərlər, misgərlər, bəzzazlar 
məhəlləsi, dəmirçi, başmaqçı, dabbağ, dülgər bazarı və s. 
XII yüzillikdə Azərbaycan şəhərlərində sənətkarların təşkilatları var idi. Bu 
təşkilatların üzvləri əxilər (qardaşlar) adlanırdılar. Onlar dini pərdə altında fəaliyyət 
göstərirdilər. Əxilər emalatxana 
sahiblərinə və sələmçilərə qarşı 
mübarizə edir, ehtiyac içərisində 
olan təşkilat üzvlərinə və başqa 
şəhərlərdəki məsləkdaşlarına 
kömək üçün vəsait toplayırdılar. 
Bəzi mənbələrə görə, XII 
yüzillikdə yaşamış böyük 
Azərbaycan şairi Nizami də 
əxilərə rəğbət bəsləmişdir. 
Aydındır ki, digər Yaxın Şərq 
ölkələrində olduğu kimi, 
Azərbaycanda da sənətkarlıq öz 
dövrünə görə yüksək inkişaf etmiş 
və çiçəklənmişdi. Ticarət yolu 
üzərində yerləşən Azərbaycan 
şəhərləri getdikcə böyüyür və 
sənətkarların sayı artırdı. 
XI-XV yüzilliklərdə Azərbaycanda dekorativ-tətbiqi sənətin demək olar 
ki, bütün sahələri inkişaf etmişdi. Bu növlərdən bəziləri (dulusçuluq,  misgərlik,  
ipəkçilik sənəti və s.), bir çox sexləri olan böyük emalatxanalar əsil mənada geniş 
sənaye istehsalına çevrilir, öz məhsulları ilə xarici ölkə bazarlarında şöhrət qazanırdı. 
Lakin xalq sənətimizin bu dövrlərdə elə növləri olmuşdur ki, həm yerli xammalın 
azlığından, həm də ölkədə ona az ehtiyac olduğundan nisbətən zəif inkişaf etmişdir. 
Təsadüfi deyildir ki, biz bu dövrlərdə yaradılmış sənət nümunələrinin bəzilərinə az, 
bəzilərinə isə çox rast gəlirik. Düzdür, həm respublikamızın, həm də xarici ölkə 
muzeylərinin eksponatları arasında bu dövrdə Azərbaycanda yaradılmış bəzi bədii 
sümük əşyalarına, taxta, dəri məmulatlarına və s. rast gəlirik. Lakin bu el sənəti 
növlərinin az olması bizə onların haqqında dəqiq fikir irəli sürməyə hələ imkan 
vermir. 
XI-XV yüzilliklərdə Azərbaycan dekorativ sənəti növləri içərisində keramika 
mühüm yer tuturdu. Ölkəmizin müxtəlif yerlərində son 25-30 il ərzində aparılan 
çoxlu qazıntı nəticəsində tapılmış saxsı nümunələri sübut edir ki, Azərbaycanda 
64 
 
XI-XV yüzilliklərdə keramika istehsal edən bir neçə mərkəz (Mingəçevir, Gəncə, 
Beyləqan, Bakı, Təbriz və s.) olmuşdur. Keramika sənəti mərkəzləri içərisində bu 
dövrdə ən görkəmli yeri Beyləqan tuturdu. Buradan tapılmış külli miqdarda müxtəlif 
bədii saxsı qablarla yanaşı, kürələr, formalar, möhürlər (emalatxanaların damğası) və 
s. əşyalar bu gözəl sənət nümunələrinin Azərbaycanda istehsal olunduğunu bir daha 
əyani surətdə təsdiq edir. 
Azərbaycanda istehsal olunan XI-XV yüzilliklərə aid saxsı qabların 
bəzilərində emalatxana damğası ilə yanaşı, onu hazırlayan ustanın da adı yazılırdı. 
Məsələn, Gəncədə tapılmış bir saxsı qabın üzərində "Əhməd Əbubəkr oğlu 
Gəncəvi", Beyləqandan tapılmış bir sıra qabların üzərində isə "Əli Əziz oğlu", "Nəsr", 
"Xəttab", "Rüstəm", "Seyidəli" və s. adlara rast gəlirik. 
Azərbaycan keramika sənəti nümunələri həm istifadə edilməsinə, həm də 
bir çox bədii xüsusiyyətlərinə görə iki böyük qrupa bölünür. Bunlardan birincisi 
məişətdə istifadə edilən saxsı məmulatları, ikincisi isə memarlıqda tətbiq edilən 
kaşılardır. Qazıntı zamanı əldə edilən saxsı məmulatları göstərir ki, bu əsrlərdə 
Azərbaycanın şəhər və kəndlərində külli miqdarda müxtəlif formalı və bəzəkli saxsı 
qablardan istifadə edilirmiş. Bunlardan küp, kuzə, sürahi, kasa, nimçə, çıraq və s. 
göstərmək olar. Bu dövr saxsı məmulatları həm şirli, həm də şirsiz olurdu. Şirsiz 
saxsı məmulatların əksəriyyəti böyük küplər, bardaqlar və çıraqlardan ibarət idi. 
Şirsiz saxsı məmulatların istehsalında boyadan istifadə olunmadığı üçün bəzəklər, 
əsasən cızma və qabartma üsulu ilə edilirdi. Belə bəzəklər içərisində biz nəbati, 
həndəsi ornamentlərlə bərabər, müxtəlif heyvan, quş, hətta insan fiqurlu motivlərə 
rast gəlirik. 
Şirsiz saxsı məmulatlarındakı bu bəzəklər şirli qablardakı bəzəklərdən heç 
də fərqlənmirdi. Bu da Azərbaycanda vahid bir bədii keramika üslubunun olmasını 
sübut edir. 
Lakin bədii üslubun ümumiliyinə baxmayaraq, ayrı-ayrı saxsı istehsalı 
mərkəzlərinin sırf özünəməxsus bəzi elementləri də var idi. Məsələn, bu vaxtlar 
Beyləqan saxsı məmulatı üzərində daha çox aslan və qoç təsvirlərinə rast gəlinirdi. 
Çox maraqlıdır ki, aslan və qoç təsvirləri bu dövrdə Eldəgiz dövlətinin pullarında 
həkk edilmiş və Atabəylərin şəxsi damğası olmuşdur. 
Azərbaycan keramika sənətinin ən böyük zirvəsi şirli saxsı məmulatları 
istehsalıdır. Başqa ölkələrdə olduğu kimi, Azərbaycanda da saxsı məmulatları istiyə, 
soyuğa daha davamlı olması və gözəl görünməsi üçün şüşəyəbənzər rəngli maye ilə 
örtülürdü. Azərbaycanda şirə adı ilə məşhur olan bu maye öz şəffaflığı və davamlılığı ilə 
geniş şöhrət tapmışdır. Şirli saxsı məmulatlarının anqobsuz və anqoblanmış iki növünə 
təsadüf olunur. Azərbaycan ərazisində tapılmış dulusçuluq sənəti nümunələri içərisində 
anqobsuz saxsı məmulatları say etibarilə çoxluq təşkil etsə də, öz bədii 
xüsusiyyətlərinə görə anqoblanmış saxsı məmulatlarından keyfiyyətcə xeyli aşağı 
səviyyədədir. Araşdırdığımız dövrün saxsı məmulatları içərisində anqoblanmış şirli 
qablar mühüm yer tuturlar. Əgər əvvəlki dövrlərdə saxsı məmulatları üzərinə 
çəkilmiş anqobdan gil qabların üzərindəki məsamələri örtmək və onun rəngini 
65 
 
dəyişdirmək üçün istifadə olunurdusa, XII-XV yüzilliklərdə isə naxış vurmaq üçün 
astar kimi istifadə edilirdi. 
Kimyəvi analizlər göstərir ki, bu dövrdə hazırlanmış anqobun tərkibi də 
əvvəlki dövrlərə nisbətən xeyli mürəkkəb və keyfiyyətli olmuşdur. Anqob - ağ, yağlı 
gilin tərkibinə zəy, un, şorotu və s. qatmaqla düzəldilirdi. Anqoblanmış saxsı 
məmulatları düzəldilən qabı bəzəmək üçün böyük imkanlar yaradırdı. Anqoblanmış 
saxsı məmulatları, adətən, duru birrəngli və ya çoxrəngli qatı şir mayesi ilə örtülürdü. 
Əgər çoxrəngli əlvan şir mayesi az bəzəkli qablar üzərinə tökülürdüsə, duru birrəngli 
şəffaf şir daha çox zəngin bəzəkli saxsı məmulatlarına çəkilirdi ki, anqob üzərindəki 
naxışlar şir altından daha aydın və qabarıq görünsün. Araşdırmalar göstərir ki, 
Azərbaycanda bu əsrlərdə saxsı məmulatları həm forma, həm də bəzək motivləri ilə 
çox zəngin olmuşdur. Saxsı məmulatları üzərində bəzəklər onun forma və 
məzmunundan asılı olaraq ayrı-ayrı texniki üsullarda icra edilirdi. Bunlar boya, 
oyma, cızma və qabartma üsullarıdır. 
Azərbaycanda saxsı məmulatların müxtəlif boyalarla bəzədilməsində, 
əsasən, iki texniki üsul tətbiq edilirdi: birincisi, şirüstü boya, ikincisi isə şiraltı boya. 
Şiraltı boya birbaşa gil qabın üzərinə çəkilir, sonra isə şirə batırılaraq odda qızdırılırdı. 
Şir altında yüksək hərarətə davamlı boyalardan (yaşıl, göy, qara, bənövşəyi) istifadə 
edilirdi. Bu üsulla şirlər daha şəffaf hazırlanırdı ki, onun altında olan boyalar aydın 
görünsün. Çox vaxt xalq ustaları şirin öz rəngindən də məharətlə istifadə edirdilər. 
Məsələn, qabın üzərinə elə rəngdə şir tökürdülər ki, altdakı boyalar yeni bir rəng 
alırdı. Şirüstü boya nisbətən az inkişaf etmişdi. Saxsı məmulatlarını oyma üsulu ilə 
bəzəmək Azərbaycanda xüsusilə geniş yayılmışdı. Bu üsulla əsasən açıqağızlı qablar 
(nimçə, kasa və s.) bəzədilirdi. Ustalıqla oyulmuş və sonra boyadılmış bu qabların 
üzərində müxtəlif növlü ornamentlər: heyvan, quş, hətta insan fiqurları olurdu. 
Oyma bəzəkli saxsı məmulatlarını əsasən yaşıl, sarı, bənövşəyi rənglərlə 
boyayırdılar. Bu boyalar üzərində oyulmuş, dərin bir cığırı xatırladan bəzəklər 
dövrün metal məmulatlarındakı rəsmləri yada salır. 
Azərbaycanda nisbətən az da olsa, ikiüzlü oyma saxsı məmulatlarına da rast 
gəlinir. İkiüzlü oyma işləri bu dövrdə, əsasən, Gəncə saxsı məmulatlarında təsadüf 
edilirdi. 
Qabarıq formalı bəzəklər saxsı məmulatları üzərində xüsusi qəliblərlə 
tətbiq edilirdi. Çox halda bu qəliblərdən saxsı məmulatları istehsal edən 
emalatxanaları bir-birindən fərqlənmək üçün damğa kimi də istifadə edirdilər. 
Məsələn, Beyləqan saxsı məmulatlarına adətən yarımdairə xonça, Qəbələ 
saxsılarına isə şir, quş təsvirləri və s. vururdular. Bu texniki üsullarla yanaşı, orta əsr 
Azərbaycan saxsı məmulatları üzərində biz nəinki zərif oraamentlər-quş, heyvan, 
insan təsvirləri görürük, hətta təbiət təsvirləri və ya əsil mənada süjetli 
kompozisiyalara da rast gəlirik. 
Xalq ustaları düzəldilən əşyanın bütün konstruktiv və bədii 
xüsusiyyətlərini nəzərə alaraq forma ilə məzmun arasında çox düzgün və gözəl 
vəhdət yaradırdılar. Bu dövrdə yaradılmış şirli qablardan birinə nəzər salaq. Məsələn, 
66 
 
XII-XIII yüzilliklərə aid olan bir Beyləqan nimçəsinin üstündə ova çıxmış gəncin 
təsviri verilmişdir. Ritmik hərəkətlə addımlayan gözəl bir at üzərində oturmuş bu 
gənc zadəganlara məxsus yaşıl əba geymiş və başına tac qoymuşdur. Naməlum 
şəxsin ova getməsini atın tərkində oturan bəbir də təsdiq edir. 
Bu dövr Beyləqan keramikasında atlı ov səhnələri ilə yanaşı, piyada ovçu 
təsvirlərinə də rast gəlmək olur. Belə qablardan biri hazırda Azərbaycan xalçası və 
xalq tətbiqi sənətinin dövlət muzeyində nümayiş etdirilir. 
XII-XIII yüzilliklərə aid edilən bu qab parçası üzərində uzunsaqqallı piyada 
döyüşçü təsvir olunub. Onun əynində xələt, başında isə şiş papaq vardır. Döyüşçü 
bir əli ilə çiyninə qoyulmuş nizəni, o biri əli ilə nazik zəncir tutub. Zəncir şərti 
işlənmiş bəbirin boynuna bağlanmışdır. Bəbir hansısa bir heyvan üzərinə atılmış 
anda göstərilmişdir. O dövrün yazılı mənbələrinin araşdırılması göstərir ki, burada 
əyan və feodal deyil, sadə döyüşçü və ya nökər təsvir olunmuşdur. Həmin dövrün 
məşhur nəsihət kitabı "Qabusnamə"də deyilir ki, ovda vəhşi heyvanları nökər və 
qullar saxlamalıdır. Əynindəki geyimi də burada göstərilmiş şəxsin nökər və ya 
sıravi döyüşçü olduğunu göstərir. 
XI yüzillikdə yaşamış görkəmli dövlət xadimi Nizam əl-Mülkün 
"Siyasətnamə" əsərində səlcuq qoşunlarının ayrı-ayrı hərbi hissələrinin 
geyimlərinin təsvirində belə tipli paltarlara rast gəlmək olar. 
Bu əsr Beyləqan keramikasında ov səhnələri ilə yanaşı, feodalların 
əyləncələrini əks etdirən mövzuları da görmək olur. Belə qablardan biri Azərbaycan 
xalçası muzeyində nümayiş etdirilən əlvan boyalı keramika nümunəsidir. Burada 
əlində çövkən oyununda işlənən ağac çubuq tutmuş şəxs təsvir edilib. Oyunçu sağ 
tərəfə çapan at üstündə əyləşmişdir. Oyunçunun fiquru bir qədər kobud, at isə daha 
canlı halda işlənmişdir. Kompozisiyanın fonu açıq-yaşıl rəngdə olub, xırda, sarı 
rəngli dairələrlə zənginləşdirilmişdir. Bu qabda verilən səhnədən aydın olur ki, orta 
əsr Azərbaycan feodallarının ən sevimli əyləncələrindən biri çövkən oyunu 
olmuşdur. Qabda onu hazırlayan ustanın adı - "Nəsir" sözü də yazılmışdır. 
Sulu boya üsulunu andıran gül-çiçək rəsmləri arasında yerləşdirilmiş bu 
süjet XVI yüzillikdə bədii Azərbaycan parçalarındakı təsvirləri xatırladır. Süjet 
xarakteri daşıyan rəsmli kompozisiyalara bu dövrdə biz əsasən Beyləqan saxsı 
məmulatlarında rast gəlirik. Gəncə və Bakı keramikasında isə adətən bir-biri ilə bağlı 
olmayan ayrı-ayrı insan və heyvan fiqurlarına təsadüf edilir. Əgər biz XI-XII 
yüzilliklərdə saxsı məmulatları üzərində tətbiq olunmuş təsvirlərin məzmununa 
nəzər salsaq, onların hələ də ilk orta əsr Azərbaycan incəsənətində geniş yayılmış 
mövzularla qidalandığını görərik. Buna misal şirsiz saxsı məmulatları  üzərində tez-tez 
təsadüf edilən stilizə olunmuş aslan rəsmini, şirli qabların bəzəkləri içərisində 
geniş yayılmış iti caynaqlı quş və ya vəhşi bir heyvanı oxla vuran cəngavər rəsmini 
və s. göstərmək olar. Axırıncı rəsm keçmişdə Sasani metalları üzərində ən çox 
yayılmış süjetlərdəndir. 
Son zamanlara kimi belə hesab olunurdu ki, Azərbaycanda bu dövrdə süjet 
səhnəli şirli məmulat ancaq Beyləqan şəhərində istehsal edilirdi. Lakin son vaxtlarda 
67 
 
aparılan arxeoloji qazıntılar bu fikrin yanlış olduğunu göstərir. Şamaxı şəhərindəki 
arxeoloji tədqiqatlar zamanı üzərində orta əsr döyüşçüsünün əl və qol hissələri rəsm 
olunmuş bir şirli qab parçası aşkar edilmişdir. Tarix elmləri doktoru H.Ciddinin 
fikrincə, XI yüzilliyə aid edilən bu saxsı parçasında o dövrdə Şirvanda işlənən hərbi 
geyim forması nümayiş etdirilib. 
XII-XIII yüzilliklərin əvvəllərində şirli məmulatla yanaşı, süjet tipli 
təsvirlərə şirsiz keramika üzərində də rast gəlinir. Bunlardan ən diqqətəlayiqlisi 
hazırda Nizami adına Gəncə tarix-ölkəşünaslıq muzeyində saxlanılan bir konusvari 
gil qabdır. Qabın qiymətli cəhətlərindən biri də ondadır ki, burada "Məni 
unutmamaq üçün Cahan Pəhləvana"  sözləri  yazılmışdır.  Yazıdan belə bir 
nəticəyə gəlmək olur ki, həmin əşya XII yüzilliyin II yarısında hazırlanmışdır. Bu yazını 
oxumuş filologiya elmləri namizədi Əbülfəz Hüseyninin fikrincə, həmin qab hədiyyə 
kimi Eldəgiz dövlətinin başçısı məşhur Atabəy Məhəmməd Cahan Pəhləvana (1175-
1186) təqdim edilmək üçün hazırlanmışdır. 
Qabdakı yazı və rəsmlər Şərqin bir çox sənətkarlıq mərkəzlərində istehsal 
olunan belə formalı məmulatın hansı məqsədlər üçün işlənməsi kimi mübahisəli 
məsələnin həllini yüngülləşdirir. Çox 
güman ki, belə qablar müxtəlif  
bahalı mayelərin, ilk növbədə 
qiymətli ətirlərin uzaq məsafələrə 
daşınması üçün istifadə edilirdi. 
XIII yüzillikdə Azərbaycan 
ərazisində monqolların viranedici 
yürüşləri nəticəsində ölkənin 
iqtisadi-ictimai həyatında inkişaf 
dayanır. Mühüm sənətkarlıq 
mərkəzləri olan Beyləqan, Gəncə, 
Qəbələ və b. tənəzzülə uğrayır. Bir 
çox sənət sahələrində istehsal 
dayanır və ya azalır. Bu hal xüsusilə 
süjetli keramika istehsalına aiddir. 
Monqolların yürüşlərindən sonra 
Azərbaycanda uzun müddət heç bir 
süjetli məmulata rast gəlinmir. Ancaq XIII yüzilliyin axırı - XIV yüzilliyin 
əvvəllərində Azərbaycanda bu sənət sahəsinin istehsalı dirçəlir. 
Bu dövrdə Azərbaycan və onun cənub şəhərləri Yaxın və Orta Şərq aləmində 
aparıcı mövqeləri ələ keçirir. Bu, ilk növbədə, ölkənin nəhəng Elxani dövlətinin 
mərkəzinə çevrilməsi və Cənubi Azərbaycan şəhərlərindən Marağanın, Təbrizin, 
Sultaniyyənin həmin dövlətin paytaxt şəhərləri olması ilə əlaqədar idi. Bu 
şəhərlərdən xüsusilə Təbrizi qeyd etmək lazımdır. Elxani dövlətinin paytaxtı olan bu 
şəhər həmin illərdə özünün çiçəklənmə dövrünü keçirirdi. Demək olar ki, elə bir sənət 
sahəsi yox idi ki, bu şəhərdə inkişaf etməsin. Şəhərdə Yaxın və Orta Şərq elm 
68 
 
aləminin ən parlaq nümayəndələri məşhur sənət və söz ustaları yaşayırdı. Belə 
şəraitdə şəhərdə yüksək sürətlə bədii yaradıcılıq inkişaf edir, yüksək keyfiyyətli 
təsviri sənət nümunələri yaradılırdı. 
Bu baxımdan Təbriz şəhərində istehsal olunan süjetli keramika 
diqqətəlayiqdir. Onlardan birini nəzərdən keçirək. 
XIII yüzilliyin sonunda hazırlanmış bu qabda dövlətli bir atlı fiquru (bunu 
onun qollarına bağlanmış sarğılardan bilmək olar) təsvir olunmuşdur. Atlının girdə 
sifəti, xırda gözləri, nöqtələrlə göstərilmiş burnu və ağzı vardır. Atlının başında şiş 
papaq, əynində xalat və şalvar, ayaqlarında balaca çəkmələr vardır. Atlının papağı 
altından iki uzun hörük görünür. Burada təsvir olunmuş şəxsin tipi, əynindəki geyim 
onun dövlətli köçəri əyan olduğunu göstərir. 
Kompozisiyada verilmiş at fiquru xüsusilə cazibədar işlənmişdir. Onun 
təsvirində canlı dinamika duyulur. At elə bil öz yerində oynayır. 
Sənətkar buna onun ayaqlarının hərəkətdə, oynaq tərzdə işlənməsi ilə nail 
ola bilmişdir. 
Mərkəzdə verilən bu səhnə ensiz 
dəyirman zolaqla çərçivələnib, həmin zolaqda 
ayaqlarını qatlayaraq oturmuş yeddi insan fiquru 
verilmişdir. Onların eyni tərzdə, eyni geyimdə 
olması, aralarındakı məsafənin birliyi bu fiqurlara 
təsviri deyil, dekorativ ornamental məzmun verir. 
Bu zolaq və orada təsvir olunmuş obrazlar 
mərkəzdəki səhnəni tarazlaşdırıb ümumi 
kompozisiyaya bütövlük verir. Qabdakı təsvirlər o 
dövrdəki miniatür boyakarlığın obrazları ilə 
oxşarlıq təşkil edir və onların hər ikisində vahid 
bədii üslubun olması nəzərə çarpır. 
Cənubi Azərbaycan ərazisindən tapılan 
daha bir qab da diqqətəlayiqdir. Bu, XIV yüzilliyin əvvəlində Sultaniyyə şəhərində 
hazırlanmış və hazırda Londonda cənab Keyrin kolleksiyasında saxlanılır. 
Mütəxəssislərimizin fikrincə, burada dahi şairimiz Nizami Gəncəvinin "Xosrov və 
Şirin" poemasının əsas qəhrəmanları Xosrov, Şirin və Fərhad təsvir olunublar. Səhnə 
ağ və göy rənglərlə işlənmiş zəngin nəbati fon üzərində icra edilmişdir. Bu fonu nizamsız 
halda səpələnmiş xırda gül, yarpaq və qollu-budaqlı bitki rəsmləri təşkil edir. 
Kompozisiyanın mərkəzində Şirin, solunda zərli naxışlı paltar geymiş Xosrov, 
sağında isə bir qədər aralı Fərhad təsvir olunmuşdur. Süjetin yüksək ustalıqla işlənməsi 
və nəbati ornamentin zənginliyi hadisənin gözəl bir bağda, təbiət qoynunda baş 
verdiyini andırır. Səhnənin rəng palitrasının göy, mavi və ağ boyalardan ibarət 
olması kompozisiyaya sabit, durğun xarakter bağışlayır. Bu qabdakı səhnənin 
işlənməsində İran ustalarının müəyyən təsiri duyulur. Buna baxmayaraq, həm süjetin 
özü, həm də buradakı obrazların geyim və bəzəkləri həmin qabın Azərbaycan 
sənətkarlarının zəhmətinin məhsulu olduğunu göstərir. Belə tipli səhnələrə həmin 
69 
 
dövr Azərbaycan miniatürlərində də rast gəlmək olur. 
Araşdırmalar göstərir ki, Azərbaycanda bu əsrlərdə məişətdə geniş istifadə 
edilən saxsı məmulatları ilə yanaşı, müxtəlif formalı bədii kaşılar da istehsal 
edilmişdir. Bu növ məmulat əsas etibarilə memarlıq sahəsində istifadə edilmiş və 
Azərbaycanın bir çox şəhərlərindəki məscidlərdə, hamamlarda, saraylarda və s. 
yerlərdə işlədilmişdir. 
Ərəb tarixçilərindən Müqəddəsi, Həməvi və başqaları Azərbaycan 
şəhərlərində bişmiş kərpicdən tikilmiş və kaşılarla bəzədilmiş binaların olmasını 
xəbər verirlər. XII əsrin axırı və XIII əsrin əvvəllərində yaşamış və şəxsən Təbrizdə 
olmuş Yaqut Həməvi yazır ki, Təbriz çox əhaliyə malik gözəl şəhər olub, kərpicdən 
tikilmiş evləri kaşılarla bəzədilmişdir. 
Azərbaycanda kobalt filizinin külli miqdarda olması və bu dövrdə ondan 
firuzəyi şir üçün səmərəli istifadə edilməsi nəticəsində xüsusi kaşıların istehsalı 
genişlənirdi. Çünki memarlıq abidələrinin xarici və daxili tərtibatında bu kaşılardan 
geniş istifadə edilirdi. Təbrizdə, Ərdəbildə, Naxçıvanda, Bərdədə və Şirvanın bəzi 
yerlərində tikilmiş məscidlərin, türbələrin, hamam və binaların bədii tərtibatında 
işlənmiş müxtəlif rəngli (xüsusən abı, göy, firuzəyi) kaşıların nümunələri hələ 
indiyə qədər qalmışdır. 
Ümumiyyətlə, Azərbaycan 
memarlıq abidələrinin bədii tərtibatında 
tətbiq olunan kaşılar öz formalarına 
görə iki böyük qrupa bölünür. 
Bunlardan dördkünclü, adətən, frizlərdə 
haşiyə kimi istifadə edilən kaşıları və 
divarın geniş hissəsini xalça tək örtən 
səkkizguşəli ulduz və ulduzarası 
boşluqları dolduran xaçvari kaşıları 
göstərmək olar. Azərbaycanın bir çox 
memarlıq abidələri belə yüksək 
keyfiyyətli bədii kaşılarla bəzədilmişdir. 
Bunlardan Qazıməmməd rayonunda 
Pirsaatçay üzərindəki Pir Hüseyn 
xanəgahını (XIII-XV yüzilliklər), 1322-
ci il tarixli Bərdə türbəsini, Təbrizdəki 
Göy məscidi (XV əsr) və s. göstərmək 
olar. Bu dövr memarlıq abidələrimizin içərisində ən  zəngini Pir Hüseyn 
xanəgahıdır. Bakının təxminən 150 kilometr cənub-qərbində yerləşən bu gözəl 
abidə vaxtilə yüksək səviyyəli bədii kaşılarla bəzədilmişdir. 
Hazırda Sankt-Peterburqda Dövlət Ermitajında, Gürcüstanın İncəsənət muzeyi və 
Bakının Nizami muzeyində toplanmış bu kaşılar əsasən dördkünc frizdən və paneli 
təşkil edən çoxlu kiçik səkkizbucaqlı ulduz və xaçvari hissələrdən ibarətdir. 
Xanəgahın kaşı bəzəklərinin ən gözəl hissəsini - panelin yuxarısını (yerdən 1,6 m 
70 
 
hündürlükdə) 11 m uzunluğunda haşiyələnən dördbucaqlı kaşı hissələri təşkil edir. 
Müxtəlif məsamələrdə (qabarıq, batıq) verilən nəbati ornament motivləri və 
ərəb əlifbasının nəsx xətti ilə yazılmış yazılar bu kaşıların əsas bəzək xüsusiyyətlərini 
təşkil edir. 
Ağ, yaşıl, firuzəyi, mavi rənglərlə boyanmış bu kaşıların üzərindəki nəbati 
naxışlarda yarpaq, gül, çiçək, qıvrım budaqlardan təşkil edilmiş yazılarda isə şeir və 
Qurandan götürülmüş bəzi dini sözlər verilmişdir. Şərqşünaslar kaşılarda rast 
gəlinən şeirlərin Xaqani Şirvaniyə və Cəlaləddin Rumiyə məxsus olduqlarını qeyd 
edirlər. 
Pir Hüseyn xanəgahının kiçik həcmli kaşıları da bəzəklidir, çünki mavi 
boyalı xaçvari kaşılar vaxtilə Pir Hüseyn xanəgahının divarında fon rolunu 
oynamışdır. 
Hazırda, keçmiş dövrlərdə olduğu kimi, Sankt-Peterburqda Dövlət 
Ermitajı salonlarının bir divarına bərkidilmiş bu dekorativ bəzəklərdə mavi xaçvari 
kaşılar elə bil səmanı, səkkizbucaqlı kaşılar isə işıq saçan ulduzları xatırladır. 
Səkkizbucaqlı kaşıların ulduza bənzəməsinə həm onların forması, həm də rəngi 
kömək edir. Açıq-gümüşü və qızılı rənglərin vəhdətində verilən bu kaşılarda 
simmetriya əsasında qurulmuş çoxlu bəzək ünsürləri vardır. Burada biz gül, çiçək, 
budaq, sərv ağacı təsviri ilə yanaşı, bir çox heyvan, quş və balıq rəsmlərinə də rast 
gəlirik. Bu kaşıların üzərində sıçrayıb atılmağa hazır vəziyyətdə dayanan ceyran, 
qulaqlarını şəkləyib dayanmış dovşan və digər heyvan fiqurları xüsusilə həyati 
verilmişdir. 
Bunlardan əlavə, həmin kaşılar üzərində qiymətli mənbə sayılan bir yazı 
da vardır. Bu, kaşıların qoyulduğu ili bildirən hicri 684 (1285)-cü il tarixidir. 
Demək lazımdır ki, bu kaşıları yaradan sənətkar divar tərtibatı sahəsində 
olduqca təcrübəli, incə bədii zövqə malik, cəsarətli sənətkar olmuşdur. O, fikir və 
hisslərini tamaşaçıya aydın bir şəkildə çatdırmaq üçün ən zəruri bədii ifadə 
vasitələrindən - kompozisiya, boyaların bir-birinə nisbəti və ahəngdarlığından 
bacarıqla istifadə etmişdir. Pirsaatçay xanəgahındakı kaşı parçalarının bəzəkləri öz 
dərin koloriti ilə rəngarəng bir simfoniyanı xatırladır. Əgər Şimali Azərbaycan 
memarlıq abidələrindən tətbiq olunan kaşılar içərisində ən zəngini Pir Hüseyn 
xanəgahının bəzəkləridirsə, cənubda bu, 1465-ci ildə Təbrizdə Nemətulla Bəvvab 
oğlu tərəfindən tikilib bəzədilmiş Göy məsciddir. Göy məscidin kaşı bəzəkləri göy 
rənglərin vəhdətində boyanmış (buna görə məscidin adı göydür), stilizə edilən nəbati 
ornamentlərdən təşkil olunmuşdur. Göy rəng yeknəsəq görünməsin deyə, o hər 
yerdə bir tonda deyil, bəzən açıq-firuzəyi, bəzən də bənövşəyi verilmişdir. Burada 
yaşıl, sarı, hətta qara rəngə də təsadüf edilir. 
71 
 
Bundan əlavə, Göy 
məscidin kaşı bəzəklərində saxsı 
qabların üstündə tətbiq olunan 
cızma texnikasından da istifadə 
edilmişdir. Beləliklə, rənglər 
canlanmış, cızıqdan isə kaşının 
qırmızı yerliyi əlavə rəng kimi üzə 
çıxmışdır. Göy məscidin kaşı 
bəzəklərində bundan əlavə bir çox 
bədii yazılardan da istifadə 
edilmişdir. Əsasən nəsx xətti ilə 
yazılmış bu dini sözlər haşiyədə, 
bəzən isə medalyonların içərisində 
yerləşdirilmişdir. Nəsx xətti ilə 
ifadə olunan bu yazılar ilk baxışdan 
nəbati naxışlara bənzəyir. Yazıların 
nəbati naxışlara oxşamasına bir az 
da onların arasında yerləşdirilən 
şaxəbəndliklər kömək edir. Rəngləri və ifası cəhətdən yazılı haşiyələr ətrafındakı 
naxışlarla bir olub, kaşıdan toplanmışdır. 
Qeyd etdiyimiz memarlıq abidələrində tətbiq olunan kaşı bəzəklərinin 
qiymətli cəhətlərindən biri ondadır ki, bunlar heç vaxt bəzədilən abidənin 
konstruktiv xüsusiyyətlərini azaltmamış, əksinə, daim onu canlandırmış, ona həyat 
vermişdir. 
Memarlıq abidələrinin dekorativ kaşı bəzəklərində, xalçalarımızda olduğu 
kimi, hər ornament, boya, cizgilər həm özlüyündə, yəni kiçik miqyasda, həm də 
kompozisiyanın ümumi görünüşü ilə dəqiq əlaqələndirilirdi. Elə bu xüsusiyyətlərə 
görə də onlara həm müxtəlif məsafələrdən, həm də bir neçə ayrı-ayrı nöqtələrdən 
baxmaq olur. 
Azərbaycanda daş üzərini bəzəmək, onlarda kəsmə, oyma, cızma üsulu ilə 
naxışlar açıb, insan, heyvan və başqa təsvirləri həkk etmək XI-XV yüzilliklərdə 
dekorativ-tətbiqi sənətin geniş yayılmış sahələrindən idi. Bu əsrlərdə daş 
bəzəklərinə əsas etibarilə memarlıq abidələrində və məzar daşlarının üzərində 
təsadüf edilir. Həmin daş bəzəklərinin bədii xüsusiyyətlərinə diqqət yetirsək, 
onların həndəsi, nəbati, insan, heyvan, hətta süjet xarakterli mövzularla icra 
edildiyini görərik. XI-XII yüzilliklərdə hazırlanmış daş abidələri üzərində daha çox 
həndəsi və stilizə edilmiş nəbati ornamentlərlə, XIII yüzillikdə və sonralar isə daş 
işlərində nisbətən real səpkidə işlənmiş gül-çiçək, insan və heyvan təsvirlərilə 
qarşılaşırıq. Onu da qeyd etmək lazımdır ki, oyma işlərinin tərtibatında müxtəlif 
yazılardan, onların bədii xüsusiyyətlərindən və dövrlərindən asılı olaraq istifadə 
edilirdi. Əgər XI-XII yüzilliklərdə biz həndəsi və stilizə edilmiş nəbati 
ornamentlərlə bəzədilmiş oyma işlərində bu bəzəklərə bənzər kufi yazılara rast 
72 
 
gəliriksə, XIII və sonrakı yüzilliklərdə real səpkidə oyulmuş nəbati ornamentlər 
arasında gül-çiçək rəsmini andıran bədii nəstəlik xəttini görürük. 
Həndəsi bəzək ünsürləri tətbiq edilmiş ən ilkin orijinal abidə Bakıda, 
İçərişəhərdə yerləşən Sınıqqala minarəsidir. 1078-ci il tarixli bu minarənin bizim 
üçün maraqlı olan ən gözəl hissəsi yuxarısında azançının gəzməsinə məxsus olan 
artırmadır. Üçmərtəbəli stalaktitlər  vasitəsilə saxlanılan bu artırma dördkünc 
daşlarla hörülmüş, üzəri isə müxtəlif-növlü həndəsi naxışlarla oyulmuşdur. Üç, beş, 
altıkünclü fiqurlar, səkkizguşəli ulduz bu oyma ornament motivlərinin əsas 
mahiyyətini təşkil edir. Bu abidənin oyma bəzəklərinin maraqlı cəhəti bir də ondan 
ibarətdir ki, burada onu inşa edən memarın adı - "Əbubəkr oğlu Məhəmməd" 
yazılmışdır. 
Daş üzərində həkk edilmiş həndəsi bəzəklərə sonralar, yəni XIII yüzilliyin 
memarlıq abidələrində də təsadüf edilir. Bu tipli memarlıq abidələri sırasına, ilk 
növbədə, Culfa yaxınlığındakı Gülüstan türbəsini aid edə bilərik. Sənətkar bu 
onikisəthli abidədə böyük ustalıqla ardıcıl təkrar olunan üç həndəsi ornamentli 
orijinal kompozisiya yaratmışdır. Burada tətbiq olunan həndəsi ornamentlərin əsasını 
çoxuclu ulduz və ondan gedən şüalar təşkil edir. Bu abidədə beş, altı, səkkizuclu 
ulduzlara, altı və səkkizbucaqlı quruluşlara təsadüf edirik. Bu həndəsi oymalar öz bədii 
xüsusiyyət və məzmununa görə kərpicdən tikilmiş Naxçıvandakı Möminə xatın 
türbəsinin bəzəklərini yada salır. 
Bu əsrlərdə yaradılmış daş üzərində oyma işlərinin ən böyük və maraqlı 
səhifəsini nəbati ornament və canlıları təsvir edən rəsmlər təşkil edir. Belə oyma 
işləri sırasına, ilk növbədə, Bakıda, Bayıl tərəfdə dənizdən tapılmış, elm aləmində 
"Bayıl daşları" adını almış qabartmaları daxil etmək lazımdır. 
Bu abidələrin 25-30 ildən artıq öyrənilməsinə baxmayaraq, onların Xəzərin 
dibində olması elm aləminə lap çoxdan məlumdur. Məsələn, hələ 1782-ci ildə rus 
xəritəçiləri tərəfindən tərtib edilmiş Bakı limanının xəritəsində "Bayıl daşları"nın 
sudan çıxmağa başladığı qeyd edilmişdir. Bu marağın səbəbi abidədən daha çox, Xəzər 
dənizinin səviyyəsi məsələsi ilə əlaqədar olmuşdur. Bundan sonra Bayıl tərəfdə 
dənizin içərisindəki tikinti qalıqları haqqında 1848-ci ildə Bakıda olmuş görkəmli rus 
şərqşünası İ.N.Berezin və Azərbaycanın görkəmli alimi Abbasqulu ağa Bakıxanov 
da maraqlı məlumat vermişdir. 
1939-cu ildə Xəzər dənizinin səviyyəsinin yenidən aşağı düşməsi 
nəticəsində "Bayıl daşları" quruya çıxmış və onun əsil mənada öyrənilməsi 
mümkün olmuşdur. "Bayıl daşları"nın ən maraqlı hissəsi su altından çıxarılmış 
daşlardır. Arxeoloqlarımız tərəfindən son 30 il ərzində Xəzərdən çıxarılmış 700-dən 
çox bu bədii daş hissələri vaxtilə quruda yerləşən möhtəşəm bir memarlıq abidəsinin 
bəzəkləri olmuşdur. Tapıntılar içərisində memarın adını və binanın inşa tarixini 
göstərən daşlar da vardır. Memar yazıda özünü Əbdürrəşid oğlu Zeynəddin Şirvani 
adlandırır. Bundan başqa, burada bir sıra şəxslərin adları və s. yazılar da (Mahmud əz 
Bakü, Əfridün, "Fəriburz", "Nəqqaş" və s.) vardır. 
Dərin oyma üsulu ilə bəzədilmiş "Bayıl daşları"nın maraqlı cəhəti ondan 
73 
 
ibarətdir ki, burada yazılarla birlikdə canlılar təsvir edilmiş çoxlu rəsmlər də vardır. 
Uzun illər "Bayıl daşları" üzərində elmi araşdırmalar aparmış qocaman arxeoloq 
İ.Cəfərzadə bu qabartmalarda həkk edilən insan və heyvan fiqurlarının yalnız bədii 
xarakter daşımayıb, eyni zamanda həkk edilmiş hərflərin bir detalı olaraq praktiki 
mahiyyət daşıdığını isbat etmişdir. 
Doğrudan da, əgər biz bu qabartmalara diqqətlə nəzər yetirsək, real 
səpkidə işlənmiş pələng, dəvə, at, öküz, quş və insan başı təsvirlərinin kitabənin 
mətni ilə nə qədər bağlı olduğunu görərik. Kitabələrdəki yazıların arasında oturaq, 
ayaq üstə, qaçan vəziyyətdə verilmiş bu təsvirlər onun ayrılmaz bir hissəsini təşkil 
edir. Kitabələr arasında rast gəlinən insan portretləri öz individual xüsusiyyətlə-
rinə görə daha çox diqqəti cəlb edir. 
"Bayıl daşları" üzərində çalışan alimlərimiz son illərdə burada anfas şəklində 
12-yə qədər insan başı təsvirli qabartmalar aşkar etmişlər. Onların fikrincə, bu 
təsvirlər o dövrlərdə tanınmış şəxslərin portretləri olmuşdur. Portret təsvirli 
qabartmaların birinin üzərində Şirvanşah Fəriburzun adının, gürcü tipinə bənzər 
başqa bir portretdə isə gürcü sözünün oxunması yuxarıdakı fikrin nə qədər 
inandırıcı olduğunu göstərir. 
Təsvirli qabartmalar arasında gürcülərə aid kitabənin olması heç də əbəs 
deyildir. Məlum olduğuna görə o vaxtlar gürcülərlə Şirvanşahlar arasında qohumluq 
olmuşdur. Qadın obrazını təsvir edən bu portret o zaman bəlkə də Şirvanşahların 
zövcəsi Tamaranı təmsil edirmiş. 
"Bayıl daşları" içərisində heyvan təsvirli qabartmalar xüsusilə maraqlıdır. 
Bu daşlar arasında biz elə oymalara rast gəlirik ki, onlar öz bədii xüsusiyyəti və 
ifası ilə heç də dövrün təsviri sənət nümunələrindən geri qalmır. 
Belə qabartmalara, ilk növbədə, dik dayanaraq kişnəyən at başı təsvirini 
aid edə bilərik. Çox həyati və ekspressiv səpkidə oyulmuş bu daş hissəsi onu yaradan 
sənətkarın dərin müşahidəsi və qabil sənətkar olmasını göstərir. Son illərdə 
alimlərimiz "Bayıl daşları" arasında bu və ya başqa bir atın ayrı-ayrı hissələrini 
(ayağı, yüyənli ağzı, üstündə olan qalxanının bir hissəsi və s.) təsvir edən yeni 
barelyeflər aşkar etmişlər. Beləliklə, axtarışlar nəticəsində natural həcmdə olan bu 
pannoları, nəhayət, bərpa etmək mümkün olmuşdur. Atların hərəkətləri, 
yüyənlərinin dartılmış bir vəziyyətdə verilməsi, döş tərəfdəki qalxanın rəsmi və s. 
amillər göstərir ki, onların üstündə süvarilər də varmış. 
Bu pannoların həcmcə böyüklüyü və məzmunu onların vaxtilə qalanın ən 
mərkəz hissəsində olduğunu göstərir. Belə yerdə, çox güman ki, qalanın giriş 
hissəsi olmuşdur. 
Deməli, friz xarakteri daşıyan "Bayıl daşları" arasında vaxtilə süjetli 
pannolar da varmış. 
"Bayıl daşları" arasında bu əsrlərdə, başqa sənət növlərində olduğu kimi, real 
məxluq təsvirləri ilə yanaşı, əfsanəvi - mifik obrazlara da təsadüf edirik. Bunlara 
sfinks (aslan-bədənli, qadınbaşlı, qanadlı məxluq), qrifon (qartalbaşlı, aslangövdəli 
məxluq) və Vaq-vaq adlı təsvirləri (gövdəsi bitki, budaqlarından canlıların baş 
74 
 
hissəsi asılmış təsvir) aid etmək olar. 
Azərbaycanın orta əsr incəsənətində bu tipli sinkretik obrazların geniş 
yayılması heç də təsadüfı deyildir. 
Araşdırmalar göstərir ki, qədim türkdilli xalqların dastan və rəvayətlərində 
qəhrəmanlar çox zaman sinkretik obrazlar şəklində  qələmə verilirdi.  Məsələn,  
məşhur "Oğuznamə" əsərində oğuz tayfasının mifik əcdadı sayılan oğuzun meydana 
gəlməsini yada salaq. "Oğuzun ayağı öküz ayağı tək, beli qurd beli tək, çiyni samur 
çiyni tək, köksü ayı köksü tək idi". 
Bütün bu faktlar göstərir ki, orta əsr Azərbaycan incəsənətində belə 
təsvirlərdən geniş istifadə olunması, ilk növbədə xalqın təfəkkürü və 
dünyagörüşündən irəli gəlirdi. 
"Bayıl daşları"nda təsadüf edilən əfsanəvi mifik obrazlar içərisində ən 
orijinalı sfinksdir. Hazırda Bakıda Şirvanşahlar sarayı kompleksində nümayiş etdirilən 
"Bayıl daşları" qabartmalarının birində həmin obrazın maraqlı bir təsvirini görürük. 
Sfinks ərəb əlifbası ilə yazılmış daş lövhənin üstündə yerləşdirilmişdir. O elə bil ki, 
yazılar üzərində ehtirasla sağa tərəf addımlayır. Fiqurun bədəni yanakı işlənmiş, 
başı isə qeyri-adi halda tamaşaçıya tərəf döndərilmişdir. Sfinksin üzü çox sadə icra 
olunub, saçları hörülməmiş qadın üzünə bənzəyir. 
Memarlıq abidələrinin üzərində canlıların rəsmini həkk etməyə bu əsrlərdə 
təkcə Bakıda yox, Azərbaycanın başqa yerlərində tikilmiş abidələrdə də rast 
gəlmək olur. 
Bütün bunlar qabartma səpkisində deyil, xeyli səthi, daha çox cızma 
üsulunda icra edilirdi. Belə bəzəkli abidələrə ilk növbədə Ağdam rayonunun 
Xaçıntürbətli kəndindəki və Laçın rayonunun Cicimli kəndi yaxınlığındakı 
Məlikəjdər türbələrinin rəsmlərini aid etmək olar. 
Ağdamın Xaçıntürbətli kəndi yaxınlığında yerləşən 1314-cü il tarixli 
abidə xüsusilə maraqlıdır. 
Bu abidə üzərində tətbiq olunmuş bəzəklər türbənin xaricində girintili-
çıxıntılı tağlarda yerləşdirilmiş simmetrik şəkilli heyvan təsvirlərindən ibarətdir. 
Burada qanadlı qrifonla aslan, öküzlə aslan, maralla aslan, iki dovşan və 
ceyranı arxası üstə yıxıb parçalayan aslan təsvirləri verilmişdir. 
Tətbiq olunduğu yerin ölçü və mahiyyətindən asılı olaraq abidə üzərində 
heyvan təsvirləri müxtəlif miqyaslarda çəkilmişdir. Məsələn, qapının tağları 
üstündə kiçik səthdə üz-üzə durmuş iki kiçik dovşan fiquru, türbənin dağ və 
meşələrə çevrilmiş arxa tərəfində isə geniş planda aslanla ceyranın mübarizəsi 
səhnəsi təsvir edilmişdir. 
Abidə üzərindəki rəsmlərin belə müxtəlif ölçülərdə olmasına baxmayaraq, 
onlar vahid texniki üslubda yaradılmışdır. Heyvan fiqurlarının bəzilərinin üzərində 
tünd-qırmızı boya izlərinin qalması onların əvvəllər rəngli olduğunu göstərir. 
Türbə üzərində həkk olunmuş rəsmlər sırf yerli xüsusiyyət daşısa da, 
onlara bənzər qabartma, oyma və cızmalara biz Şərq aləmində yaradılmış bir çox 
memarlıq abidələrinin üzərində rast gəlirik. Bu baxımdan Xaçıntürbətli abidəsinin 
75 
 
təsvirləri Türkiyənin Diyarbəkir şəhərindəki Ulu Cami məscidinin bəzəklərinə 
xüsusilə yaxındır. 
Türbə üzərində həkk olunmuş təsvirlərdən tarixi və məzmunu baxımından 
qrifon obrazı xüsusilə diqqəti cəlb edir. Qeyd etmək lazımdır ki, bu obraz uzaq 
keçmişlərdə Yaxın, Orta Şərq və Qədim Altay incəsənətində təsadüf edilir. Onu 
təsvir edən ən qədim tapıntı şumerlərin adı ilə bağlı olub, e.ə. III minilliyə aiddir. 
Azərbaycanda da bu obrazın qədim tarixi vardır. Onun ən qədim təsvirlərini biz 
Cənubi Azərbaycanın Urmiya gölü ətrafında Ziviya adlanan yerdən tapılmış qızıl 
döşlüyün üzərində görürük. E.ə. VIII-VII yüzilliklərə aid edilən bu abidə çoxdandı 
ki, dünya alimlərinin diqqətini cəlb etmişdir. Azərbaycanda bu obraza orta əsr 
dekorativ-tətbiqi sənətində xüsusilə tez-tez təsadüf olunur. Buna biz Mingəçevirdən 
tapılmış bürünc toqqalarda, Naxçıvanın Zoğallı kəndində əldə edilmiş bürünc 
oturacaqlarda, Qax rayonunun Qarabulaq kəndində üzə çıxarılmış gümüş qabda və 
s. rast gəlirik. Xaçıntürbətli mavzoleyində bu obraz dövrün üslub xüsusiyyəti ilə 
əlaqədar olaraq daha dinamik və həyati təsvir edilmişdir. 
XIV-XV yüzilliklərdən zəmanəmizədək süjet xarakterli kompozisiyaları 
olan daş abidələr də qalmışdır. Bunların ən orijinal nümunələri hazırda Ermənistan 
ərazisində yerləşən Azərbaycan kənd qəbiristanlığındadır. 
1304-cü il tarixli süjetli məzar daşı keçmiş Bəyazid rayonunun Horaduz 
kəndində, 1478-ci il tarixli süjetli məzar daşı isə Sisyan rayonunun Urud 
kəndindədir. 
1478-ci il tarixli məzar daşı üzərində süjetlər daha genişdir. Uzunluğu 150 
sm, eni 70 sm, hündürlüyü 40 sm olan bədii oymalı bu sənduqənin sağ yan tərəfində 
"səlcuq zənciri" adlanan bəzək elementi arasında bir-birilə az bağlı olan üç mövzu 
verilmişdir. 
Birinci mövzu ov səhnəsinə həsr edilmişdir. Daşın ən geniş sahəsində həkk 
olunmuş bu mövzuda soldan sağa tərəf at fiquru, onun yanında üzünü tamaşaçıya 
çevirib qarşıda duran dağ keçisinə ox atan cəngavər təsvir olunmuşdur. Çərçivəyə 
alınmış ikinci mövzuda sol əli belində, sağ əlini yuxarı qaldırmış qadın obrazı, 
üçüncüdə isə sanki mehrab qarşısında dayanıb iki əlini yuxarı qaldırmış dik papaqlı 
bir kişi fiquru verilmişdir. Bu süjet xüsusilə diqqəti cəlb edir. Çünki o, Urud 
kəndində yerləşən məzar daşlarının əksəriyyətində öz əksini tapmışdır. Azərbaycan 
alimləri M.Seyidov, M.Nemətova, türk alimləri Əbdülqadir İnan, Murad Uraz və 
başqaları bu tipli dini ayinləri şamanizmlə əlaqələndirirlər. Qeyd olunan motiv bir 
tərəfdən azərbaycanlıların uzaq keçmişdə Mərkəzi Asiyada yaşayan tayfalarla sıx 
əlaqəsini göstərir, digər tərəfdən isə islam dininin fəlsəfəsinə uyğun gəlməyən 
mövzuların da olduğunu nəzərə çatdırır. 
XV yüzillikdən başlayaraq daş abidələri üzərində nəbatat aləmindən 
götürülmüş təsvirlərə geniş yer verilir. Gül-çiçək, yarpaq, budaq, ağac ünsürlərinin 
birləşməsindən əmələ gələn ornamentlər daş üzərində nisbətən səthi üsulda verilsə 
də, burada dövrün ənənəvi nəbati bəzəklərindən olan lalə, qızılgül, qərənfil, nərgiz 
və s. güllərin elementlərini asanlıqla seçə bilirik. 
76 
 
Nəbati ornamentlərlə bəzədilmiş daş abidələrin ən gözəl nümunələrinə bu 
əsrlərdə Bakıda və Abşeron yarımadasında yerləşən bəzi kəndlərdə (Bülbülə kənd 
məscidi və s.) rast gəlinir. Belə məşhur abidələr sırasına ilk növbədə XV əsrə aid edilən 
Şirvanşahlar sarayını daxil etmək olar. Şirvanşahlar sarayı bir sıra binalardan ibarət 
kompleks təşkil edir. Bu kompleks içərisində bəzək sahəsində ən maraqlı, ən gözəl 
abidə divanxana və Şirvanşahların türbəsidir. Burada tətbiq olunmuş oyma bəzəkləri 
öz bədiiliyi və zərifliyi ilə insanı heyran edir. 
Divanxana və türbənin naxışları yerli ağ daşlar üzərində oyulmuş yarpaq və 
müxtəlif çiçəklərin mürəkkəb toxunmasından ibarətdir. Təbiətdə təsadüf edilən bir 
çox nəbati formaların üzərindən götürülüb və stilizə edilərək istifadə olunmuş bu 
ornamentlər şaxələr üzərinə ötürülmüş, şaxələrdə əksər yerlərdə piçək adlandırılan 
spiral xətti şəklində çəkilmişdir. Qeyd etmək lazımdır ki, spiralvari piçəklərin burada 
geniş tətbiq olunması dövrün ornamental sənətinin ən səciyyəvi xüsusiyyətlərindən 
idi. Ümumiyyətlə, Bakı Şirvanşahlar sarayı bəzəkləri ornamentlərinin 
kompozisiyasına və işlənməsinə görə müxtəlif dövrlərdə yarandığını göstərir. Qeyd 
etmək lazımdır ki, nisbətən əvvəl düzəldilmiş bəzəklər öz quruluşu və icra 
olunmasına görə sonrakılardan daha zərif, daha böyük sənətkarlıqla işlənmişdir. Biz 
bu bəzəkli daş oymaların işlənmə texnikasını nəzərə alsaq, görərik ki, sənətkar burada 
əsasən üç əməliyyatdan istifadə etmişdir. Birinci növbədə o, daşda istədiyi çeşni 
əsasında naxış səthini dərinləşdirir, sonra alınan müəyyən təsvir üzərində işləyir və 
nəhayət, alınmış naxışların xırdalıqlarını dəqiqləşdirir. 
Divanxana qapısının tağı üzərindəki naxışlar həm kompozisiyası, həm də icra 
cəhətdən sarayın bəzəklərinin ən yaxşılarındandır. Qabarıq naxışlar ətrafında oyulmuş 
çuxurlar dərin kölgə salaraq bu bəzəkləri aydınlaşdırır və onların zərif rəsminin gözə 
çarpmasını təmin edir. İlk baxışda, bu bəzəklərin mürəkkəb görünməsinə 
baxmayaraq, onların müəyyən qaydalar əsasında qurulduğunu təyin etmək olar. 
Daş üzərini oyma üsulu ilə bəzəmə xüsusiyyətlərindən biri də onların 
üzərinin yalnız naxış və rəsmlə deyil, bədii yazılarla da həkk etdirilməsidir. Bu 
yazılar, əsas etibarilə əvvəllər ideoloji, sonralar isə get-gedə daha çox dekorativ 
rolunu oynayaraq hər hansı bir səthin üzərindəki kompozisiyanı naxışla əlaqələndirir. 
XV yüzillikdən başlayaraq memarlıq abidələrimizin bədii tərtibatında 
canlıları təsvir edən oymalara təsadüf edilmir. Bundan sonra adətən gül-çiçək 
ornamentlərindən təşkil edilmiş bəzəklər təsvirli oymaları əvəz etməyə başlayrr. 
Daş üzərindəki təsvirli oymaların sıradan çıxmasına təkcə bədii üslubun 
dəyişməsi yox, memarlıq abidələrimizdə bu əsrdən başlayaraq rəngli kaşıların da 
geniş istifadə edilməsi təsir göstərir. 
Daş üzərində tətbiq olunmuş oyma bəzəklərin eynisinə bu dövrdə gəc 
üzərində də rast gəlirik. Bunlardan XIII əsrə aid Şeyx Xorasan türbəsinin və Pir 
Hüseyn xanəgahının mehrablarını xüsusilə qeyd etmək lazımdır. Gəc üzərindəki 
oyma bəzəklər öz ornamental xüsusiyyətlərinə görə daş bəzəklərinə bənzəsə də, bir 
çox xüsusiyyətlərinə görə ondan seçilir. Onu da qeyd etmək lazımdır ki, gəc daşa 
nisbətən xeyli yumşaq materialdır. Məhz buna görə də gəc üzərində sənətkar daha 
77 
 
maraqlı və çox əməliyyat apara bilir. 
Gəc üzərində iş əsas iki əməliyyat əsasında görülürdü. İlk növbədə, gəc 
hələ qurumamış (yumşaq ikən) sənətkar onun üzərində iti bir alətlə istədiyi rəsmi 
çəkir, qalınlığını, dərinliyini verir. Gəc quruduqdan sonra isə hazır rəsmin və 
ornamentin xırdalıqları (detalları) üzərində işləyərək əlavələr edir. Bu əməliyyat öz 
zərifliyi ilə daş üzərində aparılan işdən daha çox zərgərlikdə tətbiq olunan döymə 
və şəbəkə işlərini xatırladır. 
XI-XV yüzilliklərdə Azərbaycanda xalq sənətkarlığının maraqlı 
sahələrindən biri olan metal sənəti də yüksək inkişaf mərhələsi keçmişdir. Bu 
dövrlərdə metaldan müxtəlif növlü silahlar, cürbəcür formalı ev avadanlıqları və s. 
sənət nümunələri hazırlanmışdır ki, bunların da bir çoxları dövrümüzə qədər gəlib 
çatmışdır. Əvvəlki dövrlərdə olduğu kimi, yenə də Gəncə, Şamaxı, Naxçıvan, 
Təbriz metal məmulatı hazırlayan mərkəzlərdən idi. 
Mənbələr göstərir ki, Gəncə sənətkarları bu əsrlərdə silah (qılınc, qalxan 
və s.) və xüsusilə memarlıq abidələrində tətbiq olunan metal pəncərə barmaqlıqları, 
darvaza düzəltməkdə xüsusilə mahir olmuşlar. Buna misal olaraq zəmanəmizədək 
gəlib çatmış Gəncə şəhərinin tunc darvazasını göstərmək olar. Ərəb dilində kufi xətti 
ilə bəzədilmiş biri o birisinə cilalanmış böyük dəmir çərçivələr bu nəhəng darvazanın 
əsasını təşkil edir. Məlum olduğu kimi, bu bəzəkli dəmir darvaza 1139-cu ildə 
hərbi qənimət kimi Gürcüstan şahı I Dmitrinin Gəncəyə basqını zamanı hərbi 
qənimət kimi Gürcüstana aparılmışdır. Hazırda bu darvazanın bir tayı Gürcüstanda, 
Kutaisinin Kelati monastırında saxlanılır. 
XII yüzillikdə Gürcüstanın mədəni həyatında xüsusi rol oynayan Kelati 
monastırında gürcü şahları qarətlər zamanı əldə edilmiş nadir sənət nümunələri və 
qiymətli əlyazmaları saxlayırdılar. XIII yüzillikdə erməni tarixçisi Kirakos 
Qandziyskinin verdiyi məlumata görə, 1139-cu ildə Gəncədə baş vermiş zəlzələ 
vaxtı gürcü şahı Dmitri basqınla şəhəri qarət etmiş və hərbi qənimət kimi dəmir 
78 
 
qapıları Gürcüstana aparmışdır. Hazırda Kelati monastırında qapının bir tayı 
salamat qalmışdır. Qapının ikinci tayı monastırın baş kilsəsinin damı təmir olunan 
zaman çatışmayan mıxlar üçün istifadə edilmişdir. 3 m 33 sm hündürlüyü və 1 m 72 
sm eni olan qapı tayı dəmir təbəqələrdən döymə üsulu ilə hazırlanmışdır. 
Horizontal bəndlərin arasında ikinci və üçüncü boşluqlarda verilmiş kufi 
xətli yazını hələ 1835-ci ildə F.M.Fren oxumuşdur. Qapı Şəddadilər sülaləsindən olan 
X əsr Arran hakimi Fəzlin oğlu Əmir tərəfindən sifariş edilmiş və onu İbrahim 
Osman oğlu 1063-cü ildə hazırlamışdır. Bir çox orta əsr sənət əsərlərində olduğu 
kimi, burada da ustanın nəsilliklə adları və sənəti qeyd edilmişdir; Osmanın atası 
Enkaveyxin də dəmirçi olduğu göstərilir. Aydın olur ki, bu sənət ənənəvi olaraq 
nəsildən-nəslə keçmişdir. Qapının gorünüşü, sadə bəzək üsulu, möhkəmliyi ustanın 
məharətindən xəbər verir. Hündür sahəni horizontal hissələrə bölən eyniölçülü 
dəmir bəndlər, çərtikli yastı mıx başları, aydın kalliqrafik kufi yazılar ciddi formalı 
qapı layının bədii həllində ifadəli bəzək ünsürləri kimi çox qüvvətli təsir bağışlayır. 
Bədii cəhətdən qapının ümumi görünüşü monumental sadəliyi və əzəməti ilə 
diqqəti cəlb edir. 
Aparılmış arxeoloji qazıntılar göstərir ki, XI-XIII yüzilliklərdə Bakı şəhəri 
də bu sahədə, xüsusilə tunc fiqurlar düzəltməkdə görkəmli yerlərdən birini 
tutmuşdur. 
1950-ci illərdə Bakıda Hüsü Hacıyev küçəsində aparılan tikinti işləri 
zamanı aşkara çıxmış mis və misgərlik sənəti nümunələri qalıqları bunu bir daha 
sübut etmişdir. Bu yerdə çoxlu dəmirçi, misgər və zərgərlərin işlədiyini XVIII 
yüzilliyin mənbələri də xəbər verir. Təsadüfi deyildir ki, bu küçəni axır vaxtlara 
qədər xalq arasında "Zərgər palanı" adlandırırdılar. Hazırda ölkəmizdə olan bədii 
metal məmulatlarından böyük bir qismini Şirvan qruplu əsərlər təşkil etdiyi üçün 
bu abidələr xüsusilə qeyd olunmalıdır. 
Bu dövrdə metaldan düzəldilmiş abidələr içərisində diqqəti cəlb edən 
yüksək sənətkarlıq nümunələrindən biri Sankt-Peterburq Dövlət Ermitajında 
saxlanılan tuncdan tökülmüş 1206-cı ilə aid Şirvan lüləyidir. İlk baxışdan bunun 
adi bir su qabı olduğunu müəyyən etmək bir qədər çətindir. Çünki bu qab kiçik 
heyvan heykəllərindən ibarətdir. Burada inək, onun üstündə qabın qulpunu əvəz 
edən şir və kompozisiyanın aşağı hissəsini tamamlayan kiçik bir dana fiquru təsvir 
olunmuşdur. Kompozisiya stilizə edilmiş formalarda yaradılmışdır. Tunc lüləyin 
üzəri cızma və xatəmkarlıq üsulunda gümüşlə bəzədilmişdir. Bu bəzəklər, əsasən, 
stilizə olunmuş nəbati naxışlardan və onların arasında cızılmış insan, heyvan və quş 
fiqurlarından ibarətdir. Bəzək motivləri arasında süjet xarakterli kompozisiyalara da 
rast gəlinir. Onlar inəyin yan tərəfində enli qurşaqlar arasında verilmişdir. Burada 
ziyafət, nərd oynayanlar, ov səhnəsi mövzulu kompozisiyalar təsvir edilmişdir. 
Şirvan lüləyinin ornamental bəzəkləri arasında qiymətli tarixi mənbə olan 
yazılar vardır. Yazıların birində bu gözəl sənət nümunəsini yaradan sənətkarın adı - 
"Əli Məhəmməd oğlu" həkk olunmuşdur. Haqqında danışdığımız fiqurlu lüləyin 
kompozisiyasının məzmunu bu əsrlərdə sırf yerli xüsusiyyət daşıyır. 
79 
 
Ümumiyyətlə, otyeyən heyvanlarla yırtıcı heyvanların mübarizəsini təsvir 
edən bu tipli kompozisiyalara biz bu əsrlərdə bir çox Şərq ölkələrinin el sənətlərində 
rast gəlirik. 
Lakin məlum olan əsərlər içərisində bizim tunc fiqurun kompozisiyası 
Diyarbəkirdəki (Türkiyə) Ulu Caminin 
portalındakı eyni tipli kompozisiyalı 
qabartmaya daha çox bənzəyir. 
Maraqlıdır ki, hər ikisi XIII yüzillikdə 
yaradıl-mışdır. 
Tökmə üsulu ilə düzəldilmiş 
Şirvan lüləyi dövrünə görə böyük zövq və 
ustalıqla icra olunmuşdur. Biz bu 
abidəyə diqqətlə nəzər yetirsək, burada 
hər bir detalın, hər bir cizginin bir-birilə 
sıx bağlı olaraq kompozisiyanın 
ümumiliyinə və bütövlüyünə xidmət 
etdiyini görərik. 
Bu dövrlərdə yaranmış sənət 
nümunələri içərisində Bakıda tapılmış 
metal məmulatı diqqəti cəlb edir. Bu 
nümunələr əsas etibarilə İçərişəhərdə 
Şirvanşahlar sarayı qoruğunda aparılan 
arxeoloji qazıntılar zamanı əldə 
edilmişdir. Həmin metal nümunələri 
içərisində tuncdan düzəldilmiş bədii bir 
çıraq xüsusilə diqqəti cəlb edir. 
Çıraq həmin dövrdə 
hazırlanmış saxsı çıraqlara çox oxşayır. 
Onu tökmə texnikası ilə hazırlanmış 
fiqurlar bəzəyir. Burada bir atlının 
üzərinə tullanan vəhşi heyvanın, iki öküz 
başının, iki insan portretinin və dörd 
pişik cinsli yırtıcının təsviri vardır. 
Həmin təsvirlər o dövrün digər sənət 
nümunələrinə də xasdır. Belə ki, Şirvan 
ərazisi üçün səciyyəvi öküz təsvirləri 
"Bayıl qəsri"nin daş qabartmalarında, Bakı şəhərinin şimal qala divarlarında da 
həkk olunmuşdur. Görünür ki, öküz Şirvan dövlətində xüsusi rəmzi məna 
daşıyırmış. 
Görkəmli tədqiqatçı, professor S.B.Aşurbəylinin göstərdiyi kimi, hər iki 
tərəfində aslan təsvirləri olan öküz Şirvanşahlar dövlətinin gerbi imiş. Ona görə də 
Azərbaycan sənətkarlıq nümunələri üzərində öküz təsviri ilə yanaşı, aslan 
80 
 
rəsmlərinə də təsadüf olunur. 
Bu çıraq bütöv bir halda mum qəliblər əsasında tökmə üsulu ilə 
düzəldilmişdir. Bu üsulun texniki cəhəti belədir: əvvəlcə adi bal mumundan 
istənilən əşyanın modelini düzəldir, sonra bu modelin əsasında tunc tökmək üçün 
forma qayırırdılar. Mum maneçilik törətməsin deyə, onu əridib çıxarır, yerinə isə 
ərinmiş tunc tökür, istənilən əşyanı alırdılar. Lakin alınan əşyanı sonra qəlibdən 
çıxarmaq mümkün olmadığından hər dəfə qəlibi sındırırdılar. Beləliklə, hər yeni 
əşya üçün yeni model və qəlib düzəldirdilər. Məhz ona görə də bu məmulatlar çox 
qiymətli sayılırdı. Bu əşyalardan yuxarı təbəqəyə mənsub olan şəxslər istifadə edə 
bilirdi. 
Şirvan ərazisi ilə əlaqədar abidələrə 1966-cı ildə Quba rayonundan tapılmış, 
XIII-XIV yüzilliklərə aid edilən bürünc tiyanı da göstərə bilərik. Hündürlüyü 30 
sm, ağız dairəsi 131 sm, diametri 41 sm, yarımşar formasında olan bu bürünc tiyan öz 
orijinal forması və ornamental bəzəkləri ilə diqqəti cəlb edir. Tiyanın ən maraqlı 
hissəsi dörd yerdə dilimlənərək ayrılmış və üzəri müxtəlif ornamentlər və yazı ilə 
bəzədilmişdir. Qarşı-qarşıya durmuş dilimlərin ikisində yarımovalşəkilli iki qulp 
bərkidilmişdir. Tiyanın ağız hissəsindəki bəzəklər bədii xüsusiyyətlərinə görə iki 
qrupa - nəbati və həndəsi ornamentlərə bölünür. 
Nəbati ornamentlər qabın ağız hissəsindəki qarşı-qarşıya qoyulmuş iki 
ensiz qurşaqlarda "səlcuq zənciri" adı ilə geniş yayılmış bəzək formasında və qabın 
ağız hissəsinin ən enli dilimlərindən birində həkk edilmişdir. 
22 sm uzunluğunda, 5 sm enində bu dilimin üzərində mərkəzdə latın S 
hərfinə bənzər ornament və onun ətrafında simmetrik şəkildə iki böyük dairə təsvir 
olunmuşdur. Dairələrin hər birinin içərisində baş tərəfləri qıvrım qoç buynuzu kimi 
haçalanmış iki çarpaz xətt çəkilmişdir. Sxematik bir formada qarşı-qarşıya durmuş dörd 
qoç buynuzunu əks edən bu orijinal bəzəklərin tarixi inkişaf yolunu izləsək, onun ən 
qədim nümunələrinə çox uzaqlarda, Altayda və Orta Asiyada müxtəlif dövrlərdə 
yaradılmış sənət əsərlərində rast gələrik. 
Metal, saxsı və s. keçmiş sənət nümunələri üzərində rast gəldiyimiz 
damğaya oxşayan bu bəzək, bir çox alimlərin dediyinə görə, rəmzi mahiyyət 
daşıyaraq türkdilli tayfalar arasında qələbə və bolluğu təmsil edirmiş. 
Qeyd etdiyimiz bəzəyə Azərbaycan el sənətlərinin, demək olar ki, bir çox 
örnəklərində rast gəlirik. 
Bu bəzək Azərbaycan xalçalarında xüsusilə geniş yayılmışdır. Onun ən 
orijinal nümunələrinə Quba-Şirvan tipli xalçalarda tez-tez təsadüf olunur. Qədim 
minarə adı ilə geniş yayılmış Quba xalçalarına nəzər salsaq, burada ara sahədə böyük 
həcmdə çəkilmiş həmin bəzəklərin eynisini görərik. 
Tiyanın üzərindəki yazıları oxumuş tarix elmləri doktoru Məşədi xanım 
Nemətova burada misgər "Əhməd Məhəmməd oğlunun işidir" sözləri olduğunu 
bildirmişdir. 
Son vaxtlar bu tipli bürünc tiyanlar Şirvan ərazisində aparılmış qazıntılarda 
tez-tez təsadüf edilir. 1960-1970-ci illərdə onların ən maraqlı nümunələrinə Abşeron 
81 
 
rayonunun Altıağac, Şamaxı rayonunun Qələyi Buqurt adlanan yerində rast 
gəlinmişdir. 
Metalişləmə sənətkarlığı XI-XV yüzilliklərdə Azərbaycan sənətkarlıq 
mərkəzlərindən sayılan Naxçıvan, Gəncə, Beyləqan və Təbrizdə geniş inkişaf 
etmişdir. Bu sənət mərkəzlərində hazırlanan abidələrdən Naxçıvanda istehsal 
olunmuş 1190-cı il tarixli bürünc dolça xüsusilə diqqəti cəlb edir. 
Bu sənət əsəri hazırda Parisin Luvr muzeyində Şərq incəsənətinə aid 
salonda nümayiş etdirilir. Uzundimdikli quşabənzər bu bürünc qabın orijinallığı təkcə 
onun formasında deyil, həm də bəzəklərindədir. Qabın üzərindəki bəzəklər üç 
müxtəlif ölçülü qurşaqlardan və onların aralarındakı boşluqlarda yerləşdirilmiş 
medalyonlardan ibarətdir. Döymə və cızma texniki üsulu ilə həkk olunmuş bu bəzəklər 
stilizə edilmiş nəbati ornament ünsürlərindən və yazı nümunələrindən 
quraşdırılmışdır. Bu yazıların birində onu yaradan ustanın - Osman Salman oğlu 
Naxçıvaninin adı verilmişdir. 
Aydın və mütənasib forması, zərif fiqurlu hissələri və məharətlə 
yerləşdirilmiş naxışlarına görə bu qab nümunəsi artıq formalaşmış sənətkarlıq 
növünün məhsuludur. Ərazicə Azərbaycana yaxın olan İranda istehsal edilmiş eyni 
növlü metal məmulatının bu bədii qabla oxşarlığı və onların yüksək bədii səviyyəsi 
göstərir ki, XII-XIII yüzilliklərdə Azərbaycanda Yaxın Şərq ölkələri ilə ayaqlaşan 
metal istehsalı sənəti olmuşdur. 
1950-ci illərdə Örənqalada aparılan arxeoloji qazıntılar zamanı aşkar edilmiş 
bürünc sfinks fiquru da bədii 
xüsusiyyət və məzmunu baxımından 
diqqəti cəlb edir. Tökmə üsulu ilə 
bürüncdən hazırlanmış bu fiqur 
alimlərin fikrincə, vaxtilə hansısa bir 
tunc tiyan qulpunun bəzəyi 
olmuşdur. Bu bürünc sfinks fiqurunda 
Bayıl daşı qabartmalarında təsadüf 
edilən sfinksdən fərqli olaraq kişi 
sifəti verilmişdir. Fiqurun üzü çox 
sərtdir. Sənətkar buna sfinksin 
dodaqlarının bir-birinə sıx verilməsi, 
qaşların və gözlərin çox yaxın 
məsafədə işlənməsi yolu ilə nail ola 
bilmişdir. Bununla da təsvir 
obyektinin möhkəm iradəyə və 
fövqəladə bir təbiətə malik olduğunu 
göstərə bilmişdir. Fiqurun başı 
üzərində taca oxşar, beş buynuza 
bənzər qabartmalar görünür. Təsvirin 
belə xırdalıqla, dəqiq işlənməsi onun hansı bir real şəxsin portreti olması fikrini 
82 
 
yürütməyə imkan verir. 
Gəncə, Qəbələ, Beyləqan və s. orta əsr şəhərinin yerində aparılan arxeoloji 
qazıntılardan təkcə məişət əşyaları yox, çoxlu zərgərlik sənəti nümunələri də 
tapılmışdır. 
Əsasən möhürləmə üsulu ilə işlənmiş bu bəzək şeyləri öz sadə formasına 
görə diqqəti cəlb edir. Kiçik şara bərkidilmiş halda şəkilli sırğalar, əqiq qaşlı, 
üstündə "Əhməd" adı cızılmış kişi üzüyü, qaş yeri qıvrım naxışla möhürlənmiş üzüklər 
bu dövrə aid edilən zərgərlik sənəti nümunələrindəndir. 
Əsasən naxışsız və sadə formalı bəzək şeyləri, bu dövrün bədii şüşə 
məmulatında olduğu kimi, xalqın məişətində də geniş istifadə edilmişdir. 
Sadaladığımız sənət abidələrindən görünür ki, bu əsrlərdə həyat və 
məişətdə istifadə edilən metal məmulatlarının əksəriyyəti bürüncdən və misdən 
düzəldilmişdir. Maraqlı burasıdır ki, bu sənət nümunələri içərisində gümüş 
məmulatlara rast gəlmirik. Halbuki bundan qabaqkı əsrlərdə (xüsusilə III-VIII 
yüzilliklər) gümüşdən düzəldilmiş abidələrə çox tez-tez rast gəlinirdi. Bu da, çox 
güman ki, bütün Yaxın Şərqi və Zaqafqaziyanı bu dövrdə bürümüş gümüş böhranı 
ilə əlaqədar idi. Məlum olduğu kimi, bu əsrlərdə Azərbaycanda kəsilmiş mis pullar 
da gümüşə nisbətən çox idi. 
XIV-XV yüzilliklərdə bədii metal sənətkarlığı sahəsində Təbriz şəhəri 
görkəmli yerlərdən birini tutur. Hələ XIII yüzilliyin ikinci yarısında Azərbaycana 
gəlmiş məşhur Venesiya səyyahı Marko Polo Təbriz şəhərinin böyüklüyündən, 
müxtəlif sənətkarlığın inkişafında onun tutduğu mövqedən danışır. Marko Polonun 
qeydlərində Təbriz zərgərliyi haqqında da maraqlı faktlar vardır. Hazırda dünyanın 
görkəmli muzeylərində bu əsrlərdə Təbrizdə yaradılmış bir çox orijinal bədii metal 
sənəti nümunələri nümayiş etdirilir. 
Təbrizdə hazırlanmış bir neçə bürünc məişət əşyaları Londonun Viktoriya 
və Albert muzeylərində saxlanır. 1319-cu ildə təbrizli usta Yusif Əhməd oğlu 
tərəfindən hazırlanmış bürünc cam xüsusilə diqqəti cəlb edir. Diametri 7,5 sm, 
hündürlüyü isə 19 sm olan bu qab Azərbaycanda qədimdən bu günədək geniş 
yayılmış ənənəvi saxsı kasaları andırır. O, üz tərəfdən cızma və döymə üsulu ilə 
çox lakonik bir tərzdə bəzədilmişdir. Camın üzərindəki bəzəklər isə iki hissəyə 
bölünmüşdür: qabın yuxarı hissəsini tamamlayan qurşaqvari bəzək və gövdəsində 
yerləşən dörd ədəd nəbati ornamentlərdən düzəldilmiş xonçalar. 
Qabın yuxarı hissəsinin qurşaqvari bəzəkləri xüsusilə maraqlıdır. Bu bəzək 
stilizə edilmiş zərif nəbati naxışlardan və kufi xətlə yazılmış sözlərdən ibarətdir. 
Buradakı yazı və nəbati ornamentlərin ardıcıl olaraq təkrarlanmasına baxmayaraq, 
sənətkar onları canlandırmaq üçün bəzilərini (sözləri) qabarıq, digərini isə (nəbati 
ornamentləti) nisbətən batıq verərək işıq və kölgə effekti yaratmışdır. 
Təbriz ustalarının adı ilə bağlı olan digər sənət əsəri hazırda 
Qazaxıstandadır. Ağırlığı 2000 kq və diametri 2,45 sm-ə yaxın olan bu nəhəng 
tiyan Şərq aləmində ən böyük tiyanlardan sayılır. Onun şöhrəti təkcə nəhəngliyində 
deyil, həm də bədii tərtibatındadır. Tiyan üz tərəfindən dairəvi gözəl nəbati naxışlarla 
83 
 
bəzədilmişdir. Naxışlar arasında nəsx xətlə bu tiyanın Teymurləngin sifarişi ilə 
Xoca Əhməd Yasəvi məscidi üçün 1399-cu ilə Təbriz sənətkarı Əbdüləziz 
Şərəfəddin oğlu tərəfindən düzəldildiyi qeyd olunmuşdur. Bundan əlavə, 22 dəfə 
təkrar olunan "Dünyanın hökmdarı Allahdır" sözləri də yazılmışdır. Tiyanın biri 
digərindən xeyli aralı olan gül şəkilli 10 ədəd qulpu vardır. 
Qeyd etmək lazımdır ki, Təbriz sənətkarları metaldan odlu və soyuq 
silahlar, hərbi geyimlər də hazırlayırdılar. 
1471-1473-cü illər arasında Ağqoyunlu hökmdarı Uzun Həsənin 
sarayında Venesiya respublikasının elçisi İosif Barbaro yazmışdır: "Doğrudur, başqa 
yerlərdə də belə istedadlı sənətkarlar vardır. Lakin dünyanın heç bir yerində bu 
gözəllikdə hərbi silahlar və geyimlər hazırlamırlar". 
Bu dövrdə Təbrizdə bürüncdən döymə, cızma və xatəmkarlıq üsulu ilə 
bəzədilən şamdanlar da istehsal olunurdu. XIII-XIV yüzillikdə düzəldilmiş 
oturacağı enli, yuxarısı getdikcə daralıb borunu andıran bu tipli şamdanların bir çox 
nəfis nümunələri hazırda Amerika, İngiltərə, İtaliya və Türkiyə muzeylərində 
saxlanır. 
Bu şamdanların tarixi, bədii xüsusiyyətləri ilə məşğul olan Amerika alimi 
Raysın 1954-cü ildə Vaşinqtonda "İslam incəsənəti" toplusunda dərc edilmiş 
məqaləsində bunların bir qrupunun Azərbaycanda düzəldildiyi sübuta yetirilir. 
Şamdanların gövdəsi üzərindəki təsvirlər (ov səhnələri, klassik şairlərin 
poemalarından götürülmüş epizodlar) sənətşünaslıq baxımından diqqətəlayiqdir. 
Təbrizlə yanaşı bu dövrdə Azərbaycanın başqa şəhərlərində də bədii metal 
sənətkarlığının inkişaf etdiyini göstərən çoxlu faktik nümunələr vardır. 
Aparılmış elmi araşdırmalar göstərir ki, bu əsrlərdə Azərbaycanın qədim 
şəhərlərindən sayılan Marağa da metaldan bədii sənət əsəri, məişət əşyası və elmi 
cihazlar düzəltməkdə görkəmli yerlərdən birini tuturdu. 
Qeyd etmək lazımdır ki, Marağa şəhəri bu dövrdə elmin, mədəniyyətin 
inkişafında da aparıcı rollardan birini daşıyırdı. Burada dünya mədəniyyətinin və 
elminin inkişafina qiymətli hədiyyələr bəxş etmiş böyük şairlər, görkəmli alimlər 
yaşayıb-yaradırdılar. Bunlardan biri astronomiya, riyaziyyat və fəlsəfə əsərləri müəllifi, 
görkəmli alim, Məhəmməd Nəsirəddin Tusinin adını çəkmək kifayətdir. 
Marağa şəhərinin dünya elm xəzinəsinə verdiyi qiymətli hədiyyələrdən ən 
böyüyü XIII əsrin ikinci yarısında yaradılmış Marağa rəsədxanası və orada yerləşən 
ulduz qlobusu olmuşdur. Metaldan düzəldilmiş ulduz qlobusu xüsusilə diqqətimizi 
cəlb edir. Çünki bu qlobus özünün elmi əhəmiyyəti ilə yanaşı, həm də qiymətli bir 
incəsənət əsəridir. 
Məlumdur ki, astronomiya ilə məşğul olan hər bir şəxs mütləq ulduzlu göyü 
yaxşı bilməlidir. 
Göydə ilk növbədə səliqəsiz görünən ulduzlan bu qlobusda şərti olaraq 
müəyyən qruplara bölmüşlər. Hər qrupun da özünəməxsus adları vardır. Həmin 
adların əksəriyyəti ya heyvan, ya da əfsanəvi qəhrəmanların adlarıdır. 
Astronomiya tarixində ilk ulduz qlobusunun kim tərəfindən və harada 
84 
 
hazırlandığı haqqında dəqiq məlumat yoxdur. Lakin Misirdə düzəldilmiş qlobus (1225) 
hələlik ən qədim qlobus sayılır. O hazırda Vatikanda Kardinal Borciyanın 
kolleksiyasmda saxlanır. 
Bizim qlobus 1279-cu ildə Hülaku xanın sarayında çalışan astronom 
Müvəyyid əl-urdi Mühəmməd tərəfindən hazırlanmışdır. Araşdırmalar göstərir ki, 
Müvəyyid əl-urdi Nəsirəddin Tusinin şəxsi dəvəti ilə Marağaya gəlmiş, astronomiya 
cihazları düzəltməklə məşğul olmuşdur. O, Nəsirəddinlə birlikdə rəsədxananın inşaat 
işlərinin layihəsini tərtib etmişdir. 
Hazırda Drezdendə Astronomiya muzeyinin riyaziyyat-fizika salonunda 
nümayiş etdirilən Marağa rəsədxanasının ulduz qlobusu bir o qədər də böyük deyildir. 
Onun diametri 14,1 sm, çəkisi 1 kq-yə yaxındır. Qlobus dörd ayaq üzərində qurulmuşdur. 
Bundan başqa, qlobusun fırlanma oxunu saxlamaq üçün daha bir dayaq vardır. O 
nisbətən qısadır. Dayaqlar üfüqi taxta dairə üzərində yerləşdirilmişdir. Qlobus kürəsi 
əsas dörd ayağa keçirilmiş yastı dairəvi qövslərlə əlaqələndirilmişdir. Kürə biri 
digərindən ayrıla bilən iki yarımkürədən ibarətdir. Onların üzərində bütün bürclər və 
ulduzlar cızılmışdır. Bütün cızıqlar, dərinliklər sonradan qızıl və gümüşlə 
doldurulmuşdur. Qlobusun səthində Böyük Ayı və Kiçik Ayı bürcləri arasında bu 
sözlər yazılmışdır: "Bunu hazırlayan Mühəmməd bin Müvəyyid ər-urdidir". 
Almaniyanın məşhur muzeylərindən birində saxlanılan bu sənət əsərimiz 
xalqımızın adını yüksəldə bilən nadir abidələrdəndir. 
Bu və nisbətən sonrakı əsərlərdə astronomiya elmi ilə əlaqədar olan 
texniki cihazların düzəldilməsi tək Marağada deyil, Şirvanda da yüksək inkişaf 
mərhələsinə çatır. Bu tipli sənət əsərlərindən biri hazırda Amerika kolleksioneri 
Xararidə saxlanılır. Astronomiya elmində istifadə edilən bu istirlab üzərindəki 
qeydlərə görə 1486-cı ildə məşhur Şirvan ustası Şükrullah Müxlis tərəfindən 
hazırlanmışdır. İstirlab öz dövrünə görə yüksək texniki bir cihaz olmaqla bərabər, 
üzərindəki bəzəkləri ilə də nəzəri cəlb edir. 
İstirlabın üzəri, xüsusilə onun qulp hissəsi çox zərif və bədii 
ornamentlərlə bəzədilmişdir. Dövrünün ən gözəl abidələrindəki (Bakı, Şirvanşahlar 
sarayı və s.) nəbati ornamentləri xatırladan bu bəzəklər təkcə sırf element kimi deyil, 
həm də təcrübi əhəmiyyət daşıyaraq əşyanın ana xəttini təşkil edir. Burada tətbiq 
olunan ornamentlər içərisində xüsusilə şaxələnmiş çoxyarpaqlı nilufər gülü və 
qıvrımdil geniş yer tutur. İstirlabın arxa tərəfi bədii cəhətdən ön tərəfə nisbətən az 
maraqlıdır. Onun qulpa yaxın yuxarı hissəsində vertikal və horizontal istiqamətdə 
astronomik bölgülər çəkilmiş, aşağıda isə belə bir məzmunda sözlər yazılmışdır: 
"Sabit və Səyyarə ulduzların uzaqlığı və yaxınlığı asanlaşır, müşahidə ilə əgər 
əzəmətli Soltan Bəyazidin nəzər-diqqəti olsa, elmi və əməli Şükurullah Müxlis 
Şirvani sənə 801... (b.e. 1486-cı ili)". 
Bu əsrlərdə metal təkcə məişət əşyası və elmi cihazların düzəldilməsində 
yox, memarlıq abidələrinin element və formalarında da geniş istifadə edilirdi. 
XIV-XV əsrlərdə Azərbaycanda olmuş xarici ölkə səyyahları metaldan 
düzəldilmiş memarlıq hissələri haqqında maraqlı məlumatlar verirlər. XV yüzilliyin 
85 
 
70-ci illərində Sultaniyyə şəhərində olmuş italyan səyyahı Ambrozio Kontarini 
Cümə məscidinin bürünc qapıları haqqında yazır: "...Bu möhtəşəm binanın ən gözəl 
hissəsini onun tökmə üsulu ilə düzəldilmiş bürünc qapıları təşkil edir. Bu qapılar 
Venesiyada yerləşən müqəddəs Mark kilsəsinin qapılarından xeyli hündürdür. Üst 
səthi xatəmkarlıq üsulunda, gümüşlə bəzədilmiş bu qapıların yəqin ki, çox böyük 
qiyməti vardır..." 
Həmin dövrdə biz yalnız tökmə qapı barədə yox, memarlıq abidələrinin 
dəmirdən düzəldilmiş konstruktiv xüsusiyyət daşıyan başqa hissələri haqqında da 
maraqlı qeydlərə təsadüf edirik. Bu cəhətdən Ağqoyunlu padşahlarından Yaqubun 
1483-cü ildə Təbrizdə tikdirdiyi böyük saray kompleksi haqqında verilən məlumat 
diqqəti cəlb edir. Deyildiyinə, görə Həştbehişt adı ilə məşhur olan bu sarayın 
tökmə üsulu ilə hazırlanmış əjdaha fiqurlu novdanları varmış və bu novdanlar o 
qədər böyük imiş ki, hər birindən bir neçə top tökmək olarmış. 
Qeyd etmək lazımdır ki, bu dövrdə metal məmulatları üzərində rast 
gəldiyimiz bəzəklərdə elə xüsusiyyətlər vardır ki, onlara el sənətlərimizin başqa 
örnəklərində də (daş, gəc, taxta oymaları, keramika və s.) təsadüf edirik. Bu 
cəhətdən nəzərdən keçirdiyimiz əsrin sənətləri arasında böyük bir mübadilənin 
olmasını görürük. El sənətləri içərisindəki belə sıx əlaqə, naxışlardakı oxşarlıq 
Azərbaycanın təkcə XII-XV yüzillikləri üçün səciyyəvi olmamış, ondan sonrakı 
dövrlərdə də təkrar edilmişdir. 
XII-XV yüzilliklərdə Azərbaycanda mövcud olan sənətlər içərisində 
toxuculuq sənəti xüsusilə geniş inkişaf etmişdir. Həmin dövrdə Azərbaycanda 
olmuş xarici səy-yahlar yerli əhalinin həm daxili, həm də xarici bazarlar üçün külli 
miqdarda yüksək keyfiyyətli ipək, kətan, yun parçalar, xalça, palaz, cecim və s. sənət 
nümunələri toxuduq-larını öz gündəliklərində dəfələrlə qeyd etmişlər. XIII yüzilliyin 
əvvəllərində yazılmış "Əcaib-üd dünya" adlı coğrafi əsərdə bu dövrlərdə Azərbaycan 
şəhərlərində istehsal olu-nan parçalar haqqında maraqlı qeydlər vardır. Məlumdur 
ki, Gəncədə zərlə işlənmiş atlaz, kişilər üçün əba, Beyləqanda ipək parça 
(kəzzkaşidə), Ərdəbildə qara rəngli zərif parça (came), Səlmas və Xoyda diba, nazik 
kətandan paltar, Bərdədə ipək və s. istehsal olunurdu. Gəncədə ipək mallar istehsalı o 
dərəcədə inkişaf etmişdi ki, monqolların hücumu zamanı şəhərin əhalisi qiymətli 
parçalar müqabilində özlərini bu basqından xilas edə bilmişlər. Qıpçaq qoşunlarının 
Gəncəyə hücumu zamanı da belə olmuşdur. 
1940-cı ildə Gəncədə Nizami Gəncəvinin qəbrində aparılmış qazıntı işləri 
zamanı tapılmış parça tikələri həmin dövrdə istehsal edilmiş parçaların keyfiyyəti 
haqqında az da olsa təsəvvür yaradır. Zərif və öz dövrünə görə çox yüksək texniki 
səviyyədə toxunmuş bu ipək tikələrində dövrün başqa abidələrindəki (daş, gəc 
oymaları, keramika və s.) bəzəkləri xatırladan həndəsi və stilizə edilmiş nəbati 
ornamentlər vardır. Parça üzərindəki ornamentlər bu dövrdə Gəncədə, Örənqalada və 
s. yerlərdə istehsal olunan keramika bəzəklərini yada salır. 1954-cü ildə Örənqalada 
aparılmış qazıntı işləri zamanı tapılan bir nimçə üzərində təsvir olunmuş atlının 
paltarında da belə səpkili ornamentə təsadüf edilmişdir. 
86 
 
Əvvəlki dövrlərdə olduğu kimi, monqollar Azərbaycanı işğal etdikdən 
sonra da (XIII yüzillik) parça sənayesi burada yüksək səviyyədə idi. Hələ XIII 
yüzilliyin ikinci yarısında Azərbaycanda olmuş Venesiya səyyahı Marko Polonun 
Təbriz şəhərində istehsal olunan, qızıl, gümüş saplarla toxunmuş parçalar haqqında 
maraqlı qeydləri vardır. Yazıların birində o, Azərbaycan ipəyi haqqında belə 
demişdir: "Burada ipək parçalar o qədər çoxdur ki, hətta yol üstündə olan kiçik 
mehmanxanalardakı çarpayılar belə ipək yorğanlarla döşənib". 
Bir qədər sonra Azərbaycana, Ağqoyunlu şahı Uzun Həsənin hüzuruna 
gəlmiş Venesiya diplomatları İosif Barbara və Katerino Zeno da buna bənzər başqa 
bir faktı belə təsdiq edirlər: "Bu ölkədə hətta atların çulları ipəkdəndir". Onlar buna 
məəttəl qaldıqlarını bildirirdilər. Azərbaycanın qədim şəhərlərindən olan Şamaxı 
XIV yüzillikdən başlayaraq ipəkçilik sənəti mərkəzlərindən birinə çevrilir. 
1403-cü ildə Səmərqənddə Teymurun yanına gedən Kastiliya elçisi Ryu 
Qonzales de Klavixo yolüstü Azərbaycanda olarkən Şamaxı ipəyi haqqında maraqlı 
qeydlər etmişdir. Onun dediyinə görə, hələ o illərdə Şamaxı ipəyi bir çox Qərb və 
Şərq ölkəsində məşhur olmuş, hətta Venesiya və Genuya tacirləri buraya ipək 
almağa gəlmişlər. 
Bu dövrdə Şirvanda ipəkçiliyin yüksək dərəcədə inkişaf etməsi haqqında 
səyyah Ancmolello və yerli müəlliflərdən Azərbaycanın məşhur alimi, bakılı 
Əbdürrəşid ibn Saleh Bakuvi (XV yüzilliyin əvvəlləri) də məlumat verirlər. 
Zəmanəmizə qədər gəlib çatmış o dövrün parça tikələri göstərir ki, onların toxunma 
üsulu və bədii tərtibatı öz dövrünə görə çox yüksək səviyyədə olmuşdur. Parça üzərində 
stilizə olunmuş gül-çiçək təsvirləri, quş, heyvan rəsmləri və bəzi fantastik heyvan 
fiqurları daha çox yayılmışdı. 
Dekorativ-tətbiqi sənətimizin başqa örnəklərində olduğu kimi, bu dövrün 
parçalarında da Uzaq Şərq mədəniyyətinə xas bir çox bəzək nümunəsinin üstün 
tutulduğunu görürük. Məşhur Amerika sənətşünası Artur Poup o dövrdəki Azərbaycan 
şəhərlərində istehsal olunan parçaları və onların tərtibatını belə təsvir edir: "...Əgər 
monqol haki-miyyəti illərində, XIII yüzillikdən tutmuş XIV yüzilliyin axırlarınadək 
Uzaq Şərq sənəti mədəniyyətinin təsiri keramikada, bədii metal məmulatında hələ 
nisbətən az görünürdüsə də bu, yerli parçaların bədii simasını, demək olar ki, 
bütünlüklə dəyişmişdi. Bu dövr parçalarının ən tipik bəzəkləri Çin mədəniyyətinə 
xas olan fantastik quş və heyvan rəsmləri idi". 
Həmin dövrdə Azərbaycanda Şərq mədəniyyətinə xas bəzək ünsürlü 
parçaların istehsal olunduğunu dövrün miniatür sənəti də təsdiq edir. Hələ XIV 
yüzilliyin əvvəl-lərində Təbrizdə Qazan xanın vəziri Rəşidəddinin "Cami ət-təvarix" 
("Salnamələr məcmuəsi") əsərinin əlyazmalarına çəkilmiş miniatürlərə və XIV 
yüzillikdə yaşamış bakılı rəssam Əbdülbaqinin rəsmlərinə diqqət yetirsək, burada 
təsvir olunmuş geyim nümunələrində də həmin tipli bəzəklərə rast gələrik. 
Hazırda dünyanın bir çox məşhur muzeyində, eləcə də ölkəmizdə XIV 
yüzillikdə Azərbaycanda toxunmuş belə orijinal parça nümunələri saxlanmaqdadır. 
Bu parçalar içərisində Brunşveyq şəhərindəki Hersoq Anton Ulrix adına 
87 
 
muzeydə, İtaliyanın Verona şəhərində Qastello Vekkionun şəxsi kolleksiyasında, 
eləcə də Bakıda "Azərbaycan tarixi" muzeyində nümayiş etdirilən parçalar diqqəti 
cəlb edir. Bu parçalar yüksək texniki üsulla toxunaraq quş, heyvan və stilizə edilmiş 
gül-çiçək rəsmləri ilə bəzədilmişdir. 
Birinci parça üzərində qızılı, gümüşü saplarla toxunmuş, bir-birinin ardınca 
təkrar olunan tovuz quşu rəsmləri təsvir edilmişdir. Tovuz quşu rəsmləri horizontal 
vəziyyətdə, yəni bir cərgə yandan (profil), bir cərgə üzdən (anfas) qanadları açılmış bir 
tərzdə təsvir olunaraq, parça üzərində yeknəsəqliyi pozaraq çox gözəl ritmik 
hərəkət yaradır. 
Qeyd etmək lazımdır ki, tovuz quşu rəsmləri keçmişdə Azərbaycanda ən 
geniş yayılmış rəsm ünsürlərindəndir. O dövrdə həmin quşun təsvirinə nəinki parça 
üzərində, hətta daş, metal və keramikada da tez-tez rast gəlirik. Məlum olduğu 
kimi, tovuz quşu hələ uzaq keçmişlərdə günəş və od tanrısı kimi ilahi və rəmzi bir 
məna daşımışdır. 
Araşdırmalar göstərir ki, əsrlər keçdikcə tovuz quşu rəsmləri öz keçmiş 
mənasını itirmiş və nəhayət, sadələşərək Şərq aləmində ən geniş yayılmış "buta" 
ornamentinə çevrilmişdir. Tovuz quşu rəsmlərinin türkdilli xalqlarda başlıca ornament 
motivi olduğunu hələ XII yüzilliyin böyük Azərbaycan şairi Nizami Gəncəvi də qeyd 
etmişdir. Şair "İskəndərnamə" poemasında Nüşabənin Bərdədəki sarayını təsvir 
edərkən bir neçə dəfə ipək parçalar üzərində salınmış tovuz quşu rəsmlərindən və 
onların sırf türk xalqlarına xas olduğundan bəhs açır. 
Eyni kompozisiya üsulu Qastello Vekkionun şəxsi kolleksiyasında saxlanılan 
ipək parçada da vardır. Burada da bəzəklər ardıcıl təkrar olunmuş, lakin yeknəsəq 
görünməmək üçün rəsmlər müxtəlif vəziyyətlərdə və ayrı-ayrı rəsmlərlə əvəz 
edilmişdir. 
Azərbaycan tarixi muzeyində nümayiş etdirilən üçüncü parça bəzəkləri 
kompozisiya quruluşu etibarilə o birilərindən fərqlənsə də, bu bəzəklərin toxunuşu, 
üslub xüsusiyyətləri eynidir. Keçmişdə əba tikməkdə istifadə olunan bu zərif ipək parça 
üzərində stilizə edilmiş gül-çiçək rəsmləri toxunulmuşdur. Gül-çiçək rəsmləri ucları 
itidilimli böyük qübbələr içərisində yerləşdirilərək, əbanın döş və ətək hissələrində 
istifadə edilmişdir. 
Yurdumuzun zəngin təbiəti, yaşıl çəmənliklərin, bulaqların, çayların bolluğu 
burada qədimdən qoyunçuluq üçün şərait yaratmışdır. Ulu babalarımızın həyatında 
mühüm əhəmiyyətli qoyun gözəl yunu ilə el sənətinin ən zəngin növlərindən olan 
xalçaçılığın yaranmasında mühüm rol oynamışdır. 
Əcdadlarımızın həyat və məişətində əvvəllər daha çox sırf əməli mahiyyət 
daşıyan xalça, sonralar zaman keçdikcə bəzək nümunəsi kimi işlənmiş və bir çox 
ölkələrə yayılaraq geniş şöhrət qazanmışdır. Azərbaycan xalçalarının uzaq ölkələrdə 
geniş yayılmasına, şübhəsiz ki, onların əla keyfiyyəti səbəb olmuşdur. Tədqiqatlar 
göstərir ki, Azərbaycan xalçaları istehsal olunduğu yerin bədii ənənəsindən, 
xammalından (yun, ipək, pambıq və s.) asılı olaraq müxtəlif kompozisiyalara, 
bəzəklərə malik olmuş, müxtəlif üsullarla toxunmuşdur. 
88 
 
Azərbaycan xalçasının tarixini araşdıranlar bədii və texnoloji 
xüsusiyyətlərinə görə xalçalarımızı, adətən, dörd böyük növə bölürlər: Quba-Şirvan, 
Gəncə-Qazax, Qarabağ və Təbriz xalçaları. Hər növə müəyyən xalçalar daxil olur ki, 
bunlar da toxunduqları yerin adını daşıyır. Azərbaycan xalqının xalça sənətini 
öyrənmək üçün xalçalarımızın ornament, rəng və kompozisiya prinsiplərini nəzərə 
almaq lazımdır. Bir-birilə sıx əlaqədə olan bu üç amil, ümumiyyətlə, xalçaların, o 
cümlədən Azərbaycan xalçalarının bədii xüsusiyyətini müəyyən edir. Azərbaycan 
xalçaları kompozisiya cəhətdən müxtəlifdir. Adətən xalçalardan harada və hansı 
məqsəd üçün istifadə ediləcəyindən asılı olaraq onun ümumi kompozisiyası, ölçüsü, 
bəzəkləri və hətta rəngi də dəyişir. Azərbaycan xalçaları cürbəcürdür. Məsələn: a) 
həcmcə balaca olan namazlıq xalça; b) divar xalçaları; c) qonaq otaqlarını bəzəmək üçün 
bir neçə xalçadan ibarət dəst xalçalar ölçüsünə, formasına və kompozisiyasına görə 
müxtəlif olur; otağın orta hissəsində sərilmiş iri xalça (xalı), yuxarı tərəfdə yerə 
salınan "baş" xalça və ortadakı iri xalçanın yanlarında salınan "yan" xalça. 
Azərbaycan xalçalarının kompozisiyaları bir qayda olaraq, bir-birindən 
asılı olan iki ünsürdən ibarətdir: ara sahə xalçanın ortası və yelən xalçanın kənar 
bəzəkləri; ara sahə və yelən, adətən Azərbaycan xalçalarının xarakterini 
müəyyənləşdirir, naxışlar isə onların kompozisiyasını tamamlayır. Xalçanın 
ortasının və kənar naxışlarının kompozisiya xüsusiyyəti ondakı rənglərin və 
ornamentlərin bir-birinə olan tənasübü ilə səciyyələnir. Azərbaycan xalçalarındakı 
bu cəhət onların keyfiyyətini müəyyənləşdirir. Xalçalarımız qədim zamanlardan bu 
günə kimi həm əməli, həm də ideya-bədii əhəmiyyətə malik olmuşdur. Bədii 
xüsusiyyət və məzmun toxunan xalçanın rəsmində, orna-mentində və rəngində öz 
əksini tapmışdır. 
Xalçalarımızın bədii xüsusiyyəti və məzmunu əsasən onları bəzəyən 
ornamentlərdən asılıdır, çünki ornament tətbiq olunduğu sənət nümunəsini 
bəzəməklə bərabər, onun məzmununu da üzə çıxarır. Azərbaycan xalçaları 
rənglərinə görə də müxtəlifdir. Onlar üçün çoxrənglilik (polixromiya) daha 
səciyyəvidir. 
Bir-birinə zidd, müxtəlif rənglərin ahəngdarlıqla işlədilməsi Azərbaycan 
xalçalarının tipik xüsusiyyətlərindəndir. Azərbaycan xalçaçılıq sənətinin rəng 
xüsusiyyətlərindən biri də budur ki, xalq ustaları rəng çalarlarının parlaqlıq və 
sönüklüyünü, təzadlığını, rəng qavrayışı qanunlarını müasir elmi cəhətdən olmasa 
da, yaxından hiss etmişlər. Xalq ustalarının müxtəlif rənglərə münasibətini 
aşağıdakı misallarla göstərmək olar. Ustalar parlaq rənglərdən biri olan al-qırmızını 
"alışdım-yandım" adlandırmışlar. Bundan başqa xalçaçıların işlətdikləri "ağ ilə yaşıl, 
xoş yaraşır", "qırmızı-sarı, çağırma barı" kimi ifadələr onların rəng qavrayışına, 
rəng əlaqələrinə münasibətini aydın göstərir. 
Adətən xalçaçılar qabaqcadan xalçanın nə məqsəd üçün istifadə 
ediləcəyini bilib, sonra onu rəngli iplərlə bəzəməyə başlayırdılar. Ustalar xalça 
üzərində rənglərin bölüşdürülməsində və gözəl görünməsində baxılan məsafənin və 
habelə xalçanın formasının, ölçüsünün və rənglərinin bir-birinə nisbətini əsas 
89 
 
götürürdülər. Çünki onlar bilirdilər ki, ilk nəzərdə mücərrəd və sxematik görünən 
rəngarəng xalça, palaz və ya vərni rənglərin bir-birinə düzgün nisbəti nəticəsində 
uzaqdan baxdıqda daha bədii və real təsir bağışlayır və ya əksinə, rənglərin bir-
birinə nisbəti sayəsində uzaqdan pis, yaxından isə yaxşı görünür. 
Xalq sənətkarları elə xalçalar və xalça məmulatı (məsələn, çadırüstü, 
pərdə və s.) toxuyurdular ki, onların üzərindəki bəzəklər həm uzaq, həm də yaxın 
məsafədən gözəl təsir bağışlayırdı. Axırıncı üsul üçün toxucular belə bir orijinal 
rəng kompozisiyasına müraciət edirdilər: təsvir olunan hər bir naxışın rənglərini 
kiçik və böyük qruplara bölürdülər. Kiçik rəng qruplarından quraşdırılmış bəzəklər 
uzaq məsafədən baxdıqda fona qarışaraq gözdən itir və böyük rəsmlərin daha aydın 
və canlı görünməsinə kömək edir. Yaxına gəldikdə isə əksinə, kiçik rəsmlər 
canlanır, dəqiqləşir, böyük rəsmlərin daha aydın və canlı görünməsinə kömək edir. 
Yaxına gəldikdə isə əksinə, kiçik rəsmlər canlanır, dəqiqləşir, böyük rəsmlər itərək 
ümumi rəng kimi qavranılır. Azərbaycan xalçaları öz bədii xüsusiyyətlərinə görə 
adətən iki böyük qrupa bölünür: ornamental və süjetli xalçalar. Bu qruplar 
içərisində ornamental xalçalar həmişə çoxluq təşkil etmişdir. 
Araşdırmalar göstərir ki, dekorativ-tətbiqi sənətimizin başqa növləri kimi 
xalçaçılıq sənəti də XI-XV yüzilliklərdə çox zəngin bir inkişaf yolu keçmişdir. Bu 
əsrlərin yazılı mənbələrində yurdumuzun el sənətlərindən bəhs edilərkən burada 
keyfiyyətli xalçalar toxunduğu və bir çox ölkələrə ixrac olunduğu qeyd edilir. 
Bu dövrdə Azərbaycanda yüksək səviyyəli bədii xalçalar toxunduğuna 
dahi şairlərimiz Nizami Gəncəvi, Xaqani Şirvaninin əsərlərində də rast gəlirik. 
Azərbaycan xalçalarının yüksək keyfiyyətindən danışan Nizami Gəncəvi Bərdə 
şəhərinin padşahı Nüşabənin dəbdəbəli sarayını təsvir edərkən belə deyir: 
 
 
Onun böyük şah sarayı vardır,  
Orada qiymətli xalı döşənmişdir. 
 
Nizaminin əsərlərində biz təkcə xalça barədə deyil, xalça məmulatlarından 
olan mafraş, heybə haqqında da bəhslərə rast gəlirik. Məsələn, şair "Xosrov və 
Şirin" poemasında Xosrovun ova çıxmasını təsvir edərkən mafraş haqqında belə 
deyir: "Min dəvə, içi gözəl bəzək şeyləri ilə dolu olan ipək toxunuşlu mafraşlarla 
yüklənmişlər". Bu məlumatlar XII-XIII yüzilliklərdə Azərbaycanda yüksək 
keyfiyyətli xalça məmulatları istehsal edildiyini tam yəqinliyi ilə göstərir. 
Araşdırmalar təsdiq edir ki, Azərbaycan xalçaları XIV-XV yüzilliklərdən 
etibarən ümumdünya bazarlarında xüsusilə geniş şöhrət tapmağa başlayır, Təsadüfi 
deyildir ki, həmin dövrdə Avropa və Şərq ölkələrində yaradılmış rəssamlıq 
əsərlərində Azərbaycan xalçalarının təsvirinə rast gəlirik. Məsələn, Niderland 
rəssamı Hans Memlinqin (1433-1494) "Məryəm öz körpəsi ilə" əsərində biz Şirvan 
xalçasına, Venesiya rəssamı Karlo Krivellonun (1430-1493) "Müjdə" əsərində 
Gəncə-Qazax növlü xalçaya, İtaliya rəssamı Dominiko de Bortolonun "Findlinqin 
90 
 
toyu" (1440-1444) əsərində isə Qazax xalçasına və s. rast gəlirik. 
Dövrümüzə qədər gəlib çatmış ən qədim Azərbaycan xalçası XIII-XV 
yüzilliyə aiddir. Belə nadir xalçalar sırasına, ən əvvəl İstanbulun Türk və İslam 
əsərləri muzeyində saxlanılan Şirvan (XIII-XIV yüzilliklər), Qazax (XV yüzillik) 
xalçalarını, Berlin incəsənət muzeyinin Şərq bölməsində nümayiş etdirilən yenə 
Şirvan və Qazax (XV yüzillik) xalçalarını və s. daxil etmək olar. 
Türkiyədə saxlanılan ən qədim Azərbaycan xalçası XIII yüzilliyə aiddir. 
Uzunluğu 254, eni 170 sm nadir toxuculuq sənəti əsəri türk sənətşünaslarının 
verdiyi məlumatlara görə, əvvəllər Beyşehrdə Əşrəf oğlu Camisinin nəzir verilmiş 
xalçalarından olmuşdur. 1932-ci ildə isə Koniya şəhərindəki "Mövlanə" muzeyinə 
gətirilmişdir. 
Yerliyi mavi rəngli bu xalçanın üzərində iki tərəfdən qoşa çəngəlləri olan 
çoxlu bəzək motivləri verilmişdir. Bu bəzəklərin də ortasında ardıcıl təkrar olunan 
səkkizguşəli ulduz rəsmləri yerləşdirilmişdir. Səkkizguşəli ulduzlar bir cərgə ortası 
açıq-sarı, kənarları tünd-mavi, digər cərgə ortası qırmızı, kənarları qara rənglərdə 
verilərək xalçaya xüsusi bir gözəllik bəxş edir. 
Araşdırmalar göstərir ki, xalça üzərindəki bu təsviri elementlər təkcə 
estetik xarakter daşımamış, onların hər biri özü-özlüyündə xüsusi rəmzi mənalar da 
kəsb etmişdir. Məsələn, qarmaqlı rombvari bəzək elementini götürək, o, uzaq 
keçmişlərdə bolluq, bərəkət anlayışları olub, bitki, torpaq və qadının rəmzi 
sayılırdı. Türkdilli xalqlarda həmin işarə əmin-amanlıq və bərəkəti bildirmiş, 
uğurlu ov və bol yem mənasında çıxış etmişdir. 
Şirvan xalçalarına xas olan ən tipik ornament motivləri və kompozisiya 
üsulu ilə bəzədilmiş bu xalça dövrünə görə çox zərif toxunuşu ilə də diqqəti cəlb 
edir. Bu xalçanın hər 10 sm-də 627 ilmə vardır. 
Haqqında bəhs etdiyimiz xalça XIII-XIV yüzilliklərdən yeganə nümunə 
qalsa da, sonralar biz bu tip kompozisiya və ornamental bəzəkli xalçalara tez-tez 
təsadüf edirik. Maraqlıdır ki, qeyd edilən xalçanın eynisinə XV yüzillikdə yaşamış 
Niderland və İtalyan rəssamlarının əsərlərində də rast gəlirik. 
Onu da qeyd etmək lazımdır ki, Şirvan xalçalarına xas olan bu 
rəngarənglik, bəzək və kompozisiya ünsürləri indiyə qədər öz xüsusiyyətlərini 
itirməyərək davam etməkdədir. Bu da xalçalarımızın bu qədər böyük və uzun bir 
tarixi yolda öz milli simasını itirməyərək daim inkişaf etdiyini göstərən 
amillərdəndir. 
Qeyd etdiyimizi Berlin incəsənət muzeyində saxlanılan XV yüzilliyə aid 
olan bir Qazax xalçası əyani şəkildə təsdiq edir. Bu xalça hələlik məlum olan ən 
qədim süjetli xalçalarımızdan sayılır. Onun bədii tərtibatı el sənətlərimizin ən çox 
yayılmış mövzusuna Simurq quşu ilə əjdahanın mübarizəsi səhnəsinə həsr 
edilmişdir. 
Xalçanın qızılı-sarı yerliyi üzərində tünd-mavi boyalı iplərlə toxunmuş bu 
fiqurlar o qədər sxematik və lakonik bir səpkidə icra edilmişdir ki, ilk baxışda 
onları çox çətinliklə başa düşmək olur. Araşdırmalar göstərir ki, bir-birinə zidd iki 
91 
 
qüvvənin - Simurqla (xeyir) əjdahanın (şər) mübarizəsini təmsil edən bu tipli 
xalçalar həmin vaxtlar dünya bazarlarında xüsusilə geniş yayılmışdı. Bu tipli 
Qazax xalçalarına XV-XVI yüzilliklərdə Avropa rəssamlarının əsərlərində tez-tez 
təsadüf edilməsi onların ölkəmizdən çox uzaqlarda da məşhur olduğunu bir daha 
təsdiq edir. 
Xalçalarımızda əjdaha motivinə geniş yer verilməsi əbəs yerə deyildir, 
çünki o, uzaq keçmişlərdən türkdilli xalqların həyatı, məişəti, folkloru, 
mifologiyasında görkəmli yer tutmuşdur. 
Məsələn, Azərbaycanın bir sıra yerlərində bu günədək ilan və əjdaha totemi 
ilə əlaqədar yer adları vardır. Naxçıvanda İlan dağı, Qazaxda Əjdaha qayası və s. belə 
adlara biz hazırda Ermənistanda, Göyçə (Sevan) gölü ətrafında azərbaycanlılar 
yaşayan yerlərdə də təsadüf edirik. İcevan (keçmiş Karavan saray) rayonunun Çaylı 
kəndində Əjdaha yurdu adlanan yer buna gözəl misal ola bilər. Əjdaha obrazı Azərbaycan 
xalq nağıllarında da mühüm yer tutmuşdur. Məsələn, "Məlikməmməd", "Tapdıq", 
"Qara at" nağıllarında əjdahaya geniş yer verilmişdir. 
Qeyd etmək lazımdır ki, hazırda türkdilli xalqlar arasında yayılmış əjdaha 
sözü fars sözüdür. XI yüzillikdə "Türk lüğəti" kitabının müəllifi Mahmud Kaşğari 
göstərir ki, türklər fars sözü "əjdaha"dan əvvəl öz sözü "bukanı" işlədirmiş. Onlar 
hətta oğuz və başqa qəbilə birləşməsinin xaqanına "buka" deyirmişlər. Sonralar 
həmin qəbilə, hətta öz yenilməz bahadırlarını da belə adlandırmışdır. 
Araşdırmalar göstərir ki, ilk orta əsrlərdə "buka" həm qəbilə onqonunun 
adı, həm də həmin qəbilənin dini və dünyəvi rəhbərinə, hətta igidlərinə verilən ad 
olmuşdur. 
İncəsənətdə əjdaha obrazına xüsusi məqalə həsr etmiş türk sənətşünası 
Günər İnal müxtəlif çin, fars, ərəb, türk mənbələrinə əsaslanaraq onun 
ümumiləşdirilmiş təsvirini vermişdir. Onun qeydinə görə, "əjdaha nəhəng ölçüyə malik 
olan bir heyvandır. Onun gövdəsi ilana bənzəyir, iri qanadları və bir neçə başı vardır. 
Ağzından alov püskürür. Həyatının çox vaxtını suda keçirir. Hərdən suyu tərk edərək 
göylərə qalxır və buludlar arxasında gizlənir". 
Əjdaha uzun müddət türkdilli xalqlarda su allahı və hakimiyyət rəmzi hesab 
edilirdi. Bununla belə müxtəlif tarixi mərhələlərdə və müxtəlif tayfa və qəbilə 
birləşmələrində bu əfsanəvi surət həm xeyir, həm də şər qüvvələrinin simvolu 
sayılmışdır. 
Başqa sənət nümunələrində olduğu kimi, xalı sənətində də əjdaha təsviri 
çox böyük inkişaf yolu keçmişdir. O bəzən real, bəzən mücərrəd, bəzən tək, bəzən 
də cüt təsvir olunurdu. 
Sonralar, Azərbaycanın Qarabağ kimi görkəmli xalça məntəqələrində 
toxunan Vərni adlı xalçalarda sayı 16, 20, 24-ə çatan böyük həcmli əjdaha rəsmlərinə 
də təsadüf edilir. 
Bu əsrlərdə Azərbaycanda stilizə olunmuş əjdaha rəsmlərindən təşkil 
edilən paxlava kompozisiyalı xalçalar da toxunurdu. Xalq arasında Xətayi adını almış 
bu tip kompozisiyalı xalılar çox geniş yayılaraq dünya muzeylərinin bəzəyinə 
92 
 
çevrilmişdir. Onun ən gözəl nümunələrinə hazırda İstanbulun "Topqapı", "Xalı" 
muzeyində, Nyu-Yorkun "Metropoliten" muzeyində, Budapeştin dekorativ sənətlər 
muzeylərində və başqa yerlərdə rast gəlinir. 
Mənbələr göstərir ki, Xatay (Xətayi) özü-özlüyündə bir qədim türk 
qəbiləsinin adıdır. Bayat qəbiləsinin bayatı, Afşar qəbiləsinin afşarı musiqi 
melodiyaları olduğu kimi, çox güman, Xatay qəbiləsinin də əjdaha təsvirli Xətayi xalı-
ları olmuşdur. 
Görkəmli türk alimləri Ə.Esin, O.Aslanapa, N.Diyarbəkirli və başqaları 
tarixi mənbələrə əsaslanaraq xalq sənəti nümunələri üzərində əjdaha təsvirinin 
Qafqaz, İran və Anadoluda yayılmasının türk qəbilələrinin Orta və Mərkəzi Asiyadan 
Qərbə doğru axını ilə əlaqələndirirlər. Bu fikri fransız sənətşünası Armenaq 
Saqızyan da təsdiq edir. 
Tədqiqatlar göstərir 
ki, xalı sənəti üzərində əjdaha 
həmişə müsbət totem 
olmamışdır. Zaman keçdikcə o 
bir şər obrazı kimi də çıxış 
etməyə başlayır. Bu halda o 
daha tək yox, xeyirxah obraz 
sayılan simurq quşu ilə 
mübarizədə təsvir edilir. Bu tip 
kompozisiyalı təsvirlər 
Azərbaycan dekorativ sənəti 
nümunələri üzərində XV 
yüzillikdən işlənməyə başlayır. 
XVI-XVII yüzilliklərdə o, 
Təbriz xalçalarında ən yüksək 
inkişaf mərhələsinə çatır. 
Nəzərdən 
keçirdiyimiz sənət əsərləri, 
onların bədii və texnoloji xüsusiyyətləri göstərir ki, bu əsərlərdə Azərbaycan el 
sənətləri çox mürəkkəb tarixi inkişaf yolu keçmişdir. 
XI-XV yüzilliklərdə yaradılmış sənət nümunələrimizin bəzək motivləri və 
forması bir çox hallarda hələ də keçmiş yerli ənənələrə sadiq qalsa da, onların 
kompozisiya quruluşu və texniki icrasında xeyli dəyişikliklər gözə çarpırdı. Bu 
əsərlərdə Uzaq Şərq mədəniyyətinə xas olan oraament ünsürləri (stilizə edilmiş 
buludlar, su bitkiləri, əjdaha rəsmi və s.) el sənətlərimizin bədii tərtibatında, 
xüsusilə tez-tez rast gəlinir. 
Araşdırmalar göstərir ki, bu əsərlərdə el sənətlərimiz öz bədii üslubu 
etibarilə iki böyük tarixi mərhələ keçmişdir: XI-XIII, XIV-XV yüzilliklər. XI-XIII 
yüzilliklərdə sənət nümunələrimizin bədii tərtibatında daha çox həndəsi, stilizə 
edilmiş nəbati ornament motivlərindən, insan və fantastik heyvan təsvirlərindən 
93 
 
istifadə edilmişdir. Lakin bunlar daha keçmiş dövrün sənət nümunələri üzərində rast 
gəlinən bəzəklər kimi lakonik, monumental bir səpkidə deyil, xırdalanmış şəkildə 
təsvir olunurdu. Rast gəlinən insan, heyvan rəsmləri bu dövrdə sənət nümunələri 
üzərində o qədər ornamental bir səpkidə icra edilirdi ki, onları adi gözlə 
ornamentlərdən ayırmaq olmurdu. 
XIV yüzilliyin axırı, XV yüzilliyin əvvəllərindən başlayaraq sənət 
nümunələrimizdə nisbətən real səpkidə işlənmiş nəbati bəzəklərin üstün gəldiyini 
görürük. 
Yerli mühitə, onun əhalisinin zövqünə uyğun gələn ornament motivləri və 
kompozisiya üsulları bundan sonra sənət nümunələrimizin ayrılmaz bir hissəsinə 
çevrilir. 
XV yüzillikdən başlayaraq X-XIII yüzilliyin ornament səpkisinə xas olan 
qrafik üslub bütünlüklə aradan çıxır və boyakarlıq sənətini xatırladan yeni bədii 
üslubla əvəz olunur. 
Beləliklə, XV yüzilliyin axırlarında el sənətlərimizin bədii tərtibatında 
yeni bədii bir üslubun gün-gündən inkişaf edərək artdığının şahidi oluruq. 
 
 
 
 
 
 
ƏLYAZMA KİTABLARIN BƏDİİ TƏRTİBATI 
 
Orta əsrlərdə, Yaxın Şərqin digər ölkələrində olduğu kimi Azərbaycanda 
da mədəniyyətin inkişafı, dünyəvi ədəbiyyata və incəsənətə maraq əlyazma 
kitablarına bədii tərtibat verilməsi və illüstrə edilməsi ehtiyacını doğurmuşdu. Bu 
dövrdə Quran və başqa dini kitablarla yanaşı, məşhur alimlərin, şair və yazıçıların 
təbiət, tarix, habelə ədəbi bədii əsərləri də köçürülürdü. Orta əsrlərdə üzü köçürülən 
Quran "nəsx", yaxud "reyhan", nadir hallarda "riqə" xətləri ilə yazılıb, yalnız 
naxışlarla bəzədilirdisə, dünyəvi məzmunlu əsərlər "nəsx" xətti ilə köçürülür, çox 
zaman süjetli miniatürlərlə illüstrə olunur, ornamentlərlə bəzədilirdi. 
 Yazıların üslubu, miniatürlərin xarakteri və əlyazma kitablarının ümumi 
tərtibatı Azərbaycanda bu sənətin daim inkişafda olduğunu göstərir. Yüksək 
vəzifəli şəxslər üçün tərtib edilmiş təmtəraqlı əlyazma nümunələri ilə yanaşı, adi 
həvəskar oxucular, yaxud elm və ədəbiyyat xadimləri üçün nəzərdə tutulmuş sadə 
nüsxələr də yaradılırdı. Lakin əlyazma kitablarının bədii tərtibinə ən çox tələbat 
feodal cəmiyyətinin yuxarı təbəqəsi - padşahlar, şahzadələr, əyanlar arasında 
olmuşdur. Mahir rəssam, xəttat və cildsazlar tərəfindən uzun müddətə başa çatdırılan 
bu qiymətli manuskriptlərin əsas sifarişçisi və sahibi də elə onlar idi.  
 Kollektiv yaradıcılığın məhsulu olan əlyazma kitablarının meydana 
gəlməsində əsas vəzifə əsərin həm də redaktorluq işini yerinə yetirən xəttatların 
94 
 
üzərinə düşürdü. Xəttat nəinki təkcə mətnin səhifədə yerləşdirilməsini, habelə 
rəssamın çəkəcəyi illüstrativ şəklin süjetini də müəyyənləşdirirdi. Xəttat ədəbi əsəri  
köçürərkən miniatür üçün ağ yerlər buraxır, illüstrə olunacaq hekayənin bu və ya 
digər parçasını buraya köçürmürdü. Miniatürçü rəssam isə öz növbəsində 
illüstrasiyada çərçivəyə alınmış düzbucaqlar şəklində bir neçə boş sahə buraxırdı 
ki, xəttat mətni yazarkən süjetlə əlaqədar buraxdığı parçaları bu boş yerlərə 
köçürsün. Belə üsul miniatürlərdə əks etdirilən ədəbi süjet təsvirinin anlaşıqlığını 
artırır, onu tamamlayırdı. 
Miniatür üçün ayrılan sahənin seçilməsində yəqin ki, bu və ya digər süjet 
üçün müvafiq kompozisiya müəyyənləşdirən miniatürçü rəssam da iştirak edirdi. 
Lakin buna baxmayaraq, xəttat bir qayda olaraq, illüstrəçi rəssamı məhdud çərçivədə 
saxlayır, onu həmin sahə daxilində yaradıcılıq işi aparmağa məcbur edirdi. Məhdud 
çərçivəyə salınmış rəssam müvafiq süjeti canlandırmaq üçün xəttatın buraxdığı ağ 
sahə daxilində elə düşünülmüş kompozisiya qurmalı idi ki, verilmiş sahəyə 
yerləşdirmək şərtilə, ədəbi mətndə nəql olunan epizodu rəsm dilində təsvir edə 
bilsin. Belə bir məcburi prinsip əlbəttə, rəssamdan böyük məharət tələb edirdi. Orta əsr 
rəssamları öz istedadları sahəsində çox vaxt buna nail olur, vəziyyətdən ustalıqla 
çıxırdılar. Onlar bəzən bu işdə hətta son imkana əl atıb, səhifənin geniş 
95 
 
kənarlarından da istifadə edirdilər. Çox zaman rəssam illüstrə edəcəyi ədəbi 
mətndən yayınaraq öz kompozisiyasına əlavə surətlər, yaxud da bütöv səhnələr 
gətirirdi. Bununla o, illüstrə etdiyi süjeti daha da genişləndirir, zənginləşdirir,  
müvafiq həyat hadisələri ilə bağlayırdı. 
Əlyazmanın tərtibat işlərində nəqqaş da iştirak edir. O, səhifələrdəki 
mətni çərçivəyə alır, başlıqları, sərlövhə və sonluqları bəzəyir, bəzən də əlyazma 
səhifələrinin geniş kənarlarında rəsmlər çəkirdi. 
Dövrümüzədək mühafizə olunmuş əlyazma kitablarının ilkin nüsxələri, XIII 
əsrin ortaları və XIV əsrin əvvəllərinə aiddir. 
Bu zaman monqol hakimlərinin paytaxtında əlyazma kitablarını köçürmək 
və tərtib etmək üçün emalatxanalar yaradılmışdı. Elmi-bədii mərkəz olan həmin 
emalatxanalarda yerli alimlərlə yanaşı, memarlar və rəssamlar, həmçinin monqol 
hakimlərinin başqa ölkələrdən buraya cəlb etdikləri digər sənətkarlar da işləyib 
yaradırdılar. Elxanilərin Xoyda, Marağa, Təbriz və Soltaniyyədəki saray 
emalatxanalarında, ağır vəziyyətdə işləyən incəsənət ustaları və sənətkarlarla 
yanaşı xəttat və rəssamlar da gözəl tərtib olunmuş dini, elmi və bədii əlyazma 
kitabları yaradırdılar. XIV əsrin əvvəllərində illüstrasiyalı əlyazmaların yaradılması 
ilə əsasən Təbrizin yaxınlığında, Rəşidiyyə adlanan universitet şəhərciyində məşğul 
olurdular. Çox da böyük olmayan bu elmi şəhərcikdə Qazan xanın tarixçisi və vəziri 
Fəzlullah Rəşidəddin tərəfindən təsis olunmuş universitet və kitabxanada müxtəlif 
məzmunlu 60 min kitab var idi. Rəşidəddinin kitabxanası nəzdində işləyən bədii 
emalatxanada müxtəlif ölkə və şəhərlərdən dəvət olunmuş xəttat və rəssamlar da 
işləyirdilər. Onlar tarixçilərin yazdığı və Rəşidəddinin redaktoru və müəlliflərindən 
biri olduğu salnamə toplusu "Cami-ət təvarix"in üzünü köçürür, ona illüstrasiyalar 
çəkirdilər. Rəşidəddinin göstərişi ilə "Cami-ət təvarix"in çoxlu əlyazma nüsxəsi 
hazırlanır və o zamankı İrana və digər müsəlman ölkələrinə göndərilirdi. Sultan 
Əbusəidin vaxtında, 1318-ci ildə Rəşidəddin edam edildikdən sonra onun yaratdığı 
Rubi Rəşidi (Rəşidiyyə) şəhərciyi dağıdılmış, kitabxana isə qarət edilmişdir. 
Saray ustaları tərəfindən Xoyda, Marağa və Təbrizdə köçürülən 
əlyazmalarının ilk nümunələrindən olan "Vərqa və Gülşa" (XIII əsrin əvvəli), İbn 
96 
 
Bəhtuşinin "Mənafi əl-heyvan" (1297-1299) və Rəşidəddinin "Cami-ət təvarix" (1307-
1314) əsərlərinin tərtibatında və yazı tərzində XII-XIII əsrlərdə ərəb ölkələrində, 
xüsusən Bağdadda hazırlanmış əlyazmaları ilə müəyyən yaxınlıq və ümumilik vardır. 
Azərbaycanda bədii əlyazma sənətinin bu erkən inkişaf dövründə xəttat və 
digər incəsənət ustalarının yaradıcılıq fəaliyyəti çox geniş idi. Onların çoxu şair, 
xəttat və rəssam olmuş, çoxlu tələbələr yetişdirmiş, əlyazma kitabları və memarlıq 
abidələrində yazdıqları dekorativ kitabələr kimi misilsiz sənət nümunələri qoyub 
getmişlər. Belə məşhur ustalardan biri, Təbrizdə doğulmuş Mübarək şah 
Zərrinqələm idi. Bu məşhur xəttat o zaman işlədilən altı klassik xətt növünün mahir 
ustası olmuşdur. 1358-1374-cü illərdə hökmdarlıq etmiş Sultan Üveys Cəlayir 
tərəfindən Nəcəfdə tikdirilmiş binanın kitabələrini Zərrinqələm yazmışdır. Bu bədii 
xətt ustasının çox istedadlı və məhsuldar şagirdi olan Abdullah Seyrəfi Təbrizi 
(1350-ci ildə vəfat etmişdir) bir çox Təbriz binalarının daxili və xaricini bəzəyən 
dekorativ yazıların müəllifidir. 
XIV əsrin əvvəllərində yaşayıb-yaratmış ustad xəttatlardan biri də Abdullah 
ibn Əhməd ibn Fəzlullah Marağidir. 1338-ci il tarixli nadir Quran nüsxəsi onun 
yaradıcılığının məhsuludur. 
O zaman yüksək bədii keyfiyyətdə hazırlanan əlyazmaların, xüsusən dini 
əsərlərin bəzəyi dekorativ sənətlər sahəsində əl qabiliyyəti olan xəttatların özləri 
tərəfindən yerinə yetirilirdi. Əlyazma kitabların bədii tərtibatında bədii cild ustalarının 
da mühüm rolu olmuşdur. Məsələn, Təbrizdə yaradılmış 1334-cü il tarixli bir 
əlyazma cildinin müəllifi Məhəmməd Əlinin bu sənətin inkişafına böyük təsiri 
olmuşdur. 
İlk dövrlərdə dünyəvi məzmunlu əlyazma kitabların dekorativ bəzəyi çox 
da zəngin olmurdu. Lakin bu əlyazmalarından onların səhifələrini süsləyən 
miniatür-illüstrasiyalar eyni zamanda, bəzək elementi rolunu oynayırdı. Bu 
dövrdəki əlyazmaların, demək olar ki, bütün səhifələrində bir kiçik miniatür 
yerləşdirilirdi. 
Orta əsrlərdə elmi-tarixi və ədəbi-bədii əlyazmalarından başqa çoxlu dini 
məzmunlu əlyazma kitabları da yaradılırdı. Bunlardan Quran nüsxələrini və Quranın 
30 cüzünə müvafiq olaraq düzəldilmiş cüzləri göstərmək olar. 
XIV əsrin birinci rübünə aid dini kitablardan 1322-ci ildə Şirvanda 
yazılmış "Musabexx us-sanna" adlı əsəri xüsusilə qeyd etmək lazımdır. 300 
səhifədən ibarət olan həmin nüsxə xəttat Məhəmməd ben Şüca ben Məhəmməd əl-
Katib əş-Şirvani tərəfindən "nəsx" xətti ilə köçürülmüş, çox güman ki, tərtibatı da 
onun özünə aiddir. Əlyazmanın başlanğıcında zəngin ornament bəzəkli qoşa 
səhifədən ibarət frontispis vardır ki, onun aşağı və yuxarı kartuşlarında müəllifin və 
əsərin adı yerləşdirilmişdir. Ayrı-ayrı fəsillərin iri xətlə yazılmış sərlövhəsi qara, 
qırmızı və yaşıl rəngli tuşla ifa edilmişdir. Kolofon ayrıca vərəqədə qırmızı və qara 
"rüqə" xətti ilə yazılmışdır. Zərifliyi və tərtibat bitkinliyinə görə bu əlyazması XIV 
əsr Azərbaycan kitab tərtibatı sənətinin nadir nümunələrindən hesab edilir. 
XIII əsrdə və XIV əsrin birinci yarısında yaradılmış dünyəvi məzmunlu 
97 
 
əlyazmaların dekorativ tərtibatının xarakterinə gəlincə, qeyd etməliyik ki, onlar 
əvvəlcə çox sadə tərtib olunur, yazıları isə orta səviyyəli olurdu. Lakin bu 
əlyazmaları ifa tərzinə görə müxtəlif olan çoxlu miniatürlərlə illüstrə edilirdi. Bu dövr 
əlyazmalarının bir çoxunda müxtəlif mövzuları, poetik süjet və ya həyat hadisələrini 
əks etdirən miniatürdən ibarət frontispis vardır. Frontispisdən sonra başlığı kiçik 
ornament kompozisiyası ilə bəzənmiş birinci səhifə yerləşir. Poetik əsərlərin səhifələri 
şaquli istiqamət üzrə dörd, yaxud altı sütuna bölünür. Sütunlar qara, qırmızı və göy 
rəngli xətlərlə cızılmış çərçivəyə alınır. 
Bu dövrə aid elmi-tarixi və ədəbi-bədii əsərlərin miniatürlərlə bəzənmiş 
əlyazma nüsxələrindən Əlaəddin Cöveyinin "Monqolların tarixi" (1290-cı il), İbn 
Bəhtaşinin "Mənafi əl-heyvan" (1297-1299), Rəşidəddinin "Cami-ət təvarix" 
(1307-1314-cü illər və 1318-ci il), Firdovsi "Şahnamə"sinin 1340-1350-ci il tarixli 
nüsxəsi ("Demot şahnaməsi") kimi nadir əsərlərini xüsusilə qeyd etmək lazımdır. 
Göstərilən nüsxələrdən təkcə Nyu-Yorkda Morqanın kolleksiyasına 
məxsus olan "Mənafi əl-heyvan" əlyazmasında onun sifarişçisi Şəmsəddin ben 
Ziyəddin Züşəkinin ekslibrisi vardır. Həmin ekslibrislə sifarişçinin adı "tövqi" xətti 
ilə yazılmışdır. Xonçanın ayrı-
ayrı hissələri arasındakı 
boşluqlar əyri xətli ornament 
motivləri ilə doldurulmuşdur. 
Əsərin mətni dörd sütunda 
"nəsx" xətti ilə yazılmış, 
üslubuna görə müxtəlif 
xarakterli miniatürlərlə 
bəzədilmişdir. Bu əsərin təkcə 
bölmə başlıqları iri "kufi" 
xətti ilə yazılmışdır. 
Miniatürlərin tuşla qrafik 
üsulda işlənməsi, mətnin iri 
"nəsx" xətti və bölmə 
sərlövhələrinin iri kufi xətti ilə 
ahəngdarlıq təşkil edir. Bu 
miniatürlərin əlyazmanın 
səhifələrində müxtəlif 
üsullarda yerləşdirilməsi bir 
qədər sonra işlənmiş "Cami-ət 
təvarix"in London və İstanbul 
nüsxələrindəki miniatür 
formalarına əsasən uyğun 
gəlir. Təsvir vasitələrinin 
bəsitliyi, rəsmin sərtliyi, qalın qara tuş cizgilərlə icra edilməsi, Azərbaycanda 
yaradılan ilk əlyazmaların bir qədər kobud dekorativ üslubda tərtib olunduğunu 
98 
 
xarakterizə edir. 
Bədii tərtibatına görə diqqəti cəlb edən əlyazmalarından olan 1333-cü il 
tarixli "Şahnamə"də "nəsx" xəttilə dörd sütunda yazılmış bölmələrin sərlövhəsi 
"rüqə" xəttilə işlənmişdir. 
Qeyd etmək lazımdır ki, tərtib olunan əsərlərin formasını, yaxud iri 
bölmələr arasındakı səhifələrini bəzəyən miniatürlü frontispisli əlyazmalara hələ ilk 
dövrlərdə təsadüf olunur. Məsələn, yuxarıda adı çəkilən 1333-cü il "Şahnamə"sində, 
poemanın əvvəlində (müqəddimədən sonra) iki vərəqdən ibarət frontispis verilir. 
Buradakı miniatürlər kompozisiya və mövzusu etibarilə müstəqil xarakter daşıyır, 
poemanın məzmunu ilə əlaqədar olmayır. Onlardan biri ov səhnəsini, digəri isə 
padşahın saray məclisini təsvir edir. Bu əlyazması üçün səciyyəvi olan cəhətlərdən 
biri də budur ki, onun axırında əsərin məzmunu ilə əlaqəsi olmayan daha bir 
miniatür vardır ki, bu da əlyazmasının dekorativ-bəzək elementlərini yekunlaşdırır. 
Əlyazmanın sonunda, onun kolofonunun altında yerləşdirilən bu miniatür Firdovsinin 
öz poemasını Sultan Mahmud Qəznəviyə təqdim etməsi səhnəsini təsvir edir. 
XIV əsrin birinci yarısında Azərbaycanda cildsazlıq sənətinin ən yaxşı 
nümunəsinə misal olaraq İstanbulun Evqaf muzeyində saxlanan (2485 № -li) 1334-cü 
il tarixli əlyazmasının cildini göstərmək olar. Bu orijinal cild, usta Məhəmməd Əli 
tərəfindən Təbrizdə hazırlanmışdır. Qırmızımtıl-qəhvəyi rəngli dəridən düzəldilmiş 
cildin sol qapağının iç tərəfində ustanın adı qızılla yazılmışdır. 
XV əsrdə Azərbaycanın iqtisadi, ictimai və siyasi həyatında baş verən 
yüksəliş xalqın mədəniyyəti, ədəbiyyatı və incəsənətinə müsbət təsir göstərir, 
dövrün qabaqcıl ideyalarını əks etdirən elmi və bədii əsərlərin yaranmasma səbəb 
olurdu. 
Şimali Azərbaycanda Şirvanşahların Şamaxı və Bakı saraylarında, cənubda 
isə Ağqoyunlu və Qaraqoyunluların Təbriz sarayında toplanmış dövrün görkəmli alim 
və şairləri, sənətkarları Yaxın və Orta Şərqdə böyük şöhrət qazanmış elmi, fəlsəfi və 
bədii əsərlərini yaradırdılar. Qaraqoyunlu Cahan şahın sarayı Azərbaycan 
mədəniyyətinin mərkəzinə çevrilmişdi. Sarayda təşkil edilən ədəbi məclislərdə şairlər, 
o cümlədən "Həqiqi" təxəllüsü ilə Azərbaycan və fars dillərində şeirlər yazan 
Cahan şah özü də iştirak edirdi. 
Bu dövrdə Azərbaycanda müxtəlif elm sahələri inkişaf edirdi. Dövrün 
görkəmli alimlərindən olan Seyid Yəhyə Bakuvi, Əbdürrəşid İbn Saleh Bakuvi, 
Təbrizli Seyid Əhməd Lələvi və başqaları Azərbaycanda fəlsəfi fikrin, tarix, 
coğrafiya və başqa elm sahələrinin inkişafında xüsusilə böyük rol oynamışlar. 
Bu dövrdə Azərbaycanda klassik bədii irsi öyrənməyə meyil artır. Klassik 
Şərq poeziyasının tədqiqi, şərhi və s. ədəbiyyat məsələlərinə həsr olunmuş elmi-
nəzəri əsərlər yazılır, bədii tərcümə işlərinə daha çox əhəmiyyət verilirdi. XV əsrdən 
başlayaraq, Azərbaycan ədəbiyyatı əsasən milli dildə inkişaf etməyə başlayır. 
Azərbaycan dili ədəbi-bədii dil kimi sürətlə inkişaf edib zənginləşir. 
XIII-XIV əsrlərdə Azərbaycan ədəbiyyatında təriqət görüşləri əsas yer 
tuturdusa, XV əsrdən etibarən məhəbbət lirikası və fəlsəfi fikir daha mühüm sayılırdı. 
99 
 
Sənətkarlıq ənənələrini davam etdirən hürufi şairlər öz əsərlərində Şərqdə hökm sürən 
feodal zülmünə, teymurilərin qəsbkarlıq siyasətinə qarşı çıxır, ədalət və insanpərvərlik 
ideyalarını təbliğ etməklə mövcud nöqsanları əxlaqi-mənəvi təkamül vasitəsilə islah 
etməyə, aradan qaldırmağa çalışırdılar. Bu baxımdan vəhdəti-vücud dünyagörüşünə 
malik olan Şah Qasim Ənvarin fəlsəfi-didaktik əsərləri xüsusilə qeyd edilməlidir. 
Yaxın Şərq ölkələrində dərin hörmət və şöhrət qazanmış bu üsyankar şairin Əlişir 
Nəvainin yaradıcılığına faydalı təsiri olmuşdur. 
Doğrudur, XV əsr Azərbaycan ədəbiyyatı bir az əvvəl və bir qədər sonra 
olduğu kimi, Nəsimi və Füzuli səviyyəsinə qalxan dahi mütəfəkkir-şair yetişdirmədi. 
Lakin bu dövrdə yaranmış ədəbiyyatın, xüsusən doğma ana dilində yazan Hamidi, 
Kişvəri, Xətayi kimi şairlərin yaradıcılığının Azərbaycan ədəbi-bədii dilinin və milli 
ədəbiyyatının inkişafında faydalı rolu olmuşdur. 
XV əsrdə Azərbaycan incəsənəti inkişaf edir, memarlıq, təsviri və dekorativ 
sənətlər, musiqi mədəniyyəti və bədii yaradıcılığın başqa sahələrində yalnız 
Azərbaycanda deyil, ümumiyyətlə, Yaxın və Orta Şərqdə böyük şöhrət qazanmış 
ustad sənətkarlar fəaliyyət göstərir. Onların Təbriz, Şamaxı, Bakı və s. Azərbaycan 
şəhərlərində, həmçinin qonşu Şərq ölkələrində yaratdıqları monumental memarlıq 
abidələri, təsviri və dekorativ sənət əsərləri Şərqdə bədii yaradıcılığının nadir 
nümunələri olub öz dövründə və daha sonralar, bu sənətlərin inkişafında mühüm rol 
oynamışlar. 
XV əsrdə Azərbaycanda musiqi mədəniyyəti və musiqişünaslıq elmi yüksək 
dərəcədə inkişaf etmişdi. Bu sahədə əldə edilən bütün nailiyyətləri öz yaradıcılığında 
cəmləşdirən görkəmli Azərbaycan musiqişünası Əbdülqadir Marağainin klassik Şərq 
musiqisinin nəzəri əsasları haqqında yazdığı dəyərli elmi əsərləri bu gün belə öz 
əhəmiyyətini itirməmişdir. 
XV əsrdə Azərbaycanın mədəni inkişafını, ədəbiyyat və incəsənətinin 
yüksəlişini səciyyələndirən əsas cəhətlərdən biri də ondan ibarətdir ki, bu dövrdə 
saraylarda yaranmış rəsmi sənətlə bərabər xalq yaradıcılığı - folklor, aşıq şeri və 
musiqisi, xalq sənəti də sürətlə inkişaf edirdi. Belə bir şəraitdə, mövcud ictimai-
siyasi və mədəni yüksəlişlə əlaqədar olaraq Azərbaycanda təsviri sənət, xüsusən 
kitab tərtibatı və miniatür boyakarlığı öz inkişafını davam etdirirdi. 
Təəssüflə qeyd etmək lazımdır ki, XV əsr Azərbaycan incəsənəti tarixinin 
ən zəif öyrənilmiş dövrüdür. Bir tərəfdən həqiqətən Azərbaycana və bu əsrə aid faktik 
materialın son dərəcə azlığı, digər tərəfdən Azərbaycan sənətkarları tərəfindən 
yaradılmış bir sıra əsərlərin ədəbiyyatda "Türkmən məktəbi" və "Herat məktəbi"nə 
aid edilməsi ölkədə belə bir səhv fikir dolaşmasına səbəb olmuşdu ki, guya XIV 
əsrdə yüksək inkişaf etmiş Təbriz məktəbi XV əsrdə süqut edir, XVI əsrdə 
Səfəvilər dövründə isə yenidən fəaliyyətə başlayır. Buna görə də Azərbaycanda 
miniatür sənətinin ardıcıl inkişafı inkar edilir, birinci və ikinci Təbriz məktəbi deyə 
iki müstəqil, bir-biri ilə məntiqi əlaqəsi olmayan iki məktəbə bölünürdü. 
Hələ XX əsrin əvvəllərində alman alimi F.Şults Şərq miniatür sənətinin 
sonrakı tədqiqatçılarından fərqli olaraq XV əsrdə Təbriz miniatür sənətində, 
100 
 
Səfəvilər dövründə inkişaf zirvəsinə çatmış üslubun formalaşdığını qeyd etmiş- 
dir. O zaman faktik materialın daha az bəlli olmasına baxmayaraq, Şults Təbriz 
miniatür məktəbinə yüksək qiymət vermiş və onu Herat, Buxara və başqa sənət 
mərkəzlərinin inkişafına qüvvətli təsir göstərmiş "Ana məktəb adlandırmışdır". 
XV əsr Azərbaycan sənətinə aid sonrakı tapıntılar, tarixi faktlar və bədii 
əsərlər F.Şultsun uzaqgörənliklə, böyük alim hissiyyatı ilə çıxardığı nəticənin 
tamamilə obyektiv və əsaslı olduğunu sübut etdi. 
Həmişə olduğu kimi, bu dövrdə də bir sıra Azərbaycan sənətkarları, alim, 
şair və rəssamları başqa ölkələrə köçüb getmişdilər. Onlardan bəziləri ölkədəki 
vəziyyətlə əlaqədar olaraq öz vətənlərini tərk etməyə məcbur olmuş, bir qismi 
işğalçılar tərəfindən zorla aparılmış, başqaları isə qonşu feodal saraylarına dəvət 
edilmişdilər. 
Məlum olduğu kimi, Azərbaycan sənətkarları köçüb getdikləri yerlərdə 
böyük şöhrət qazanmış, o ölkənin incəsənətinin inkişafında mühüm rol oynamışlar. 
Qeyd etmək lazımdır ki, başqa yerlərdə şahnaməçilik "əcəm" adlandırılan 
Azərbaycan şairlərinə tapşırıldığı kimi saray kitabxanalarındakı məsul vəzifələr də, 
xüsusi əhəmiyyət kəsb edən nadir sənət əsərlərinin hazırlanması da Azərbaycan 
xəttatları və rəssamlarına tapşırılırdı. 
XV əsrin ən görkəmli ustad xəttatlarından sayılan Mövlana Cəfər Təbrizi 
uzun müddət Baysonqurun saray kitabxanasının rəisi olmuş, sarayda çalışan 40 
xəttatın yazı işlərinə rəhbərlik etmiş, bir sıra nadir əlyazma kitablar, o cümlədən 
məşhur "Baysonqur şahnaməsi"ni yazmış, bir neçə mahir xəttat yetişdirmişdir. 
Baysonqurun sarayında bir sıra tanınmış sənətkarlar, o cümlədən dövrün 
görkəmli rəssamı Xəlil Mirzənin işləməsinə baxmayaraq, şah üçün xüsusi cüng 
hazırlamaq lazım olduqda Təbrizdən ustalar dəvət etmişdilər. 
"Həzrət Baysonqur Mirzə Təbrizdən Ustad Seyyidi Əhməd nəqqaşı, Xacə 
Əli Müsəvviri və cildsaz Qəvaməddin Təbrizini gətirdib buyurdu ki, onlar Sultan 
Əhməd Bağdadlının hamı tərəfindən bəyənilmiş cüngü üslubunda, həmin ölçüdə, 
sətirlərin sayı və illüstrasiyaların yerlərini olduğu kimi saxlamaqla bir cüng tərtib 
etsinlər. Onun yazılması həzrətin göstərişi ilə Fəridəddin Cəfərə, cildin 
hazırlanması isə cild üzərində qabarıq təsvirlərin ixtiraçısı, ustad Qəvaməddinə 
tapşırıldı. Cüngün illüstrə edilməsi və bəzədilməsini Əmir Xəlil öz öhdəsinə 
götürdü. O öz dövrünün "misilsiz sənətkarı, boyakarlıq üsuluna görə nadir ustadı idi". 
Lakin həmin cüng tamamlanmamış Baysonqur Mirzə vəfat edir. Onu əvəz edən oğlu 
Əlaəddövlə Mirzə cüngü başa çatdırmaq fikrinə düşür. Əvvəlki sənətkarları 
kitabxanasına toplayıb onlara hər cür mərhəmət göstərir və Qiyasəddin Pir Əhməd 
Zərqubun dalınca Təbrizə qasid gondərir. "O vaxt ki, Xacə əmrə mütabiq olaraq öz 
qədəmi ilə kitabxananı şöhrətləndirdi, öz mahir qələmi ilə cüngü bəzədi və ona bir 
neçə şəkil çəkdi və onları adamı cuşa gətirən heyrətamiz rənglərlə rənglədi və onu 
(cüngü) ürəyinin qanı və göz yaşları ilə yuyub təmizlədi, onda Əmir Xəlil ədalət 
gözü ilə o cənnət bağını gəzdi... və boyakarlıq sənətindən birdəfəlik əl çəkmək 
qərarına gəldi". 
101 
 
Dust Məhəmmədin bu məlumatı XV əsrin əvvəllərində Təbriz məktəbinin 
yüksək inkişafını, Azərbaycan rəssamlarının mahir sənətkar kimi Şərqdə şöhrət 
qazandıqlarını və qonşu ölkələrdə kitab tərtibatı sənətinin inkişafında faydalı rol 
oynadığını göstərir. 
Dust Məhəmmədin qeyd etdiyi Təbriz rəssamlarının Heratdakı sonrakı 
fəaliyyətləri bu fikri bir daha təsdiqləyir. Məsələn, İ.Şukin və B.Qrey belə hesab edirlər 
ki, Şahruxun 1419-1422-ci illərdə Çinə göndərdiyi səfirliyin nümayəndəsi kimi qeyd 
edilən rəssam Qiyasəddin və Dust Məhəmmədin adını çəkdiyi təbrizli Qiyasəddin 
Pir Əhməd eyni adamdır. 
Pir Seyid Təbrizi, Şərqin Rəfaeli adlandırılan və yaradıcılığı Herat 
məktəbinin ən yüksək zirvəsini təşkil edən Kəmaləddin Behzadın müəllimi 
olmuşdur. Xacə Əli Müsəvvir Baysonqurun vəfatından sonra da Heratda işləmiş, 
Nizaminin 1445-1446-cı illərdə yazılıb tamamlanmış bir "Xəmsə" nüsxəsinə 
illüstrasiyalar çəkmişdir. Hazırda İstanbulda Topqapı sarayı muzeyində saxlanan 
bu əlyazmanı bəzəyən 13 miniatürdən 11 —i kitab hazırlanan dövrdə, qalan ikisi isə 
sonralar türk rəssamları tərəfindən çəkilmişdir. Zəngin və zərif tərtibatına, 
miniatürlərin bədii xüsusiyyətlərinə görə İvan Şukin bu əlyazmanı Şahrux dövrü 
kitab sənətinin ən gözəl nümunələrindən biri kimi yüksək qiymətləndirir. 
Adları çəkilən sənətkarlardan əlavə bu dövrdə Heratda nəstəliq xəttinin 
ustadları Əzhər Təbrizi, Mahmud Xəyyam və Məhəmməd Xəyyam Təbrizi, Zərqub 
İbrahim Təbrizi, dekorativ sənət ustaları Kəmaləddin Məsud Şirvani, Şəmsəddin 
Bərdal, Ziya Təbrizi, İsmayıl Təbrizi və s. fəaliyyət göstərirdilər. 
Təbriz miniatür məktəbinin yaranması, formalaşması və ilkin inkişafı 
müxtəlif səmtlərdən gələn təsirlərlə yerli bədii ənənələrin çarpazlaşması, qaynayıb-
qarışması prosesində baş vermişdir. Bu təsirlərdən biri monqollarla Təbrizə gəlmiş 
uyğur rəssamlarının gətirdiyi Şərqi Türküstan sənətinin ikincisi isə Bağdad məktəbi 
vasitəsilə gələn ərəbbeynəlnəhr boyakarlığı ənənələrinin təsiri idi. 
Qeyd etmək lazımdır ki, xüsusi ədəbiyyatda Şərqdən gələn bədii təsirin 
Çin sənəti təsiri adlandırılması ənənə şəklini almışdır. Əvvəla, göstərmək lazımdır 
ki, Avropa ədəbiyyatında işlənən "Çin" sözünü konkret ölkə mənasında deyil, 
"səmt", "tərəf” mənasında başa düşmək lazımdır. Bəllidir ki, Şərq ədəbiyyatında 
işlədilən "Firəng" mövhumu da fransız mənasında deyil, həmişə ümumi şəkildə 
"Qərb", "Avropa" mənasında işlədilmişdir. Digər tərəfdən, Uyğurstanın da Çin dövləti 
ərazisinə daxil olması XX əsr avropalı şərqşünaslar arasında bu səhv fikrin geniş 
yayılmasına səbəb olmuşdur. 
Lakin bir sıra Avropa alimləri, o cümlədən E.Dits, E.Kühnel və b. haqlı 
olaraq bu sənətkarların milli mənsubiyyətinə görə çinli deyil, uyğur olduqlarını 
göstərirlər. Bu fikrin həqiqət olduğunu tarixi sənədlər də təsdiq edir. Rəşidəddinin 
"Vəqfnamə"sində Təbrizdə saray emalatxanasında çalışan bu rəssam və 
sənətkarların adları çəkilir (Dumlun Buqa (nəqqaş), Tok Timur, Ayas, Altun Buqa, 
Taqay Timur və s.). Göstərilən 20 addan heç birinin çinli adı olmaması, Şərqdən 
gətirdilmiş bu şəxslərin türk-uyğur mənşəli ustalar olduğunu sübut edir. 
102 
 
Uyğurlarda incəsənətin yüksək inkişaf etdiyini, uyğur sənətkarlarının Yaxın 
və Orta Şərqdə Böyük şöhrət qazandıqlarını isbat edən faktlar çoxdur. Le Kokun 
Turfandan tapdığı rəsmlər və bunlara əsasən uyğur rəssamlarını dünyanın ən 
görkəmli portretçilərindən hesab etməsi, Maninin sonralar əfsanəyə çevrilmiş 
yaradıcılığı, uyğur ustalarının Çində, Hindistanda, Orta Asiya və İranda məbədlər 
tikməsi və onları divar rəsmləri ilə bəzəməsi kimi bir sıra faktlar IX-XI əsrlərdə 
uyğur sənətinin geniş təsir dairəsinə malik olan qüvvətli bir məktəb olduğunu isbat 
edir. 
Beləliklə, uyğur rəssamları Orta Şərqdə, İranda və Azərbaycanda təsviri 
sənətin inkişafında, Çin-uyğur sənəti ənənələrinin yayılmasında mühüm rol 
oynamışlar. Təbriz məktəbinin erkən çağlarında yaranmış miniatür sənətinin Çin-
uyğur sənəti təsirini əks etdirməsi də məhz bu dövrdə Marağa və Təbrizdə fəaliyyət 
göstərmiş uyğur rəssamlarının yaradıcılığı ilə əlaqədardır. Şərqdə kitab sənətinin ilk 
nümunələrindən olan "Vərqa və 
Gülşa", "Mənafi əl-heyvan" və 
"Cami ət-təvarix"in müxtəlif 
rəssamlar tərəfindən çəkilmiş 
illüstrasiyaların da hələ bədii 
forma birliyi, üslub eyniliyi 
yoxdur. 
"Vərqa və Gülşa" 
məhəbbət dastanına Xoylu 
rəssam Əbdül Mömin 
Məhəmməd oğlunun çəkdiyi 71 
miniatürdə frizvari kompozisiya 
sadə və lakonikliyi, insan 
surətlərinin və fonda verilmiş 
heyvan, quş və bitki təsvirlərinin, 
ornament motivlərinin stilizə 
edilməsi ilə seçilir. Miniatürlərin 
əksəriyyətində Vərqa və 
Gülşanın faciəli məhəbbət 
dastanının ayrı-ayrı epizodları, 
qəhrəmanların başına gələn 
hadisələr, onların iztirabı əks 
etdirilir. Bunlardan "Vərqanın 
düşmənlə təkbətək vuruşu", 
"Vərqanın əsir düşməsi", 
"Vərqa ilə Gülşanın bağda son görüşü", "Gülşanın bayılması" kimi əsərlər həm 
məzmunu, həm də bədii formasına görə daha çox diqqəti cəlb edir. 
İki və üç fiqurlu, sadə kompozisiyalı başqa əsərlərdən fərqli olaraq "Vərqanın 
əsir düşməsi" çoxfiqurlu və nəqli xarakter daşıyan kompozisiyaya malikdir. Miniatürdə 
103 
 
kişi paltarı geyinmiş Gülşanın əsir düşmüş Vərqanı azad etmək üçün düşmənlərlə 
vuruşması təsvir edilir. "Gülşa üzündən örpəyi açan kimi döyüş meydanı şəfəqə qərq 
oldu" beytini illüstrə edən bu miniatür kompozisiyanın simmetrikliyi və tərəflərin 
müvazinəti, fiqurların sakitliyi, rənglərin çox və əlvanlığı ilə başqalarından fərqlənir. 
Ümumi üslubu, boyakarlıq üsulunda işlənməsi və bir sıra başqa 
xüsusiyyətlərinə, o cümlədən qızılı rəngdən geniş istifadə edilməsi və insan 
təsvirlərinin nimbada verilməsinə görə "Vərqa və Gülşa"nın miniatürləri 
Mesopotamiya (Beynəlnəhr) məktəbinin üslubuna daha çox yaxındır. Lakin insanların 
tipajı, etnik xüsusiyyətləri, atların, çadırların, ornament motivlərinin və başqa 
ünsürlərinin təsvirində həmin miniatürlərin Şərqdən - Orta Asiya və Türküstandan 
gələn təsirdən də azad olmadığı görünür. 
Təbriz miniatür məktəbinin erkən çağlarında bu məktəbin lokal bədii 
üslubunun yaranıb təşəkkül tapması prosesində meydana çıxan əlyazmalarının demək 
olar ki, bütün illüstrasiyalarında özünü göstərən həmən xüsusiyyət "Mənafı əl-
heyvan" və "Cami ət-təvarix" nüsxələrini bəzəyən miniatürlər üçün daha da 
səciyyəvidir. 
"Mənafi əl-heyvan" əlyazmasına çəkilmiş 94 miniatürdən bir qismi 
Beynəlnəhr Bağdad məktəbi üslubunun, bir hissəsi Şərqi Türküstandan gələn Çin-
uyğur sənəti üslubunun təsirini əks etdirir. 
Bəzi miniatürlər isə hər iki üslubun - boyakarlıq və qrafik üsulun 
qarışığından əmələ gəlmişdir. 
Mesopotamiya (Beynəlnəhr) məktəbi üslubunda işlənmiş əsərlərə misal 
olaraq "Adəm və Həvva", "Habil və Qabil" adlı iki fiqurlu kompozisiyaları, filləri, ayı 
balalarını, şirləri, antilop, bəbir və s. heyvanları təsvir edən miniatürləri göstərmək 
olar. 
"Adəm və Həvva", "Habilin Qabili öldürməsi" islam Şərqi sənətində nadir 
rast gəlinən çılpaq və yarımçılpaq insan təsvirlərinin dəyərli nümunələri kimi 
böyük bədii əhəmiyyət kəsb edir. Hər iki əsərdə fiqurlar böyük miqyasda, düzgün 
proporsiyada, realistik tərzdə təsvir edilib ki, bu da naməlum rəssamın bu sahədə 
mövcud olan inkişaf etmiş ənənələrə əsaslandığını və özünün də mahir sənətkar 
olduğunu sübut edir. 
Qazan xanın və onun vəziri, görkəmli alim və dövlət xadimi Rəşidəddinin 
vaxtında Təbrizdə kitab sənəti yüksək inkişaf etmişdi. Təbrizin Şənbi-Qazan adlanan 
hissəsində yerləşən "Beytül kütüb" (kitab evi) və "Beytül qanun" (qanun evi) 
adlanan iki dövlət kitabxanasından əlavə, Rəşidiyyədə Rəşidəddinin öz kitabxanası 
vardı. 
Rəşidəddinin kitabxanasında və onun nəzdində olan bədii emalatxanada 
Şərqin müxtəlif ölkələrindən dəvət edilmiş katib xəttatlar, rəssamlar, miniatür sazlar 
və s. kitab ustaları fəaliyyət göstərirdi. Onlar Rəşidəddinin "Cami ət-təvarix" 
əsərinin əlyazma nüsxələrini hazırlayır, miniatürlərlə bəzəyir və müxtəlif Şərq 
ölkələrinə yayırdılar. Rəşidəddin öz emalatxanasında yazılmış və illüstrə edilmiş 
"Cami ət-təvarix" və başqa əsərlərin kənar xəttat və rəssamlar tərəfindən üzünün 
104 
 
köçürülməsinə də icazə vermişdi. 
Rəşidəddinin sağlığında hazırlanıb Şərq ölkələrinə göndərilən "Cami ət-
təvarix" əsərinin əlyazma nüsxələrindən üçü bədii cəhətdən xüsusi əhəmiyyətə 
malikdir. Bunlardan ikisi 
ədəbiyyatda geniş əksini 
tapmış 1307-1314-cü il tarixli 
nüsxələridir ki, Edinburq 
Universitetinin 
kitabxanasında və Londonda 
Kral Asiya Cəmiyyətində 
saxlanır, üçüncüsü isə ilk 
dəfə Ağa oğlu tərəfindən 
tədqiq olunan 1318-ci il 
tarixli İstanbul nüsxəsidir. 
"Cami ət-təvarix" 
əlyazmalarının müxtəlif 
rəssamlar tərəfindən çəkilmiş 
illüstrasiyaları Azərbaycan 
miniatür sənətinin inkişafında 
xüsusi mərhələ təşkil edir. Bu 
miniatürlərdə Çin-uyğur 
sənətinin ənənələri kor-
koranə təkrarlanmır. 
Rəssamlar gəlmə əsərləri 
köçürmək, yaxud təqlid 
etmək yolu ilə deyil, onları 
dəyişdirmək, səthi dekorativ 
formaya uyğunlaşdırmaqla 
Çin-uyğur sənəti 
ənənələrindən faydalanmağa, 
öyrənməyə başlayırlar. 
1318-ci ildə 
Rəşidəddin, Olcaytu xanı 
zəhərləyib öldürməkdə 
təqsirləndirilərək edam edilir. 
Onun Rubi Rəşididə yaratdığı 
kitabxana və emalatxanası 
dağıdılır. Bu isə Təbrizdə kitab sənətinin inkişafında müəyyən durğunluğun, 
fasilənin başlanmasına səbəb olur. 
Təbrizdə əlyazma kitabların və miniatür sənətinin yeni inkişaf dövrü 
təxminən 10 ildən sonra, 1328-ci ildə Rəşidəddinin oğlu Qiyasəddinin Əbu Səidin 
vəziri təyin olunduqdan sonra başlanır. Ölkələrin iqtisadi-siyasi və mədəni həyatında 
105 
 
atasının yolunu davam etdirən Qiyasəddin kitab sənətini qaydaya salmaq üçün 
kitabxananı və emalatxananı yenidən bərpa etdirir. 
Qiyasəddin vəzirlik etdiyi qısa bir dövrdə (1328-1336) Təbrizdə 
hazırlanmış əlyazma kitablarından ədəbiyyatda "Böyük Təbriz Şahnaməsi", yaxud 
"Demot Şahnaməsi" adı ilə məşhur olan və təxminən 1330-1350-ci illərə aid edilən 
"Şahnamə" nüsxəsini xüsusilə qeyd etmək lazımdır. Bu əsərləri tədqiq edən İvan 
Şukinə görə "Demot Şahnaməsi"nin miniatürləri sənətkarlıq baxımından bir-
birindən fərqlənən, bədii üslub xüsusiyyətləri, ifaçılıq tərzinə görə 4 rəssam, yaxud 
müxtəlif üsluba malik 4 qrup rəssamlar tərəfindən işlənibdir. Bunların daha 
əvvəllərə aid olan bir hissəsinin təxminən Qiyasəddin dövründə çəkildiyi güman edilir. 
Obrazlı ifadə vasitələrinə, bədii-estetik dəyərinə görə mükəmməl olan və bir-birinə 
oxşayan bu əsərlər çoxfiqurlu kompozisiya qurumunun tam və bitkinliyi, sayca və ton 
etibarilə məhdud olan rənglərin ahəng ümumiliyi, təsvir olunan surətlərin dərin 
psixoloji ifadəliyinə görə başqalarından seçilirlər. Bu qrupa aid maraqlı miniatürlər-
dən "Firudinin oğluna ağlaması", "İrəcin ölüm xəbəri", "Ərdəvan və Ərdəşir", 
"Rüstəmin dəfni", "İskəndərin cənazəsi üzərində ağlaşma" və s. əsərləri göstərmək 
olar. 
"Demot Şahnaməsi"nin elm aləmində bəlli olan 60-a yaxın miniatürlərinin 
üslub və ifaçılıq tərzinə görə müxtəlifliyi, "Cami ət-təvarix" illüstrasiyaları ilə 
uyğunluğu və fərqli cəhətləri onların müxtəlif dövrlərdə yarandığını sübut edir. 
Təbriz məktəbinin bu dövrdəki inkişafını səciyyələndirən, onu Şiraz, Yəzd 
və başqa İran miniatür məktəblərindən fərqləndirən ən ümdə cəhət ondan ibarətdir 
ki, Təbriz rəssamları, ümumiyyətlə, XIV əsr miniatür sənətinə xas olan monumental 
dekorativ üslubu yüksək dərəcədə təkmilləşdirmiş, onu yeni bədii-estetik 
keyfiyyətlərlə zənginləşdirmişdilər. Təbriz məktəbinin Şiraz və Yəzd məktəblərindən 
üstünlüyünü, kompozisiya, rəsm, kolorit, insan fiqurları və mənzərənin həllində daha 
böyük nailiyyətlər əldə etdiyini "Böyük Təbriz Şahnaməsi" təsdiq edir. 
Hazırda İstanbulda Universitet kitabxanasında saxlanan 1360-1374-cü illərə 
aid "Kəlilə və Dimnə" əlyazmasının miniatürləri də məhz bu dövrün məhsuludur. 
Müxtəlif mənalı didaktik hekayələrə çəkilmiş məişət janrlı illüstrasiyalardan birində 
sadəlövh oğrunun yaxalanması səhnəsi təsvir edilir. Gecələrdən birində bir dövlətli, 
damının üstündə oğru olduğunu duyub arvadını yuxudan oyadır və ucadan ona nəql 
etməyə başlayır ki, cavanlıqda necə dua oxuyub ayın işığından yapışar və asanlıqla 
bacadan evin içərisinə düşərmiş. Bunu eşidən oğru sevincək həmin duanı oxuyub ay 
işığından yapışaraq evə enmək istərkən yıxılıb bərk əzilir. Ev sahibi tez onu yaxalayıb 
kim olduğunu soruşduqda, oğru "Mən asanlıqla aldanmış bir sadəlövhəm" deyir. 
Miniatürdə ev sahibinin əlindəki çomaqla oğrunu döyməsi və yatağında 
oturmuş gənc qadının bu səhnəyə tamaşa etməsi təsvir olunur. Kompozisiyanın sadə 
və yığcamlığı, interyerin şərtiliyi, surətlərin isə canlılığı və reallığı xüsusən ev sahibi 
və oğrunun hərəkət və mimikalarının təbii və ifadəliyinə görə bu əsər "Kəlilə və 
Dimnə"nin bəlli olan rəsmlərindən yüksək üslubu, bədii ifadə formalarının lako-
nikliyi ilə diqqəti cəlb edir. 
106 
 
Nəzərdən keçirilən xarakterli nümunələr əsasında XIV əsrin birinci və 
ikinci yarısında Təbriz məktəbi miniatürlərini müqayisə edərkən bir daha qeyd etmək 
lazım gəlir ki, "Demot Şahnamə"si və "Kəlilə və Dimnə"nin sənətkarlıq cəhətdən 
uğurlu olan əsərləri öz bədii forması, üslubu və obrazlı ifadə vasitələrinə görə 
"Mənafi əl-heyvan" və "Cami ət-təvarix" əlyazmalarının illüstrasiyalarından əsaslı 
surətdə fərqlənir. Əgər "Mənafi əl-heyvan" və "Cami ət-təvarix"in rəssamları 
qüvvətli təsirinə məruz qaldıqları Çin-uyğur, yaxud da ərəb-Beynəlnəhr ənənə-
lərindən gah iqtibas, gah da təqlidçilik yolu ilə istifadə edirdilərsə, "Demot 
Şahnamə"sinin rəssamları hər iki təsirdən yaradıcı surətdə faydalanırdılar. Onlar hər iki 
ənənənin lazımsız tərəflərini, xüsusiyyətlərini asanlıqla tullayır, ədəbi süjetlərin ən 
ümdə məğzini təsvir etmək üçün zəruri olan cəhətlərini saxlayır, öz yaradıcılıq 
prinsiplərinə uyğun surətdə dəyişdirirdilər. Yerli və gəlmə ənənələrin sintezindən 
yaranmış bu üslub tamamilə yeni keyfiyyətə malikdir, orijinal xarakter daşıyır. 
Təbriz məktəbinin qonşu məktəblərə təsiri məsələsindən danışarkən, onun 
Sultaniyyədə İsxitar Anets adlı erməni xəttatının köçürdüyü Evanqeliyanın (1356) 
miniatürlərinə göstərdiyi təsiri də qeyd etmək lazımdır. 
Beləliklə, Azərbaycanda miniatür sənətinin erkən inkişaf mərhələsini 
təşkil edən XIV əsr Təbriz məktəbi Yaxın və Orta Şərqdə bu sənətin yaranması və 
inkişafında mühüm rol oynamış qüvvətli bədii mərkəz olmuşdur. 
XV əsrin sonlarında, Yaqub Mirzənin hakimiyyəti illərində (1478-1490) 
Təbriz yenidən Yaxın Şərqin ən görkəmli mədəniyyət mərkəzlərindən birinə çevrilir. 
Kamal savadı, incə bədii zövqü, şerə, sənətə həvəsi və qayğıkeşliyi ilə seçilən Yaqub 
Mirzənin sarayında dövrün görkəmli alim, şair və sənətkarları toplanmışdı. Sarayda tez-
tez şeir məclisləri təşkil edilirdi. 
Bu dövrdə dahi özbək şairi Əlişir Nəvainin başçılıq etdiyi əbədi məktəbin 
şöhrətini bütün Şərqdə geniş yayıldığına və bəzi Azərbaycan şairlərinin Herat şəhərinə 
köçüb getmələrinə baxmayaraq, Yaqub Mirzənin Təbriz sarayı ədəbiyyat və 
incəsənətin ümumi inkişafındakı rolu və mövqeyinə görə Herat məktəbi ilə bəhsə girə 
biləcək qüvvətli bir mərkəz idi. Təsadüfi deyil ki, dövrün məşhur şairi Binayi Heratdan 
getməli olarkən başqa yerə deyil, Yaqub Mirzənin Təbriz sarayına gəlir. 
Əlişir Nəvai, Sam Mirzə sarayda toplanmış şairlər məclisini yüksək 
qiymətləndirir, bir çox şairlərin adlarını qeyd edirlər. Sam Mirzə yazır ki, Sultan 
Yaqubun hakimiyyəti dövründə poeziya ulduzu perigeydən çıxıb pleyad (yeddi) 
ulduzlar topasının zirvəsinə yüksəldi, şeir və şeir yaradıcılığı isə böyük şöhrət 
qazandı. 
Sarayda və saraydan kənarda elm, ədəbiyyat və incəsənətin inkişaf 
etməsində Sultan Yaqubun vəziri, şair Qazi İsanın da əhəmiyyətli rolu olmuşdur. Onun 
bu sahədəki xidmətini Əlişir Nəvainin Heratda ədəbiyyat və incəsənətin inkişafındakı 
böyük rolu ilə müqayisə edirlər. 
Qoca Şərqin dahi şairləri Cami və Nəvai Təbriz şairlər məclisi ilə yaxından 
əlaqə saxlayır, Sultan Yaqubun elm və mədəniyyətin inkişafındakı rolunu yüksək 
qiymətləndirirdilər. 
107 
 
Yaqub şahın ölümündən sonra onun varisləri arasında gedən çəkişmə zamanı 
görkəmli Azərbaycan şairi Kişvəri öz əsərlərində həsrətlə keçmişi xatırlayır, Sultan 
Hüseyn Baykor kimi şerə, sənətə qiymət verən bir hami arzulayırdı. 
 
"Kişəvəri şeri Nəvai şerindən əskik iməs,  
Bəxtinə düşsəydi, bir Sultan Hüseyn Baykorın". 
 
Uzun Həsənin və oğlu Yaqub Mirzənin dövründə Təbrizdə memarlıq və 
təsviri sənət sürətlə və geniş inkişaf edir. Şəhərdə bir sıra binalar, o cümlədən əzəmətli 
memarlıq dekorativ bəzəyi, xüsusən monumental boyakarlığı ilə yalnız Azərbaycanda 
deyil, ümumiyyətlə, Yaxın Şərqdə nadir sənət əsəri kimi yüksək qiymətləndirilən 
"Həşt behişt" sarayı tikilir. Sarayın künclərində əjdaha şəklində tunc novdanlar 
qoyulmuşdu. Onlar o qədər böyük idi ki, hər birindən bir top qayırmaq olardı. İtaliyalı 
elçi və səyyahların yazılarından bəlli olduğu kimi, sarayın dairəvi zalı və başqa 
otaqlarının tavanı və divarlarında ov və müharibə səhnələrini, saray məclislərini, 
elçilərin qəbulunu, müxtəlif vəhşi heyvanları və onlarla mübarizədə baş verən qəribə 
sərgüzəştləri təsvir edən süjetli kompozisiyalar işlənmişdi. Əsasən qızıl, gümüş və 
əlvan rənglərlə freska texnikası ilə işlənmiş bu monument boyakarlıq əsərləri təsvirin 
reallığı, canlı və ifadəliyilə Avropa səyyahlarının diqqətini cəlb etmişdi. "Fiqurlar 
elə məharətlə təsvir olunmuşdu ki, canlı insanlar kimi görünürdü. Bu gözəl təsvirlə 
bəzənmiş zal əfsanəvi təsir oyadırdı". 
Venesiya səfiri Ambrocio Kontarinin yazdığına görə otaqlardan birinin 
divarında Herat hakimi Əbu Səidin edam olunması səhnəsi təsvir edilmişdi. 1469-cu 
ildə olan tarixi hadisəyə həsr edilmiş kompozisiyanın ön planında Uzun Həsənin 
oğlu Uğurlu Məhəmmədin Əbu Səidin boynuna kəndir salıb edam yerinə 
sürükləməsi təsvir olunurdu. 
Mənbələrin verdiyi məlumata əsaslanaraq belə nəticəyə gəlmək olar ki, 
"Həşt behişt" sarayı XV əsrdə Azərbaycan memarlığının, təsviri və dekorativ 
108 
 
sənətlərinin uğurlu sintezini əks etdirən görkəmli abidə olmuşdur. 
Əvvəllərdə olduğu kimi bu dövrdə də ən geniş yayılmış və yüksək inkişaf 
etmiş təsviri sənət növü kitab illüstrasiyası, yəni miniatür boyakarlığı olmuşdur. 
XV əsrin əvvəllərinə aid miniatürlü əlyazmalara misal olaraq Sultan 
Əhməd Cəlairinin 1405-1410-cu il tarixli divanını göstərmək olar (Vaşinqton, Frir 
qalereyası). 
Sultan Əhmədin divanına çəkilmiş rəsmlər isə yüksək bədii zövq və böyük 
sənətkarlıqla işlənmişdir. Səhifələrin enli kənarlarını bəzəyən rəsm 
kompozisiyalarında kənd həyatından alınmış müxtəlif məişət səhnələri təsvir edilir. 
"Siyah qələm" rəsm texnikası ilə çəkilmiş və mətn çərçivəsi ilə kəsildiyindən ilk 
baxışda bir-birilə əlaqəsiz ayrıntılar təsiri oyadan bu rəsm "qırıqları" əslində 
realistik ifadə qüvvəsi ilə diqqəti cəlb edən vahid bir kompozisiyanın ayrılmaz 
hissələri, tamın parçalarıdır. Dağlıq, düzənlik, yamaclıqdan ibarət mənzərə fonunda 
təsvir edilən insan və heyvan fiqurları canlı, real və ifadəlidir. Onlar ətraf mühit, təbiətlə 
üzvü vəhdətlik təşkil edir. Zərif və dəqiq xətlər, incə ştrixlərlə çəkilmiş bu rəsm 
kompozisiyaları "Siyah qələm" texnikasının hələ XV əsrin əvvəllərində Təbrizdə 
geniş yayıldığını və yüksək inkişaf etdiyini göstərir. 
Onu da qeyd etmək lazımdır ki, bu texnika XVI əsrin sonlarında yenidən 
inkişaf edəcək və məşhur Azərbaycan rəssamları Sadiq bəy Əfşarın və 
Məhəmmədinin yaradıcılığında daha böyük vüsət kəsb edəcəkdir. 
XV əsrin son rübündə, Azərbaycanda iqtisadi-siyasi vəziyyətin yüksəlişi, 
mədəniyyətin ümumi inkişafı ilə əlaqədar olaraq kitab sənəti və miniatür 
boyakarlığı sahəsində də yeni bir canlanma, sürətli inkişaf dövrü başlanır. Elmə, 
poeziya və incəsənətə böyük marağı olan, himayəçilik göstərən Yaqub padşahın 
hakimiyyəti illərində (1478-1490) bu inkişaf xüsusilə bəhrəli olmuşdur. 
Yaqub Mirzənin ədəbiyyat və incəsənətin əsil mərkəzinə çevrilmiş 
sarayında dövrün bir sıra görkəmli ustad rəssamları, xəttatları və kitab sənətinin 
başqa ustaları fəaliyyət göstərirdi. Bunlardan Sam Mirzənin yazdığına görə Yaqub 
padşahın yaxın dostu olan "Divanə" təxəllüslü rəssamın, Şeyxinin və bir müddət 
Təbrizdə işləyən Dərviş Məhəmmədin bu dövrdə miniatür sənətinin inkişafında 
xüsusilə əhəmiyyətli rolu olmuşdur. Xəttatlardan isə Şeyx Məhəmməd Təmimi, 
Mövlana İdris, Əbdürrəhman Xarəzminin oğlanları Əbdülkərim, Sultan Yaqubla 
dostluğuna görə "Ənisi" təxəllüsü ilə tanınmış Əbdürrəhim, Sultan Əli əl-Yaqubi 
kimi ustad xəttatlar bu dövrdə kitab sənətinin gözəl nümunələrini yaratmışlar. 
Kamil xəttinə, qoşa frontispisinə, ünvan və sərlövhələrdən ibarət zəngin 
dekorativ tərtibatına görə yüksək bədii-estetik əhəmiyyətə malik əlyazmalarına misal 
olaraq Sultan Əli əl-Yaqubinin köçürdüyü Ayn əl-Quzad Həmadaninin "Rauzad" 
(əlyazması Sankt-Peterburqda Saltıkov-Şedrin adına Dövlət kütləvi kitabxanasında 
saxlanır). Ənisinin yazdığı Mahmud Şəbüstərinin "Gülşəni Rza" (əlyazması 
Tacikistan EA Şərqşünaslıq şöbəsində saxlanır, № 2103) və xüsusilə Nizaminin 
"Xəmsə" nüsxələrini göstərmək olar. 
Yaradıcılığı bilavasitə Ağqoyunluların saray kitabxanası ilə bağlı olan bu 
109 
 
məşhur sənətkarlardan başqa həmin dövrdə Təbrizdə, Ərdəbildə və digər şəhərlərdə 
fəaliyyət göstərən Nizaməddin Əli Ərdəbili, Lütvallah Təbrizi, Məhəmməd oğlu 
Mahmud Təbrizi və s. kitab ustalarının da adları və əsərləri bəllidir. 
Lütvallah Təbrizinin 1501-ci ildə tamamladığı bir "Xəmsə" əlyazması 2 
əlvan frontispis, 3 ünvan və 6 sərlövhədən ibarət zəngin dekorativ tərtibatı və bir 
hissəsi XV əsrin sonu, çoxu isə XVI əsrin əvvəllərinə aid olan 35 miniatürünə görə 
bu dövrün maraqlı əsərlərindəndir (əlyazması İstanbulda, Topqapı sarayı muzeyinin 
kitabxanasında saxlamr, № 1510). 
XV əsrin son rübünə aid miniatürlü əlyazmaların dəyərli nümunələrindən 
biri də Uzun Həsənin saray şairlərindən olan Hidayət adlı bir şairin divanı hesab 
edilir. Hazırda Dublində Çester Bittinin kitabxanasında saxlanan bu əsər 1478-ci ildə 
Uzun Həsənin oğlu Əbül Fəth Sultan Xəlil Bahadur xan üçün Təbrizdə yazılmışdır. 
XV əsrdə Təbriz miniatür məktəbinin inkişaf səviyyəsini, səciyyəvi üslub 
xüsusiyyətlərini, Təbriz rəssamlarının əldə etdiyi nailiyyətləri öyrənmək baxımından 
Nizaminin İstanbulda Topqapı sarayı muzeyində saxlanan nəfis bir "Xəmsə" 
əlyazması xüsusi əhəmiyyət kəsb edir. 
Yüksək bədii zövq və mahir sənətkarlıqda işlənmiş, dekorativ tərtibatı və 
miniatürlərinə görə Şərqdə kitab sənətinin ən nəfis, nadir şah əsərlərindən olmasına 
baxmayaraq, bir qədər təəccüblü görünsə də, bu kitabın ədəbiyyatda ancaq adı 
çəkilir. 
Əlyazmanın sonuna əlavə edilmiş bir qeyddən aydın olur ki, bu əsərin 
hazırlanmasına Uzun Həsənin oğlu Sultan Xəlil Mirzənin dövründə başlanmışdır. 
Atasının vəfatından sonra 6 ay hakimiyyət başında olmuş Sultan Xəlil bu əsərin 
yazılmasını dövrün tanınmış xəttatı Əbdürrəhimə, miniatürlərin çəkilməsini isə 
Təbrizin ən görkəmli ustad rəssamları Şeyxi və Dərviş Məhəmmədə tapşırmışdı. 
Lakin həmin əlavədə xəttatın əsil adı ilə deyil, onun ləqəbi olan "Ənisi" 
kimi qeyd edilməsi, kitabın Sultan Yaqub dövründə yazılıb tamamlandığını göstərir. 
Çünki bu ləqəb ona Sultan Yaqubla yaxın dostluğuna, Sultanın onu "Ənisi" (dost) 
adlandırmasına görə verilmişdi. 
Əlyazması əlvan rəngli və zərif naxışlı 6 ünvan, 3 sərlövhə, əksəriyyəti 
yüksək sənətkarlıqla işlənmiş 19 miniatürlə bəzədilmişdir. Kitabın köçürülməsi 
Sultan Yaqubun dövründə 1481-ci ildə başa çatdırılmışdır. Lakin illüstrasiyaların 
çəkilməsi uzun fasilədən sonra, Şah İsmayıl dövründə, yəni XVI əsrin əvvəllərində 
tamamlanmışdır. 
Təbriz məktəbinin təsiri nəticəsində XV əsrdə Azərbaycanın başqa 
mədəni mərkəzlərində - Şamaxıda və Bakıda da miniatür sənəti inkişaf edir. 
Bakı rəssamlıq məktəbinin hələlik bəlli olan yeganə nümayəndəsi 
Əbdülbaqi Bakuvinin İstanbulda "Topqapı sarayı" muzeyində saxlanan bir əsərində 
üz-üzə oturaraq söhbət edən 2 monqol əmiri təsvir edilir (əsər İstanbulda Topqapı 
sarayı muzeyində, 2160 nömrəli albomda saxlanır). "Siyah qələm" texnikasında 
işlənmiş iki fiqurlu kompozisiya, rəsmin incə və dəqiqliyi, bədii formanın əsasını 
təşkil edən kontur xətlərin, fiqurlara həcmlik verən müxtəlif istiqamətli ştrixlərin 
110 
 
plastikliyi və ifadəliyi ilə diqqəti cəlb edir. Əsərin kompozisiya qurumu, obrazların 
həlli və ifadə tərzinə görə monumental xarakter daşıyan bu əsər kitab illüstrasiyası 
və dəzgah miniatür sənətinin üslubundan fərqlənir, daha çox divar boyakarlığı 
təsirindədir. 
Kompozisiyanın monumentallığı baxımından Əbdülbaqi Bakuvinin həmin 
albomda saxlanan "Mehtər" adlı ikinci əsəri daha maraqlıdır. Ümumiyyətlə, realistik 
ifadəliyi ilə seçilən bu əsərdə uzun, yaraşıqlı boynunu arxaya döndərərək mehtərə 
baxıb kişnəyən atın oynaqlığı, mürəkkəb rakursda, gərgin hərəkətdə təsviri rəssamın 
mahir sənətkar olmasına dəlalət edir. 
Qeyd etmək lazımdır ki, miniatür sənətində müxtəlif hal və hərəkətlərdə, 
mürəkkəb rakurslarda verilən at təsvirləri olduqca çoxdur. Lakin atın keçirdiyi 
həyəcanı bu dərəcədə təbii və ifadəli əks etdirən nümunələrə, nadir hallarda rast 
gəlmək olur. Atın olduqca dinamik və ehtiraslı təsvirinin əksinə olaraq mehtərin 
hərəkətində bir süstlük, donuqluq görünür. Buna baxmayaraq, kompozisiya tamlıqda 
oynaqdır, dinamikdir. Rəssamın rəsm texnikası, xüsusən atın tükləri və mehtərin 
paltarının çəkilişində işlədilən xətlərin, cizgilərin doğurduğu narahat hisslərin ritmi 
əsərin emosional təsir qüvvəsini daha da artırır. 
Bakı rəssamlarından ancaq Əbdülbaqinin, onun isə ancaq ikicə əsərinin 
bəlli olmasına baxmayaraq, onların yüksək ifaçılıq üsulu, bədii-estetik dəyəri, bu 
dövrdə Bakıda qüvvətli sənət məktəbinin olmasını və bu məktəbin özünəməxsus 
qüvvətli bədii ənənələrə söykəndiyini mülahizə etməyə tutarlı əsaslar verir. 
Şirvanda müstəqil miniatür məktəbinin mövcud olduğunu sübut edən əsaslı 
faktlardan, ədəbiyyatda "Şamaxı antologiyası" adı ilə bəlli olan 1468-ci il tarixli 
əlyazmasının illüstrasiyalarını xüsusi olaraq qeyd etmək lazımdır. Əsər Şamaxıda, 
Şərəfəddin Hüseyn Sultani adlı xəttat tərəfindən yazılmış, 8 miniatürlə bəzədilmişdir 
(Əlyazması Londonda, Britaniya muzeyində saxlanır). Əlyazmasının əvvəlində 
yerləşən qoşa səhifədən ibarət frontispis məzmununa görə özünəməxsus 
"Mədhnamə" ithaf xarakteri daşıyır. İki hissədən ibarət olan çoxfiqurlu kompozisiyada 
əlyazmanın sifarişçisi olan Şirvanşahın saray bağında kef-musiqi məclisi təsvir olunur. 
Diptixin hər iki tərəfi miniatür səthinin təşkili, fiqurların üfüqi xətlər üzrə yerləşdirilməsi, 
ön plandakı naxışlı kaşılarla döşənmiş həyətin, arxa planda isə ağaclıq mənzərənin 
təsvirinə görə birləşir, bir-birini tamamlayaraq bütöv bir kompozisiya əmələ gətirir. 
Miniatürün səthi şaquli istiqamətində 3 bərabər hissəyə bölünür. Sağ tərəfdə, 
kompozisiyanın mərkəzində, xalça üzərinə salınmış döşəkçədə əyləşmiş şah, onun 
qarşısında müsahibi, yanda ayaq üstündə dayanıb əmrə müntəzir olan saray xidmətçiləri, 
ön planda isə çarhovuzun ətrafında oturmuş çalğıçılar, yeyib-içən, söhbət edib musiqi 
dinləyən qonaqlar təsvir olunur. Diptixin sol hissəsində aşağıda şahzadə, ona xidmət 
edən qulluqçu və eşikağası, yuxarı kəmərdə isə mehtər iki atla, şahinağası şahinlə, yenicə 
bağa daxil olmuş qonaqlar təsvir olunur. 
Zərif əlyazmasını bəzəyən maraqlı miniatürlərdən biri də "Bağdadda daşqın" 
adlanan əsərdir. Real tarixi hadisəni əks etdirən, məzmunu və konkret şəhər mənzərəsini 
təsvir edən bu əsər bədii formasına görə Şərq miniatür sənətinin nadir 
111 
 
nümunələrindəndir. Əsərdə içərisində qayıqlar, adamlar və balıqlar üzən çox enli bir 
çayla iki yerə bölünmüş şəhər mənzərəsi təsvir edilir. 
Məzmunu və yüksək bədii keyfiyyətinə görə diqqəti cəlb edən 
miniatürlərdən biri də zəngin dekorativ bəzəkli sarayda şahzadə ilə gənc bir oğlanın 
dama oynamasını təsvir edən əsərdir. Təfərrüatın bir qədər kobud və səliqəsiz işləndiyi 
frontispisdən fərqli olaraq, burada hər şey - heyvan və ağac təsvirlərindən ibarət 
gözəl divar rəsmi, interyeri bəzəyən kaşı panel və xalçanın zərif ornament motivləri, 
personajların geyimi (xüsusən çalma və papaqları) incə bir zövqlə, xüsusi diqqətlə, 
mahiranə sənətkarlıqla işlənmişdir. 
Saray və şəhər zadəganlarının həyatını əks etdirən bir miniatürdə isə əsərin 
məzmunu, süjet xəttini açan səhnəciklər üz-üzə dayanmış saray tipli binaların 
fonunda təsvir edilir. Mərkəzi günbəz tipli, monumental portalla həll edilmiş 
ikimərtəbəli binaların memarlıq forması, xarici və daxilini bəzəyən kaşı və mozaika 
bəzəklərinin mürəkkəb naxışları, şəbəkə və xalçaların zərif ornament motivləri və s. 
dekorativ ayrıntıların son dərəcə dəqiq, incə zövqlə işlənməsi rəssamın nadir 
istedada malik ustad sənətkar olduğunu sübut edir. Miniatürlərin müəllifi bəlli deyil. 
Lakin həmin bu əsərdə qapılardan birinin yuxarısında yazılmış "Əl Sultani" kəlməsi bu 
və qalan miniatürlərin əlyazmasının xəttatı Şərəfəddin Hüseyn Sultani tərəfindən 
işləndiyini fərz etməyə imkan yaradır. 
Qeyd etmək lazımdır ki, Şərq kitab sənətində əsərin üzünü köçürən 
xəttatın eyni zamanda kitabın bütün, yaxud qismən bədii tərtibatını verməsi və onun 
miniatürlərini çəkməsi hallarına tez-tez təsadüf edilir. Bu sahədə XVI əsrin 
görkəmli sənətkarlarından məşhur kalliqraf Dust Məhəmməd və Əli Rza Təbrizinin 
112 
 
fəaliyyətini nümunə göstərmək olar. 
Ola bilsin ki, bu fərziyə düzgün deyil, yəni Şamaxı antologiyasının 
illüstrasiyalarını katib özü deyil, başqa rəssam çəkmişdir. İ.Şukin frontispis və 
Bağdad şəhərinin təsvirindən başqa, qalan miniatürlərin sonralar çəkildiyini və XVI 
əsr Buxara məktəbini xatırladığını qeyd edir. Lakin miniatürlərin qarşılıqlı  
müqayisəsi, ümumi üslubun eyniliyi, tipajların oxşarlığı, mənzərə və obrazların 
həllində gözə-çarpan yaxınlıq onların bir rəssam tərəfindən, yaxud da üslubuna 
görə eyni məktəbə mənsub olan iki rəssam tərəfindən çəkildiyini sübut edir. 
Fiqurların proporsiyası və obrazların həllinə görə Şamaxı miniatürləri 
Şiraz və Herat məktəbinin həmin dövrə aid əsərlərindən fərqlənirlər. Nisbətən 
gödək boylu, girdə sifət, qalın çatmaqaşlı kişi fiqurları ədəbiyyatda "Türkmən 
üslubu" adlanan miniatürləri xatırladır. Bu da təsadüfi deyil. Çünki bu istilah altında 
gedən miniatürlərin əksəriyyəti Təbrizdə və Azərbaycan rəssamları tərəfindən 
yaradılmışdır. 
Şamaxı antologiyasının miniatürləri bədii ifadə vasitələrinə və ifaçılıq 
keyfiyyətinə görə Hidayətin Təbrizdə hazırlanmış divanı və 1481-ci il tarixli 
"Xəmsə"nin (İstanbul, Topqapı sarayı muzeyi) illüstrasiyalarına nisbətən zəifdir. 
Xüsusən kitabın başlanğıcında verilən qoşa miniatürdə ayrı-ayrı fiqurların, 
hissələrin təsviri qüsurlu və kobuddur. Lakin ümumi üslubu, kompozisiya və 
obrazların həllinə görə Şamaxı miniatürləri Təbriz məktəbinin bədii üslubuna 
olduqca yaxındır. Bu isə təbiidir, çünki Şamaxı rəssamları öz yaradıcılıq 
axtarışlarında söz yox ki, onlara daha yaxın və doğma olan Təbriz məktəbinin 
təsirinə məruz qalır, onun nailiyyətlərindən faydalanırdılar. 
 
 
 
 
 
 
XVI-XVII YÜZİLLİKLƏRDƏ İNCƏSƏNƏT 
 
MİNİATÜR SƏNƏTİ 
 
XV əsrin sonu XVI əsrin əvvəlləri Azərbaycan xalqının iqtisadi-siyasi və 
mədəni həyatında yeni yüksəliş dövrü olmuşdur. Mərkəzləşmiş Səfəvilər 
dövlətinin yaranması ölkəni xarici işğalçıların hücumundan qorudu, daxili ziddiyyətlər 
və feodal pərakəndəliyinin nisbətən ləğv edilməsinə səbəb oldu. Vahid dövlət 
quruluşu ölkədə əmin-amanlığın möhkəmlənməsinə səbəb oldu ki, bu da məhsuldar 
qüvvələrin, şəhər təsərrüfatının, ticarət və sənətkarlığın inkişafı üçün lazımi şərait 
yaratdı. Rusiya, Avropa və Şərq ölkələri ilə ticarət - karvan yollarının üzərində 
dayanmış Təbriz, Şamaxı, Bakı, Gəncə, Ərdəbil və b. Azərbaycan şəhərlərini daha 
sürətlə inkişaf etdirirdi. Əhalinin sayı, abadlığı və iqtisadi inkişaf səviyyəsinə görə 
113 
 
Avropa şəhərlərindən heç də geri qalmayan Təbriz, Şamaxı, Bakı, Gəncə müxtəlif 
peşə və sənətlərin inkişaf etdiyi mədəni mərkəzlər idi. 
XVI əsrdə Azərbaycanda müxtəlif elm sahələri -xüsusən tarix, fəlsəfə və 
astronomiya elmləri inkişaf edirdi. Əsrin əvvəllərində Marağa rəsədxanası bərpa 
olunur, adları bəlli və bəlli olmayan alimlərin Azərbaycan tarixinə aid bir sıra 
əsərləri yazılır. Bu dövrdə şerə və sənətə, klassik ədəbi irsə, ədəbiyyat tarixini 
öyrənməyə maraq artır. Klassik əsərləri toplamaq, divanlar tərtib etmək və onlara 
şərh yazmaq, şairlərin həyat və yaradıcılığını əks etdirən elmi əsərlər - təzkirələr 
hazırlamaq işi sürətlə inkişaf edir. 
XVI əsr ədəbiyyatının 
inkişaf zirvəsində dövrün fəlsəfi 
fikrini, ədəbi-bədii nailiyyətlərini 
özündə əks etdirən Füzuli 
yaradıcılığı dururdu. Şah İsmayılın 
sarayında məşhur Azərbaycan şairi 
Həbibinin rəhbərlik etdiyi ədəbi 
məclis fəaliyyət göstərirdi. Bu 
məclisə daxil olan şairlərin 
əksəriyyəti, o cümlədən Həqiri, 
Xətayi və başqaları öz poemalarını, 
lirik şeirlərini doğma Azərbaycan 
dilində yazırdılar. 
Şerə, sənətə yüksək 
qiymət verən, himayəçilik 
göstərən, özləri də şair, rəssam və 
xəttat olan Şah İsmayılın və oğlu 
Təhmasibin dövründə saray 
kitabxanası bədii yaradıcılığın 
müxtəlif sahələrində çalışan 
sənətkarları öz ətrafında toplayan 
qüdrətli sənət mərkəzinə çevrilir. 
Bədii sənətlərin inkişafı üçün 
yaranmış bu əlverişli şəraitlə 
əlaqədar olaraq, əvvəllər müxtəlif 
səbəblər üzündən başqa ölkələrə səpələnmiş azərbaycanlı sənətkarlar yenidən 
vətənə qayıdır və xalqın çoxəsrlik zəngin bədii ənənələrinə əsaslanaraq yeni 
nailiyyətlər əldə edirlər. Kitabxananın nəzdindəki bədii emalatxanada dövrün ən 
görkəmli xəttat və rəssamları - Sultan Məhəmməd, oğlu Mirzə Əli və Məhəmmədi, 
Mir Müsəvvir və oğlu Mir Seyid Əli, Müzəffər Əli, Sadıq bəy Əfşar, Şah Mahmud 
Nişapuri, Dust Məhəmməd və bir çox başqa sənətkarlar qızğın fəaliyyət 
göstərirdilər. Bundan əlavə, emalatxanada Herat, İsfahan, Şiraz və s. şəhərlərdən 
gəlmiş Şərqin məşhur sənətkarları Behzad, Ağamirək İsfahani, Qasıməli və başqaları da 
114 
 
çalışırdı. 
Təbriz miniatür məktəbinin üslub xüsusiyyətlərinin formalaşmasında, bu 
məktəbin yüksək inkişafında və onun təsir dairəsinin genişlənməsində mühüm rol 
oynayan bu rəssamlar hərtərəfli inkişaf etmiş görkəmli sənətkarlar idi. Onların 
çoxu şair-rəssam, rəssam-xəttat, xəttat-memar-rəssam olub, bədii yaradıcılığın 
müxtəlif sahələrində görkəmli nailiyyətlər əldə etmişlər. Bu baxımdan rəssam-xəttat 
və sənət tarixçisi Dust Məhəmmədin, rəssam və dekorativ sənətlər ustası Sultan 
Məhəmmədin fəaliyyəti xüsusilə maraqlıdır. 
XVI əsrdə Təbriz məktəbi üçün səciyyəvi olan bu keyfiyyətlə Qərbi 
Avropada İntibah dövrü sənətkarlarının arasında müəyyən oxşarlıq vardır. Görünür 
ki, mədəniyyətin hərtərəfli yüksək inkişaf etdiyi dövrlərdə sənətlərin sintezinin bir 
problem kimi meydana çıxması və bunun nəticəsində hərtərəfli inkişaf etmiş 
sənətkarların yetişməsi təsadüfi deyil, ümumi və qanunauyğun bir haldır. 
Bir rəssamın öz yaradıcılığında müxtəlif sənət sahələrini birləşdirməsi, 
ümumiyyətlə, sənət növlərinin qarşılıqlı əlaqədə, sintez halında inkişaf etməsi XVI 
əsr Azərbaycan təsviri sənətində vahid üslubun yaranmasına səbəb oldu. 
XVI-XVII əsrlərdə təsviri sənətin ən geniş yayılmış, yüksək inkişaf etmiş 
növünü kitab miniatürü təşkil edirdi. 
Əgər XIV əsrdə miniatür sənəti bədii üslub xüsusiyyətlərinə görə 
monumental divar boyakarlığının təsiri altında inkişaf edirdisə ("Demot Şahnaməsi"), 
indi isə əksinə, kitab miniatürü təsviri və dekorativ sənətlərin bütün növlərinə qüvvətli 
təsir göstərir, incəsənətdə vahid bədii üslubun, ifadə vasitələrinin yaranması və 
inkişafında həlledici rol oynayırdı. Təəssüflə qeyd etmək lazımdır ki, Təbriz 
məktəbinin XVI əsrin əvvəllərindəki fəaliyyəti, dövrün görkəmli rəssamlarının 
yaradıcılığı hələ də layiqincə öyrənilməmişdir. XVI əsrin birinci rübünə aid bəlli 
əlyazmalarının miqdarca azlığı, bütün əsərlərin imzasız olması, ilk mənbələrdə 
verilən məlumatın son dərəcə qısa və məhdudluğu bu dövrdə Təbriz məktəbinin 
inkişaf prosesini izləməyi çətinləşdirmiş, Avropa sənətşünaslığında bir sıra səhv 
fikirlərin yaranmasına səbəb olmuşdur. 
Şərq xalqlarının miniatür sənətinə həsr edilmiş bütün xarici və bəzi sovet 
ədəbiyyatında XVI əsr Təbriz məktəbi Herat məktəbinin mexaniki davamı kimi 
qələmə verilir. 
Kəmaləddin Behzad isə bu məktəbin banisi hesab edilir. Əlbəttə, XVI əsr 
Təbriz məktəbinin inkişafında Herat məktəbi ənənələrinin və Behzad yaradıcılığının 
müəyyən rolu olduğunu inkar etmək olmaz. Lakin bu da bir həqiqətdir ki, onların 
oynadığı bu rol heç də həlledici olmamışdır. 
Təbriz məktəbinin inkişafını Herat məktəbinin təsiri ilə bağlayarkən, 
Behzad başda olmaqla Herat rəssamlarının Şah İsmayılın saray kitabxanasında 
işləmələrinə əsaslanırlar. Doğrudur, 1507-ci ildə Şeybani xan, sonra isə Şah İsmayıl 
Heratı aldıqdan sonra (1510) müxtəlif ölkələrə dağılan Herat rəssamlarından bir 
neçəsi Təbrizə gələrək saray emalatxanasında işləmişlər. Lakin bu həqiqəti də qeyd 
etmək lazımdır ki, əgər Buxara və başqa şəhərlərdə çalışan Herat rəssamları öz 
115 
 
üslublarını olduğu kimi saxlayıb, Orta Asiyada Behzadın ənənələrini davam etdirirdi-
lərsə, Təbrizə gələnlər çox tezliklə yerli ənənələrin təsiri altına düşərək öz ilk 
əsərlərini Təbriz məktəbi üslubunda yaratmışlar. 
XVI əsrdə Təbriz miniatür məktəbinin keçdiyi tədrici inkişaf, aparılan 
yaradıcılıq axtarışları, bədii üslubun forma-laşması və getdikcə təkmilləşməsi birinci 
növbədə bu dövrün ən görkəmli rəssamlarının, Soltan Məhəmmədin rəhbərliyi 
altında saray emalatxanasında çalışan Mir Müsəvvir, Mir Seyid Əli, Müzəffər Əli 
kimi ustad sənətkarların yaradıcılığı ilə bağlı olmuşdur. Hər şeydən əvvəl yerli 
ənənələrə əsaslanan bu rəssamlar Behzadın rəhbərlik etdiyi Herat məktəbinin 
nailiyyətlərindən faydalanaraq, Orta Şərqdə miniatür sənətinin ən yüksək inkişaf 
zirvəsini təşkil edən yeni üslubun formalaşması və püxtələşməsində həlledici rol 
oynadılar. 
Ustad Soltan Məhəmməd. Başqa rəssamlar kimi, Soltan Məhəmmədin də 
həyat və yaradıcılığı haqqında az-çox ətraflı məlumat mənbəyi yoxdur. Lakin üç-
dörd orta əsr müəllifi və müasir Avropa alimlərinin ayrı-ayrı qeydləri, xüsusən 
rəssamın dövrümüzə qədər gəlib çatmış əsərləri bu böyük sənətkarın yaradıcılığını 
işıqlandırmağa, bu haqqında müəyyən fıkir söyləməyə imkan verir. Orta əsr 
müəlliflərinin rəssam haqqında olan qısa, lakin çox tutarlı qeydlərinin xüsusilə böyük 
əhəmiyyəti vardır. Məsələn, XVI əsrin görkəmli xəttatı, rəssamı və sənət tarixçisi Dust 
Məhəmməd rəssamın yaradıcılığına yüksək qiymət verərək yazır: "Fələyin min görən 
gözü onun mislini görməmişdi. Karxananın şir ürəkli rəssamları onun əsərlərindən, 
xüsusən Əlahəzrət İskəndərin (Şah Təhmasibin) "Şahnamə"sinə çəkdiyi 
pələngpuşan təsvirlərindən ürək dağlı idilər, onun surətlərinin qarşısında qibtə ilə 
baş əyirdilər". 
Budaq Qəzvini və Qazı Əhməd, Soltan Məhəmmədin "qızılbaşlara aid olan 
xüsusiyyətləri hamıdan yaxşı təsvir etdiyini" göstərirdilər. 
Görkəmli tarixçi İskəndər Münşi Soltan Məhəmmədi Şərqin böyük 
rəssamı Kəmaləddin Behzadla eyni səviyyədə tutaraq qeyd edirdi ki, "...onların hər 
ikisi öz nəcib sənətlərinin zirvəsinə çatmış və ecazkar fırçalarının zərifliyi ilə bütün 
dünyada şöhrət qazanmışlar". 
Soltan Məhəmmədin yaradıcılığının çiçəklənmə dövrü XVI əsrin ortalarına 
təsadüf edir. Bu illərdə o, saray emalatxanasının rəisi və baş rəssamı vəzifəsində 
çalışmış, nadir əlyazmaları üçün illüstrasiyalar, süjetləri real həyatdan alınmış 
məişət janrlı miniatürlər, portretlər, süjetli xalçalar və parçalar üçün eskizlər, kitab 
cildləri və bir çox başqa əsərlər yaratmışdır. 
Rəssamın hələlik bəlli olan ən görkəmli əsərləri 1537-ci il tarixli 
"Şahnamə"də, Hafizin divanı və 1539-1543-cü illərdə Şah Təhmasib üçün 
hazırlanmış Nizami "Xəmsə"sinin məşhur əlyazma nüsxəsində toplanmışdır. 
Bundan əlavə Sankt-Peterburqda Saltıkov-Şedrin adına kitabxanada, İstanbulda, 
Londonda, Paris, Vaşinqton, Krakov və bir çox başqa böyük şəhərlərin muzey və 
kitabxanalarında rəssamın bir sıra portret əsərləri, süjetli miniatürləri və kitab rəsmləri 
saxlanır. 
116 
 
Nizaminin 1524-1525-ci il tarixli "Xəmsə" əlyazmasına (Nyu-York, 
Metropoliten muzeyi) çəkilmiş "İskəndər Xaqanın qəbulunda" və Nəvainin 1527-ci il 
tarixli divanına (Paris, Milli kitabxana) çəkilmiş "Bəhram Gur ovda" adlı 
miniatürlər rəssamın ilk əsərlərindən hesab edilir. Lakin obrazların həlli, 
kompozisiyanın mürəkkəbliyi, insan və heyvan fiqurlarının canlı, ifadəli və 
dinamik təsviri bu əsərlərin yenicə fəaliyyətə başlamış naşı bir rəssam tərəfindən 
deyil, yaradıcılığı artıq püxtələşmiş qabil bir sənətkar tərəfindən çəkildiyini sübut 
edir. 
Soltan Məhəmmədin təxminən 1535-ci ildə Hafizin divanına (Paris, 
Kartiyenin kolleksiyası) çəkdiyi miniatürlərdən birində Sam Mirzənin sarayında kef 
və musiqi məclisi təsvir olunur. Adi həyat hadisəsinin real təsviri olan bu şəkil 
Hafizin "Bu gün bayramdır, gül və kef dövranı başlayır" rədifli qəzəlini illüstrə edir. 
Rəssam da şair kimi eşq və məhəbbəti, gül və bülbülü, mey və badəni vəsf 
edərkən, real həyatın gözəlliklərini, insanın hiss və ehtiraslarını tərənnüm edir, 
onları hər cür dünyəvi hissləri qadağan edən dini ehkamlara qarşı qoyurdu. Hafiz 
lirikasının ruhunu əsil ideya məzmununu düzgün əks etdirmək üçün rəssam çox 
orijinal kompozisiya yaratmışdrr. O, həyətdəki real kef məclisini damın üstündə təzə 
aya baxaraq salavat çevirən zahidləri təsvir edən ikinci səhnəciklə qarşılaşdırır. 
Real həyat, dünyəvilik ön plana çəkilir, dini mistikaya qalib gəlir. 
Həmin ideya məzmunu Hafizin "Mələk öz nəşə badəsini qaldıraraq gülab 
kimi huri və pərinin üzünə səpirdi" beytli qəzəlinə çəkilmiş maraqlı bir miniatürdə 
öz əksini daha mənalı, daha qabarıq tapmışdır. Ədəbiyyatda "Sərxoşluq" adı ilə 
məşhur olan bu əsərdə mayolika ilə zəngin bəzəkli meyxanada ekstaz dərəcəsinə 
çatmış kef məclisi təsvir edilir. Çalğıçı və xanəndələr ehtirasla çalıb oxuyur, beli 
bükülmüş ağsaqqal qoca coşqun rəqs edən cavanlardan geri qalmamaq üçün sürəkli 
hərəkətlə oynayır, saqilər durmadan şərab daşıyır... Bu coşqun kef məclisi damın 
üstündə təsvir edilən məlakələrə də sirayət etmiş, onlar da əlində badə içir, bir-
birlərinə şərab verirlər. 
Soltan Məhəmmədin yaradıcılığı və ümumiyyətlə, Təbriz məktəbinin 
yüksəliş dövrü XVI əsrin 20-30-cu illərinə təsadüf edir. Bu dövrdə Təbrizdə saray 
kitabxanasında yaranmış miniatürlü əlyazmaları içərisində Şah Təhmasib üçün 
hazırlanmış "Şahnamə" nüsxəsini xüsusilə qeyd etmək lazımdır. Bu həmin 
"Şahnamə" nüsxəsidir ki, ilk olaraq Dust Məhəmməd onun adını çəkir, Soltan 
Məhəmmədin, Ağa Mirəkin və Mir Müşəvvirin ona illüstrasiyalar çəkdiyini xəbər 
verir və yazırdı ki, karxananın ən cəsur rəssamları Soltan Məhəmmədin həmin 
əsərə çəkdiyi pələngpuşan (pələng dərisi geymiş) təsvirləri önündə qibtə ilə 
başlarını aşağı əyirdilər. 1574-cü ildə Şah Təhmasib tərəfindən III Sultan Murada 
hədiyyə kimi göndərilən 51 nəfis əlyazmalarından bəhs edərkən, Budaq Qəzvini 
həmin "Şahnamə"nin də adını çəkir və onun 20 ilə hazırlandığını qeyd edir. 
XX əsrin əvvəllərindən başlayaraq Şərq miniatür sənəti haqqında yazılmış 
bütün əsərlərdə "Rotşild "Şahnaməsi", son vaxtlarda isə "Houğton "Şahnaməsi" 
adlanan və mütəxəssislər tərəfindən yüksək sənət əsəri kimi qiymətləndirilən bu 
117 
 
əlyazması, həqiqətən Şərqdə kitab sənətinin ən qiymətli nümunələrindən, 
"Şahnamə"nin şahanə nüsxələrindəndir. Bəlli olduğu kimi, "Şahnamə"nin bədii-
estetik baxımdan dəyərli, yüksək sənət əsərləri sayılan yüzlərlə nəfis nüsxələri 
vardır. Lakin bunlardan üçü incəsənət tarixində xüsusi şöhrət qazanmışdır. Şərqdə 
miniatür sənətinin görkəmli məktəbləri, ustad rəssamları öz yaradıcılıq səylərini, 
hünərlərini cəmləşdirərək öz dövrünün bütün nailiyyətlərini özündə birləşdirən bir 
şahanə "Şahnamə" nüsxəsi hazırlamışlar. XIV əsrdə Təbriz məktəbi "Demot 
"Şahnaməsi", XV əsrdə Herat məktəbi "Baysungər" "Şahnaməsi", XVI əsrdə isə 
yenə də Təbriz məktəbi "Şah Təhmasib "Şahnaməsi" kimi kitab sənətinin nadir 
incilərini yaratmaqla şöhrət qazanmışdır. 
Hazırlanmasına hələ Şah İsmayıl dövründə başlanmış bu monumental əsərin 
bədii tərtibatı, süjeti, üslubu və sənətkarlıq xüsusiyyətlərinə görə müxtəlif olan 258 
miniatür ilə bəzədilməsi 1537-ci ilə qədər davam etmişdir. 
Soltan Məhəmmədin yaradıcılığı üçün daha səciyyəvi olan və XVI əsr 
Təbriz məktəbinin bütün nailiyyətlərini, yüksək üslub xüsusiyyətlərini özündə 
cəmləşdirən ən kamil və daha məşhur əsərləri Nizaminin 1539-1543-cü il tarixli 
"Xəmsə" əlyazmasına çəkdiyi illüstrasiyalardır. Londonun Britaniya muzeyində 
saxlanan bu məşhur nüsxə incə nəstəliq xətti, səhifələrinin zəngin bədii tərtibatı və 
miniatürlərinin misilsiz bədii keyfiyyətinə görə haqlı olaraq yalnız Azərbaycanda 
deyil, ümumiyyətlə, Yaxın və Orta Şərqdə kitab sənətinin ən zərif, ən qiymətli şah 
əsərlərindən hesab edilir. XVI əsrin ən görkəmli xəttatlarından sayılan Şah Mahmud 
Nişapurinin yazdığı bu nəsif nüsxə Soltan Məhəmməd, onun tələbələri Mirzə Əli, 
Müzəffər Əli, Mir Seyid Əli və müasirlərindən Ağa Mirək və Mir Müsəvvir kimi 
dövrün ən mahir ustad rəssamları tərəfindən illüstrə edilmişdir. Kitabda Soltan 
Məhəmmədin 4 miniatürü vardır. 
"Xosrov və Şirin" poemasına çəkilmiş bir miniatürdə Şirin çimərkən 
Xosrovun onu seyr etməsi təsvir olunur. Yaxın və Orta Şərqin bütün sənət 
məktəblərində, müxtəlif sənət sahələrində ən çox fırçaya alınmış bu süjetin ən 
qədim təsvirinə XII əsrə aid çini qabda rast gəlirik. Şərq rəssamlarının ən çox 
sevdikləri bu lirik səhnə XIV-XVII əsrlərdə, yəni Soltan Məhəmməddən əvvəl də, 
sonra da dəfələrlə Təbriz, Şiraz, Herat, Buxara və başqa məktəblərin nümayəndələri 
tərəfindən fırçaya alınmışdır, lakin öz dolğun və yüksək bədii ifadəsini Soltan 
Məhəmmədin çəkdiyi miniatürdə tapmışdır. 
Soltan Məhəmmədin əsərlərinin bədii-estetik təsir qüvvəsinin əsasını 
təşkil edən, onlara əsrarəngiz gözəllik verən zəngin kolorit və dekorativlik 
Azərbaycan miniatürləri üçün səciyyəvi üslub xüsusiyyətlərindən olub, onları başqa 
məktəblərin əsərlərindən fərqləndirir. 
Kitab illüstrasiyalarından əlavə S.Məhəmmədin bir sıra portretləri və real 
həyat hadisələrini əks etdirən məişət janrlı miniatürləri vardır. Bu əsərlərin 
əksəriyyətində rəssamın öz dövrü üçün səciyyəvi olan saray həyatı, şah başda olmaqla 
saray əyanlarının əyləncələri təsvir olunur. 
Sankt-Peterburq Saltıkov-Şedrin adına kitabxanada saxlanan 2 miniatürdə 
118 
 
Təhmasib və saray əyanlarının ov məclisi təsvir edilir. Bu əsərlər gözəl dekorativ 
xüsusiyyətlərindən başqa, kompozisiyanın çoxfiqurlu və mürəkkəbliyi, dinamikliyi, ayrı-
ayrı səhnəciklərin, surətlərin, mənzərələrin, heyvan fiqurları və detalların olduqca 
real və ifadəli həll olunması ilə diqqətli cəlb edir. Həmin əsərlər rəssamın dərin 
müşahidəçilik, böyük sənətkarlıq qabiliyyətinə malik olduğunu bir daha sübut edir. 
Bu baxımdan Ə.Caminin həmin kitabxanada saxlanan "Silsilət-əz-zəhəb" əsərinin 
qoşa səhifəsini bəzəyən "Şahın şikarı" diptixi xüsusilə qeyd edilməlidir. Məzmunu 
və bədii formasına görə bir-birinin məntiqi davamı olan, bir-birini tamamlayan, 
kompozisiya qurumu, koloriti və vahid süjet xəttinə görə birləşərək çoxplanlı, 
olduqca mürəkkəb, çoxfiqurlu miniatür boyakarlığı üçün nadir hal olan böyük ölçülü 
tam bir kompozisiya əmələ gətirən bu əsərdə sarayın ümdə əyləncələrindən olan, 
minlərlə adamın iştirak etdiyi şah şikarının dəbdəbəli, təntənəli cəhətləri bütün 
təfərrüatı ilə öz əksini tapmışdır. 
Qəhvəyi, çəhrayı və abı rənglərin müxtəlif çalarlarının ahəngdar 
düzümündən yaranmış sıldırımlı və yastı qayalar diaqonal boyu səhifələri birləşdirən 
qapalı bir məkan yaradır. Əlvan çiçəklərlə dolu yaşıl çəmənlikdən ibarət ovlağı 
üzük qaşı kimi əhatələyən atlı və piyada ovçular dağların zirvəsi və yamaclarından, 
qayalıqların aralarından pələng, gur, maral, ceyran və s. heyvanları qovaraq ovlağa 
doldururlar. Bu fikri ifadə etmək üçün rəssam bir-birini tamamlayan olduqca müxtəlif 
maraqlı səhnəciklər, epizodlar göstərir. Ümumi süjetin parçalarını, tamın hissəciklərini 
təşkil edən bu səhnəciklər və onların ifaçısı olan epizodik obrazlar son dərəcə müxtəlif 
hal və hərəkətdə, olduqca canlı, təbii və ifadəli təsvir olunur. 
Maraqlı burasıdır ki, diptixdə bir hadisə, vahid süjet təsvir olunmasına 
baxmayaraq, əsərin baş qəhrəmanı -gənc şahın surəti iki yerdə təkrarlanır. 
Kompozisiyanın sağında o, günlük altında, xalçanın üstündə oturaraq soyuqqanlılıqla 
yanındakı heyvanları oxlayır, solda isə at üstündə, əlində siyirmə qılınc, maral və 
ceyranları təqib edib öldürür. Qorxudan hürküb müxtəlif istiqamətlərdə qaçışan, 
yaralanıb yıxılan heyvanlar, onların sürətli hərəkəti, mürəkkəb, bəzən də çətin, 
gözlənilməz rakurslarda verilmiş vəziyyətləri son dərəcə təbii, real və ifadəli, böyük 
ustalıqla əks etdirilir. Bu isə bir qayda olaraq naturadan istifadə etməyən, hər şeyi xəyalən 
çəkən (bütün şərqli rəssamlar kimi) rəssamın dərin bilik, müşahidə qabiliyyəti və geniş 
yaradıcılıq fantaziyasına malik olduğunu sübut edir. 
Qeyd etmək lazımdır ki, Soltan Məhəmmədin çəkdiyi illüstrasiyalar və 
müstəqil miniatürlər məzmununa görə ənənəvidir, yəni XVI əsrdən başlayaraq bütün 
sənət məktəblərində tez-tez fırçaya alınmış süjetləri əks etdirir. Lakin rəssamın böyük 
ustadlığı elə burasındadır ki, ənənəvi mövzuları təsvir edərkən o, tapdalanmış yollarla 
getmir, onları yeni süjet xətlərilə zənginləşdirir, yeni obrazlı vasitələri tapır. Orijinal 
kompozisiya quruluşu, parlaq cingiltili boyaların kontrast düzümündən, əlvan rəng 
ləkələrinin ritmik təkrarlanmasından yaranan füsunkar kolorit, şux dekorativlik, ifadəli 
obrazlar, realistik və əfsanəvi ünsürlərin qəribə vəhdətindən yaranmış mənzərə 
Soltan Məhəmmədin əsərlərinə başqa vüsət, məna dərinliyi, forma gözəlliyi verir, 
onların emosional təsir gücünü daha da qüvvətləndirir, onları özümlü edir, həmin və 
119 
 
oxşar mövzulu başqa miniatürlərdən fərqləndirir. 
Soltan Məhəmmədin yaradıcılığında portret janrı da əhəmiyyətli yer tutur. 
Lakin nə onun, nə də onun müasirlərinin - Mir Müsəvvir, Dust Məhəmməd, 
Müzəffər Əli və başqa sənətkarların yaratdıqları əsərləri sözün əsil mənasında portret 
adlandırmaq olmaz. Şərti olaraq portret janrına aid edilən bu əsərlər, ümumiyyətlə, 
Şərq miniatürlərində olduğu kimi, konkret bir şəxsin real surətini, fərdi oxşarlığını, 
psixoloji xarakterini əks etdirən portret deyil, sabit kanonlara, sarayın estetik zövqü və 
tələblərinə əsasən stilizə edilmiş, bədii ümumiləşdirilmiş tiplərdir. 
Bəlli olduğu kimi, islam dini ehkamları canlı məxluqat, xüsusən insan 
surətini çəkməyi yasaq edirdi. Lakin buna baxmayaraq, mahiyyətcə dini 
ideoiogiyadan tam kənar olan və sırf dünyəvi xarakter daşıyan Şərq miniatür 
sənətində insan surəti həmişə rəssamların diqqət mərkəzində olmuşdur. Orta əsrlərdə 
camalın təsviri bir növ islam dini ehkamlarına qarşı mübarizə vasitəsi olmuşdur. 
İnsan gözəlliyini, camalı Allah yaradıcılığının təzahür forması hesab edən 
mütəsəvvif şair və filosofların əslində dinə və idealizmə əsaslanan bu 
nəzəriyyələrinin orta əsr rəssamlarının yaradıcılığında portret təsvirlərinin geniş 
yayılmasına müsbət təsiri olmaya bilməzdi. 
Soltan Məhəmmədin portret əsərlərində də ayrı-ayrı şəxslərin fərdi 
obrazları deyil, sarayın estetik tələbi, gözəllik idealına uyğun olaraq müəyyən 
kanonlar əsasında idealizə edilmiş gənc və gözəl şah surəti təsvir olunur. Zahiri 
oxşarlığı, etnoqrafik xüsusiyyətləri, fərdi keyfiyyətləri ilə fərqlənməyən, yalnız 
müxtəlif hal və hərəkətlərdə verilmiş portret təsvirlərində əsas məqsəd şahin gözəl-
liyini, "aya bənzər çöhrəsini" tərənnüm etməkdir. 
Soltan Məhəmmədin əsərlərindən birində mütəkkəyə söykənərək kitab 
oxuyan gənc bir oğlan təsvir edilir. Əslində ideal hökmdar obrazını əks etdirən rəsmi-
reprezentativ portret olsa da, müəyyən ikonoqrafik əlamətlərinə görə bu əsər 
ədəbiyyatda Şah Təhmasibin portreti kimi qəbul edilmişdir. Miniatürün üstündə 
yazılmış bir beyt sarayın estetik tələbini, portretçi rəssamın qarşısında qoyulan 
məqsəd və vəzifəni çox gözəl aydınlaşdırır. 
 
"Yusifi bu qədər gözəl xəlq etmiş fələk 
 Fırçanı da yaratdı ki, sənin çöhrəni vəsf etsin". 
 
Beləliklə, bir tərəfdən hakim dini ideologiyanın insan təsviri haqqında 
məhdudlaşdırıcı ehkamları və klassik ədəbiyyatın mədhiyyəçilik tendensiyaları, 
digər tərəfdən də sarayın öz estetik tələbi, təsviri sənətdə portretin mücərrəd, stilizə 
edilmiş səpkidə inkişaf etməsinə səbəb olmuşdur. 
Soltan Məhəmmədin Sankt-Peterburqda Saltıkov-Şedrin adına kütləvi 
kitabxanada və İstanbulda, Topqapı sarayı muzeyində saxlanan portretləri bədii 
üslub xüsusiyyətlərinə görə miniatür sənətində portret janrının ən mükəmməl 
maraqlı əsərlərindən hesab edilə bilər. 
Bu portretlərdə gənc və yaraşıqlı, zəngin libaslı, qızılbaş çalması cıqqa və 
120 
 
lələklə bəzənmiş bir oğlan surəti təsvir olunur. Tipajı, geyimi və s. zahiri 
əlamətlərinə görə bir-birindən fərqlənməyən, yalnız müxtəlif vəziyyətdə -bir yerdə 
daş-qaşla bəzənmiş kürsüdə, ikincidə - çiçəklənmiş badam ağacının yanında (Sankt-
Peterburq), üçüncüdə - xalça və döşəkçədə dizi üstündə oturmuş şah, hər yerdə 
kitab oxuyarkən təsvir olunur. 
Ədəbiyyatda şərti olaraq Şah Təhmasibin portreti adlandırılan bu və 
bunlara bənzər başqa əsərlərdə 
"ideal hökmdar" obrazı əks 
etdirilir. Sənətkarlıq baxımından, 
bədii ifadə vasitələrinə görə 
Topqapı sarayında saxlanan 
"Kare ustad Soltan Məhəmməd 
nəqqaş əst" (Ustad rəssam Soltan 
Məhəmmədin işidir) yazılı 
portretlə, Sankt-Peterburqda 
saxlanan portret xüsusilə 
dəyərlidir. Hər iki əsərdə mahir 
sənətkar əli, yüksək bədii üslub 
duyulur. Cəsarətlə birbaşa 
çəkilmiş səlis mühit xətlərin 
axıcılığı, plastik ifadəliyi, 
qırmızı-göy, çəhrayı, yaşıl, 
bənövşəyi və narıncı lokal 
rənglərin harmoniyasından 
yaranan zəngin kolorit və 
dekorativlik bu portretləri 
miniatür sənətində olan başqa 
portretlərdən fərqləndirir, onların 
ifadəliyini, bədii təsir qüvvəsini gücləndirir. 
Nəzərdən keçirilən əsərlərdən əlavə Soltan Məhəmmədə bir sıra başqa 
illüstrasiyalar, müstəqil süjetli miniatürlər və portretlər, təsvirli kitab cildləri, bədii 
parça və süjetli xalçalar üçün hazırlanmış eskizlər çeşnilərə aid edilir. Üslub 
xüsusiyyətlərinə görə onun əsərlərini xatırladan bu miniatürlərin Soltan 
Məhəmmədin öz əlindən çıxmasa da, onun rəhbərliyi altında çalışan tələbələri tərə-
findən işlənməsi şübhəsizdir. Çünki Soltan Məhəmməd öz yaradıcılığı ilə Təbriz 
məktəbində elə bir mükəmməl, miniatür sənətinin inkişaf zirvəsini təyin edən 
qüvvətli üslub yaratmışdı ki, XVI əsrin son rübünə qədər heç kəs, hətta çox 
istedadlı rəssamlar belə bu üslubun təsirindən azad ola bilməmişlər. 
Geniş diapazonlu yaradıcılığı ilə yalnız miniatür sənətində deyil, 
ümumiyyətlə, təsviri və dekorativ sənətlərin inkişafında mühüm rol oynamış Soltan 
Məhəmmədin çoxlu tələbələri və davamçıları olmuşdur. Onlar uzun müddət Soltan 
Məhəmmədin üslubunda işləyərək müxtəlif yollarla böyük sənətkarın yaradıcılıq 
121 
 
ənənələrini davam etdirməyə çalışmışlar. Onlardan bəziləri asan yolla gedərək bu 
üslubun formal cəhətlərinin əsiri olaraq qalmış, təqlidçilikdən bir o qədər də 
uzaqlaşa bilməmişlər. Dövrün istedadlı rəssamları isə nəinki həmin üslubda 
yaratdıqları orijinal əsər-lərində, hətta Şərq poeziyasında olduğu kimi, təsviri sənətdə 
də, qanuni sayılan nəzirələrində də ənənəvi süjet və obrazları bədii forma və obrazlı 
ifadə vasitələrini təzələməyə, daha da təkmilləşdirməyə çalışmışlar. Şübhəsiz ki, 
Soltan Məhəmməd məktəbinin əsil davamçıları, bu məktəbi Azərbaycan miniatür 
sənətinin ən yüksək inkişaf mərhələsi kimi səciyyələndirən rəssamlar da epiqonistlər 
deyil, məhz həmin ustad sənətkarlar olmuşdur. Məhz bu ustad sənətkarlar Təbriz 
məktəbinin təsir dairəsini daha da genişləndirmiş, öz yaradıcılıqları ilə İranda və 
Türkiyədə, Hindistanda və Orta Asiyada miniatür sənətinin inkişafında əhəmiyyətli 
rol oynamışlar. 
Mirzə ƏIi. Yaradıcılıq istiqaməti və bədii üslub xüsusiyyətlərinə görə Soltan 
Məhəmmədin ən yaxın davamçısı öz oğlu və tələbəsi Mirzə Əli Təbrizi olmuşdur. 
Qazı Əhmədin göstərdiyinə görə, Mirzə Əli öz dövrünün istedadlı və məşhur 
sənətkarlarından idi. "Boyakarlıq sənətində onun tayı-bərabəri yox idi. Təsvirçilikdə 
çox az adam ona çata bilərdi". Mustafa Ali də onu çox görkəmli boyakar rəssam və 
mahir rəsm ustası kimi tərif edir. Rəssamın elm aləmində bəlli olan 3-4 əsəri orta əsr 
müəlliflərinin tamamilə haqlı olduqlarını sübut edir. 
Aydındır ki, Mirzə Əli bədii təlimini atası Soltan Məhəmməddən almış və 
Qazı Əhmədin qeyd etdiyi kimi, onun sağlığında Şah Təhmasibin saray 
kitabxanasında işləyib şöhrət qazanmışdır. Mirzə Əlinin nə vaxt müstəqil 
yaradıcılığa başladığı və hansı əlyazmasına ilk illüstrasiyalarını çəkdiyi bəlli deyil. 
Lakin onun öz müəllimi və atası Soltan Məhəmmədlə və dövrün ustad sənətkarları 
ilə birlikdə 1539-1543-cü il tarixli "Xəmsə" əlyazmasının bədii tərtibatı üçün dəvət 
edilməsi Mirzə Əlinin bu illərdə artıq təcrübəli və şöhrət qazanmış bir rəssam 
olduğunu göstərir. Digər tərəfdən Mirzə Əlinin "Xəmsə" nüsxəsinə çəkdiyi 2 əsərin 
yüksək üslubu, böyük sənətkarlıqla işlənməsi, bunların ilk yaradıcılıq təcrübəsinin 
nəticəsi deyil, səriştəli bir sənətkarın kamil işləri olduğunu sübut edir. 
Bu sözləri eyni ilə rəssamın daha əvvəllər, 1537-ci il tarixli Təhmasib 
"Şahnamə"sinə çəkdiyi əsərləri haqqında da söyləmək olar. "Şahnamə"nin 
ədəbiyyatda bəlli olan illüstrasiyalarından bir neçəsi bu və ya başqa dərəcədə Mirzə 
Əlinin məlum əsərlərini xatırladır. Onlardan ikisinin - "Nuşirəvanın Hind elçilərini 
qəbul etməsi" və "Zahidin xəstə qadına xeyir-dua verməsi" səhnəsini təsvir edən 
miniatürlərin isə Mirzə Əliyə mənsub olması heç bir şübhə doğurmur. 
Birinci əsər çoxfiqurlu kompozisiyanın təşkili, fiqurların qruplaşdırılması 
və yerləşdirilməsi, memarlıq formaları və onların dekorativ bəzəyinin, taxt-rəvanda 
əyləşmiş şahin, bir sıra başqa fiqurların və detalların təsvirinə görə Mirzə Əlinin 
"Xəmsə"yə çəkdiyi "Xosrovun Barbedin musiqisinə qulaq asması" miniatürünü 
xatırladır. Bəzi detallar, o cümlədən arxa planda yer belləyən bağban surəti, sarayı 
bəzəyən divar rəsmi, qol-budaqlı çinar demək olar ki, rəssamın bütün əsərlərində 
bu və ya başqa formada təkrarlanır, onun fərdi yaradıcılıq üslubunun səciyyəvi 
122 
 
əlamətlərini təhlil edir. 
Təxminən 1530-cu illərin ortalarında çəkilmiş bu əsər Mirzə Əlinin ilk işi, 
yaxud ilk işlərindən biri olsa da, yüksək bədii üslubu, məharətlə işlənməsi ilə seçilir, 
gənc rəssamın istedadlı kompozisiya və rəsm ustası olduğunu nümayiş etdirir. 
1537-ci ildə tamamlanan "Şahnamə"də müvəffəqiyyətli çıxışından sonra, 
Mirzə Əli başqa saray rəssamları kimi və onlarla birlikdə "Xəmsə" əlyazmasının 
bədii tərtibatına cəlb edilir. Rəssamın bu əsərin tərtibatındakı fəaliyyəti daha genişdir 
və onun yaradıcılığının daha yüksək inkişaf mərhələsini əks etdirir. 
Mirzə Əlinin həmin "Xəmsə"də iki imzalı əsəri vardır. Hər ikisi "Xosrov və 
Şirin" poemasına çəkilmiş bu əsərlərdən birində Şapurun Xosrovun portretini Şirinə 
göstərməsi, ikincidə isə Xosrovun Barbedin musiqisinə qulaq asması epizodları təsvir 
edilir. 
Miniatür sənətində geniş yayılmış məclis təsviri üçün gözəl əyani material 
verən bu epizodu rəssam adi həyat hadisəsi, sarayda tez-tez rast gəldiyi kef və musiqi 
məclisi kimi şərh edir. Başda əsas qəhrəman Xosrov da olmaqla məclisin bütün 
iştirakçıları Təbriz məktəbi üçün səciyyəvi olan kanonlar əsasında idealizə edilmiş halda 
təsvir olunur. Bütün fiqurlar geyimi, papağı və s. etnoqrafik xüsusiyyətlərinə görə 
müasir saray əyanlarının obrazında əks etdirilir. Xosrovun surəti şah Təhmasibin 
surətində qəbul edilmiş portret surətini xatırladır. Təkcə əsas surətlərin deyil, təfər-
rüatın, şəraitin, kiçik detalların da reallığa uyğun tərzdə təsvir edilməsi miniatürün 
müasirlik ruhunu qüvvətləndirir, onu rəssamın öz dövrünü Şah Təhmasibin saray həyatını 
əks etdirən məişət janrlı əsər kimi qiymətləndirməyə əsas verir. Hər iki əsər Mirzə 
Əlinin mahir kompozisiya ustası, gözəl kolorist, zərif və səlis rəsm ustası olduğunu 
sübut edir. Geniş bəlli olan bu 3 əsərdən əlavə, bəzi tədqiqatçılar bir neçə başqa 
miniatürü də Mirzə Əliyə aid edirlər. Məsələn, B.Robinson, Ə.Caminin 1540-cı il 
tarixli "Yusif və Züleyxa" (Dublin, Çester Bitti kitabxanası) əsərinə çəkilmiş 5 
miniatürdən üçünü Mirzə Əliyə aid edir. Bunlardan birində Cəbrayılın Yusifə xəbər 
gətirməsi epizodu təsvir olunur. Qarşısında əyləşərək bağışlanmasını xahiş edən 
Züleyxaya "hə", "yox" cavabı verə bilməyən Yusif qeybdən sonra gözləyərkən 
Cəbrayıl zühuru olub ona xəbər verir ki, Allah Züleyxanın günahından keçdi və 
onları nikahladı. Çoxrəngli kaşı və divar rəsmləri ilə zəngin bəzənmiş portal fonunda, 
qiymətli xalça üstündə oturmuş Yusif gözəl, nur saçan bir gənc obrazında təsvir 
edilir. Yusif və önündə oturmuş Züleyxanın fiqurları təsvir olunan diaqonalın 
sonunda əlindəki qızıl qabdan Yusifin başına nur saçan Cəbrayıl təsvir olunur. Bütün 
fıqurların diaqonal boyu yerləşdirilməsi kompozisiyaya dinamiklik verir. Əsas surət-
lərin, həmçinin kənarda dayanmış eşikağasının, portal və onun dekorativ bəzəyinin 
həllinə görə bu əsər Mirzə Əlinin "Xəmsə" və "Ləvaeh" nüsxələrindəki işlərini, 
rəssamın dəsti xəttini xatırladır. 
Bunlardan əlavə, İstanbulda, Topqapı muzeyində saxlanan Şah Təhmasib 
albomunda musiqi məclisini təsvir edən diptixi və bütün xüsusiyyətlərinə görə Mirzə 
Əlinin əsərləri siyahısına cəsarətlə daxil etmək olar. 
Əlbəttə, Mirzə Əlinin bədii irsini nəzərdən keçirilən əsərlərlə 
123 
 
məhdudlaşdırmaq olmaz. Şübhəsiz ki, rəssam "Xəmsə" və "Şahnamə"dən əvvəl də, 
"Ləvaeh"dən sonra da bir çox əsərlər yaratmışdır. Lakin təəssüf ki, hazırda Mirzə 
Əlinin olması şübhə doğurmayan miniatürlər çox az olduğundan bu istedadlı 
rəssamın yaradıcılığını ətraflı və hərtərəfli işıqlandırmaq çətindir. Buna 
baxmayaraq, nəzərdən keçirdiyimiz əsərlərin yüksək bədii üslubu, xüsusən 
mükəmməl kompozisiya qurumu, zəngin koloriti və ifadəli obrazları Mirzə Əlinin 
XVI əsr Təbriz məktəbinin görkəmli sənətkarlarından biri olduğunu və miniatür 
sənətinin inkişafında mühüm rol oynadığını söyləməyə haqq qazandırır. 
Müzəffər Əli. İlk mənbələrin verdiyi məlumata əsasən Müzəffər Əli XVI 
əsr Təbriz məktəbinin çoxcəhətli yaradıcılıq diapazonuna malik olan ən görkəmli 
rəssamlarındandır. Hələlik rəssamın ancaq 2-3 əsərinin bəlli olmasına baxmayaraq, 
Qazı Əhmədin, İskəndər Münşinin və Sadiq bəy Əfşarın rəssam haqqındakı çox 
tərifli qeydlərindən aydın olur ki, o, mahir boyakar, misilsiz rəsm ustası, gözəl 
kalliqraf, ornamentalist olmuşdur. Dövrün görkəmli sənətkarları, mahir portret 
ustaları Müzəffər Əlini surət çəkməkdə misli görünməmiş ustad hesab edirdilər. 
İskəndər Münşi onun Qəzvindəki Çehil sütun sarayında divar rəsmləri çəkdiyini 
xəbər verir. 
Müzəffər Əli haqqında daha ətraflı və mötəbər məlumat onun şagirdi, 
görkəmli Azərbaycan rəssamı, şairi və təzkirəçisi Sadiq bəy Əfşarın "Məcme ül-
xəvas" və "Qanun üssüvər" adlı əsərlərində verilir. Müəllif Müzəffər Əlinin 
Behzadın bacısı oğlu, Mövlana Heydərəlinin oğlu olduğunu, təsviri sənətin 
müxtəlif sahələrində bacarıqlı ustad olduğunu, bəzən şeir də yazdığını və məharətlə 
böyük, həm də kiçik şahmat oynadığını (hətta xəyalı surətdə) qeyd edir. 
Sadiqin "Qanun üs-süvər" adlı risaləsindəki təşbeh və obrazlı ifadələrlə 
dolu qeydləri rəssamın yaradıcılığını daha ətraflı işıqlandırır. 
Sadiqin öz müəllimi haqqında dediklərində müəyyən mübaliğə olsa da 
rəssamın hələlik bəlli olan əsərlərinin kamil üslubu və yüksək sənətkarlıq 
əlamətləri bu tərifin həqiqətə uyğunluğunu sübut edir. 
1539-1543-cü il tarixli "Xəmsə" əlyazmasında rəssam Bəhram Gurun 
əfsanəvi qəhrəmanlığını - istəkli kənizi Fitnənin şıltaq tələbinə görə bir oxla 
ceyranın ayağını qulağına tikməsi epizodunu illüstrə edir. 
Qeyd etmək lazımdır ki, Sasani hökmdarı Bəhram şahın bu möcüzəli hünəri, 
Şərq folkloru və poeziyasında olduğu kimi, təsviri sənətdə də ən çox yayılmış 
ənənəvi mövzulardandır. Təsviri və dekorativ sənətin müxtəlif növlərində -bədii 
metal və keramikada, süjetli xalça və parçada tez-tez təkrar olunan bu epizodun ilkin 
təsvirinə hələ Sasani gümüş qablarında rast gəlinir. Miniatür sənətində rəssamların 
ən çox sevdikləri, dönə-dönə fırçaya aldıqları bu süjeti təsvir edən əsərlərin bədii 
formasında müəyyən oxşar cəhətlərlə yanaşı, əsaslı fərqlər vardır. 
Əlbəttə, burada söhbət Firdovsi və Nizaminin poetik təsvirlərindəki 
müxtəliflikdən doğan fərqdən getmir. Söhbət müxtəlif dövrlərdə, müxtəlif 
rəssamların Nizami "Xəmsə"sinə çəkdikləri eyni süjetli əsərlərin bədii formasında, 
xüsusən kompozisiya qurumu və obrazların həllində gözəçarpan üslub fərqindən 
124 
 
gedir. Məsələn, XV əsr Herat rəssamlarının əsərləri daha çox illüstrativ xarakter 
daşıyır. Ədəbi mətndən kənara çıxmayan rəssam, hadisəni sadə və aydın 
kompozisiyada, bəsit mənzərə fonunda təsvir edir. 
XVI əsr Təbriz məktəbinin əsərlərində, o cümlədən Müzəffər Əlinin 
"Bəhram Gur və Fitnə ovda" adlı əsərində isə kompozisiya mürəkkəb və 
çoxfiqurludur, ədəbi mətndə 
olmayan yeni əlavələr, köməkçi 
fiqurlar, heyvan təsvirləri, təbiət 
motivləri və s. əsərin daha 
canlı, təbii və zəngin dekorativ 
təsir oyatmasına səbəb 
olmuşdur. Əslində Müzəffər 
Əlinin əsərində də bir o qədər 
artıq fiqur, əlavə detallar 
yoxdur. Əsas qəhrəmanlardan - 
sürətlə at çapıb, ox atan 
Bəhram və at üstündə oturub 
arfa çalan Fitnədən başqa, 
burada 2 süvari ovçu, 2 nəfər 
dağ dalından baxan müşahidəçi 
və bir gənc qulam təsvir edilir. 
Mənzərə də çox mürəkkəb və 
qarışıq deyil. Lakin gül və 
çiçəkli aşırımında böyük palıd 
ağacı, gümüşü çeşmə olan 
dağlıq mənzərə fonunda fiqurlar 
elə ustalıqla yerləşdirilmiş və 
rəng uyğunluğu cəhətdən elə 
məharətlə həll edilmişdir ki, 
miniatür izdihamlı görünür. 
Emosional təsir qüvvəsinə görə 
Müzəffər Əlinin əsəri bu süjeti 
təsvir edən bir sıra başqa 
əsərlərdən fərqlənir. 
Müzəffər Əlinin ikinci 
imzalı işi Əscodinin "Gərşaspnamə" əsərinin 1537-ci il tarixli London nüsxəsinə 
(Britaniya muzeyi) çəkilmiş bir illüstrasiyadan ibarətdir. "Firdovsi və saray şairləri" 
adlanan bu miniatürdə güllü-çiçəkli bir bağçada, yaraşıqlı sərv ağaclarının yanında, 
yaşıl çəmənlikdə, meyvə və şərab dolu qablar düzülmüş süfrə arxasında əyləşərək 
söhbət edən üç nəfər, onların önündə isə əlindəki uzun əsasına söykənərək dayanmış 
bir kişi təsvir olunur. Mətndən aydın olur ki, bir gün görkəmli saray şairləri Ünsüri, 
Fərruxi və Əscodi şəkildəki kimi məhrəm bir məclis qurub şeir qoşmaqda yarışarkən 
125 
 
onlara naməlum bir şəxs yaxınlaşır. Ünsüri həmin adamdan kim olmasını soruşur və 
əgər bacarırsa yarışa qoşulmasını xahiş edir. Əsərdə həmin bu an təsvir edilir. 
Təəssüf ki, Müzəffər Əliyə məxsus olması şübhə doğurmayan başqa 
əsərləri hələlik bəlli deyil. Düzdür, bəzi alimlər (Puqaçenkova, Martin Kühnel) bir 
neçə imzasız əsəri ona aid edirlər, lakin bunların hamısını tam etibarlı saymaq 
olmaz. Məsələn, Kühnel naməlum bir əsərə çəkilmiş çox maraqlı bir miniatürü 
Müzəffər Əliyə aid edir və səhv olaraq onu "İki aqilin mübarizəsi" adlandırır. Əslində 
isə burada arxitektor Simnarın faciəli ölüm səhnəsi təsvir edilir. Miniatürün 
kompozisiya mərkəzini təşkil edən Xavərnaq sarayının portalındakı yazıdan bəlli 
olur ki, bu miniatür Soltan İbrahim Mirzənin kitabxanası üçün hazırlanmış 
kitabdandır. Bədii üslub xüsusiyyətlərinə görə əsərin Soltan Məhəmməd məktəbinə aid 
olması şübhəsizdir. 
Əlbəttə, məsələ əsərlərin sayca az, ya çox olmasında deyil. Müzəffər 
Əlinin nəzərdən keçirdiyimiz hər iki əsərinin yüksək sənətkarlıq xüsusiyyətləri, 
püxtələşmiş üslubu onun Təbriz məktəbinin ən istedadlı nümayəndələrindən biri 
olduğuna, bu məktəbin inkişafında və təsir dairəsinin genişlənməsində əhəmiyyətli 
rol oynadığına dəlalət edir. Onun Sadiq bəy Əfşar və Siyavuş bəy kimi mahir 
rəssamlar yetişdirməsini də nəzərə alsaq, ustad sənətkarın Azərbaycan miniatür 
sənətinin ümumi inkişafında görkəmli yer tutduğunu söyləmək olar. 
Mir Seyidəli. XVI əsr Təbriz məktəbinin hərtərəfli inkişaf etmiş görkəmli 
sənətkarlarından biri də Mir Seyidəlidir. Orta əsr mənbələrinin verdiyi məlumata və 
rəssamın elm aləmində bəlli olan əsərlərinə görə, o öz dövrünün məşhur 
miniatürçüsü və ornamentalçı rəssamı, mahir xəttatı və şairi olmuşdur. 
Mir Seyidəli əsrin əvvəllərində Təbrizdə rəssam ailəsində anadan 
olmuşdur. Dust Məhəmməd, Qazı Əhməd, Budaq Qəzvini, Sadiq bəy Əfşar və s. 
tarixçilərin verdiyi məlumata görə onun atası Mir Müsəvvir dövrün görkəmli 
sənətkarlarından idi. O, istedadlı portret ustası olmuş, Şah Təhmasibin 
emalatxanasında işlərkən, şah üçün xüsusi hazırlanmış "Şahnamə" və "Xəmsə" 
əlyazmalarının bədii tərtibatında yaxından iştirak etmişdir. 
Mir Müsəvvir. Mir Müsəvvirin müstəqil yaradıcılığına nə vaxt və hansı 
əsərlə başladığı məlum deyil. Hələlik bəlli olan əsərlərindən biri - "Şahnamə" üçün 
çəkilmiş "Ərdəşir və Gülnar" miniatürü portalın üzərindəki kitabəyə əsasən 1527-ci 
ildə işlənmişdir. İstər bu, istərsə də "Zöhhakın dəhşəti", "Mənuçöhrün taxta 
çıxması" və "Zal, Mihrabın Kabildən göndərdiyi hədiyyələri qəbul edir" adlı 
əsərlərin çoxfiqurlu kompozisiya qurumu, baş qəhrəman və əlavə surətlərin ifadəli 
həlli, memarlıq forma və ünsürlərinin böyük ustalıqla təsvir edilməsi Dust 
Məhəmmədin rəssam haqqında dediyi tərifli sözlərə tamamilə haqq qazandırır. 
Onun Təhmasib üçün hazırlanan "Xəmsə" və "Şahnamə"də Ağa Mirəklə birlikdə 
fəaliyyət göstərdiyini yazarkən, Dust Məhəmməd onların əsərlərinin çox yüksək 
səviyyədə olduğunu, onları layiqincə qiymətləndirməyin mümkün olmadığını qeyd 
edir. 
Rəssamın imzalı əsərlərindən birində saray süfrəçisi Sarxan bəyin portreti 
126 
 
təsvir olunur. Fiqurun canlı və dinamik həlli, rəsmin səlis və plastikliyi, surətin ifadəliyi 
və s. sənətkarlıq keyfiyyətləri Mir Müsəvvirin həqiqətən məharətli portret ustası 
olduğunu sübut edir. Üslub xüsusiyyətlərinin eyniliyinə görə "Şah və qulam" adlı 
qoşafiqurlu kompozisiyanı (London, Britaniya muzeyi) da Mir Müsəvvirə aid etmək 
olar. 
Mir Müsəvvirin yaradıcılıq üslubunu, sənətkarlıq qüdrətini nümayiş etdirən 
ən görkəmli əsəri 1539-1543-cü il tarixli "Xəmsə"də "Sirlər xəzinəsi"nə çəkdiyi 
miniatürdən ibarətdir. "Ənuşirəvan və bayquşların söhbəti" hekayəsinə çəkilmiş bu 
illüstrasiya ilk baxışda gözəl bir mənzərə təsirini oyadır. Möhtəşəm, zəngin dekorativ 
bəzəkli sarayın xarabaya, vəhşi heyvan və quşların məskəninə çevrilmiş qalıqları, onu 
əhatələyən qamətli sərv, çiçəklənmiş ağaclar, yaşıl budaq, güllü-çiçəkli, ağ və göyümtül 
buludlu qızılı səma təbiət təsvirinə füsunkar gözəllik verir. 
Əsərin ideya məzmunu, əsas süjet xətti kompozisiyanın mərkəzində təsvir 
olunan şah və vəzirin obrazları vasitəsilə açılır. Kəhər atın belində gedən Ənuşirəvan 
qatırla arxasınca gələn vəzirə tərəf dönərək, əli ilə sökük piştağın üstündə oturmuş 
bayquşları göstərir və onların nə söhbət etdiklərini soruşur. Vəzir cavab verir ki, 
bayquşlardan biri o birisinin qızını istəyir. O isə əvəzində süd bahası olaraq bir neçə 
xaraba kənd tələb edir. Qızı istəyən bayquş deyir: "Şahımız bu işə, onun zülmü 
sayəsində məndən min xaraba kənd ala bilərsən!". Vəzirin cavabı - dahi Nizaminin bay-
quşların dili ilə hökmdara dediyi dərin hikmətli sözlər -şahın göstərdiyi səmtdə, 
sarayın yuxarısında yazılmışdır. 
Başqa miniatürlərdən fərqli olaraq burada ədəbi mətn kompozisiyasının 
ayrılmaz hissəsinə çevrilir, təsviri vasitələrlə birlikdə əsərin ideya məzmununun 
açılmasına xidmət edir. 
Miniatürdə hər şey - kompozisiya qurumu və obrazların həllindən tutmuş 
ən kiçik ünsürlərə qədər yüksək bədii zövqlə, misilsiz ustalıqla işlənmişdir. Surətlərin 
canlı və ifadəliliyi, mənzərənin, heyvan fiqurlarının real təsviri, kompozisiyanın şux və 
əlvan rənglərin vəhdətindən doğan zəngin koloriti və dekorativliyinə, dərin emosional 
təsir qüvvəsinə görə bu miniatür yalnız "Xəmsə"nin deyil, ümumiyyətlə, XVI əsr 
Təbriz məktəbinin ən dəyərli əsərlərindəndir. 
Şübhəsiz ki, belə kamil fırça ustasının öz oğlu Seyidəlinin bədii 
tərbiyəsində və yaradıcılığının formalaşmasında mühüm rolu olmuşdur. Mir 
Seyidəlinin müstəqil yaradıcılığının erkən çağları və ilk əsərləri haqqında heç nə bəlli 
deyil. Güman etmək olar ki, Şah Təhmasibin sevimli rəssamlarından olan Mir 
Müsəvvir oğlunu da saray emalatxanasına cəlb etmiş və gənc rəssam Orta Şərqin ən 
qüvvətli sənət mərkəzlərindən olan bu emalatxanada Soltan Məhəmmədin rəhbərlik 
etdiyi yaradıcı kollektivlə birlikdə işləyərək öz sənətkarlığını təkmilləşdirmişdir. 
Mir Seyidəlinin bədii fəaliyyətinin ən yüksək, məhsuldar və çoxcəhətli 
dövrü 1530-1540-cı illərə təsadüf edir. Həmin illərdə o öz atası və dövrün ən 
məşhur ustad rəssamları ilə birlikdə Şah Təhmasib üçün xüsusi hazırlanmış 
"Şahnamə" və "Xəmsə" kimi Şərqdə kitab sənətinin ən nəfis, nadir nümunələrinin 
illüstrə edilməsində yaxından iştirak etmişdir. Bundan əlavə, yenə həmin illərdə 
127 
 
rəssam bir sıra dərin mənalı, ifadə gözəlliyi ilə diqqəti cəlb edən şeirlər yazmışdır. 
Orta əsr müəllifləri Seyidəlinin sənətkarlığına yüksək qiymət vermişlər. 
Qazı Əhməd onun "atasından daha istedadlı olduğunu" qeyd edir. 
Mir Seyidəli eyni zamanda mahir portret ustası olmuşdur. Bəlli olan 
əsərlərindən - Seyid Məhəmmədin portretində rəssam saray rəssamlığında möhkəm 
ənənəyə çevrilmiş səpkiyə, şərti qaydalara əməl edərək, təsvir olunan adamın 
idealizə edilmiş surətini çəkmişdir. Ümumiyyətlə, rəsmi portret janrına aid əsərlərdə 
olduğu kimi, burada da rəssam, şəxsin fərdi xüsusiyyətlərini, psixoloji səciyyəsini, 
hətta portret oxşarlığını göstərmədən, mücərrəd bir obraz yaratmışdır. 
Qeyd etmək lazımdır ki, bir müddət Şah Təhmasibin himayəsi altında 
yaşamağa məcbur olan Humayun Mirzə saray emalatxanasının işi və görkəmli 
rəssamların fəaliyyəti ilə maraqlanmış, hələ Təbrizdə ikən Mir Seyidəlini öz 
sarayına dəvət etmişdi. 
Humayun Mirzə yenidən hakimiyyət başına keçəndən sonra, 1549-cu ildə 
Mir Seyidəli başqa rəssam və xəttatlarla birlikdə Kabilə, sonra Dehliyə gedir. 
Hindistanda olarkən yaratdığı ilk görkəmli əsəri - "Teymurun sarayı" adlı 
çoxfiqurlu monumental kompozisiyasına görə rəssama "Nadir ül-mülk" adı verilir. 
Humayun və oğlu Əkbər padşahın yanında sarayın baş rəssamı və emalatxananın 
rəisi olan Seyidəliyə 12 cildlik məşhur "Əmir Həmzə" dastanının illüstrə edilməsi 
tapşırılır. Hər cildində 200 miniatür olan bu nadir və monumental əsərin hazırlan-
masında Mir Seyidəli və onun rəhbərliyi altında 30 rəssam uzun illər boyu mətanət 
və məhəbbətlə çalışırlar. Tarixi mənbələrin verdiyi məlumata görə 1570-ci ildə 
dastanın dördüncü cildini tamamladıqdan sonra Seyidəli Məkkəyə ziyarətə gedir. 
Bəzi müəlliflər rəssamın həmin ildə Məkkədə vəfat etdiyini, başqaları isə onun 
yenidən Hindistana qayıtdığını və sonralar burada öldüyünü göstərirlər. 
Əsərin üslubu, təsvir olunan adamın geyimi, xüsusən başındakı qızılbaş 
papağı portretin Təbrizdə 1530-1540-cı illərdə çəkildiyini göstərir. "Siyah qələm" 
(rəsm) texnikası ilə işlənmiş bu əsərdə gənc oğlan kitab oxuyarkən təsvir olunur. 
Kitabın üstündə çox çətin oxunan incə nəstəliqlə "Qulam-e həzrət-e şah Seyid Əli 
şebeh-e Seyid Məhəmməd" (şah həzrətlərinin qulamı Seyidəli, Seyid Məhəm-
mədin portreti) sözləri yazılmışdır. 
Atası Mir Müsəvvirin portreti isə orijinal kompozisiyası, obrazın 
konkretliyi, fərdi xüsusiyyətlərin real və ifadəliliyi ilə rəsmi portretlərdən əsaslı 
tərzdə seçilir. 
Rəssamın fiqurası kiçik bir kvadrat daxilində, səthin diaqonalı boyu elə 
məharətlə yerləşdirilmiş ki, dizi üstə oturmuş və ikiqat əyilərək əlindəki ərizəsini 
oxuyan adamın şahın hüzurunda əyləşdiyi, ona səcdə etdiyi təəssüratı alınır. 
Oğlunun yenidən saraya qəbul edilməsini, "öz kölgəsini onun üstündən əskik 
etməməsini" xahiş edən qoca rəssamın görkəmində, simasında ərizənin mətni ilə 
bağlı olan mütilik, yorğunluq əlamətləri ifadə olunur. 
Siyavuş bəy. Dövrün məşhur miniatürçü və ornamentçi rəssamlarından biri 
də Siyavuş bəy olmuşdur. Şah Təhmasibin qulamı olan Siyavuş rəssamlıq sənətini 
128 
 
ornament ustası Həsənəli Bağdadidən və Müzəffər Əlidən öyrənmişdir. Onun 
hələlik bəlli olan 5 əsərindən birində qızılquş təsvir edilir. Sankt-Peterburqda Saltıkov-
Şedrin adına kitabxanada saxlanan bu rəsmdə qızılquşun təsviri miniatür sənəti üçün 
heç də səciyyəvi olmayan realistik səpkidə işlənmişdir. "İskəndərin əjdahanı 
öldürməsi" və "Şahın şiri öldürməsi"ni təsvir edən miniatürlər kompozisiya və fiqur-
ların dinamikliyi, canlı və ifadəliyi ilə seçilir. Rəssam təbiət qüvvələrinə qarşı 
mübarizədə zəhmli düşmənə qalib gələcəyini məharətlə və inandırıcı tərzdə əks 
etdirməyə müvəffəq olmuşdur. 
Fərrux bəy. Azərbaycanda miniatür sənətinin inkişafında, onun təsir 
dairəsinin genişlənməsində Fərrux bəyin də əhəmiyyətli rolu olmuşdur. Təxminən 
30 yaşına qədər Təbriz və Qəzvində saray emalatxanasında işləmiş rəssam bir sıra 
portret tipli əsərlər və kitab illüstrasiyaları çəkmişdir. "Əsir düşmüş sərkərdə Bayram 
oğlan", "Əlində badə tutmuş qız", Əmir Xosrov Dəhləvinin 1570-1571-ci il tarixli 
"Xəmsə"si üçün işlədiyi 7 miniatür, rəssamın yaradıcılığının Təbriz dövrünə aid 
görkəmli əsərləridir. 
Fərrux bəy 1576-cı ildə Hindistana gedərək uzun müddət Kabil və Lahorda 
saray kitabxanasında işləmişdir. Rəssamın Hindistanda olarkən yaratdığı portret və 
süjetli əsərlərin vaxtilə Mir Seyidəlinin bilavasitə köməyi ilə və təsiri nəticəsində 
təşəkkül tapmış Moğol Miniatür məktəbinin sonrakı inkişafında əhəmiyyətli rolu 
olmuşdur. 
Məhəmmədi. XVI əsr Azərbaycan və ümumiyyətlə, Şərq miniatür 
sənətinin istedadlı və orijinal rəssamlardan biri də Soltan Məhəmmədin oğlu və 
şagirdi Məhəmmədi (Məhəmmədi bəy) olmuşdur. Atası kimi Yaxın və Orta Şərq 
xalqlarının miniatür sənətində yeni bir bədii üslubun, yaradıcılıq məktəbinin 
təşəkkülü və inkişafında istiqamətverici rol oynamış bu görkəmli sənətkarın 
haqqında yazılı məlumat çox az və səthidir. 
Şərq xalqlarının incəsənətinə aid ədəbiyyatda Məhəmmədinin 2-3 əsərinin 
qısa təsviri verilir və bir neçə əsərinin ancaq adı çəkilir. Xüsusən xarici ədəbiyyatda 
bu orijinal rəssamın yaradıcılığının ideya-estetik mahiyyəti, əsərlərinin bədii üslub 
xüsusiyyətləri, onun miniatür sənətinə gətirdiyi yeniliklər haqqında heç bir 
məlumat verilmir. Halbuki Məhəmmədini dovrünün başqa rəssamlarından 
fərqləndirən, onun yaradıcılıq üslubunu müstəqil məktəb səviyyəsinə qaldıran da 
həmin keyfiyyətlər olmuşdur. 
Mustafa Alinin "Menaqibe hünerverən" adlı əsərində verdiyi məlumatdan 
aydın olur ki, Məhəmmədi məşhur Azərbaycan rəssamı Soltan Məhəmmədin oğlu və 
tələbəsidir. O, çoxfiqurlu məclis təsvirlərini çəkməkdə xüsusi  şöhrət qazanmışdır. 
Məhəmmədinin hələlik elmdə bəlli olan əsərlərindən onun əsasən janrist və portretçi 
sənətkar olması aydınlaşır. Bu əsərlər indilik bir o qədər də çox deyil. Lakin 
onlardan səkkizinin imzalı olması və ikisinin üzərində işlənmə tarixinin 
göstərilməsi rəssamın yaradıcılıq bioqrafiyasını öyrənməkdə müstəsna əhəmiyyətə 
malikdir. Bunlardan biri - İstanbulda "Topqapı sarayı" muzeyində saxlanan Bəhram 
Mirzə albomundakı portret 1527-ci ildə, Parisdə "Luvr" muzeyində saxlanan 
129 
 
"Kənd həyatı" adlı süjetli miniatür isə 1578-ci ildə işlənmişdir. Əgər bu əsərlər 
Məhəmmədinin ilk və son işləri hesab edilərsə belə, onda deməli, rəssam 50 ildən 
artıq yaradıcılıq fəaliyyəti ilə məşğul olmuşdur. Yenə də rəssamın əsərlərinin 
müqayisəli təhlilinə əsaslanaraq demək olar ki, Məhəmmədinin püxtələşmiş və ən 
məhsuldar yaradıcılığı XVI əsrin son rübünə təsadüf edir. 
Rəssamın bir neçə əsəri, o cümlədən "Aşiqlər", "Şahzadə portreti" kef və 
musiqi məclislərini təsvir edən çoxfiqurlu miniatürləri bədii üslub xüsusiyyətlərinə görə 
ənənəvi saray rəssamlığı üçün səciyyəvi olan səpkidə həll edilmişdir. Bu əsərlər 
zərif rəng ahəngdarlığı, surətlərin idealizə edilməsi ilə fərqlənir. Yəqin ki, 
yaradıcılığının ilk dövründə işlədiyi bu əsərlərdə atası Soltan Məhəmmədin yaxın 
təsiri hiss olunur. 
"Aşiqlər" adlı miniatürdə öz sevgilisinə badə təklif edən oğlanla qızın 
fiquru çiçəklənmiş badam və yaraşıqlı sərv ağaclarının fonunda təsvir edilir. Boylu-
buxunlu, zərif və gözəl olan bu iki sevgilinin idealizə edilmiş obrazları, əsərdə bahar, 
gənclik və gözəllik rəmzi kimi səslənən sərv və çiçəkli badam ağacı ilə həm rəsm, 
həm də rəng həllinə görə xoş bir uyarlıq təşkil edir. 
"Aşiqlər" əsərində rəssam məhəbbət lirikasının əsas yer tutduğu klassik 
poeziyada olduğu kimi, gözəl gənclərin surətində bəşəri eşq və məhəbbəti, insan 
mənəviyyatını gözəlləşdirən saf və təmiz sevgini tərənnüm edir. 
İnsan gözəlliyi, dünyəvi eşq və məhəbbətin tərənnümü sufi poeziyasının 
təbliğ etdiyi ilahi eşqə, mistik məhəbbətə qarşı çıxmaq idi. Məhz buna görədir ki, 
Məhəmmədinin və başqa 
rəssamların dünyəvi eşq 
və məhəbbəti əks etdirən 
əsərləri məzmununa görə 
öz dövrünün qabaqcıl 
ideyalarını, fəlsəfi-
estetik ideallarını əks 
etdirirdi. 
Məhəmmədinin 
ikinci, daha yüksək 
inkişaf etmiş, 
püxtələşmiş dövrü XVI 
əsrin son rübünə təsadüf 
edir. Rəssamın bu 
dövrdə yaratdığı əsərləri 
ideya məzmunu və bədii 
ifadə vasitələrinə görə 
əvvəlki əsərlərindən əsaslı surətdə fərqlənir. Həmin əsərlərinin əksəriyyəti onun 
tezliklə saray həyatından uzaqlaşdığını, daha çox adi həyat hadisələrindən ilham 
aldığını göstərir. "Kənd həyatı", "Kəndlilərin rəqsi", "Dərvişlər", "Baharın 
qarşılanması" kimi süjetli miniatürlərində, rəsm və portret əsərlərində Məhəmmədi 
130 
 
yoxsul təbəqələrin həyat və məişətini, sadə adamların surətini, xalq adət və 
ənənələrini əks etdirir. Bilavasitə geniş xalq həyatı ilə əlaqədar olan bu əsərlər bədii 
üslub xüsusiyyətlərinə görə realistik xarakter daşıyır. Məhəmmədinin "Şərəfnamə"yə, 
Ə.Caminin və Əmir Xosrov Dəhləvinin əsərlərinə çəkdiyi illüstrasiyalar Sankt-
Peterburqda  Saltıkov-Şedrin adına kitabxanada, Boston incəsənət muzeyində, 
Parisdə "Luvr" və Milli muzeydə, Londonda və başqa yerlərdə saxlanan miniatürləri 
üslub xüsusiyyətlərinə görə XVI əsrin əvvəli və ortalarında inkişaf edən Təbriz 
məktəbi üslubundan əsaslı tərzdə fərqlənir, miniatür sənətinin inkişafında yeni bir 
mərhələni, bədii üslubun yarandığını xəbər verir. Surətlərin real və axıcılığı ilə diqqəti 
cəlb edən bu miniatürlərdə XVI əsrin sonu, XVII əsrin əvvəlləri üçün xarakterik olan 
əsas üslub formalaşır, tədricən dəyişməz kanonlara çevrilir. Şux və cingiltili rənglərin 
kontrastlığı və təkrarlanmasına əsaslanan parlaq isti kolorit, nisbətən sönük soyuq 
koloritlə əvəz edilir. Təsvir vasitələrinin əsasını təşkil edən əlvan rəng ləkələrinin 
boyakarlıq üsulunun yerini ifadəli kontur xətlər və ştrixlərdən ibarət rəsm texnikası 
(siyah qələm) tutur. İnsan təsvirlərinin proporsiyası dəyişir. Fiqurlar nisbətən böyük 
miqyasda hündür boylu, kiçik və yuvarlaq başlı təsvir olunur. Paltarları, baş geyimləri, 
kəmər və s. detallarda əsaslı yeniliklər gözə çarpır. 
Məhəmmədinin miniatür sənətinə gətirdiyi bu yeni üslub xüsusiyyətləri 
onun 1570-ci illərdə, yəni yaradıcılığının son dövrlərində çəkdiyi "Kənd həyatı", 
"Dağda şeir məclisi", "Dərvişlər", "Kəndlilərin rəqsi" və s. əsərlərində daha qabarıq 
əksini tapmışdır. 
Luvr muzeyində saxlanan "Kənd həyatı" adlı miniatürdə rəssamın həyatda 
müşahidə etdiyi adi bir məişət səhnəsi - kəndlinin bir cüt öküz qoşulmuş xışla yer 
şumlaması təsvir olunur. Kompozisiyanın mərkəzində verilən bu əsas süjetlə kənd 
həyatının müxtəlif epizodları çobanın tütək çala-çala sürünü otarması, çadırlarda 
qadınların ev işi görməsi, kəndlinin odun qırması və s. məişət səhnələri birləşir, 
nəticədə miniatür kənd həyatını hərtərəfli əks etdirən bir janr əsəri keyfiyyətini kəsb 
edir. 
Məhəmmədinin "Dərvişlərin rəqsi", "Təlxəklərin rəqsi", "Təlxəklərlə 
keçilərin rəqsi" və s. qondarma adlar altında xarici kitablarda dərc və qeyd olunan 
miniatürü öz bədii formasına görə xüsusilə əhəmiyyətlidir. Burada müxtəlif musiqi 
alətləri çalan dərvişlərin müşayiəti ilə təlxək və keçi obrazını təmsil edənlərin rəqs 
etmələri təsvir olunur. Əsərdə hansı konkret surətin təsvir olunduğunu söyləmək 
çətindir. Lakin inamla demək olar ki, burada öz kökləri ilə baharın gəlişi ilə bağlı 
olan qədim bir ayinlə, ritualla əlaqədar olan, lakin zaman keçdikcə öz ilkin mənasını 
itirib adi tamaşaya, oyuna çevrilmiş bir mərasim təsvir edilir. Buna görə də bu əsəri 
"Bahar bayramının qarşılanması" adlandırmaq daha məntiqi olardı. Məhəmmədinin 
başqa rəsmləri kimi, bu əsəri də sadə, lakonik, lakin çox ifadəli təsvir dilində, 
böyük sənətkarlıqla işlənmişdir. 
"Ümumiyyətlə, Şərq miniatür sənəti üçün səciyyəvi olan şərti-dekorativ 
üslubun məhdud imkanlarına baxmayaraq, Məhəmmədi öz əsərlərində adi həyat 
səhnələrini - kəndlilərin məişəti və əmək prosesini, hadisələrin vaqe olduğu yeri 
131 
 
konkretləşdirən mənzərəni, xüsusən ağac, heyvan və quş təsvirlərini təbii, real və 
olduqca ifadəli əks etdirir. 
Məhəmmədinin yaradıcılığı, onun əsərləri üçün səciyyəvi olan üslub 
xüsusiyyətləri bir tərəfdən klassik kitab miniatürü ilə, Kəmaləddin Behzad və Soltan 
Məhəmmədin inkişaf etdirdikləri bədii ənənə ilə bağlıdır. Digər tərəfdən isə onun 
miniatürləri, xüsusən rəsmləri ədəbi əsərlərə çəkilən illüstrasiya məhdudluğundan 
azad olub, geniş həyat mövzularını əks etdirən müstəqil dəzgah boyakarlığı və 
qrafikasının ilk nümunələri kimi qiymətləndirilməlidir. Buna görə də 
Məhəmmədinin əsərləri bir tərəfdən XVI əsrin sonlarına doğru Azərbaycan 
incəsənətində özünəməxsus gözəlliyə, təsir qüvvəsinə, spesifik təsvir vasitələrinə 
malik olan kitab miniatür sənətinin tədricən tənəzzül etməsini göstərir, digər 
tərəfdən isə əvvəlki dövrlərdə müstəsnalıq təşkil edən dəzgah boyakarlığı və 
qrafikasının getdikcə inkişaf etdiyini xəbər verir. İdeya məzmununa görə 
Məhəmmədinin əsərləri incəsənətin mövzu dairəsinin genişləndiyini, 
demokratikləşdiyini, həyatla, xalqla əlaqəsinin möhkəmləndiyini sübut edir. 
Məhəmmədinin orta əsr Azərbaycan incəsənətinin inkişafındakı rolundan 
danışarkən qeyd etmək lazımdır ki, onun yaradıcılığı E.Behzad və Soltan 
Məhəmmədin yaradıcılığı kimi, xüsusi və müstəqil bədii məktəbin yaranmasına səbəb 
olmuşdur. Hər bir mahir sənətkar, böyük ustad kimi onun da bir sıra davamçıları, 
tələbələri və təqlidçiləri olmuşdur. Lakin onların çoxu Məhəmmədinin saray və 
hakim dairələrin estetik tələbindən - dəbdəbəli, təmtəraqlı bəzəkçilikdən uzaq olan 
yaradıcılığının əsas mahiyyətini, demokratik məzmunu və realistik meyillərini başa 
düşməyib, ancaq onun formal cəhətlərini təkrar etməklə kifayətlənmişlər. 
Məhəmmədinin yaradıcılıq təsiri çox geniş və qüvvətli olmuşdur. Buna görədir ki, 
bu dövrdə işlənmiş, lakin müəllifləri bəlli olmayan əsərlərin əksəriyyəti elmi ədəbiy-
yatda Məhəmmədiyə və ya onun üslubuna aid edilir, bu istilah isə çox zaman 
"Qəzvin məktəbi" mənasında işlədilir. 
Sadiqi bəy Əfşar. XVI əsrin sonu - XVII əsrin əvvəllərində yalnız 
Azərbaycanda deyil, bütün Yaxın və Orta Şərqdə miniatür sənətinin ən görkəmli 
nümayəndələrindən biri də Sadiqi bəy olmuşdur. Dövrünün hərtərəfli inkişaf etmiş 
ustad sənətkarlarından olan Sadiqi gəncliyindən saray və sultanlardan uzaq gəzmiş, 
müxtəlif peşələrə, xüsusən incəsənətə böyük məhəbbət bəsləmişdir. Sonralar 
yazdığı "Qanun üs-süvər" adlı risaləsində gənclərə "həyatın boyu peşə və incəsənətə 
yiyələnməyə, öz sənətini təkmilləşdirməyə çalış, çünki sənətsiz həyat, həyat deyil" 
- deyən Sadiqi bəy həyatını yaradıcılığa həsr etmiş, ən ağır günlərində belə yazıb-
yaratmaqdan əl çəkməmişdir. Ziddiyyətli və macəralarla dolu həyat yolu keçmiş 
Sadiqi bədii yaradıcılığın müxtəlif sahələrində fəaliyyət göstərmiş, rəssam və xəttat, 
şair, təzkirəçi və sənətşünas olmuş, bu sahələrin hər birində indi belə öz elmi-nəzəri, 
bədii-estetik dəyərini itirməyən maraqlı əsərlər yaratmışdır. 
Rəssamlıq sahəsində özünün bədii-estetik tələblərinə uyğun gələn bir 
ustad sorağında gəzən Sadiqi Müzəffər Əlini özünə müəllim seçir və özü demişkən 
"qulam kimi bir neçə müddət onun xidmətində kəmərbənd" olur. 
132 
 
Sadiqinin macəralarla dolu həyatı, müharibələrdə göstərdiyi qəhrəmanlığı 
və yaradıcılığı haqqında maraqlı məlumatlar verən İskəndər Münşinin yazdığına 
görə, rəssam "Tükdən də zərif fırçası ilə minlərlə heyranedici portretlər çəkmişdir. 
Bu rəqəm mübahisəli olsa da Sadiqinin çox məhsuldar, nadir istedada malik 
sənətkar olduğunu sübut edir. Şübhəsiz ki, Sadiqinin yalnız portretləri deyil, kitab 
illüstrasiyaları və müasir həyat hadisələrini əks etdirən müstəqil miniatürləri də çox 
olmuşdur. Çox təəssüf ki, bu böyük rəssamın zəngin bədii irsi hələ layiqincə 
öyrənilməmiş, bir neçə imzalı portreti və 1573-cü il tarixli "Gərşasbnamə"yə çək-
diyi "Gərşasbin divlərlə vuruşması" adlı miniatürlərindən başqa digər əsərləri üzə 
çıxarılmamışdır. 
Sadiqinin hazırda bəlli olan "Əmir", "Teymurxan", "Dərviş", gənc oğlan və 
qızların surətini təsvir edən portretləri rəssamın konkret şəxslərin fərdi 
xüsusiyyətlərini, oxşarlığını, hətta bəzən psixoloji xarakterini canlı və ifadəli əks 
etdirən qüvvətli əsərlərdir. 
Bu baxımdan Sadiqinin bir əsəri xüsusilə orijinal, miniatür sənəti üçün 
nadir olan keyfiyyətlərə malikdir. Rəssamın geniş şöhrət qazanmış bu əsərində 
uzaqdan görünən şəhər mənzərəsi fonunda qatıra minərək yol gedən ortayaşlı bir 
dərviş təsvir olunur. Bu əsər kompozisiya qurumu, insan və heyvan fiqurunun 
həcmli, plastik təsviri, proporsiyası, rənglərin təbii düzümü və sıralanması arxa 
planda görünən şəhərin perspektiv qanunları əsasında işlənməsi, obrazın psixoloji 
ifadəliyi və s. xüsusiyyətlərinə görə, ümumiyyətlə, miniatür sənətinin tarixində 
müstəsna əhəmiyyətə malikdir. Əslində Şərq miniatür sənəti üçün yabançı olan bu 
realistik keyfiyyətlər rəssamın Avropa sənəti ilə tanışlığını, Avropa boyakarlıq 
formaları və bədii ifadə vasitələrinin Şərq sənətinə sirayət etməsini göstərir. 
Bədii üslub xüsusiyyətlərinə, xüsusən obrazın həllinə görə bu miniatürlə 
rəssamın bir sıra əsərləri, o cümlədən qrafik üsulla, ancaq kontur xətlərlə çəkilmiş 
"Əmir portreti", boyakarlıq üslubunda işlənmiş "Teymur xan Türkmanın portreti" və 
"Ağac altında oturmuş dərviş" rəsmi ilə yaxınlıq təşkil edir. Bu əsərlərdə rəssam 
obrazın idealizə edilməsinə, zahiri gözəlliyinə, rənglərin dekorativliyinə deyil, təsvir 
edilən adamların canlı və ifadəliyinə çalışmışdır. Buna görədir ki, Sadiqinin bu 
əsərləri bədii formanın reallığı, obrazın fərdi oxşarlığı və psixoloji xarakterinin 
ifadəliyi ilə fərqlənir. "Qanun üs-süvər" traktatında rəssam özü qeyd edir ki, 
"Surətkərlik işində mən təsvirdən mahiyyətə yol tapdım". 
Maraqlıdır ki, Teymur xan Türkman Sadiqi bəy tərəfindən 1594-cü ildə 
işlənən və nədənsə tamamlanmamış qalan portretini təxminən 90 il keçəndən sonra, 
1684-cü ildə Muin Müsəvvir adlı görkəmli İran rəssamı tamamlamış və şəklin 
altında öz dəsti xətti ilə bu sözləri yazmışdır: "Mərhum Teymur xan Türkmanın 
şəbehidir, 1002-ci ildə mərhum Sadiqi bəy Əfşar yaratmışdır. Alçaq bəndə Muin 
Müsəvvir 1095-ci ildə onu tamamlamışdır. Mübarək olsun". 
Sadiqinin bir qrup miniatür portretləri yuxarıda göstərilənlərdən fərqlənir. 
Onlar müəyyən kanonlar əsasında idealizə edilmiş rəsmi portret xarakteri daşıyır və 
üslub xüsusiyyətlərinə görə XVII əsrin əvvəllərində formalaşmağa başlayan 
133 
 
İsfahan məktəbinin səciyyəvi cəhətlərini xatırladır. 
Bu əsərlərdə əlində gül, ya badə tutmuş, saya yerlikdə, yaxud da mənzərə 
fonunda, ayaq üstə dayanmış ya oturmuş halda təsvir olunan gənc oğlan və qızların 
portreti fərdi xüsusiyyətləri və psixoloji ifadəliyi ilə deyil, daha çox geyim və zahiri 
əlamətləri ilə bir-birindən seçilir. Onlar konkret şəxslərin portreti deyil, XVI əsrin 
ortalarında olduğu kimi, sarayın estetik tələblərinə, modalarına cavab verən yeni 
kanonlar əsasında idealizə edilmiş surətlərdir. 
Sadiqi bəy Əfşarın kitab illüstrasiyaları sahəsində fəaliyyəti haqqında 
məlumat çox az və səthidir. Lakin İskəndər Münşinin verdiyi xəbərə görə o, Siyavuş 
bəy, Mir Zeynalabdin, Müzəffər Əli və Əli Əsgərlə birlikdə Firdovsinin 1575-1576-cı 
il tarixli "Şahnamə" əlyazmasına illüstrasiyalar çəkmişdir. Rəssamın Londonda, 
Britaniya muzeyində saxlanan 1573-cü il tarixli "Gərşasbnamə"yə çəkdiyi imzalı 
miniatürün tapılması onun həmin "Şahnamə"yə çəkdiyi bir əsərinin də 
müəyyənləşdirilməsinə səbəb oldu. "Gərşasbin divlərlə vuruşması" adlı imzalı 
miniatürlə "Şahnamə"yə çəkilən "Təhmurəzin divlərlə vuruşması" əsərinin 
kompozisiyası divlərin təsviri və başqa üslub xüsusiyyətlərinə görə oxşarlığı, bəzi 
ayrıntılarının az qala eyniliyi hər iki əsərin Sadiqi bəyin fırçasına mənsub olmasını 
güman etməyə tutarlı əsaslar verir. 
Sadiqi bəy Əfşar öz geniş diapazonlu yaradıcılığı ilə orta əsr Azərbaycan 
incəsənəti tarixində müstəsna mövqe tutur. Onun miniatür sənətinin inkişafındakı 
rolu yalnız öz bədii yaradıcılığı, dəyərli əsərləri ilə məhdudlaşmır. Sadiqinin öz 
zəngin yaradıcılıq təcrübəsinə əsaslanaraq rəssamlıq qayda-qanunları haqqında 
yazdığı "Qanun üs-süvər" risaləsinin təsviri sənətin inkişafı və gənc sənətkarların 
bədii tərbiyəsində əhəmiyyətli rolu olmuşdur. O öz risaləsinin nəsihət hissəsində gənc 
rəssamlara xitab edərək yazır: 
- "Demirəm ki, özbaşına çalış, get özünə rəhbər-ustad axtar! Əgər belə bir 
ustad tapa bilməsən, onda "Qanun üs-süvər"dən üz çevirmə, onu yazmışam hər növ 
ehtiyac və işə kömək üçün, o sənə muzdsuz və minnətsiz ustaddır". 
Sadiqinin risaləsi onun özünün və ümumiyyətlə, orta əsr rəssamlarının 
fəlsəfi-estetik görüşünü, yaradıcılıq metodu və vərdişlərini öyrənmək baxımından 
əvəzsiz bir sənəddir. 
"Əgər muradın rəssamlıq isə, ustadın təbiət olmalıdır", - deyə gənclərə 
nəsihət edən Sadiqi, onları öz yaradıcılığında ardıcıl olmağa, ustadların üsul və 
səriştələrindən öyrənməyə, lakin təqlidçilikdən uzaq olmağa, bədii irsə tənqidi 
yanaşmağa çağırır, onlardan üslub fərdiliyi, orijinallıq və bitkinlik tələb edir. 
Sadiqi bəy Əfşarın bu risaləsi və orta əsr şairləri və bədii sənət ustaları 
haqqında maraqlı məlumat verən "Məcme ül-xəvas" adlı təzkirəsi Azərbaycan 
ədəbiyyatı və incəsənəti tarixini öyrənmək üçün indi belə öz əhəmiyyətini itirməyən 
qiymətli məxəzlərdəndir. 
Beləliklə, yuxarıda göstərilən tarixi faktlar və nəzərdən keçirilən əsərlər 
Azərbaycan miniatür sənətinin ardıcıl inkişafını işıqlandırır, Təbriz məktəbinin 
qüdrətli sənət mərkəzi olduğunu, onun təsir dairəsinin genişliyini, Yaxın və Orta Şərq 
134 
 
ölkələrində miniatür sənətinin inkişafındakı mühüm rolunu, görkəmli mövqeyini 
aşkarlayır. 
XVI əsrin sonu - XVII əsrin əvvəlləri dünya incəsənəti tarixinin qiymətli 
səhifələrini təşkil edən klassik Təbriz məktəbinin son inkişaf dövrünü təşkil edir. Bu 
dövrdən sonra Azərbaycan təsviri sənətinin inkişafında tənəzzül başlanır, qüdrətli 
Təbriz məktəbinin qiymətli bədii ənənələrinin uzun sürən unudulma prosesi başlanır. 
 
 
 
 
DEKORATİV SƏNƏTLƏR 
 
Azərbaycan dekorativ-tətbiqi sənətləri də bu əsrlərdə öz yüksək inkişaf 
dövrünü keçirir. 
Mənbələr göstərir ki, bu vaxt Azərbaycanın şəhər və kəndlərində çoxlu 
toxucu, zərgər, misgər, dulusçu və başqa sənətkarlar çalışırdı. Onların hazırladığı 
məmulat ölkədən çox-çox uzaqlarda şöhrət qazanmışdı. Şəhər sənətkarları həm 
sərbəst olaraq, həm də feodalların emalatxanalarında işləyirdilər. Müstəqil 
sənətkarların rolu xeyli artmışdı. Onlar Qərbin sex təşkilatlarına oxşayan peşəkar 
sənətkarlar şəklində birləşmişdilər. 
Bu əsrdə xüsusilə toxuculuq sənəti yüksək inkişaf mərhələsinə çatır. 
Səfəvilərin adı ilə bağlı olan bu dövrdə Azərbaycanda əsil mənada bədii parça 
istehsalı sənayesi təşkil olunmuşdur. 
Hazırda Moskva, Sankt-Peterburq, Bakı muzeylərində, həmçinin dünyanın 
bir çox məşhur muzeylərində o zaman Təbrizdə, Ərdəbildə, Şamaxıda, Gəncədə və 
Azərbaycanın başqa şəhərlərində hazırlanmış bədii parçaların çoxlu nümunəsi 
saxlanılır. Bu dövrdə Azərbaycanda olmuş məşhur fransız səyyahı Şarden 
Azərbaycan şəhərlərində yüz növdən artıq müxtəlif parçalar toxunduğunu öz 
gündəliyində qeyd etmişdir. Vaxtilə yüksək qiymətləndirilən bu gözəl sənət 
nümunələrinə Venesiya, Genuya, Hollandiya, Fransa, İngiltərə və Rusiyada böyük 
tələbat olmuşdur. 
O zaman Azərbaycan parçaları Rusiyada xüsusilə məşhur idi. Məşhur rus 
alimi B.Denike "Şərq sənəti" adlı kitabında yazır ki, qızılbaş məxməri və zərbaf 
malları bu dövrdə Rusiya şəhərlərində alıcılar arasında çox geniş yayılmışdı. 
Rusların Azərbaycan parçaları ilə ilk tanışlığına biz hələ IX-XII 
yüzilliklərin yazılı məxəzlərində rast gəlirik. Şamaxıya, Təbrizə mal almağa gəlmiş 
rus tacirləri hələ o vaxt bu parçaların gözəlliyinə heyran qalmışdılar. Əvvəllər 
Azərbaycan parçaları Rusiyaya təsadüfən gətirildiyi halda, sonralar bu, kütləvi şəkil 
alır. Moskvada Kremlin Silah palatasının arxivində Azərbaycandan alınan parçalar 
haqqında çox maraqlı yazılı mənbələr vardır. Həmin mənbələrdə 1663-cü ildə 
Rusiyada ilk dəfə geniş miqyasda Demidov başda olmaqla Şamaxıya və Təbrizə 176-
179 manatlıq parça almağa göndərilən ekspedisiyadan habelə, 1667-ci ildə Şamaxı 
135 
 
ipəyindən rus çarı Aleksey Alekseyeviç Romanov üçün paltar tikilməsindən və 
sairədən bəhs edilir. 
Tarix elmləri doktoru M.X.Heydərovun tədqiqatlarından aydın olur ki, 
XVII yüzilliyin axırlarında Azərbaycandan Rusiyaya göndərilən parçaların həm 
növü, həm də sayı xeyli artır. 1679-cu ilə aid olan sənədlərin birində təkcə 
Şirvandan Avropaya Rusiya vasitəsilə 48 min pud ipək aparmaq üçün danışıqlara 
təsadüf edilir. 
Rus alimi A.Svirin o zamankı Azərbaycan parçalarının rus ornamentinə, 
divar rəsminə, ikonası və xüsusən parçalarına böyük təsir göstərdiyini öz əsərində 
ayrıca qeyd edir. 
Azərbaycan ipəyi o zaman Rusiyada o qədər məşhur idi ki, bu hətta qədim 
rus xalq mahnılarındakı "Sənə Şamaxı ipəyindən köynək tikdirərəm" sözlərində öz 
ifadəsini tapmışdır. 
Qərbi Avropa ölkələri arasında Azərbaycan ipəyi ən çox İtaliyada məşhur 
idi. İtaliya tacirləri Azərbaycandan parça ilə yanaşı, çoxlu xammal da alırdılar. 
Sonralar xammaldan öz ölkələrində müxtəlif parçalar toxuyaraq başqa ölkələrə 
satırdılar. İtalyan məxəzlərinin birində bu ölkədə ən çox sevilən Azərbaycan 
ipəyinin istehsal olunduğu Şamaxı, Gəncə, Şəki, Təbriz və s. şəhərlərin adları 
çəkilmişdir. Əslində isə yüksək bədii parça istehsalı yalnız Şamaxı və Təbriz 
şəhərlərində mərkəzləşmişdi. Bu şəhərlərdə parça istehsalı dövrünə görə çox yüksək 
səviyyədə idi və ölkəyə çoxlu gəlir verirdi. 
Bu dövrlərdə Azərbaycan parçalarının belə geniş şöhrət qazanmasına səbəb 
təkcə onların gözəl toxunuşunda və ya davamlı olmasında deyildi. Bu parçaların 
qiymətli cəhəti bir də ondan ibarət idi ki, bədii xüsusiyyət daşıyan naxışlarla bəzənir 
və çox vaxt daha gözəl görünmək üçün həmin naxışların arasında klassik şairlərin 
(xüsusən Nizami Gəncəvinin) əsərlərindən alınmış obrazlar təsvir edilirdi. Parçaya 
xas olan xüsusi şərti dekorativ qaydalarla verilən həmin təsvirlərin əksəriyyəti 
Azərbaycanın bu dövrdəki miniatür sənətini xatırladır. Məşhur fransız sənətşünası 
136 
 
Q.Mijon "Müsəlman incəsənəti" kitabında bu parçaların gözəlliyinə məftun 
olduğunu etiraf edərək oradakı bəzəkləri belə qiymətləndirmişdir: "Onlar elə bil 
"Min bir gecə" nağıllarına çəkilmiş illüstrasiyadır". 
Belə sənətkarlıqla işlənmiş toxunma malların meydana gəlməsində 
zəmanəsinin görkəmli rəssamlarından Soltan Məhəmmədin, Rza Abbasinin və 
başqalarının zəhməti az olmamışdır. 
XVI-XVII yüzilliklərdə Azərbaycan parçaları içərisində ən görkəmli yeri 
saray emalatxanalarında toxunan ali və zərli adlı parçalar tutur. 
Bu tipli parçalar qızıl və gümüş saplarla toxunduğu üçün dünya 
bazarlarında daha baha qiymətə satılır, çox vaxt isə qızıla bərabər tutulurdu (bu cür 
parçaların tərkibinin 15 faizi xalis qızıl olurdu). Belə toxuma parçaların saplarını, 
adətən, adi toxucular deyil, zərgərlər hazırlayırdılar. 
Qızıl və gümüş saplar belə hazırlanırdı: adi qızıl və ya gümüş parçasını 
zindan üstünə qoyub nazik vərəqə çevrilənədək döyür və bu vərəqləri qıyıqvari 
metal alətin deşiyindən keçəcək ölçüdə sim halına salırdılar. Qızıl və gümüş sim, 
adətən, başqa saplarla qarışıq toxunurdu. 
Bu dövrdə istehsal olunmuş Azərbaycan parçalarının bədii keyfiyyətinə 
nəzər salsaq, onların bir çox xüsusiyyətinə İran, Hind, türk parçalarında da rast 
gəlirik. Bu həm Azərbaycan ustalarının toxuculuq sənəti sahəsində Şərqdə tutduğu 
mövqedən, həm də onların başqa ölkədə də çalışdıqlarından irəli gəlirdi. 
Yazılı mənbələrdən məlum olduğu kimi, hələ 1514-cü ildə türklər Təbrizi 
tutduqları vaxt şəxsən türk sultanı I Sultan Səlimin göstərişi ilə Təbriz 
toxucularının böyük bir dəstəsini toxuculuq sənayesi yaratmaq məqsədilə həmişəlik 
İstanbula köçürmüşdülər. 
Bu dövrdə Azərbaycan toxucularına nəinki Türkiyədə, hətta Hindistan, 
Orta Asiya və başqa yerlərdə də rast gəlirik. 
XVI-XVII yüzilliklərdə Azərbaycanda olmuş xarici ölkə səyyahları bu 
dövrün toxucu dəzgahları: cəhrə, iy və s. haqqında öz gündəliklərində maraqlı 
qeydlər etmişlər. 
Həmin qeydlərdən məlum olur ki, yerli sənətkarların ayaqla hərəkətə 
gətirilən hündür toxucu dəzgahları, yun, kətan, ipək saplar üçün xüsusi iyləri, 
qayçı, bıçaq və s. alətləri olmuşdur. 
Səyyahların qeydinə görə, bu toxucu alətləri nisbətən bəsit olsa da "...yerli 
sənətkarlar onlarla çox çevik işləyir və gözəl nailiyyətlər əldə edə bilirdilər..." 
Azərbaycan parçalarını bəzəyən ornament və rəsmlər onların ən qiymətli 
cəhətidir. Azərbaycan parçaları öz bədii tərtibatına görə üç böyük qrupa bölünür: 
müxtəlif dini sözlər və yaxud Şərq klassiklərinin rübailəri ilə bəzədilmiş parçalar, 
ornamental parçalar və süjetli parçalar. 
Yazılı parçaların meydana gəlməsində ən əvvəl islam dininin böyük rolu 
olmuşdur. 
Keçmişdə başqa sənət nümunələri kimi, parça da həyat və məişətdə sırf əməli 
əhəmiyyətə malik olmaqla bərabər, həm də üzərindəki söz və rəsmləri ilə dini təbliğ 
137 
 
edərək ideoloji rol oynamışdır. Yazılar adətən parçadan hazırlanmış geyimlərin, 
məişət əşyalarının elə yerlərində verilirdi ki, o tez gözə çarpsın. 
XV yüzillikdən etibarən parça üzərində verilən yazılarda Qurandan götürülmüş 
sözlər get-gedə öz əhəmiyyətini itirərək, daha çox Şərq şairlərinin şeirləri ilə əvəz 
olunmağa başlayırdı. Şeirlər içərisindən görkəmli yeri Hafizin, Sədinin və 
Nizaminin əsərləri tuturdu. Azərbaycan ərazisində tapılmış ən qədim yazılı parça 
nümunəsi XVI yüzilliyin əvvəllərinə aiddir. 1936-cı ildə Bakıda, Şirvanşahlar sara-
yında aparılmış qazıntı zamanı köhnə qəbirlərin birində kəfən yerinə istifadə olunan 
yazılı ipək parça tapılmışdır. 
Gül-çiçək rəsmləri ilə bəzədilmiş parçalar Azərbaycan toxuculuq sənətində 
ən görkəmli yer tutaraq çoxluq təşkil edir. Bu parçaların böyük bir qismi hazırda 
Azərbaycan Tarixi Muzeyində və Azərbaycan Dövlət İncəsənət Muzeyində 
nümayiş etdirilir. 
Nəbati ornamentlə bəzədilmiş parçaların bizə gəlib çatmış ən orijinalı 
XV-XVI yüzilliklərə aid edilən parça tikəsidir. Bakıda Şirvanşahlar sarayında 
aparılmış qazıntı işləri zamanı tapılmış bu ipək parça zərif naxışları ilə diqqəti cəlb 
edir. XV-XVI yüzilliklərdə dekorativ-tətbiqi sənətimizin bir çox növündə, xüsusən daş 
oymalarında rast gəlinən nəbati ornamentlər, onların icrası, kompozisiya 
xüsusiyyətləri bu parçada da real bir səpkidə öz əksini tapmışdır. XV-XVI 
yüzilliklərdən qalmış həmin parçanın rəngi zəngin və valehedicidir. Gözəl bir 
çəmənliyi andıran yaşıl rəngli bu ipək parçanın üzərində elə bil ki, gül-çiçək açmış 
qızılı rəngli bir budaq uzanmış, budağın sağa və sola ayrılmış şaxələri ətrafı 
bürüyərək, parçanın ümumi fonu ilə gözəl vəhdət yaratmışdır. 
Yenə də Bakıda, Şirvanşahlar sarayında aparılmış qazıntı zamanı aşkara 
çıxarılmış, hazırdı isə Azərbaycan Tarixi Muzeyində nümayiş etdirilən başqa bir 
ipək parça nümunəsinə nəzər salaq. 
Ucsuz-bucaqsız səhranı xatırladan bu parçanın qızılı yerliyində simmetrik 
bir şəkildə rəngarəng qərənfil gülü kollarının təsviri verilmişdir. Buradakı güllər o 
qədər canlı və həyati təsvir edilmişdir ki, onlar, elə bil, doğrudan da torpaqda 
əkilmiş və ətir saçır. 
Azərbaycan parçalarının ən qiymətli məziyyəti süjetli parçalarda əks 
etdirilmişdir. 
Parçanı insan, heyvan, quş təsvirləri ilə bəzəmək Azərbaycanda qədimdən 
məlum idi, lakin XVI-XVII yüzilliklərdə belə səpkili təsvirlər ən yüksək inkişaf 
səviyyəsinə çatır. Əvvəllər parçaların üzərində rəsmlər nisbətən yeknəsəq, bir qədər sərt 
icra olunduğu halda, XVI-XVII yüzilliklərə aid parçalarda biz bunun əksini görürük. Bu 
dövrün parçalarındakı rəsmlər, adətən lirik əhvali-ruhiyyə ifadə edir, hətta müharibə 
və ov səhnələrini təsvir edən parçalar da lirik səpkidə olurdu. XVI-XVII yüzillikdə 
Azərbaycanda toxunmuş süjetli parçaların bir neçəsinə nəzər salaq. 
138 
 
Hazırda Moskvada Şərq Xalqları Muzeyində XVI yüzillikdə Təbrizdə 
toxunmuş bir ipək parça saxlanılır. Bu ipək 
parçanın al-qırmızı yerliyi üzərində 
"qızılbaşlara" məxsus paltar geymiş bir 
gənc atlı təsvir olunmuşdur. O öz kəməndi 
ilə bir nəfəri tutub darta-darta hara isə 
aparır. Əsir düşmüş şəxsin geyimi, 
başındakı araqçını, mil-mil xalatı və etnik 
tipi onun Orta Asiya xalqlarına mənsub 
olduğunu bildirir. 
Araşdırmalar göstərir ki, bu 
parça əvvəllər İstanbulda antik mallar 
alverçisi M.Kələkyanda olmuşdur. 
Sonradan məlumdur ki, satıcı bu nadir 
parçanı bir neçə hissəyə bölərək müxtəlif 
şəxslərə satmışdır. Hazırda bu parçanın 
bir hissəsi Kiyevdə, Qərb və Şərq 
İncəsənəti Muzeyində, o biri tikəsi 
Moskvadakı Şərq xalqları muzeyindədir. 
M.Kələkyan əsrin əvvəllərində İstanbuldan Parisə köçdüyü zaman həmin 
parçanın yeganə hissəsini özü ilə bu şəhərə gətirmiş, bir qədər keçdikdən sonra isə 
Dekorativ Sənətlər Muzeyinə satmışdır. Deməli, XVI yüzilliyin yadigarı sayılan bu 
gözəl toxuculuq sənəti nümunəsinin eyni ilə üç tikəsi hazırda dünyanın üç müxtəlif 
muzeyində nümayiş etdirilir. 
Parçalarda rəsm olunmuş hər hansı faciəli bir hadisə gözəl rənglərlə o 
qədər incə zövqlə təsvir edilir ki, tamaşaçıda xoş əhvali-ruhiyyə oyadır. ABŞ-ın 
Boston Gözəl Sənətlər Muzeyində saxlanılan bədii məxmər parçasındakı təsvirlər də 
bu qəbildəndir. 
XVI yüzillikdə Təbrizdə toxunmuş bu bədii məxmər parça vaxtilə dəbdəbəli bir 
çətirin yuxarı örtüyünü təşkil edirmiş. 
Dairə şəklində olan bu məxmər üzərində real səpkidə işlənmiş maraqlı bir 
ov səhnəsi təsvir olunmuşdur. Tamaşaçıların gözü qarşısında bir-birinin ardınca 
dairə boyu ayrı-ayrı səhnələr: ceyranı qovan atlı, bəbirlə bir gəncin əlbəyaxa 
döyüşü, ceyranı parçalayan şir və başqa səhnələr canlanır. Bütün bu surətlər iti 
hərəkətdə və çox həyati təsvir olunmuşdur. Məxmərin rəngi də təsvirlər qədər 
zəngin və əlvandır. 
Məxmərin ümumi kompozisiyası, ayrı-ayrı rəsmləri və rəngi bütünlüklə 
dövrün miniatür sənətini xatırladır. Məxmərin rəsmləri məşhur Azərbaycan 
rəssamı Soltan Məhəmmədin "Şah Təhmasib ovda" adlı miniatürünə çox bənzəyir. 
Bu uyğunluq məxmərdə və miniatürdə təsvir edilən ayrı-ayrı fiqurların bir-birilə 
müqayisədə daha aydın aşkar olur. Məsələn, atın tərkində oturub ov bəbiri ilə birgə 
şikara çıxmış gənc atlı rəsminə nəzər yetirsək, bunun həm məxmərdə, həm də 
139 
 
miniatürdə olduğunu görərik. O biri rəsmlərdə də səhnələr beləcə təsvir 
olunmuşdur. 
XVI-XVII yüzillikdə toxunmuş bədii parçaların dövrün miniatür sənətinin 
təsiri altında yaranmasını Londonun "Viktoriya" və "Albert" muzeyində nümayiş 
etdirilən iki parça nümunəsi də təsdiq edir. 
İpək və qızıl-gümüş saplarla toxunmuş bu parçaların birində at üstündə 
oturub ova çıxmış bir gənc təsvir edilmişdir. Ağac, gül-çiçək və daş-qaya arası ilə 
çaparaq gedən atlının təsviri parça üzərində elə sənətkarlıqla toxunmuşdur ki, o 
dekorativ-tətbiqi sənət əsərindən, daha çox yağlı boya ilə çəkilmiş tablonu 
xatırladır. 
İkinci bədii parçada təsvirlər daha çoxdur. Sənətkar burada təbiətin ən 
gözəl fəsli olan baharı təsvir etmişdir. Gül-çiçək açmış ağaclar arasında bir əlində 
piyalə, o birində isə kuzə tutmuş bir gənc sanki bu füsunkar mənzərədən bihuş 
olmuşdur. 
Azərbaycanın bədii parçaları içərisində Moskvada, Kremlin Silah 
Palatasında saxlanılan süjetli parçalarımız da görkəmli yer tutur. Bunlardan rus çarı 
Boris Qodunovun taxtının örtüyünü, Mixail Fyodoroviç Romanovun baş geyiminin 
içərisindəki Şamaxı ipəyini, şahzadə İvan İvanoviçin xəzinəsindən götürülmüş və indi 
sərgidə nümayiş etdirilən üst geyiminin parçasını göstərmək olar. Axırıncı parça 
xüsusilə diqqəti cəlb edir. Bu parça haqqında dünyanın bir çox məşhur sənətşünasları 
müxtəlif elmi tədqiqatlar aparmış və məqalələr yazmışdır. Parça 1910-cu ildə 
Münhendə açılmış Müsəlman İncəsənəti Sərgisində nümayiş etdirilmiş və yüksək 
qiymət almışdır. Mavi və qızılı rəngli saplardan toxunmuş bu qiymətli parça öz 
rəsmləri ilə daha məşhurdur. Parça üzərində icra olunmuş bu rəsmlər ardıcıl olaraq 
bir neçə dəfə təkrar olunan orijinal bir süjeti təsvir edir. 
Kompozisiyada böyük bir daşı iki əllə yuxarı qaldıraraq ağaca tərəf 
yaxınlaşan əjdaha üzərinə atmaq istəyən bir gəncin təsviri verilmişdir. 
Gənc oğlan XVI yüzillikdə Azərbaycanda geniş yayılmış qızılbaş libası 
geyinmişdir. Onun əynində kip oturmuş, ətəkləri kəmərə sancılmış əba, başında 
təpəsi nazik və hündür, qırmızı rəngli papaq, ətrafına sarıq dolanmış başlıq vardır. 
Bundan əlavə kompozisiyada ağacda oturub bu hadisəyə həyəcanla 
tamaşa edən bir quş rəsmi də verilmişdir. Parça üzərində təsvir olunmuş bu 
kompozisiyanın məzmununu, qəti deməyə hələlik imkanımız olmasa da, biz 
Nizami Gəncəvinin "Yeddi gözəl" poemasında Bəhram Gurun əjdahanı öldürməsi 
və ya "Məlik Məhəmməd" nağılında Məlik Məhəmmədin əjdahanı öldürüb Simurq 
quşunun balalarını xilas etməsi epizodları ilə bağlaya bilərik. Parça üzərindəki 
fiqurların sənətkarlıq cəhətdən çox düzgün və həyati verilməsi bir daha sübut edir 
ki, bunları yaradan toxucu həm də mahir rəssam olmuşdur. 
Kremlin Silah Palatasında saxlanılan bu bədii parçanın tarixi haqqında heç bir 
məlumatın olmamasına baxmayaraq, onun XVI yüzillikdə Azərbaycanda yaranmasını 
təsdiq edən çoxlu dəlillər vardır. Belə dəlillərdən biri parçada təsvir olunan 
qəhrəmanın baş geyimidir. 
140 
 
Tarixdən məlumdur ki, XVI yüzillikdə azərbaycanlıları "Qızılbaşlar" 
adlandırırdılar, çünki onlar başlarına təpəsi nazik və hündür, qırmızı papaq qoyub, 
onun da ətrafına sarıq dolayırdılar. Zadəganlar əmmamənin üstündən 12 imama 
işarə olaraq 12 zərli xətlər çəkdirərdilər. 
Səfəvilər dövrünün baş geyimlərini öyrənən bir çox görkəmli rus və xarici 
ölkə alimləri əyani vasitələrlə isbat etmişlər ki, bu baş geyimləri XVI yüzilliyin 
əvvəllərindən başlayaraq, əsrin axırlarınadək bir neçə dəfə öz formasını dəyişmiş, 
1570-ci illərdə isə dəbdən düşmüşdür. Onların qeydinə görə XVI yüzilliyin 
başlanğıcından 1585-ci ilə qədər baş geyimləri uzanır. XVI yüzilliyin ikinci 
yarısından isə qısalaraq əsas etibarilə enliləşir. Beləliklə, parçada təsvir olunmuş 
qəhrəmanın baş geyiminin formasına görə onu XVI yüzilliyin birinci yarısına aid 
etmək olar. 
Adlarını çəkdiyimiz bəzək və təsvirlər XVI-XVII yüzilliklərdə parça 
üzərində əsasən üç üsulda icra olunurdu. Birinci üsulla, istənilən bəzək və rəsmlər 
parça ilə birlikdə toxunaraq, onun ayrılmaz hissəsini təşkil edirdi. İkinci üsulla, 
bəzəklər hazır parça üzərində tikilirdi. Üçüncü isə basma vasitəsilə həkk olunurdu. 
XVI-XVII yüzilliklərdə geyim habelə məişət əşyalarından pərdə, örtük, 
süfrə, mütəkkə, at yəhəri və s. üzərində salınmış bəzəklər el sənətinin ən çox yayılmış 
növü sayılan tikmə üsulu ilə icra olunurdu. 
Parça və zərif meşindən hazırlanmış müxtəlif əşyalar üzərinə salınan bu 
tikmələr o qədər incə və rəngarəngdir ki, bu gün belə öz estetik mahiyyətini 
itirməmişdir. 
Ayrı-ayrı vaxtlarda Təbriz, Ərdəbil, Şamaxı, Gəncə, Naxçıvan 
şəhərlərində və başqa şəhərlərdə olmuş əcnəbi səyyahlar Azərbaycan tikmələrinin 
yüksək texniki və bədii xüsusiyyətlərinə valeh olduqlarını öz gündəliklərində dəfə-
lərlə qeyd etmişlər. 
XVI-XVII yüzilliklərdə Azərbaycanda olmuş xarici ölkə səyyahları: 
A.Cenkinson, T.Olkok, C.Ren, R.Çini ipək, qızıl-gümüş saplarla bəzədilmiş nəhəng 
çadırlar haqqında, XVII yüzilliyin fransız səyyahı Şarden Səfəvi hökmdarlarının Parisin 
Luvr qalereyasını andıran tikmə karxanaları olduğu və s. haqqında maraqlı 
məlumatlar verirlər. 
Adam Olearinin verdiyi məlumatlar daha ətraflı və dəqiqdir. XVII yüzilliyin 
30-cu illərində o, Şamaxıda olarkən nəinki burada yaranan tikmələrin bədii və texniki 
xüsusiyyətlərindən, hətta məişətdə nə səbəbə görə istifadə edildiyindən geniş 
söhbət açır. Onun güləbətin tikmələr haqqında verdiyi məlumatlar xüsusi ilə 
qiymətlidir. 
Mənbələr göstərir ki, XVI-XVII yüzilliklərdə Azərbaycanda əhali arasında 
ən çox inkişaf etmiş tikmə üsulu, təkəlduz, güləbətin, muncuqlu və qurama 
olmuşdur. 
XVI-XVII yüzilliklərdə parça üzərində salınan tikmə üsullarından ən bədii 
və görkəmlisi güləbətin idi. 
Bu tikmə əsasən ağır və bahalı parçalar üzərində aparılırdı. Güləbətin üçün 
141 
 
yerlik, adətən tirmə, mahud və məxmər idi. Güləbətin tikmələri sarı qızıl, gümüş və 
bürüncdən hazırlanırdı. Bu əsrlərdə tikilmiş milli geyimlərin, düzəldilmiş ev 
əşyalarının (örtük, quranqabı, daraqqabı, heybə və s.) üzərində bu tikmə örnəyinin 
gözəl növünə rast gəlirik. Həddindən artıq stilizə edilmiş gül-çiçək, yarpaq və quş 
rəsmləri bu əşyalardakı bəzəklərin əsasını təşkil edirdi. Adətən bu təsvirlər içli 
olurdu. Üfüqi, şaquli istiqamətlərdə düzülən qızıl və gümüş saplar stilizə olunmuş 
təsvirlərin içini doldururdu. 
XVI-XVII yüzilliklərdə güləbətin tikmələr xüsusilə Təbriz, Bakı, Şamaxı 
və Naxçıvanda geniş yayılmışdı. 
Təsadüfi deyildir ki, XVI yüzilliyin axırlarında Təbriz sənətkarları 
tərəfindən güləbətin tikmələrlə bəzədilərək türk sultanı III Murada hədiyyə 
göndərilmiş xələt indiyədək İstanbuldakı Topqapı sarayı muzeyinin qiymətli 
incilərindən sayılır. Yüksək bədii xüsusiyyətlərə malik güləbətin tikmələrin adı 
Füzulinin də şeirlərində çəkilir. 
Xalçalarımızda olduğu kimi, bu əsrlərdə də tikmələrimizin bəzək 
kompozisiyası bir-birindən asılı olan iki ünsürdən: ara sahədən (tikmənin ortası) və 
yeləndən (tikmənin yan bəzəkləri) ibarət idi. 
Ara sahədə adətən gül-çiçək rəsmləri, sağa və sola şaxələnmiş ağacbəndi, 
bir kuzə və sərv ağacı ətrafında simmetrik bir şəkildə üz-üzə dayanmış quş, heyvan 
rəsmləri və s. verilir. Yelənlər bir neçə dalğavari və ya düz xətdən, əksər hallarda isə 
paxlava dilimini andıran rəsmlərdən düzəldilirdi. 
 
 
 
 
 
 
 
 
 
 
 
 
Tikmələrimizdə bəzək kompozisiyalarının əsasını nəbati və həndəsi 
ornamentlər təşkil etsə də, burada ayrı-ayrı hallarda süjetə malik çox maraqlı 
kompozisiyalara da rast gəlirik. Belə kompozisiyalarda adətən ov səhnələri, Nizaminin 
"Leyli və Məcnun" poemasından götürülmüş müxtəlif epizodlar və s. təsvir olunurdu. 
Süjetli tikmələrimizin bu günədək qalmış gözəl bir nümunəsini nəzərdən keçirək: 
XVI yüzillikdə Təbrizdə hazırlanmış çox bədii və nadir sayılan bu tikmə hazırda 
Budapeştin Dekorativ Sənətlər Muzeyində saxlanmaqdadır. 
Tarixi sənədlər göstərir ki, uzunluğu 278, eni 254 sm olan bu nadir tikmə 
vaxtilə Macarıstana Türkiyədən gətirilmişdir. 1725-ci ildə o macar zadəganı Esterqazinin 
142 
 
sarayında olmuşdur. Nəhayət, 1919-cu ildə bu bədii tikməni şahzadə Mikloş Esterqazi 
Budapeşt dekorativ sənətlər muzeyinə təhvil vermişdir. 
Bu əsər uzun illərdir ki, bir çox Avropa və Amerika alimlərinin diqqətini cəlb 
edir. Tikmə üzərində elmi araşdırmalar aparmış Amerika alimi Fillis Akerman onu Azər-
baycan sənətkarlığının ən gözəl nümunələrindən sayır. 
Daha çox miniatür sənət əsərini xatırladan bu tikmədə Səfəvi zadəganlarından 
birinin güllü-çiçəkli bağçasında keçirilən dəbdəbəli ziyafət təsvir olunmuşdur. 
Kompozisiyanın əsas hissəsində hündür və gözəl bir taxt üstündə oturmuş 
gənc surəti təsvir edilir. Gənc əyninə gödəkqollu xalat geymiş, başına isə qızılbaşlara 
məxsus uzunqülləli başlıq qoymuşdur. Başlığın sağ yan hissəsində onun yüksək rütbəyə 
mənsub olduğunu bildirən nişanə -lələk sancılmışdır. Gəncin qarşısında diz çökərək ona 
nimçədə nar və şərab təklif edən iki qız təsvir olunmuşdur. Bədii tikmənin aşağı 
hissəsində bir-biri ilə bağlı olan bir neçə süjetli epizod əks etdirilmişdir. Həmin 
epizodlardakı musiqiçilərin, süfrədəkilərin və şərab içənlərin təsvirləri xüsusilə canlı 
verilmişdir. 
Tikmənin yuxarısında, sağ və sol küncündə simmetrik şəkildə əjdaha ilə 
simurq quşunun mübarizəsi səhnəsi təsvir olunmuşdur. Xeyirlə (simurq) şərin 
(əjdaha) mübarizəsi simvoluna çevrilmiş bu təsvirlərə biz müxtəlif sənət nümunələrində 
hər dövrün üslub xüsusiyyəti, sənətkarın zövqü və bacarığından asılı olaraq müxtəlif 
səpkilərdə tez-tez rast gəlirik. Tikmə üzərində bu təsvirlər XVI yüzilliyin bədii üslub 
xüsusiyyətlərinə müvafiq olaraq rəngarəng və dinamik bir hərəkət şəklində təsvir 
edilmişdir. 
Bədii tikmə üç hissədən ibarət olan yelənlə tamamlanır. Yelənin ortadakı enli 
haşiyəsində ardıcıl yerləşdirilmiş 52 məlaikə rəsmi verilmişdir. Yanlarda verilən nazik 
haşiyələrdə isə ağac altında oturmuş bir gənc və bu rəsmlərin arasında otyeyən 
heyvanların yırtıcı heyvanlarla mübarizəsi səhnəsi təsvir edilmişdir. Nazik haşiyədəki 
təsvirlər enli haşiyədəki təsvirlər kimi, yelən boyu ardıcıl təkrar olunur. Tikmədə təsvir 
olunan fiqurlara ümumi diqqət yetirsək, burada 180 insan, heyvan, quş rəsminin 
olduğunu görə bilərik ki, bu da nəinki tikmə üçün, hətta miniatür sənətimiz sahəsində 
də çox əlamətdar bir hadisədir. Bu bədii tikmənin yaranmasına, şübhəsiz həmin 
dövrün rəssamlıq sənəti, yəni miniatürləri böyük təsir göstərmişdir. Bunu biz XVI 
yüzilliyin miniatürləri ilə müqayisədə xüsusilə aydın görə bilərik. 
Əgər biz XVI yüzilliyin ən görkəmli Azərbaycan rəssamı Soltan Məhəmmədin 
"Şah Təhmasib meşədə", "Şahzadə saray məclisində" miniatürlərinə nəzər salsaq, 
burada da eyni tərzdə geyinib oturmuş şahzadəni və qarşısında diz çökərək ona 
nimçədə nar təklif edən gəncin rəsmini və s. görərik. 
Tikmənin yelənində verilən məlaikə rəsmlərinə isə Soltan Məhəmmədin 
meracı adlı miniatüründə təsadüf edilir. 
Budapeştdə Dekorativ Sənətlər Muzeyində nümayiş etdirilən bu bədii 
süjetli tikmə xalq sənətimizin hələ uzaq keçmişlərdə professional rəssamlıq 
sənətimiz ilə sıx əlaqədə inkişaf etdiyini bildirən qiymətli dəlildir. 
XVI-XVII yüzilliklərdə Azərbaycanda olmuş səyyahlar xalq arasında ən 
143 
 
geniş yayılmış sənətlərdən birinin xalçaçılıq olduğunu qeyd edirlər. 
Onların verdiyi məlumatlara görə, bu əsrlərdə xalçaçılıq sənəti o qədər 
inkişaf etmişdi ki, şəhərlərdə xarici bazarlar üçün xalça toxuyan xüsusi karxanalar 
təşkil olunmuşdu. 
İngilis diplomat və tacirləri bu əsrlərdə Azərbaycanda ən nəfis xalçaların 
Təbriz və Şamaxıda toxunduğunu qeyd edirlər. Onların verdiyi məlumatlara görə, 
Azərbaycan xalçaları bu vaxt nəinki ənənəvi olaraq Qərbi Avropa ölkələrinə 
(İtaliya, Fransa, İngiltərə və s.), hətta Rusiyaya da külli miqdarda ixrac olunurdu. 
Heç təsadüfi deyil ki, bu əsrin rus arxiv sənədləri arasında 1684-1688-ci illərdə 
Şamaxıdan Rusiyaya satışa göndərilmiş bir çox xalçaların adlarına rast gəlirik. 
İngilis səyyahı və diplomatı A.Cenkinsonun 1562-ci ildə Şamaxıda olduğu vaxt 
burada qızıl-gümüş saplarla toxunan nadir xalçalar haqqında ingilis kraliçası 
Yelizavetaya verdiyi məlumat da maraqlıdır. 
Təbrizdə bu əsrlərdə o qədər çox xalça toxunurdu ki, 1558-ci ildə türk 
sultanı Bəyazid Təbrizə gələrkən şəhərin 30 min nəfər adam tutan Sahibabad 
meydanı əlvan xalılarla döşənmiş və bəzədilmişdi. 
Mənbələr göstərir ki, bu dövrdə toxunan bəzi nümunəvi xalçaların 
yaradılmasında yalnız toxucu deyil, onunla birlikdə dövrün ən görkəmli rəssamları 
da iştirak edirdilər. 
Peşəkar rəssamın qabaqcadan hazırlanan eskizləri əsasında yaradılan bu 
xalçalar zərif və dəqiq rəsmləri, kompozisiyasının tamlığı ilə fərqlənsə də, həmin iş 
qaydasının bəzi qüsurları da var idi. Məlum olduğu kimi, xalça əsil mənada bir 
toxucunun əməyinin məhsuludur. O, əsrlər boyu xalçanın həm toxucusu, həm də 
rəssamı olmuşdur. XVI-XVII yüzilliklərdə xüsusi sifarişlərlə toxunmuş bir çox 
Azərbaycan xalçaları isə sırf xalq yaradıcılığından daha çox peşəkar saray incəsənəti 
nümunəsini xatırladır. 
Bu dövr Azərbaycan xalçaları məzmun etibarilə də çox rəngarəng və 
mürəkkəbdir. Onların üzərində insan, heyvan rəsmləri, gül-çiçək naxışları ilə yanaşı, 
əsil mənada real səpkidə toxunmuş süjetli kompozisiyalara da rast gəlirik. 
XVI-XVII yüzillikdə Azərbaycan xalçalarında dövrün ən çox yayılmış 
bəzək ünsürlərindən olan nəbati ornamentlərə daha çox rast gəlirik. Gül-çiçək, 
bulaq, ağac ünsürlərinin birləşməsindən əmələ gələn ornamentlər xalça üzərində 
nisbətən səthi üslubda verilsə də, burada dövrün ənənəvi nəbati bəzəklərindən olan 
sərv, nar, ərik ağaclarının, lalə, qızılgül, qərənfil, nərgiz və s. güllərin təsvirlərini 
asanlıqla seçə bilirik. 
Xalça üzərində adətən ahənglə qurulmuş nəbati ornamentlərdə budaqlar 
əsas ana xətti, gül-çiçək və yarpaqlar isə əlavə ünsürləri təşkil edirdi. Bu dövrün 
xalçaları arasında 1530-cu ildə Ərdəbildə Şeyx Səfi məscidi üçün toxunmuş, 
hazırda Nyu-Yorkun Metropoliten muzeyində saxlanan xalını, 1539-cu ildə Təbrizdə 
yenə həmin məscid üçün toxunmuş və indi Londondakı Viktoriya və Albert 
muzeyində olan xalını və s. göstərmək olar. 
Bu dövrdə yaradılmış xalçalar içərisində 1539-cu ildə Təbrizdə Şah 
144 
 
Təhmasib sifarişi ilə Ərdəbil məscidi üçün toxunmuş xalını (elm aləmində bu xalı 
Şeyx Səfi adı ilə məşhurdur) xüsusilə qeyd etmək lazımdır. 
Mənbələr göstərir ki, bu xalı vaxtilə "Şeyx Səfi" məqbərəsində saxlanırmış. 
Yerli hakimlər bu nadir sənət əsərini "Şeyx Səfi" kompleksinin uçulub dağılmış 
hissələrini təmir etmək üçün 1883-cü ildə Təbrizdəki Seqler İngilis şirkətinə satır. 
Beləliklə, xalı şirkət vasitəsilə alınaraq Londona göndərilir. Burada o bir müddət Ven 
Sen Robinson şirkətində qalır və ilk dəfə olaraq bu şirkət vasitəsi ilə Londonda 
nümayiş etdirilir. Elə oradada ona 2500 funt sterlinq qiymət qoydular. Bir müddət 
keçdikdən sonra bu xalını xalqdan yığılan pulun hesabına (1893-cü ildə) Viktoriya 
və Albert muzeyinə alırlar. 
Hələ o vaxtlar Londonda çıxan "Qardiyan" qəzeti bu xalını dünyada 
indiyə qədər qalan xalıların ən gözəli ... adlandırmışdır. 
"Şeyx Səfi" xalısı özünün nadir bəzək kompozisiyası, ornament 
motivlərinin orijinallığı və tətbiqi baxımından dünyada yeganə xalı hesab edilə 
bilər. 
Bəzəkləri müxtəlif gül-çiçək rəsmlərindən ibarət olan bu xalı öz 
rəngarəngliyi və buradakı rənglərin bir-birinə olan vəhdəti ilə insanı valeh edir. 
Xalının ən gözəl hissəsini onun mərkəzində yerləşən çoxguşəli mozaikaya bənzər 
qönçə təşkil edir. Qönçəyə hər tərəfdən yaşıl, qırmızı, sarı rəngli 16 kiçik dairəvi 
qübbə bənd edilmişdir. 
 
 
 
 
 
 
 
 
 
 
 
 
 
 
Xalıya rənglər ardıcıl olaraq, rəngşünaslıq elminin tələbləri əsasında elə 
düzgün yerləşdirilmişdir ki, böyük qönçə günəşi, ətrafındakı kiçik qübbələr isə 
şüaları xatırladır. Bundan əlavə, xalının ara sahəsinin yuxarı və aşağı hissələrində 
böyük zəngin bəzəkli qırmızı və şəkəri rəngli qəndil də vardır. Bu xalı, təkcə ideal 
gözəlliyi deyil, orta əsr mistik-fəlsəfi baxışların təcəssümünü də əks etdirir. 
Məsələn, ortadakı turuncun sarı rəngli olması işıq saçan günəşə işarədir. Xalçanın ara 
sahə yerliyinin qaraya çalan sürməyi rəngdə verilməsi göy üzünü ifadə edir. Sürməyi 
yerlik üzərində səpələnən şəkəri, qırmızı ornamentlər isə ulduzlara işarədir. Bundan 
145 
 
əlavə xalının həm kompozisiya cəhətdən, həm də rənginə görə əsasən 7 planetə xas 
olan 7 intensiv rəngdən istifadə edilməsi və s. bəzək elementləri müxtəlif mənalar kəsb 
edir. 
"Şeyx Səfi" xalısı "türk baf” texniki üslubunda toxunmuşdur. Onda 32 
milyon ilmə vardır. Bədii və texnoloji xüsusiyyətlərinə görə Təbriz xalçaçılıq 
məktəbinin məhsuludur. Axırıncı məlumatlara görə onun eni 5,34 metr, uzunu 11,50 
metrdir. Ümumi ölçüsü 61 kv. metrdir. 
Bu nümunəvi xarakter kəsb edən sənət əsəri barədə dünya alimləri çoxlu 
elmi araşdırmalar aparmışlar. Lakin bu yaxınlarda məlum olmuşdur ki, sözü gedən 
"Şeyx Səfi" xalısının iki əlavə variantı da var. 
Onlardan nisbətən kiçik olan ikincisi hazırda Los-Ancelesin Kauntay qraf 
muzeyində saxlanılır. 
Aparılmış elmi araşdırmalar göstərir ki, bu xalı da Viktoriya və Albert 
muzeyində saxlanılan xalı kimi Ərdəbildə Şeyx Səfi məqbərəsində olmuş, onunla 
birlikdə məscidin təmiri ilə bağlı xərclərini ödəmək üçün həmin şirkətə satılmışdır. 
Deməli, bu xalı da elə o vaxtlar İngiltərəyə gətirilib. Birincisi, Viktoriya və 
Albert muzeyinə satılıb və hazırda orada nümayiş etdirilir. İkincisi isə, Los-
Ancelesdə Kauntay muzeyindədir. Əldə edilən məlumatlara görə, ikinci xalını 
Mançester sakini Ziqler hələ o vaxtlar amerikalı kolleksioner Yerkisə satır və xahiş 
edir ki, onu bir müddət nümayiş etdirməsin. Yerkis öldükdən sonra onu Los-
Anceles muzeyi alıb nümayiş etdirir. 
Lakin bununla "Şeyx Səfi" adını almış eyni kompozisiya və bədii tərtibatlı 
xalıların tarixi bitmir. Lap bu yaxınlarda "Röyter" və s. informasiya agentliklərinin 
verdiyi məlumatlara görə, Şeyx-Səfi xalısının yeni, yəni üçüncü variantı da aşkar 
edilmişdir. Onu İran İslam Respublikasının rəsmi dairələri 4,5 milyon dollara bir şəxsi 
kolleksionerdən alıb İrana gətirmişlər. 
Şeyx Səfi tipli ornamental xalılar əsasən Təbriz və Ərdəbil şəhərlərində 
toxunurdu. Azərbaycanın Şirvan, Qarabağ, Gəncə, Qazax və s. yerlərində toxunan 
xalçalar ornamentlərinin məzmunu etibarilə həmin xalçalara oxşasa da üslub 
xüsusiyyətlərinə görə onlardan fərqlənirlər. Bu əsrlərdə Şirvanda toxunmuş və 
hazırda Amerikanın Pensilvaniya muzeyində və yenə XVII yüzillikdə Qarabağda 
toxunmuş və indi Qərbi Almaniyanın Düsseldorf şəhər muzeyində saxlanılan 
xalçaları nəzərdən keçirək. 
Stilizə olunmuş nəbati ornamentlərlə bəzədilmiş Şirvan xalçasının ara sahəsində 
xalça boyu üç cərgə iti dilimləri olan uzun sxematik rəsmlər verilmişdir. Bəzəklərin 
hər birinin yuxarı hissəsində qarşı-qarşıya duran iki üçbucağa bənzər xətt vardır. 
Diqqətlə baxdıqda bu ornamentlərin dekorativ-tətbiqi sənətimizdə geniş yayılmış 
ənənəvi bəzək elementləri olduğunu görürük. Burada təsvir olunmuş uzunsov, itidilimli 
rəsm sərv ağacını, qarşı-qarşıya duran simmetrik naxışlar isə quşu təsvir edir. Buradakı 
ornament motivləri, hətta kompozisiya Təbriz, Ərdəbil xalçaları üçün də səciyyəvidir. 
Bununla belə, Şirvan xalçası Təbriz, Ərdəbil xalçalarından fərqlənir. 
Tədqiqatçılar Təbriz və Ərdəbildə toxunmuş xalıların rəsm və naxışlarında 
146 
 
başqa yerlərdə toxunan xalçalara nisbətən daha çox real ünsür olduğunu qeyd edirlər. 
Əgər Gəncə, Qazax, Şirvan və s. yerlərdə toxunmuş xalçalardakı bəzəklərə 
nəzər yetirsək, rəsmlərin xeyli stilizə olunduğunu, beləliklə də sxematik şəklə 
salındığını aydın görərik. 
Azərbaycan xalçalarımızdakı bəzək müxtəlifliyini ilmə sıxlığının çox və ya az 
olması ilə izah edirlər. Həqiqətən ilmə sıxlığı çox olan xalçalarda daha real və zərif 
rəsmlərə, ilmə sıxlığı az olan xalçalarda isə sxematik və nisbətən primitiv bəzəklərə 
rast gəlinir. 
XVI-XVII yüzilliklərdə Azərbaycanda yüksək səviyyəli ornamental 
xalçalarla yanaşı, bədii xarakter daşıyan süjetli xalçalar da toxunurdu. Bunlardan 
ovçuluq, bağ-bağça adı ilə məşhur olan müxtəlif kompozisiyalı xalçaları, məişət 
səhnələrini, klassik Şərq poemalarından götürülmüş epizodları və s. göstərmək olar. 
Ovçuluq xalçaları içərisində XVI yüzillikdə Təbrizdə qızıl və gümüş iplərlə 
toxunmuş, hazırda Londonun Viktoriya və Albert muzeyində nümayiş etdirilən xalça 
xüsusilə məşhurdur. Uzunluğu 132 sm, eni isə 104 sm olan bu kiçik xalçada gül-çiçək 
naxışlarının fonunda şir, pələng, canavar, ceyran və s. heyvan təsvirləri əks 
etdirilmişdir. Bu təsvirlər adi, sakit vəziyyətdə deyil, çox canlı və hərəkətdə 
verilmişdir. Buradakı ceyranı parçalayan pələng təsviri xüsusilə böyük məharət və 
ustalıqla işlənmişdir. Xalça hər tərəfdən içərisində məlaikə təsviri olan üçkünc 
formalı, haşiyəli qübbələrlə bitir. 
Budapeşt Dekorativ Sənətlər Muzeyində saxlanılan XVI yüzilliyə aid xalça 
fraqmentinin süjetli rəsmləri daha mürəkkəbdir. 
Başqa xalçalarımızda olduğu kimi, bu xalça da enli ara sahə və üçhaşiyəli 
yeləndən ibarətdir. Xalının ən maraqlı hissəsini ara sahənin mərkəzində yerləşən 
kətəbə təşkil edir. Kətəbənin içərisində miniatür sənətinə xas olan səpkidə saray 
həyatından götürülmüş ziyafət təsvir olunmuşdur. Kompozisiyanın mərkəz hissəsini 
dəbdəbəli, bəzənmiş taxtda oturmuş gənc təşkil edir. Qızılbaşlara mənsub zəngin 
libas geymiş gənc sağ əlini qaldırıb, elə bil nitq edir. Onu əhatə edən əyan və saray 
xidmətçilərinin diqqəti bütünlüklə onda cəm olunmuşdur. 
Təsvir etdiyimiz hadisə, ətrafına hündür hasar çəkilmiş və silahlı gözətçilərlə 
qorunan gözəl bir bağda vaqe olur. Belə süjetli kompozisiyanın rəng vəhdəti də, 
məzmunu da rəngarəngdir. Tünd-göy rəngli səmanın fonunda verilmiş qızılı-sarı 
çiçək açmış ağac və insan fiqurları bu kompozisiyaya xüsusi bir hərarət verir. 
Kətəbənin daxilində verilən təsvirlər həm rəng, həm də məzmun etibarilə 
xalçanın ara sahəsində verilən təsvirlərdən fərqlənir. Xalçanı toxuyan sənətkar, elə 
bil ki, qəsdən saraydan kənardakı həyatı sönük, faciələrlə dolu olan bir mənzərədə 
təsvir etmişdir. 
Boz-qızılı rəngli səhranı andıran xalçanın bu hissəsində yırtıcı heyvanlarla 
otyeyən heyvanların mübarizə səhnəsi təsvir edilmişdir. 
Təsvirlər içərisində kətəbənin üst tərəfində solda iti bir hərəkətlə kəlin 
üstünə sıçrayıb onu parçalayan bəbir rəsmi, xüsusilə canlı və həyati verilmişdir. 
Xalçanın yeləni onun ara sahəsində rast gəlinən rənglər vəhdətində 
147 
 
yarpaq, çiçək, qıvrım budaq rəsmlərindən təşkil edilmişdir. Şərq aləmində geniş 
yayılmış islimi kompozisiyası əsasında qurulmuş bu nəbati bəzəklər xalçaya xüsusi 
bir gözəllik verir. 
Parisin Dekorativ 
Sənətlər və Luvr 
muzeylərində saxlanılan 
xalçalarımız da həm bədii, 
həm də texnoloji cəhətdən 
diqqəti cəlb edir. Xüsusi 
sifarişlərlə XVI yüzillikdə 
Təbriz karxanalarında 
toxunmuş bu nadir xalq 
sənəti örnəklərinin gözəlliyi 
ondan ibarətdir ki, onların 
hər biri nümunəvi xarakter 
daşıyır. Həmin xalçaların 
əksəriyyəti mövzu etibarilə 
ənənəvi xarakter daşısa da, 
yəni əsasən ovçuluq və 
bağ-bağça səhnələrinə həsr 
edilsə də kompozisiya 
etibarilə müxtəlifdir. Bu 
baxımdan eyni mövzulu iki 
xalçanı nəzərdən keçirək. 
Birinci xalça Parisin Dekorativ Sənətlər Muzeyindədir. Uzunluğu 410, eni 350 sm 
olan bu xalçanın ara sahəsində tünd rəngli oraamental kətəbə verilmişdir. 
Kətəbənin yelənə qədər olan boşluqlarında əfsanəvi bir bağ təsvir olunmuşdur. 
Burada təbiətin ən gözəl fəsli - yaz verilmişdir. Meyvə ağacları: alma, ərik, 
rəngbərəng çiçəklər açmış, sərv ağacları isə yamyaşıl, qələm tək göylərə 
uzanmışdır. 
Gül-çiçək və budaqlar üzərinə qonmuş quşlar sanki bu gözəlliyə məftun 
olaraq cəh-cəh vururlar. Ağac kölgəsində ritmik hərəkətdə verilən bəbir, tülkü və 
ceyran sanki bu sakitliyi pozmağa cəhd edirlər. Xalçanın üçhaşiyəli yeləni ara sahədə 
verilən bəzəklərlə ümumi bir uyğunluq təşkil edir. Bu həm onların rəngində, həm 
də ornamental bəzəklərində özünü büruzə verir. 
Parisin Luvr muzeyində nümayiş etdirilən XVI yüzilliyə aid xalçamız mövzu 
etibarilə bundan əvvəl təsvir olunan xalçaya bənzəsə də, ondan həm ümumi 
kompozisiya, həm də ornament bəzəklərinə görə xeyli fərqlənir. 
Uzunu 783, eni 379 sm ölçüdə olan bu xalça üçhaşiyəli yelən və enli ara 
sahədən ibarətdir. Ara sahənin mərkəz hissəsində böyük həcmdə ornamental kətəbə 
verilmişdir. Kətəbənin içərisində nəbati ornament ünsürləri və simmetrik səpkidə 
qurulmuş 4 əjdaha ilə simurq quşunun mübarizə səhnəsini təsvir edən süjet əks 
148 
 
olunmuşdur. Kətəbədən yuxarı və aşağı hissələrdə xalça boyu çoxlu ağac, gül-çiçək, 
heyvan, quş və dörd eyni tipli insan fiqurları yerləşdirilmişdir. Simmetriya əsasında 
qurulmuş bu təsvirlər öz həyatiliyi və dəqiq işlənməsi ilə diqqəti cəlb edir. Buradakı 
təsvirlər içərisində xalça üzərində 4 dəfə təkrar olunan, ceyranın üstünə atılıb onu 
parçalayan pələng fiquru xüsusilə canlı verilmişdir. 
Fransız sənətşünaslarının verdiyi məlumatlara görə bu yüksək bədii 
xüsusiyyət daşıyan sənət əsəri əvvəllər Paris Notrdam kilsəsinin xüsusi əmlakı olmuş 
XX yüzilliyin əvvəllərində dövlət tərəfindən nəzarət altına alınaraq, geniş tamaşaçı 
kütləsinə göstərilmək üçün Luvr muzeyinə gətirilmişdir. 
Azərbaycanda bu dövrdə yüksək keyfiyyətli xovlu xalçalarla yanaşı, külli 
miqdarda xovsuz xalça məmulatı -palaz, cecim, kilim, şəddə, vərni də istehsal 
olunurdu. 
Xovsuz xalça məmulatı istehsalı, xüsusilə Qarabağ, Gəncə, Qazax və 
Şamaxıda çox şöhrət tapmışdı. Xovsuz xalçalar nisbətən sadə və az bəzəkli toxunsa 
da, rəngləri və bəzəklərinin sxematik bir tərzdə ifadəsi ilə diqqəti cəlb edir. Xovsuz 
xalça məmulatı üzərində bir qayda olaraq, rəngli zolaqlara, dördbucaq, paxlava, 
çarpaz, qıvrım xətlərə və s. həndəsi fiqurlara rast gəlirik. Mənşəyi etibarilə qədim 
dövrlərə aid olan sxematik bəzəklər əslində real varlıqda rast gəldiyimiz əşyaları 
təsvir edir. Xovsuz xalçalarımızın bəzək xüsusiyyətlərindən biri də ondan ibarətdir 
ki, onlar xovlu xalçaların üzərindəki nəbati ornamentlər kimi, başqa bəzək ünsürləri 
ilə bağlı olmur, hər bir ornament ünsürü nisbətən sərbəst təsvir olunur. 
Xovsuz xalçalarda arabir nisbətən real səpkidə çəkilmiş insan və heyvan 
fiqurlarına da rast gəlirik. Belə xovsuz xalçalarımız sırasına XVII yüzillikdə 
Qarabağda toxunmuş və hazırda Tbilisidə Gürcüstan Dövlət İncəsənət Muzeyində 
saxlanılan şəddəni və s. daxil edə bilərik. 
XVI-XVII yüzilliklərdə metaldan ev avadanlığı, silah və bəzək nümunələri 
düzəltmək Təbriz, Ərdəbil, Marağa, Xoy, Naxçıvan, Gəncə, Şamaxı və Bakı 
şəhərlərində xüsusilə geniş inkişaf etmişdi. 
Bu əsrlərdə əməyin ixtisaslaşması təkcə düzəldilənə növləri sahəsində yox, 
şəhərlər arasında da özünü büruzə verməyə başlamışdı. Məsələn, Ərdəbil şəhərinin 
bədii metal məmulatları düzəltməkdə inkişaf etmiş mərkəzlərdən sayılmasına 
baxmayaraq, Şeyx Şəfi türbəsinin gümüş barmaqlıqlarını düzəltməyi Gəncə 
sənətkarlarına, bakılılar isə İçərişəhərin dəmir qapılarını Naxçıvan dəmirçilərinə 
sifariş etmişlər. 
XVI-XVII əsrlərdə Azərbaycan sənətkarları tərəfindən hazırlanmış silah 
(xəncər, qılınc, toppuz, qalxan) və zirehli geyimlər (başlıq, dirsəklik, dizlik və s.) 
xaricdə xüsusilə geniş şöhrət tapmışdır. 
Xarici ölkə səyyahları bu əsrlərdə Azərbaycan silahlarının başqa ölkələrlə 
yanaşı, Moskvada daha geniş yayıldığını xüsusi qeyd edirlər. Rus mənbələrində biz bu 
əsrlərdə Şamaxıda düzəldilmiş silahların adlarına tez-tez təsadüf edirik. 
Belə mənbələrin birində rus çarı Boris Qodunovun Şamaxı sənətkarları 
tərəfindən düzəldilmiş səkkiz ədəd bəzəkli zirehli başlıqlarından bəhs olunur. 
149 
 
Azərbaycan silahlarının 
belə geniş şöhrət tapması bu 
dövrdə əbəs yerə deyildi. Yerli 
sənətkarlar ənənəvi silahların 
düzəldilməsində artıq bir çox 
yeniliklər icad etmişdilər. 
XV əsrdə geniş yayılmış 
düz və enli qılınclar əvəzinə, indi 
əyri, ayparaya bənzər qızıl, gümüş 
və qiymətli sümük dəstəkli 
qılınclar daha çox yayılmağa 
başlayır. 
Qalxan və zirehli 
geyimlərin də tərtibatı əvvəlki 
dövrlərə nisbətən xeyli 
zənginləşmiş və dəbdəbəli 
olmuşdur. 
Arxiv sənədlərində 
1594-cü ildə rus çarı Fyodor 
İvanoviçə bir azərbaycanlı tacir 
tərəfindən təqdim edilmiş qalxan 
barədə belə qeydlər vardır: "... 
qalxanın üzəri oyulmuş və qızılla 
bəzədilmişdir..." 
Araşdırmalar göstərir ki, bu dövrdə yaranmış metal məmulatlarının 
hazırlanmasında sənətkarlarla yanaşı, dövrün məşhur rəssamları da iştirak edirdilər. 
Bu  rəssamlar düzəldilən qab-qacaq və silahların üzərini bəzəmək üçün onların forması 
və ölçüsü əsasında müxtəlif eskizlər hazırlayır, bəziləri isə hətta usta ilə birlikdə bəzəyi 
metal üzərində də davam etdirirdilər. 
Tarixdən məlumdur ki, Azərbaycanın XVI əsrdə yaşamış ən istedadlı 
rəssamlarından biri olan Soltan Məhəmməd müxtəlif xalça, parça, metal nümunələri 
üçün bir qrup orijinal kompozisiyalar və rəsmlər yaratmaqla yanaşı, həm də dövrünün 
mahir bir zərgəri olmuşdur. 
Hazırda Kremlin Silah palatasında saxlanılan XVI əsrə aid bir qalxan 
xüsusilə diqqəti cəlb edir. 
Misli görünməyən gözəllikdə olan bu qalxan deyildiyinə görə, rus çarı 
Mixail Fyodoroviç Romanovun müharibə vaxtı özünü qoruduğu silahlardandır. Sonralar 
bu qalxan məşhur rus sərkərdəsi F.İ.Mstislavskidə olmuş, 1622-ci ilin aprel ayında o 
öldükdən sonra həmişəlik rus çarlarının xəzinəsinə keçmişdir. Diametri 50,8 sm olan 
bu qalxan bütöv qırmızı poladdan döyülərək üzəri xatəmkarlıq üsulunda qızılla 
bəzədilmişdir. Qalxanın üzərində 42 ədəd qalxanboyu dairəvi cığırlar vardır ki, 
bunların da içərisi müxtəlif ov, müharibə səhnələri və heyvanat aləmindən 
150 
 
götürülmüş rəsmlərlə həkk olunmuşdur. Bu dairəvi cığırların 9-da ayrı-ayrı 25 növlü 
71 heyvan təsviri, 3-də müxtəlifkompozisiyalarda 18 insan fiquru və s. rəsmlər vardır. 
Buradakı rəsmlər içərisində Nizaminin "Leyli və Məcnun" poemasından götürülmüş 
kompozisiyalar xüsusilə maraqlıdır. Leylinin səhraya Məcnunun görüşünə gəlməsi 
səhnəciyi xüsusilə canlı və həyati təsvir edilmişdir. Maraqlı burasıdır ki, həkk 
olunmuş bu rəsmlərin arasında biz məşhur rəssamımız Soltan Məhəmmədin hazırda 
Sankt- Peterburqda, Saltıkov-Şedrin adına Dövlət kitabxanasında saxlanılan ov səhnəsi 
adlı miniatüründən götürülmüş eyni təsvirləri görürük. Bu da şübhəsiz, Soltan 
Məhəmmədin XVI yüzillikdə Təbrizdə məşhur zərgər Məhəmməd Mömin 
tərəfindən yaradılmış bu əsərində iştirak etdiyini sübut edir. Əbəs deyildir ki, Moskva 
alimləri bu qalxanın öz gözəlliyinə görə dünya muzeylərində saxlanılan Şərq 
silahları içərisində misilsiz olduğunu qeyd edirlər. 
Bununla əlaqədar, Azərbaycanda düzəldilmiş həmin dövrə aid iki maraqlı 
əsəri də qeyd etməliyik. Bunların ikisi də müharibə zamanı zadəganlar tərəfindən 
istifadə edilən baş geyimləridir. Onlardan biri hazırda Moskvada Silah Palatasında, o 
birisi isə İstanbulda saxlanılır. İkinci başlığın üzərində onun 1528-ci ildə Şah 
Təhmasib üçün düzəldildiyi qeyd olunmuşdur. 
Birinci zirehli başlığa ilk dəfə Şamaxıdan rus çarı Boris Qodunova gətirilən 
silahlarını siyahısı arasında rast gəlirik. Sonralar bu dəbilqə də bədii qalxan kimi knyaz 
F.İ.Mstislavskidə olmuşdur. 
Bəhs etdiyimiz sənət əsəri o qədər bəzəklidir ki, o, başı qılınc, toppuz və s. 
zərbəsindən qorumaq üçün geyilən müdafiə geyimindən daha çox güləbətin tikməli 
araqçını xatırladır. Başlığın üzəri gül-çiçək və zərif, qıvrımxətli budaqlardan təşkil 
edilmiş naxışlarla bəzədilmişdir. 
Naxışlar arasında ardıcıl olaraq kiçik yuvacıqlarda yerləşdirilmiş yaqut və 
firuzə qaşları bu sənət əsərinə xüsusi bir gözəllik verir. 
Başlığın bəzəkləri içərisində xəttatlıq sənəti nümunələri də vardır. Onlar 
başlığın alın hissəsində enli qurşaqda yerləşdirilmişdir. Burada "qadir və 
mərhəmətli Allah naminə" sözləri yazılmışdır. 
Başlıq hamarlanmış poladdan düzəldilmiş, onun bəzədilməsində bədii 
metal emalının üç texniki üsulundan: şəbəkə, xatəmkarlıq və qələm işindən 
məharətlə istifadə olunmuşdur. 
İstanbul Topqapı sarayı muzeyində saxlanılan zirehli baş geyimi, forma və 
bəzəkləri ilə yuxarıda bəhs etdiyimiz başlıqdan fərqlənir. Onun təpəsi hündür və 
dikdir, yan tərəfdən başlığa lələk geydirmək üçün uzun qələməbənzər iki boru bənd 
edilmişdir. 
Başlığın ən gözəl yeri onun yuxarı hissəsində yerləşən bəzəkləridir. Burada 
altı uzunsov medalyon və onların da içərisində yırtıcı heyvanların otyeyən 
heyvanlarla mübarizəsi səhnəsi təsvir olunmuşdur. 
Hələ qədim Altay incəsənətində olan bu mövzu, gördüyümüz kimi, XVI-
XVII yüzilliklərdə Azərbaycanda da geniş yayılmış və əsasən belə mövzulu metal 
məmulatlar Təbrizdə düzəldilmişdir. Bu da əbəs yerə deyildir, çünki həmin dövrdə 
151 
 
Təbriz şəhəri sənətin bu növündə Yaxın Şərqdə aparıcı rol oynayırdı. Təbriz 
sənətkarlarının metaldan düzəltdikləri odlu və soyuq silahlar, hərbi geyimlər eyni 
vaxtda bir çox ölkələrdə məşhur idi. Təsadüfi deyil ki, 1514-cü ildə türk sultanı 
Səlimin Təbrizdən İstanbula apardığı sənətkarlar arasında əksəriyyəti qılınc, 
qalxan, ox, yay qayıran ustalar idi. 
Həmin dövrdə metal məmulatlarının əksəriyyətinin Təbrizdə 
hazırlanmasına baxmayaraq, XVI əsrdə Azərbaycanın başqa yerlərində də bu 
sənətin inkişaf etdiyini bildirən bir çox sübutlar vardır. 1580-ci ildə Bakıda olmuş 
bir ingilis səyyahı yerli əsgərlərin əyinlərindəki bəzəkli polad və gümüş zirehli 
paltarlara heyran qaldığını qeyd edir. Başqa məxəzdə isə Meynert Meynerts adlı 
hollandiyalı bir şəxsin Bakıda əsir olduğu vaxt silah düzəldən mahir bir sənətkarın 
yanında qul kimi işlədiyi söylənilir. Yazılı məxəzlərdə Şamaxıda, Gəncədə və 
Naxçıvanda da metal məmulatları düzəldilən emalatxanaların olduğu qeyd olunur. 
Bu dövrdə Azərbaycanda yaradılmış metal məmulatları, gördüyümüz kimi, 
doğrudan da çox bədii və zəngin olmuşdur. Onlar nəinki öz gözəl formaları və 
məzmun vəhdəti, eyni zamanda bədii tərtibatları ilə də insanı valeh edirlər. Bu bədii 
tərtibatlar arasında təkcə nəbati, həndəsi naxışlara, heyvanat aləmindən götürülmüş 
rəsmlərə yox, həm də dərin məzmunlu böyük kompozisiyalara da rast gəlirik. XVI 
əsrdə Azərbaycan şairi Nizami Gəncəvinin əsərlərindən alınmış surətlərə metal 
məmulatları üzərində xüsusilə tez-tez rast gəlinir. 
Metal məmulatları bəzəyindən danışarkən, bəzən rəsm və naxışlar arasında 
ərəb əlifbası ilə yazılmış sözlər və kəlmələr haqqında da məlumat vermək lazımdır. 
Bunlardan hansı usta tərəfindən kim üçün, kimin sifarişi ilə nə vaxt düzəldiyini 
bildirən sözlərə, bəzən Qurandan götürülmüş kəlmələrə və yaxud klassik Şərq 
şairlərinin şeirlərinə də rast gəlinir. Həmin yazılar mahir sənətkar əli ilə əşyada 
olan naxış və rəsmlər arasında o qədər bacarıqla yerləşdirilirdi ki, o özü gözəl bir 
bəzəyi xatırladaraq, ümumi kompozisiyanın qırılmaz bir hissəsini təşkil edirdi. 
Çox güman ki, xristian çarları və zadəganları əşya üzərindəki bu yazıları 
bəzək bilərək onlara fikir vermədən alıb istifadə edirmişlər. 
XVII əsrdə yaşamış məşhur rus sərkərdəsi knyaz Fyodor İvanoviç 
Mstislavski bilsəydi ki, başına geyib xristian dini uğrunda müharibəyə getdiyi 
başlıqda "qadir və mərhəmətli Allah naminə"sözləri yazılmışdır, şübhəsiz ki, onu 
geyməzdi. 
Ornament, müxtəlif rəsm və bədii yazılarla yanaşı bu dövrdə metal 
məmulatlarının bəzəyində qiymətli daş-qaşlardan çox geniş istifadə edilirdi. Qaşlar 
içərisində firuzə, yaqut xüsusilə geniş yayılmışdır. Firuzə qaşı adət-ənənəyə görə 
onu istifadə edən şəxsi həmişə xəstəliklərdən, gözdəymədən qoruyur və evinə 
xoşbəxtlik gətirirdi. Haqlı olaraq dahi şairimiz Nizami öz poemalarının birində: 
firuzənin maviliyi özü ilə evimizə səadət gətirər - deyir. Yaqut qaşı isə əksinə 
olaraq özündə ehtiras, qələbə hissiyyatları təmsil edirdi. 
XVI-XVII əsrlərdə metaldan düzəldilmiş bədii sənət nümunələrinin 
ayrılmaz bir qolunu da zinət işləri təşkil edir. Bunlar əsas etibarilə qızıl və 
152 
 
gümüşdən düzələrək, həyatda qadın və kişi bəzəyi kimi istifadə edilirdi. 
Ümumiyyətlə, qiymətli metallardan düzəldilmiş qızıl-gümüş bəzəkləri 
gəzdirilməsi və geyilməsinə görə 4 hissəyə bölünür: 1) boyun bəzəkləri; 2) qol və 
barmaq bəzəkləri; 3) baş bəzəkləri; 4) libaslara bənd olunan bəzəklər. 
1553-cü ilin aprel ayında Şamaxıda Abdulla xanın qonağı olmuş ingilis 
səyyahı və diplomatı Antoni Cenkinson xanın libasını təsvir edərkən orada gördüyü 
zərgərlik işlərinə valeh olduğunu qeyd etmişdir. 
Bu dövr Şamaxı zərgərliyi haqqında məlumatlara Korneli de Bryuinin də 
qeydlərində rast gəlirik. 
XVI-XVII əsr Azərbaycan zərgərliyi barədə yazılı  mənbələrdə çoxlu 
müsbət rəylərin olmasına baxmayaraq faktik materialların sayı olduqca azdır. 
 
 
 
 
 
 
 
 
 
 
 
 
 
 
 
 
 
 
 
 
Bu əsrlərdə düzəldilmiş və dövrümüzə qədər gəlib çatmış zərgərlik 
nümunələri içərisində biz iki sənət əsəri  haqqında danışacağıq. Bunlardan biri 
Gədəbəy rayonunda  qazıntı işləri zamanı Səfəvi sikkələri ilə birlikdə aşkara  çıxmış 
badam və nar dənələri formalı, üstü naxışlı gümüş boyunbağı, o birisi isə I Şah 
İsmayılın 1507-ci ilə aid edilən qızıl kəməridir. 
Şah İsmayılın hazırda İstanbuldakı Topqapı sarayı muzeyində saxlanılan 
kəməri ölçüsü təxminən 58 sm olan, biri digərinə qarmaqla bənd edilən şəbəkə 
üsulunda zərif nəbati ornamentlərlə bəzədilmiş qızıl hissələrdən ibarətdir. Kəmərin ən 
gözəl hissəsini onun dairə şəkilli toqqası təşkil edir. Toqqada at belində ova çıxmış 
bir gənc və onu  müşahidə edən şətir təsvir olunmuşdur. 
Gəncin əynində gödək qollu dəbdəbəli xalat, başında qızılbaşlara məxsus 
153 
 
başlıq vardır. Başlığın yan hissəsinə gəncin yüksək rütbəyə mənsub olduğunu 
bildirən lələk taxılmışdır. Ov səhnəsi çiçək açmış ağaclar fonunda təsvir edilmişdir. 
Toqqa üzərindəki təsvirlər həm ümumi kompozisiyası, həm də ayrı-ayrı 
motivləri ilə dövrün miniatür sənətindəki bəzi süjetləri xatırladır. 
XVI-XVII yüzilliklərdə bürünc plastikası məmulatı istehsalı da geniş vüsət 
almışdır. Bunu yazılı mənbələr və maddi nümunələr təsdiq edir. 
Həmin dövrdə istehsal olunmuş bürünc plastikası nümunələrindən əsasən 
müxtəlif əşyaların bəzək elementləri kimi istifadə olunurdu. Bunlardan biri I Şah 
Abbasın Londonda, cənab Ullesin şəxsi kolleksiyasında saxlanan qılıncıdır. Həmin 
qılıncın dəstəyi qoç başı şəklində hazırlanmışdır. Məlumdur ki, qoç qədimlərdən 
Azərbaycan mifologiyasında güc, bərəkət, bolluq kimi rəmzi məna kəsb etmişdir. Qoç 
başı təsvirlərinə müxtəlif sənət nümunələri üzərində: keramikada, metal 
məmulatlarda, xalça və daş plastikasında rast gəlrnək olar. 
İşləmə üslubuna görə bu dövr məmulatı ilə oxşarlıq təşkil edən balaca 
balıq fiquru öz bədii keyfiyyətləri ilə nəzərə çarpır. Bu əşya Bakıda İçərişəhərdə 
aparılan arxeoloji qazıntılar zamanı aşkar edilmişdir. Fiqur xeyli ümumiləşdirilmiş 
şərti-dekorativ səpkidə işlənməsinə baxmayaraq, çox canlı təsir bağışlayır. Sənətkar 
buna balığın bədəninin ayrı-ayrı hissələrinin bir-birinə uyğun şəkildə, fiqurun 
hərəkətdə işlənməsi ilə nail ola bilmişdir. 
Əvvəlki dövrlərə nisbətən XVI-XVII yüzilliklərdə daş üzərində oyulmuş 
bəzək nümunələrinə biz daha çox məzarüstü daşlarda rast gəlirik. 
Ümumiyyətlə, Azərbaycan ərazisində bir neçə qrup məzar daşlarına 
təsadüf edilir. Bunlardan müxtəlif formalarda yonulmuş vertikal başdaşılarını, 
horizontal sənduqələri, at, qoç fiqurlu heykəlləri və s. göstərmək olar. 
Qeyd etdiyimiz məzar daşları dəfn olunan şəxsin həyatda, cəmiyyətdə 
tutduğu mövqeyindən asılı olaraq müxtəlif səpkidə, formada və məzmunda 
bəzədilərdi. 
Aydındır ki, dövlətli şəxslərin məzar daşı daha bəzəkli və zərif işlənilirdi. 
Yerin iqlimindən, istifadə edilən materialından və ənənəsindən asılı olaraq 
Azərbaycanın müxtəlif yerlərində məzar daşları müxtəlif formalarda və bəzəklərdə 
olurdu. Hazırda Azərbaycanda XVI-XVII yüzilliklərə aid ən zərif və orijinal oyulmuş 
məzar daşlarına Abşeronda, Şamaxıda, Laçında, Lerikdə, Naxçıvanda, Gəncədə, 
Qəbələdə və b. yerlərdə rast gəlmək olur. Bu məzar daşları üzərində böyük məharətlə 
oyulmuş həndəsi, nəbati ornamentlərlə yanaşı, insan, heyvan, quş fiqurlarına və hətta 
əsil mənada süjet xarakteri daşıyan kompozisiyalara da rast gəlirik. Bunlardan yalnız 
bəzək kimi deyil, həm də dəfn olunmuş şəxsin cinsini, həyatını, peşəsini əks etdirən 
təsvir kimi də istifadə edirdilər. Məsələn, gəncliyi, şücaəti əks etdirən məzar daşları 
üzərində qılınc, qalxan, at, qoç, qartal quşu, hörmətli qoca bir şəxsin və ya ruhaninin 
məzar daşında təsbeh, rəhil, qadının məzar daşı üzərində iynə, sap, güzgü və s. rast 
gəlirik. 
Məzar daşları üzərində, bundan əlavə bir çox simvolik mahiyyət daşıyan 
rəsmlərə də rast gəlinir. Bunlardan islamı təmsil edən ay-ulduz, günəşi bildirən svastika və 
154 
 
ya zolaqlı dairə naxışları göstərmək olar. Bundan əlavə daşlarla mərhumun fəlsəfi 
kəlamları, görkəmli şair və aşıqların şeirlərindən sətirlər, dua, şifahi ədəbiyyatından 
gəlmə şeirlər yazılırdı. Epitafiya (məzar kitabəsi) şəklində geniş yayılmış belə yazılar 
görkəmli şəxslərin başdaşılarında təsvir olunur. 
XVI-XVII yüzilliklərdə yaradılmış məzar daşlarının bəzəyinin 
əksəriyyətini nəbati ornamentlər təşkil edir. Adətən, simmetriya əsasında qurulmuş 
nəbati ornamentlərdə budaqlar əsas ana xətti, onların üzərində yerləşən gül-çiçək və 
yarpaqlar isə əlavə ünsürləri təşkil edirdi. Spiralabənzər budaqların təsvirləri 
bütünlüklə bəzədilən sahənin formasından və ölçüsündən asılı olurdu. 
Xalq sənətkarları materialın kobud və bərk olmasına baxmayaraq, bu 
ornament ünsürlərini elə zərif, bacarıqla oyurdular ki, onlar öz zərifliyi ilə heç də o 
dövr başqa növ sənət nümunələrindən (xalça, parça, zərgərlik və s.) geri qalmırdı. 
Qeyd edək ki, müxtəlif sənətkarlıq sahələrində işlədilən bəzəklərlə oyma 
məzar daşı bəzəkləri arasında çox yaxın oxşarlıq vardır. Demək olar ki, bunlar bir-
birilə vəhdət təşkil edir. 
Daş oymaları sahəsində aparılmış elmi araşdırmalar göstərir ki, nəbati 
ornament motivləri və cürbəcür gözəl xətlərlə yazılmış kitabələrlə bəzədilmiş ən 
nəfis məzar daşları bu əsrlərdə Şirvan ərazisində olmuşdur. 
Asan oyuları və əsas etibarilə əhəng daşından düzəldilmiş Şirvan məzar 
daşları çox böyük olmayıb sənduqə formasında təsadüf edilir. 
Bu sənduqələrin əsas bəzək elementlərini simmetrik şəkildə qurulmuş 
bitki motivləri, nəsx xətli kitabə, səlcuq zənciri adlanan həndəsi ornament növü və 
bəzi məişət əşyalarının təsviri (gülabdan, rəhil və s.) təşkil edir. 
Kompozisiya etibarilə bitki motivləri, adətən, sənduqənin yan tərəfində 
geniş sahədə, yazılar sənduqənin yan haşiyəsində nazik qurşaq arasında, səlcuq 
zənciri və s. həndəsi naxışlar isə oturacaq hissədə təsvir olunurdu. 
Şirvan sənduqələrində az-çox təsadüf edilən rəhil, gülabdan, ox, yay və s. 
rəsmlər məzar daşlarının baş və ayaq tərəflərində həkk olunurdu. 
XVI-XVII yüzilliklərdə bu ərazidə bədii daş nümunələrinə Qəbələ 
rayonunun Həzrə və Bakının Buzovna kəndlərində rast gəlinir. 
Qeyd etdiyimiz abidələr öz zəngin bədii tərtibatı ilə yanaşı, oyma üsulunun 
müxtəlifliyi ilə də diqqəti cəlb edir. Burada üzdən zərif, təkəlduz işlərini andıran 
oymalarla yanaşı, elə bil ki, burğu ilə dəlinmiş bəzəkli çuxurlar və hətta ikiüzlü 
oyma işləri vardır. 
Buzovnadakı Xəlif Əli və Məhəmməd Möminə türbəsi ətrafında yerləşən 
XVII yüzilliyə aid məzar daşları arasında təsadüf olunan ikiüzlü oyma işləri xüsusilə 
diqqəti cəlb edir. Deyildiyinə görə, keçmişdə belə məzar daşlarının içərisində şam 
yandırıb qoyarlarmış, gecə vaxtı bu ornamental oyuqlardan bayıra süzülən şam 
işığı orijinal bir mənzərə yaradırmış. 
XVI-XVII yüzilliklərdə məzar daşları üzərində ornamental bəzəklərlə 
yanaşı, süjet xarakterli kompozisiyalara da təsadüf olunur. Bu tipli daşlara əsas 
etibarilə qərb rayonlarının dağətəyi kəndlərində rast gəlmək olur. 
155 
 
Daşlar üzərindəki süjet xarakterli kompozisiyaların əksəriyyətini dəfn olunan 
şəxsin şücaətini göstərən mövzular təşkil edir. Bu mövzular içərisində də kişi məzar 
daşlarında ov səhnələri, qadın məzarında isə xalçaçılıq sənəti ilə əlaqədar 
səhnəciklər əsas yer tutur. 
 
 
 
 
 
 
 
 
 
 
 
 
 
 
 
 
 
 
 
 
Süjetli oyma kompozisiyaları içərisində Sisyan (keçmiş Zəngəzur) 
rayonunun Urud kənd qəbiristanlığında yerləşən sənduqələr xüsusilə maraqlıdır. 
Burada biz qədim türkdilli tayfaların etiqadı ilə əlaqədar təsviri sənətə 
daxil olmuş bir çox orijinal motivlərə rast gəlirik. Bunlardan şamanların dini 
mərasimi, qədim türkdilli xalqlarda zoomorf anlayışlarla əlaqədar meydana gəlmiş 
onqon quş toteminin təsviri və s. göstərmək olar. 
Urud kəndindəki süjet xarakterli oyma bəzəkli sənduqələrdən birini 
nəzərdən keçirək. 
Təsvir etdiyimiz sənduqə çox böyük deyildir: onun uzunluğu 90 sm, eni 
27m, hündürlüyü 35 sm-dir. Süjetli təsvirlər sənduqənin yan hissələrində 
yerləşdirilmiş, üstü isə ərəb dilində süls-nəsx xətli kitabələrlə bəzədilmişdir. 
Sənduqənin sağ tərəfində ornamental tağlarla digərindən ayrılmış dörd 
süjet həkk olunmuşdur. 
Birinci tağın arasında uzunhörüklü bir gənc qadın qucağında uşaq, ikincidə 
bir əlində balta, o birində kəmənd tutmuş hündürboylu kişinin yanında gənc oğlan, 
üçüncüdə isə oğlanla qızın təsviri verilmişdir. Dördüncü tağın arasında 
yerləşdirilmiş təsvirlər o biri süjetlərlə az bağlıdır. Burada naməlum bir heyvanın 
156 
 
üzərində oturub qanadlarını gərmiş iri quş fiquru həkk olunmuşdur. 
Tağlar arasındakı təsvirləri ayrılıqda deyil, ardıcıl olaraq inkişafda izləsək, 
onları belə oxuya bilərik: 
Birincidə uşağın həyata gelməsi, ikincidə onun tərbiyəsi, üçüncüdə ailə, 
dördüncüdə isə türkdilli xalqların keçmişdə totemi sayılan müqəddəs unu quşu 
təsvir olunmuşdur. 
Urud abidələrinin altısında biz bu quşun təsvirinə rast gəlirik. Mənbələr 
göstərir ki, xalqımızın əcdadlarından sayılan oğuzlarda da bu quş müqəddəs 
sayılmışdır. Uzaq keçmişlərdə bu quş - onqon türkdilli tayfaların həyatında o qədər 
böyük rol oynamışdır ki, onun taxtadan yonulmuş və ya keçədən düzəldilmiş fiquru 
hər evin yaraşığına çevrilmişdir. Hətta nahar vaxtı hər bir şəxs bir qayda olaraq, ilk 
tikəsini onun ağzına qoymalıymış. Totem xarakteri daşıyan bu quşun təsvirinə biz 
XII-XIII yüzilliklərə aid Koniya, Rey saxsı və kaşıları üzərində, səlcuq sikkələri və s. 
sənət nümunələrində də rast gəlirik. Onun ən qədim təsvirini isə  VIII yüzillikdə 
yaşamış türk xaqanı Güntəkinin hazırda Monqolustanın Ulan-Bator şəhəri muzeyində 
nümayiş etdirilən portretindəki başlıqda görürük. 
Sənduqənin sol tərəfində təsvirlər nisbətən azdır.  Burada iki böyük süjet 
təsvir olunmuşdur. Onların birində  sol əlində qurd başına oxşar uzun çomaq tutmuş 
şəxs, ikincisində elə bil ki, mehrab qarşısında dayanıb, iki əlini yuxarı qaldırmış 
dikpapaqlı bir kişi, üçüncüdə ətəklərini qurşağına keçirmiş uzunxələtli fiqur verilmişdir. 
Üçüncü fıqurun yan-  yörəsində xalçaçılıqda istifadə edilən iş alətləri (qayçı, həvə və 
s.) təsvir olunmuşdur. 
Mehrab qarşısında dayanıb iki əlini yuxarı qaldıraraq, dini bir mərasim ifa 
edən süjet xüsusilə diqqəti cəlb edir. Bu süjet Urud abidələrinin əksəriyyətində öz əksini 
tapmışdır. 
Təsvir etdiyimiz sənduqənin diqqətəlayiq hissələrindən biri, onun üstündə həkk 
olunmuş tarixdir. Burada hicri 983, yəni mərhumun dəfn olunduğu vaxt, eramızın 
1578-ci ili qeyd olunmuşdur. 
Əgər təsvir etdiyimiz məzar daşı bizi daha çox öz orijinal mövzusu ilə 
maraqlandırırsa, Ağdam şəhərinin ətrafında Qara Hacı adlanan yerdən tapılmış 
sənduqə bəzək kompozisiyasının daha real əksi ilə diqqətimizi cəlb edir. Bu abidənin 
qabartma təsvirləri XVI-XVII yüzilliklərdə ən geniş yayılmış mövzuya - ov 
səhnəsinə həsr edilsə də, burada sənətkarlıq cəhətdən bir çox yeniliklərlə rastlaşırıq. 
Sənətkar kompozisiyanı canlandırmaq üçün nəinki ənənəvi statizm, 
yeknəsəqlik, hətta bir planlılığı, səthiliyi belə pozmağa cəhd etmişdir. 
Məsələn, sənətkar daş qabartmasında verilən ovçuların birini atın belində, o 
birisini atsız, üçüncüsünü atın yüyənindən tutaraq iti bir hərəkətlə ona minmək 
istərkən təsvir etmiş, kompozisiyanı xeyli canlandırmış, ona dinamik bir hərəkət 
vermişdir. 
Buradakı ovçu fiqurları o biri daş abidələrindəki eyni süjetlər kimi soldan-
sağa deyil, saat əqrəbi istiqamətində sağdan-sola təsvir edilmişdir. 
Bu əsrlərdəki daş abidələrimizin üzərindəki süjetlərə diqqətlə nəzər 
157 
 
yetirdikdə, onların əsasən ov səhnələrinə həsr edildiyini görürük. Bu da təsadüfi 
deyildir. Orta əsrlərdə Azərbaycanda olmuş əcnəbi səyyahlar insanların həyatında 
ovun böyük rolu olduğunu göstərmişlər. Onların qeyd etdiklərinə görə, yerli əhali ova 
təkcə qida əldə etmək məqsədi kimi yox, daha çox hərbi məşğələ, şücaət göstərmək 
vasitəsi kimi baxırdı. Doğrudan da orta əsrlərdə ov yurdumuzda lap qədim 
dövrlərdə olduğu kimi, böyük təntənə ilə keçirilirdi. 
Mənbələr göstərir ki, ova bir neçə gün qabaqcadan hazırlıq görülürdü. 
Bütün el-oba alaqaranlıqda ovçuları yola salardı. Onları xüsusi təbilvuran, zurna, 
şeypurçalan çalğıçılar müşayiət edirdi. Bundan əlavə, ovçuların yanında xüsusi ov 
itləri, sağ əllərinin üstündə ov quşları olurdu. Bəzi hallarda ova əhliləşdirilmiş ov 
bəbirləri də aparırdılar. Ovda hər gənc öz bacarığını sınamalı idi. Bir sözlə, ov 
mərdliyin sınağı, ərliyin rəmzi idi. 
Təbiidir ki, orta əsrlərdə mərdlik, şücaət at çapmaq, qılınc oynatmaqla 
sınandığı üçün kişinin məzarı üstündə onun həyatının ən parlaq səhifələrini əks etdirən ov 
səhnəsi təsvir olunurdu. 
Daş abidələr sənəti 
tarixindən danışarkən 
Qarabağ, Naxçıvan, Gəncə, 
Qazax, Kəlbəcər, Lerik, Gədəbəy 
və başqa yerlərdə təsadüf 
olunan qoç və at fiqurlarını 
xüsusi qeyd etmək lazımdır. 
Çünki onlar həm say, həm də 
üslub xüsusiyyətlərinin 
müxtəlifliyi ilə daşdan 
düzəldilmiş plastik sənət 
tariximizin inkişaf yolları 
haqqında ətraflı məlumat verir. 
Azərbaycanda daş qoç fiqurları xüsusilə geniş yayılmışdır. Onlara Azərbaycanın ən 
ucqar cənub sərhədlərindən tutmuş, şimal-qərbinədək bir çox yerlərdə rast gəlirik. Bu 
fiqurlara Ermənistan və Gürcüstan ərazisindəki kəndlərdə də təsadüf edilir. Daşdan 
yonulmuş qoç fiqurlarının azərbaycanlıların yaşadığı ərazilərdə belə geniş yayılması, söz 
yox ki, təsadüfi deyildir. 
Dadlı ətinə, məişətdə müxtəlif ləvazimat və geyim məqsədilə istifadə 
edilən əvəzsiz dərisinə, gözəl yununa görə qoç çox qədimlərdən ulu babalarımız üçün 
bolluq və qələbə simvoluna çevrilmişdir. 
Bu günədək kəndlərimizdə çəpər dirəklərinə, eyvan sütunlarına bərəkət və 
qüvvət əlaməti olaraq qoç başının bərkidilməsi, bəzi rayon və kəndlərimizdə isə 
(xüsusilə Lənkəran, Quba, Qusar və s.) hətta sütunun yuxarı hissəsinə (kapitelə) qoçbaşı 
deyilməsi, onun el arasında nə qədər geniş yayıldığını göstərir. Təsadüfi deyil ki, xalq 
öz qəhrəmanına qoç Koroğlu adı verib. 
Lakin qoçu bir totem kimi təmsil edən təsvirlər içərisində bizim üçün ən 
158 
 
qiymətlisi daşdan yonulmuş qoç fiqurlarıdır. Daş qoç fiqurlarımız haqqında ilk 
məlumatlara biz hələ XIX yüzilliyin əvvəllərində rast gəlirik. 1834-cü ildə 
Azərbaycanda olmuş fransız səyyahı Dyubua-de Monpere Qarabağda çoxlu daş heyvan 
fiqurları gördüyünü və yerli əhalinin onlara xüsusi hörmət bəslədiyini qeyd etmişdir. 
Daş fiqurlarımız haqqında maraqlı qeydlərə rus alimi V.M.Sisoyevin 
yazılarında da rast gəlirik. 1926-1927-ci illərdə Azərbaycanın Naxçıvan, Ordubad, 
Laçın və s. rayonlarında olmuş rus alimi V.M.Sisoyev yazır ki, yerli əhali burada tez-
tez təsadüf olunan qoç fiqurlarını müqəddəs sayaraq ona sitayiş edir, hətta bu fiqurları 
bəzən qədim qəbiristanlıq xarabalarından, dağlardan və s. yerlərdən taparaq, hörmət 
əlaməti olaraq öz qohumlarının məzarı üzərinə qoyurlar... Naxçıvanın şərqində köhnə 
qəbiristanlıq yaxınlığında daşdan yonulmuş, uzunluğu 1,50 sm, hündürlüyü 62 sm, eni 
40 sm olan qıvrım buynuzlu bir qoç fiquru gördüm. Burada uşaqları olmayan 
qadınlar arasında belə bir şayiə yayılmışdır ki, kim bu qoçun ayaqları arasından 
sürünərək o biri tərəfə keçərsə, onun mütləq uşağı olacaqdır. Əsrin əvvəllərində 
yaşamış görkəmli Azərbaycan yazıçısı Yusif Vəzir Çəmənzəminli "Qızlar bulağı" 
əsərində qoçun müqəddəs heyvan sayıldığını və ona azərbaycanlılar tərəfindən 
itaət edildiyini xüsusi qeyd edir: 
 
Gəldik çeşməyə, 
 Sudan içməyə,  
Ağca qoçlara,  
Təzim etməyə. 
 
Daş qoç fiqurlarımızın keçmişdə el arasında totem xarakteri daşıması 
haqqında məlumatlar çoxdur. 
Lakin bu gün o bizi keçmiş mənasına görə deyil, daha çox bədii 
xüsusiyyətinə görə maraqlandırır. Bu, doğrudan da belədir. Çünki keçmişin 
yadigarı sayılan hər bir abidə heç də təkcə onu yaradan xalqın dini əqidəsini və ya 
fəlsəfi görüşünü əks etdirmir. 
Yurdumuzun müxtəlif yerlərində ayrı-ayrı vaxtlarda yaradılmış daş qoç 
fiqurları vasitəsilə biz ilk baxışda plastik sənətimizin tarixi, bədii üslub xüsusiyyətilə 
yaxından tanış oluruq. 
Keçmiş dövrün plastik sənəti haqqında ümumi məlumat almaqla bərabər, daş 
qoç bizdə onu düzəldən ustanın fərdi yaradıcılığı, kompozisiya, rəsm, daşı kəsmə, 
oyma bacarığı və s. barəsində də lazımi təsəvvür əmələ gəlməsinə səbəb olur. 
Bundan əlavə, daş qoç fiqurlarımız yarandığı mühitin təbiətindən, 
daşından və ənənəsindən asılı olaraq o yerin bədii sənət üslubu haqqında da 
maraqlı məlumatlar verir. 
Daşdan yonulmuş qoç fiqurları müxtəlif və orijinal bədii üsluba mənsubdur. 
Respublikamızın cənubunda, xüsusilə Lerik rayonunda təsadüf edilən qoç fiqurları 
həcminin böyüklüyü, quru və şərti dekorativliyi ilə fərqlənir. Lerikdən 3-4 km 
aralı, hündür təpə üzərində yerləşən bu fiqurlara diqqətlə nəzər yetirdikdə asanlıqla 
159 
 
kəsilmiş, lakin hamarlanmamış hissələr nəzəri cəlb edir. Adama elə gəlir ki, usta 
bilə-bilə əsərini tamamlamamış, yarımçıq qoymuşdur. 
Fiqurlar üzərində arabir təsadüf edilən ornament motivləri də (ox-yay, qılınc 
və s.) şərti dekorativ bir səpkidə icra olunmuşdur. Lerik rayonunda təsadüf olunan 
daş qoç fiqurlarının belə şərti dekorativ üsulda işlənməsi çox güman ki, tək onu 
düzəldən sənətkarın fərdi yaradıcılıq xüsusiyyətlərindən irəli gəlməmiş, daha çox 
onların olduqları yerlə, yəni uzaq məsafədən görünməsi ilə əlaqədar olmuşdur. 
Gəncə, Qazax, Ağdam, Laçın rayonlarında olan daş qoç fiqurlarının da bir 
çox özünəməxsus xüsusiyyəti vardır. Bu ərazinin daş qoç fiqurları daha çox uzaq 
keçmişlərin arxaik sənət nümunələrini xatırladır. Uzunluğu 80-90 sm, hündürlüyü 
50-60 sm-dən böyük olmayan bu abidələr öz monumentallığı, formalarının 
ümumiləşdirilmiş bir səpkidə icrası ilə diqqəti cəlb edir. 
Naxçıvan, Ordubad, Şahbuz, Gədəbəy və qonşu Ermənistan ərazisindəki 
Azərbaycan kəndlərində təsadüf edilən daş qoç fiqurları başqa yerlərdəki bu tipli 
abidələrdən həm real təsviri, həm də zəngin bədii tərtibatı ilə fərqlənir. 
Həmin ərazidə olan qoç fiqurları ölçü etibarilə çox müxtəlifdir. Onlardan ən 
böyüyünün uzunluğu 150 sm, hündürlüyü 110 sm, ən kiçiyinin uzunluğu 45 sm, 
hündürlüyü 30 sm-dir. 
Qeyd etdiyimiz daş qoç fiqurlarının dekorativ bəzəklərini nəbati, həndəsi, 
ornament motivləri, yazılar, bəzi hallarda isə əsil mənada süjet xarakterli 
kompozisiyalar təşkil edir. Bu fiqurların dekorativ bəzəkləri orta əsr şərqinin ən 
gözəl monumental əsərləri kimi dəbdəbəli yox, yığcam və lakonik bir səpkidə icra 
edilmişdir. Bu bəzəklərə yaxından baxdıqda onlar sanki canlanır, diqqəti daha çox 
cəlb edir və dəqiqləşir. Bu daş qoç fiqurlarının Azərbaycanın başqa yerlərində 
təsadüf edilən bu tipli abidələrə nisbətən xeyli real təsvir olunmasına baxmayaraq, 
onlarda da uzaq keçmişin sənətinə xas olan ənənəvi cəhətlər nəzərə çarpır. Bunlar 
insan təsvirlərini həyatda və cəmiyyətdə tutduqları mövqedən asılı olaraq müxtəlif 
ölçülərdə - insan, heyvan, quş fiqurlarının bədənlərinin ayrı-ayrı vəziyyətdə 
göstərilməsində özünü büruzə verir. Bu baxımdan Sisyan rayonunun Urud kənd 
qəbiristanlığında yerləşən 1578-ci il tarixli qoç fiquru xüsusilə diqqəti cəlb edir. 
Daş qoç fiqurunun dekorativ bəzəkləri qoçun belində stilizə edilmiş nəbati 
naxışlardan və sağ hissəsində həkk olunmuş süjetli kompozisiyadan ibarətdir. Üfüqi 
bir səpkidə qoçun quyruq hissəsindən tutmuş boynunadək uzanan bu kompozisiyada 
məzar daşlarında tez-tez təsadüf edilən ov səhnəsi təsvir olunmuşdur. 
Daş qoç fiqurunun üzərindəki süjetli kompozisiyanın ən maraqlı hissəsi 
qoçun sağ qabaq ayağı tərəfdə döşdə oyulmuş təsvirlərdir. Burada elə bil ki, mehrab 
qarşısında dayanıb iki əlini yuxarı qaldırmış dikpapaqlı bir kişi təsvir edilmişdir. 
Alimlər bu tipli dini ayinləri şamanizmlə əlaqələndirirlər. 
Maraqlı burasıdır ki, bu süjet Urud kəndində təsadüf edilən daş 
sənduqələrin əksəriyyətində əks olunmuşdur. Qeyd olunan motiv azərbaycanlıların 
uzaq keçmişdə Mərkəzi Asiyada yaşayan tayfalarla əlaqəsi olduğunu göstərir. 
Azərbaycan mədəniyyətini uzaq keçmişlərdə Mərkəzi Asiya ilə sıx əlaqəsini təkcə 
160 
 
süjetli kompozisiyalardakı ayrı-ayrı motivlər yox, daş qoç fiqurlarının özü də 
təsdiq edir. Çünki bu günə qədər dünya mədəniyyətinə məlum olan daş qoç 
fiqurlarının ən qədimi hələlik Mərkəzi Asiyada (Xakasiya, Qazaxıstan və s.) 
tapılmışdır. Rus alimləri burada tapılan daş qoç fiqurlarının ən qədimini eramızdan 
əvvəl II minilliyə aid edirlər. 
Daş qoç fiqurlarına bundan əlavə İranın şimal-qərbində (Urmiya, Şəbüstər, 
Göytəpə və s.), Türkiyənin şərq əyalətlərində də (Ərzurum, Kars, Ahlat, Van, 
Diyarbəkr, Seyidqazi və s.) rast gəlinir. 
Ulan-Bator şəhərinin 400 km qərbində VIII yüzilliyin türk xaqanı Gültəkinin 
məzarı üstündə qazıntı işləri aparan rus (V.Radlov), ingilis (H.Heykel), fransız 
(D.Lyakok) alimləri burada iki mərmər qoç fiqurunun olduğunu da qeyd etmişlər. 
Son vaxtlar daşdan yonulmuş qoç fiqurlarına Avropanın ən ucqar yerlərində, 
İspaniyanın şimal əyalətlərində, basklar yaşayan ərazidə də təsadüf olunmuşdur. Bu 
abidələr üslub etibarilə Azərbaycan ərazisindəki daş qoç fıqurlarına xüsusilə çox 
bənzəyir. Baskların Qafqaz və Mərkəzi Asiya ilə əlaqəsi çoxdandır ki, alimlərin 
diqqətini cəlb edir. Axır vaxtlar basklara mənsub olan yazının qrafik üslubu və səslə-
rinin sayında qədim türk runi yazılara bənzəməsi də aşkar edilmişdir. 
Azərbaycanda daş qoç fiqurlu məzar daşlarından sonra ən çox yayılmış fıqur 
at olmuşdur. Ulu babalarımız qoçla birlikdə atı da müqəddəs heyvan saymışlar. 
Tarixi mənbələr göstərir ki, xalqımız arasında at həmişə insanın şərəfi, 
qəhrəmanlığı və qələbəsinin rəmzi olduğu halda, atın olmaması zəifliyin, 
məğlubiyyətin ifadəsi sayılmışdır. Keçmişdə Azərbaycanda dəfn edilən hər hansı 
qəhrəmanın məzarı üstünə daşdan yonulmuş at fiqurunun qoyulması bunun canlı 
timsalıdır. 
Keçmişdə ata bəslənilən bu məhəbbət və ehtiram "Kitabi-Dədə Qorqud" 
dastanında çox gözəl təsvir edilmişdir: 
 
Açıq-açıq meydana bənzər sənin alıncığın  
İki şəbçırağa bənzər sənin gözciyəzin.  
İpəyə bənzər sənin yəlinciyin.  
İki qoşa qardaşa bənzər sənin qulaqcığın.  
Əri murada yetirir sənin arxacığın.  
At deməzəm sana, qardaş derəm,  
Qardaşımdan yey!  
Başıma iş gəldi, yoldaş derəm,  
Yoldaşımdan yey! 
 
Hazırda xüsusilə Naxçıvan, Kəlbəcər, Laçın, Qazax, Gəncə, Tovuz və s. 
rayonlarda rast gəlinən daşdan yonulmuş at fiqurları atın keçmişdə el arasında nə 
qədər müqəddəs bir heyvan sayıldığını göstərir. 
XVI-XVII yüzilliklərdə düzəldilmiş at fiqurlarının ən bədii və orijinal 
nümunələrinə Laçın rayonunun Zabux, Seyidlər, Soltanlar kəndi yaxınlığında və 
161 
 
Gəncənin Göy İmam qəbiristanlığında rast gəliniz. 
Laçın rayonunun Zabux kəndi yaxınlığında yerləşən at fiqurları öz 
üzərindəki oyma bəzəkləri ilə daha çox diqqəti cəlb edir. Yerli bərk, boz daşdan 
yonulmuş bu at fiqurlarının uzunluğu 1,5 m, hündürlüyü 85 sm, eni isə 35 sm-dir. 
Fiqurlar oyma 
üsulu ilə insan, quş 
təsviri, nəbati, həndəsi 
naxışlar və süls-nəsx 
yazılarla bəzədilmişdir. 
Hər at fiqurunun üstündə 
qabarıq səpkidə yəhər 
yonulmuşdur. Bundan 
əlavə, atın üzərində saçaqlı 
çul və atçılıqda istifadə 
olunan qoşumlar da 
(yüyən, cilov, üzəngi və s.) 
təsvir edilmişdir. Onlar 
yəhərə nisbətən xeyli səthi 
oyulduğu üçün elə bil ki, 
ikinci planda verilmişdir. 
Canlı təsvirlər at fiqurlarının qabaq ayaqları tərəfdə, döşə yaxın hissəsində 
həkk edilmişdir. Onlarda əsas etibarilə lakonik səpkidə ov səhnələri ilə əlaqədar 
mövzular təsvir olunmuşdur. Bir əlində ov quşu, ox, yayla silahlanmış gənc oğlan fiquru 
bu təsvirli oymaların əsas məzmununu təşkil edir. 
Daşdan yonulmuş at fiqurlarının Azərbaycanın müxtəlif yerlərində ayrı-ayrı 
vaxtlarda müxtəlif sənətkarlar tərəfindən hazırlanmasına baxmayaraq, onları bir-birinə 
bənzədən çoxlu əlamətlər də vardır. Bunlar onların ümumi ölçüsündə, statik ifasında 
və xüsusilə dekorativ bəzəklərində özünü göstərir. 
Daş at fiqurlarının dekorativ bəzəklərini, əsas etibarilə at qoşumları təşkil 
edir. Onlar qabarıq bir səpkidə oyulub, üzəri bəzədilmiş kəm, yüyən, quşqunluq 
(quyruğunun altından keçən qayış), tapqır (qarnının altından keçən qayışlar), üzəngi, 
yəhər və yəhəraltı çuldan ibarətdir. 
Bəzi hallarda bu at qoşumlarının üzəri ardıcıl olaraq qabarıq səpkidə 
paxlava, üçkünc naxışlarla da bəzədilirdi. Bunlar ümumiyyətlə at qoşumlarındakı 
qayışa taxılan gümüş, bürünc bəzəkləri xatırladırdı. Bu at qoşumları təkcə bir sənət əsəri 
kimi deyil, həm də tarixi bir fakt kimi maraqlıdır, çünki onlar eynilə skiflərdə və Mərkəzi 
Asiyanın qeyri qədim tayfalarında rast gəlinən at qoşumlarını xatırladır. 
Azərbaycan müxtəlif ağaclarla zəngin olan ölkədir. Burada qoz, armud, 
ərik, palıd, tut, şümşad, zoğal və sair qiymətli ağaclar yetişir ki, bunlardan da musiqi 
və məişət əşyaları, bədii sənət nümunələri və bir çox başqa şeylər düzəldirlər. 
XVI-XVII yüzilliklərdən bu günə qədər gəlib çatmış taxta məmulatları 
göstərir ki, taxtadan düzəldilmiş həm məişət əşyalarının, həm də qeyri-sənət 
162 
 
nümunələrinin üzəri ayrı-ayrı naxış və rəsmlərlə bəzədilirmiş. Bəzəklər taxta 
məmulatları üzərində əsasən üç texnoloji üsulla icra edilirdi: oyma, şəbəkə və 
xatəmkarlıq. 
XVI-XVII yüzilliklərdə bədii taxta tərtibatı sənətinin ən çox yayılmış 
üsullarından biri şəbəkə idi. 
Şəbəkəçilik sənəti dekorativ-tətbiqi sənətin böyük məharət tələb edən 
gözəl sahələrindən biridir. Şəbəkənin səciyyəvi xüsusiyyətlərindən ən başlıcası odur 
ki, hazırlanmış kiçik taxta parçalarının bir-birinə bənd olunmasında nə mismardan, 
nə də yapışqandan istifadə edilirdi. Şəbəkə bəzəyinin əsasını, həndəsi naxışlar təşkil 
edir. Bu bəzəklər içərisində də dairəvi, çoxbucaqlı, ulduzşəkilli xonçalar əsas yer 
tuturdu. Şəbəkələrin çoxunda 8, 10, 12, 16 və hətta 32 guşədən ibarət həndəsi 
formalarda işlənmiş xonçalara rast gəlmək mümkündür. 
XVI-XVII yüzilliklərdən dövrümüzə şəbəkəçilik sənətinin iki gözəl 
nümunəsi gəlib çatmışdır. Bunlardan biri Qusar rayonunun Həzrə kəndindəki Şeyx 
Cüneydin (Şah İsmayılın babası) türbəsindəki sənduqə, o birisi isə Gəncədə Cümə 
məscidindəki minbərdir. 
Şeyx Cüneydin qəbri üstdə qoyulmuş sənduqə çox böyük deyildir. Onun 
uzunluğu 2,12 m, eni 1,20 m, hündürlüyü 1,25 m-dir. 
Böyük çərçivələrdə ardıcıl taxılmış 52 ədəd kiçik, dördkünc şəbəkə 
kompozisiyaları bu sənduqənin əsas bəzəyini təşkil edir. 
Şəbəkələrin ornament motivləri dördbucaqlı ulduz və çoxbucaqlı həndəsi 
xonçalardan ibarətdir. 
Əgər Şeyx Cüneyd sənduqəsinin şəbəkə bəzəklərinin əsas 
xüsusiyyətlərindən biri onun birüzlü olmasıdırsa, Cümə məscidindəki minbərin 
şəbəkələri ikiüzlüdür. Bu sənət əsərində biz ilk dəfə olaraq bu qədər zəngin və 
müxtəlif növlü şəbəkə kompozisiyalarına rast gəlirik. 
8-12 bucaqlı ulduzlar, çoxbucaqlı həndəsi xonçalar, rombvari naxışlar və 
s. kompozisiyalar bu sənət əsərinin bəzəyidir. 
Azərbaycanda keramika sənəti XVI-XVII yüzilliklərdə də öz inkişafından 
qalmamışdır. Müxtəlif şəhərlərdə istehsal edilən keramika ticarət vasitəsilə bir sıra 
Şərq və Qərb ölkələrinə yayılırdı. 
Yazılı mənbələrə görə bu dövrdə Azərbaycanda saxsı qabların, həm də 
memarlıq abidələrində tətbiq edilən kaşı məmulatların istehsalının əsas mərkəzləri 
Təbriz, Ərdəbil, Şamaxı, Bakı, Naxçıvan və Gəncə şəhərləri olmuşdur. 
Tədqiqat göstərir ki, bu əsrlərdə Azərbaycanda düzəldilmiş saxsı və kaşı 
məmulatları həm texniki icrası, həm də bədii tərtibatı cəhətdən çox mürəkkəb 
olmuşdur. Lakin texniki üsulların inkişafına, rəsmlərin, ornament motivlərinin 
mürəkkəb kompozisiyalarda verilməsinə baxmayaraq, onlar yenə də əvvəlki dövrlərdə 
olduğu kimi, sırf yerli xüsusiyyət daşıyırdı. Bu xüsusiyyət əsas etibarilə özünü əşya 
üzərində tətbiq olunan bəzəklərin forma və məzmununda göstərirdi. 
Bu əsrlərdə düzəldilmiş keramika sənəti nümunələri üzərində biz bədii 
üslub xüsusiyyəti ilə yanaşı, dövrün ən sevimli ornament motivi və süjetlərinə də 
163 
 
rast gəlirik. 
Əvvəlki əsrlərə nisbətən üslub etibarilə xeyli real təsvir edilmiş bu bəzəklər 
arasında biz mahir sənətkar əli ilə yaradılmış çoxlu gül-çiçək, quş, heyvan və bəzi 
məişət əşyalarının da təsvirini görürük. 
Bundan əlavə, saxsı məlumatları üzərində XVI-XVII yüzilliklərdə bədii 
xalça və parçalarında təsadüf olunan Səfəvi zadəganlarının həyat və məişətindən 
götürülmüş səhnəciklər və qeyri süjetlərə rast gəlinir. 
Hazırda dünyanın bir çox muzey və şəxsi kolleksiyalarında Azərbaycanda 
bu əsrlərdə hazırlanmış çoxlu keramika sənəti nümunələri saxlanmaqdadır. 
Bu sənət əsərlərinin 
əksəriyyəti muzey kataloqlarında 
düzəldilmiş yerin deyil, səhv 
olaraq alındığı yerin adı ilə 
verilir. Keçmişdə belə satıcı 
məntəqələrindən biri Dağıstanda 
Qubaçı kəndi olduğu üçün bu sənət 
əsərlərinin böyük bir qismi səhvən 
elm aləmində "qubaçı keramikası" 
adını almışdır. 
Görkəmli rus alimi 
Y.K.Kverfelt 1947-ci ildə Sankt-
Peterburqda çap etdirdiyi "Yaxın 
Şərq keramikası" adlı kitabında 
ilk dəfə olaraq dünyanın bir çox 
muzeylərində yayılmış "qubaçı 
keramikası"nın vətəninin Qubaçı 
kəndində deyil, Azərbaycan 
ərazisində olduğunu göstərmişdir. 
Doğrudan da, bu tipli keramika nümunələrinə diqqətlə nəzər yetirsək, 
onların ornament motivi və xüsusilə süjetli rəsmlərinin Azərbaycanla bağlı olduğunu 
görərik. Bu fikri Amerika sənətşünası A.Y.Poup da təsdiq edir. 
Hazırda bu tipli bədii keramikaların bir çox gözəl nümunələri Bakıda 
Azərbaycan Dövlət İncəsənət Muzeyində, Sankt-Peterburq Dövlət Ermitajında, 
Kiyevdə Qərb və Şərq İncəsənət Muzeyində, bundan əlavə Berlin, Paris, London 
və Nyu-Yorkun muzey və şəxsi kolleksiyalarında da saxlanmaqdadır. 
Həmin sənət nümunələri XVI-XVII yüzilliklərdə yurdumuzda geniş 
yayılmış məişət keramikası haqqında ətraflı təsəvvür verən qiymətli mənbələrdir. 
Bu tipli keramika nümunələrindən birini nəzərdən keçirək. Haqqında bəhs 
edəcəyimiz mürəkkəb boyalı fayans nimçə hazırda məşhur Amerika kolleksiyaçısı 
Debenhamın şəxsi kolleksiyasında saxlanılır. 
Dövrəformalı bu nimçənin bəzəkləri nəbatat aləmindən götürülmüş 
ornament motivi və süjetli rəsmlərdən təşkil edilmişdir. 
164 
 
Nimçənin içəri oturacaq hissəsində verilmiş süjetli rəsmlər xüsusilə 
diqqəti cəlb edir, biz burada XVI yüzilliyin birinci yarısında Təbriz miniatürlərində 
gördüyümüz xarakterik kompozisiya motivləri və qızılbaşların həyat tərzini, 
geyimlərini əks edən təsvirlərlə qarşılaşırıq. 
Kompozisiyada zəngin geyimli, yaraşıqlı, ritmik bir hərəkətlə rəqs edən 
rəqqasə və sazla onu müşayiət edən bir gənc oğlan təsvir edilmişdir. 
Fiqurların ikisi də XVI yüzilliyin birinci yarısında Təbrizdə dəbdə olmuş 
qızılbaş libasları geymişlər. Bu tip geyimli obrazlara biz S.Məhəmmədin 
miniatürlərində xüsusilə tez-tez rast gəlirik. 
Fiqurların ətrafında fon tək verilmiş, ornament motivləri də süjetlər kimi 
zərif və orijinal işlənmişdir. 
Sulu boya üsulunu andıran bu bəzək elementləri sarmaşıq zoğları, kol 
şaxələri və gül ləçəklərindən təşkil edilmişdir. 
Bu əsrdə Azərbaycanda düzəldilmiş keramika sənəti nümunələrindəki 
bəzəklərin yerli ənənələrlə sıx bağlı olduğunu hazırda Türkiyədə saxlanılan fayans 
bir vaza əyani şəkildə təsdiq edir. 
Bu vazanın üzərində xalq dekorativ-tətbiqi sənətimizin başqa növlərində tez-
tez rast gəlinən süjet, yəni Bəhram Gurun əjdahanı öldürüb Simurq quşunun 
balalarını xilas etməsi səhnəsi təsvir edilmişdir. 
Vaza üzərindəki süjet hazırda Moskvada Silah Palatasında saxlanılan XVI 
yüzilliyin Təbriz parçasındakı süjetə yaxındır. Burada ümumi kompozisiya, hətta ayrı-
ayrı detallar eyni ilə təkrar olunmuşdur. 
Təsvirlərindəki etnoqrafik xüsusiyyətlərinə görə vazı dəqiq olaraq XVI 
yüzilliyin axırı, XVII yüzilliyin əvvəllərinə aid etmək olur. 
Mənbələr göstərir ki, Səfəvilər dövründə Azərbaycanda məişət keramikası ilə 
yanaşı, memarlıq abidələrinin tərtibatında istifadə edilən kaşı məmulatı istehsalı da 
geniş inkişaf etmişdi. 
XVI-XVII yüzilliklərdə Azərbaycanda olmuş xarici ölkə səyyahları 
burada sarayların, hamamların və başqa ictimai tikintilərin tərtibatında bəzəkli 
kaşılardan geniş istifadə edildiyini bildirirlər. Övliya Çələbi xəbər verir ki, öz gözü 
ilə təkcə Təbrizdə bədii kaşılarla divarları və günbəzləri bəzədilmiş 700-dən artıq 
hamam görmüşdür. Onun bu kaşılar üzərində Füzulinin əsərlərindən götürülmüş 
mövzuların olması haqqında verdiyi məlumatlar da çox maraqlıdır. Övliya Çələbinin 
Naxçıvan hamamlarında gördüyü süjetli kaşılar diqqəti xüsusilə cəlb edir. 
XVI-XVII yüzilliklərdə Azərbaycan memarlıq abidələrinin yaraşığı sayılan 
bir çox nadir kaşı kompozisiyası nümunəsi qalmışdır. Bunlardan ilk növbədə Qusar 
rayonunun Həzrə kəndindəki Şeyx Cüneyd türbəsinin daxili bəzəyində işlədilmiş 
kaşı qalıqlarını və Ərdəbildəki Şeyx Səfi kompleksinin bədii tərtibatında istifadə 
edilmiş kaşı bəzəklərini göstərmək olar. 
Kaşı bəzəklərinin müxtəlifliyinə, bədii ornament xüsusiyyətlərinə görə Şeyx 
Səfi kompleksi görkəmli yer tutur. Bu gözəl abidədə tətbiq olunmuş kaşılar həm say 
etibarilə, həm də bəzəklərinin müxtəlifliyi ilə başqalarından fərqlənir. Zərif gül-
165 
 
çiçək naxışları, heyvan və quş rəsmləri ilə bəzədilmiş bu kaşılar indi də insanı 
heyran edir. 
Rəsmli kaşılar içərisində gül-çiçəkli gözəl bir güldən ətrafında simmetrik 
şəkildə üz-üzə dayanmış iki tovuz quşunun təsviri xüsusilə diqqəti cəlb edir. 
Kaşı üzərində quş, heyvan, hətta insan təsvirlərinə biz keçmiş əsrlərdə də 
rast gəlirik. Əgər əvvəllər belə rəsmlər kaşı üzərində nisbətən sxematik bir üsulda 
çəkilərək özü də qrafika sənətini xatırladırdısa, Şeyx Səfi kompleksindəki kaşıların 
rəsmləri çox sərbəst dekorativ bir üsulda ifa edilərək daha çox boyakarlıq sənətini 
andırır. 
Şeyx Səfi kaşı bəzəklərinin bədii xüsusiyyətlərindən biri də təsvir olunan 
hər kompozisiyanın ayrı-ayrı pannolarda yerləşdirilməsidir. Belə kompozisiya 
üsullarına biz sonralar divar boyakarlığında (Şəki xan sarayı və s.) xüsusilə tez-tez rast 
gəlirik. 
Araşdırmalar göstərir ki, XVI-
XVII yüzilliklərdə Azərbaycanda istehsal 
edilən keramika sənəti nümunələri əsas 
etibarilə üç texniki üsulda bəzədilirdi. 
Bunlardan mina ilə boyanmış, kobalt boyalı 
və Çin rəsmli işləri göstərmək olar. 
Mənbələr göstərir ki, bu əsrlərdə 
Azərbaycan şəhərlərində kobalt boyalı Çin 
çinisi xüsusilə geniş yayılmışdır. 
1637-ci ildə Ərdəbil şəhərində 
olmuş məşhur səyahətçi Adam Oleari 
burada Çin tacirlərinin saxsı və çini 
məmulatları ilə ticarət etdiklərini göstərmişdir. Bundan əlavə, Ərdəbil Şeyx Səfi 
məscidində çoxlu nadir Çin saxsı və çini kolleksiyasının olması və s. faktlar 
məlumdur ki, o da yerli keramika məmulatlarının istehsalına və bədii tərtibatına 
təsir göstərməli idi. 
Qeyd etmək lazımdır ki, Uzaq Şərq, xüsusilə Çin mədəniyyətinə xas olan 
rəng, ornament motivləri və s. bu əsrlərdə tək keramikada yox, başqa sənət 
nümunələrində də - xalçaçılıqda, zərgərlikdə və s. özünü büruzə verirdi. Lakin bu 
yeniliyi Azərbaycan sənətkarları heç vaxt kor-koranə təqlid etməmiş, daim yerli 
mühitə, onun bədii ənənəsinə uyğunlaşdıraraq istifadə etmişlər. Zaman keçdikcə 
onlar öz keçmiş forma və mənşəyini itirərək Azərbaycan bəzəklərinin ayrılmaz bir 
hissəsinə çevrilmişlər. 
XVII yüzilliyin axırı, XVIII yüzilliyin əvvəllərində, əvvəl Qərbi 
Avropada, sonralar isə Rusiyada bir sıra çini və saxsı qab zavodlarının açılması, 
tədricən yerli keramika sənəti nümunələri istehsalını sıxışdırmış və zəiflətmişdir. 
Xarici ölkə zavodlarının külli miqdarda istehsal etdiyi ucuz saxsı və çini 
qablar ticarət vasitəsilə Azərbaycanda da yayılmış və nəticədə xüsusi 
emalatxanalarda kustarçılıq üsulu ilə buraxılan qablara ehtiyac qalmamışdır. 
166 
 
XVI-XVII yüzilliklərdə Azərbaycanda dekorativ-tətbiqi sənətin tək bu 
növləri yox, bədii dəri, sümük emalı və başqaları da öz inkişafını tapmışdır. Lakin 
əldə olan materialın azlığı sənətin bu növləri haqqında ətraflı məlumat verməyə bizə 
hələlik imkan vermir. 
Lakin buna baxmayaraq, nəzərdən keçirdiyimiz sənət nümunələri bu 
dövrün ümumi sənətkarlığı, bədii üslubu haqqında bizə bir qədər məlumat verə 
bilir. 
XVI-XVII yüzilliklərdə feodalizmə xas olan sənətlə incəsənətin sıx 
əlaqəsi parlaq bir şəkildə özünü büruzə 
verməyə başlamışdır. İndi düzəldilən əşyada 
artıq adi peşəkar sənətkarın əli yox, yüksək 
zövqə malik rəsmçəkən, kompozisiya üsuluna 
yiyələnmiş istedadlı bir rəssam -sənətkarın əli 
hiss olunurdu. 
Azərbaycan dekorativ-tətbiqi sənəti 
tarixində bu dövrdə ilk dəfə olaraq insan təsviri 
qabarıq bir şəkildə ön plana çıxır. Xalq arasında 
geniş yayılmış klassik Şərq şairlərinin ölməz 
obrazları və ya həyat, məişətdən götürülmüş 
müxtəlif səhnəciklər yaradılan sənət əsərlərinin 
ayrılmaz bir bəzəyinə çevrilir. Bir sözlə, 
düzəldilən qab-qacaq, toxunan xalça və ya parça 
indi daha adi məişət predmeti deyil, gözəl bir 
sənət əsəri kimi də diqqəti cəlb edirdi. 
Təsvir olunan quş, heyvan fiqurları, gül-çiçək, ağac rəsmləri də daha 
əvvəlki dövrlərdə olduğu kimi quru, sxematik yox, nisbətən real, canlı və həyati 
icra olunurdu. Tamaşaçı indi asanlıqla sənət əsəri üzərində təsvir olunmuş quş və 
heyvanların cinsini, çiçək və ağacların növlərini başa düşür, ondan zövq ala bilirdi. 
Təhlil etdiyimiz sənət nümunələri göstərir ki, əsərin forması, materialı və 
icrasından asılı olmayaraq eyni süjet, kompozisiya quruluşu ornament motivləri və s. 
bu dövrün bütün əşyalarında öz əksini tapa bilirdi. Bu da XVI-XVII yüzilliklərdə 
dövrün özünəməxsus ümumi üslub xüsusiyyəti olduğunu təsdiq edir. 
Lakin bu bədii üslub da başqa dövrlərin bədii üslubu kimi uzun müddət 
davam edə bilmir. XVII yüzilliyin axırlarından başlayaraq bu üslub bir çox tarixi 
səbəblərlə əlaqədar inkişaf etməkdə olan yeni üslub qarşısında aciz qalaraq öz 
mahiyyətini itirir. 
XVI-XVII yüzilliklərdə Azərbaycan geyimləri də zəngin inkişaf yolu 
keçmişdir. 
Araşdırmalar göstərir ki, bu vaxt Azərbaycanda əsil mənada milli geyim 
məktəbi yaradılmışdır. Geyimlə şəxsin yaşını, peşəsini, hətta hansı təbəqəyə mənsub 
olmasını bilmək olurdu. 
XVI yüzillikdə Azərbaycan geyimləri içərisində ən maraqlısı baş 
167 
 
geyimləri idi. 
Tarixdən məlumdur ki, XVI yüzillikdə azərbaycanlıları "qızılbaşlar" 
adlandırırdılar, çünki onlar başlarına təpəsi nazik və hündür, qırmızı papaq qoyub, 
onun da ətrafına sarıq dolayırdılar. Zadəganlar və rütbəli hərbi xidmətçilər isə 
əmmamənin üstündən 12 qaş taxar və ya zərli xətlər çəkdirərdilər. 
 
 
 
 
 
 
 
 
 
 
 
 
 
 
 
Yüksək rütbəli əyanların qoyduqları belə baş geyimlərinin üstündə bəzən 
böyük və qiymətli bir qaş, onun da ətrafında nisbətən kiçik həcmli qaş-daş olurdu. 
Burada böyük qaş Məhəmməd peyğəmbərə və ya Əliyə, kiçik qaşlar isə 12 imama 
işarədir. 
Fəzlullah bin Ruzbaxan əl-İsfahani "Tarixi Aləm arayi Amini" əsərində 
yazır ki, belə baş geyimlərinin əmələ gəlməsində I Şah İsmayılın atası Şeyx Heydərin 
(1456-1488) əsas rolu olmuşdur. O öz müridlərinə tapşırır ki, bundan sonra 
"Təkiyyə" (Türkmən papağının) əvəzinə 12 imam şərəfinə 12 qırmızı xətli Səfəvi 
tacı qoysunlar. 
Səfəvilər dövrünün baş geyimlərini öyrənən məşhur özbək alimi 
Q.A.Puqaçenkova və alman alimi H.Hots isbat etmişlər ki, onların baş geyimləri XVI 
yüzilliyin əvvəllərindən başlayaraq əsrin axırlarınadək bir neçə dəfə öz formasını 
dəyişmişdir. Onların qeydinə görə, XVI yüzilliyin başlanğıcından 1535-ci ilə qədər bu 
baş geyimləri davam etmiş, XVI yüzilliyin ikinci yarısından isə azalmağa baş-
lamışdır. XVI yüzilliyin axırlarınadək dəbdə olmuş bu tip baş geyimləri Təbriz, 
Naxçıvan, Şamaxı şəhərlərində xüsusilə geniş yayılmışdı. 
1563-cü ildə Şamaxıda Abdulla xanın qonağı olmuş ingilis səyyahı və 
diplomatı Antoni Cenkinson xanın libasını təsvir edərək yazır: "Şirvan xanı ipək 
parçadan uzun paltar geymişdi. Dona oxşayan bu geyimin üstü mirvari və bahalı daş-
qaşla bəzənmişdi. Başına bahalı taftadan təpəsi yarım metr hündürlükdə, ucu iti, ətrafına 
20 m uzunluğunda qızıl ilə işlənmiş hind ipəyi dolanmış papaq qoyur. Çalmanın sol 
tərəfindən şirmayıdan qayrılmış qızıl və qiymətli daşlarla müəyyən borudan lələk 
168 
 
dəstəsi çıxır, onun üstünə isə ovuc içi boyda qızıl lövhədə iki qiymətli yaqut yapış-
dırılmışdır". 
XVI yüzillikdə Azərbaycanda ucu şiş, qırmızıbaşlı əmmamələrlə yanaşı, adi 
bəzəksiz əmmamələr də olmuşdur. Bu tip əmmamələr XVII yüzillikdə xüsusilə 
geniş yayılmışdı. Bunlar müxtəlif parçalardan olub, kiçik araqçın və ya külah adlı 
papaq geydikdən sonra başa dolanırdı. Əmmamənin parçasının rəngi, ölçüsü, hətta başa 
dolanması da xüsusi qaydada, yəni o vaxtdakı dövrün geyim tərzləri əsasında olmalı 
idi. O zaman ən çox yayılmış əmmamələr əsasən ağ rəngli idi. Şah, vəzir və ya 
rütbəli ruhanilər isə yaşıl rəngli əmmamə qoyardılar. 
İslam dininə itaət etməyən şəxslər başqa rəngli əmmamə geyməli idilər; 
məsələn, ermənilər qara və ya göy, yəhudilər sarı və s. 
Şəriətə görə əmmamənin ölçüsü onu geyən şəxsin boyuna müvafiq 
gəlməli idi. Çünki əmmamədən yalnız başa dolamaq üçün deyil, həm də lazım 
gələndə süfrə, qurşaq, hətta məcburiyyət qarşısında kəfən kimi də istifadə edilirdi. 
Hörmətli şəxslər, yəni alimlər, şairlər, rəssamlar daha böyük və ağ əmmamə 
qoyardılar. Əmmamələri başa dolamağın da xüsusi qaydası var idi. Ümumiyyətlə, 
alimlər, şairlər, rəssamlar başa dolanan əmmamənin ucunu sol tərəfdən çiyinləri 
üstə salar və yalnız namaz qıldıqları zaman ucunu çənə altdan gətirib sağ tərəfdə 
bağlayardılar. Belə əmmamələrin yandan sallanan ucu çox vaxt naxışlarla bəzənər və 
aşağısı saçaqlı olardı. 
XVI-XVII yüzilliklərdə Azərbaycanda çalma ilə yanaşı, orijinal kiçik 
şlyapaya bənzər papaqlar da mövcud idi. Bu papaqlar ağ keçədən tikilərdi, üçbucaq 
formasında idi. Papağın aşağısında şlyapanın ətrafına bənzər qabaqlığı vardı ki, bu da 
istənilən vaxtda onu (gün və ya toz olan vaxt) açıb-örtmək üçün işlədilirdi. Dövlətli 
şəxslər belə papaqların yuxarısına gözəllik üçün quş lələyi taxardılar. 
XVI-XVII yüzilliklərin miniatürlərində və başqa sənət abidələrində biz ayrı 
bir maraqlı papağa da rast gəlirik. Bu, qalın parçadan tikilmiş və üstü naxışlarla 
bəzənmiş hündür, üçbucaqşəkilli "külah"dır. Belə papaqların üstündə təkdənbir gözəl 
xətlə tikilmiş Əlinin (dördüncü xəlifənin) adına rast gəlirik. Belə yazılı külahları, 
əsas etibarilə dərvişlər geyərdi. 
XVI-XVII yüzilliklərdə Azərbaycanda bir sıra başqa formalı papaqlar da 
olmuşdur. Bu papaqlardan qoyun dərisindən tikilənləri nisbətən geniş yayılmışdır. Bunu 
əsas etibarilə maldarlıq və qoyunçuluqla məşğul olan ərazilərdə geyərdilər. 
XVI-XVII yüzilliklərdə  Azərbaycanda qadın baş geyimləri də müxtəlifdir. 
Əldə edilmiş materiallara əsasən demək olar ki, Azərbaycanda həmin vaxt 7 növə 
yaxın qadın baş geyimi olmuşdur. Bunlardan gözəl, əlvan naxışlı örpəkləri, kiçik 
narınnaxışlı araqçınları, çənə altından bağlanan xəz və ya məxmərdən tikilmiş şlyapaları 
göstərmək olar. XVI-XVII yüzilliklərdə ən çox yayılmış qadın baş geyimlərindən biri 
araqçın idi. Bunlar əsas etibarilə iki cür olurdu: qadın və qız araqçınları. Qadınların 
araqçını daha mürəkkəb olub, arxa tərəfdən qəşəng uzun torba ilə birləşdirilərdi. 
Dövlətli qadınlar belə baş geyimlərini qızıl və başqa qiymətli metallardan nazik 
hörmə şəkildə düzəltdirib geyərdilər. Bəzi araqçınlarda torba da olmazdı. Bunun əvəzində 
169 
 
papağın arxası hörük kimi uzadılıb yuxarı qaldırılardı. Övliya Çələbi qeyd edir ki, "bu tipli 
qadın baş geyimləri Təbriz və Naxçıvanda çox geniş yayılmışdı. Naxçıvanda bu tipli 
hündür kalpakların üstündən qadınlar ağ örtük örtürdülər. Buranın nəfis qadın baş 
örtükləri Naxçıvandan çox-çox uzaqlarda məşhur idi". 
Baş geyimlərini qadınlar evdə, həyətdə və qonaqlığa gedəndə geyər, 
küçəyə çıxdıqları vaxt isə üstdən əsas etibarilə ağ çarşab örtərdilər. Küçədə 
çarşabsız gəzməyə, adətə görə kiçik qızlara və qarılara icazə verilirdi. 
Lakin buna hər yerdə riayət edilmirdi. Övliya Çələbi yazır ki, "Naxçıvanın 
gözəl xanımları əsasən qara saçlıdır, qiymətli gödəkçələr geyir, kişilərlə ictimai yerlərdə 
sərbəst söhbət edirlər". 
XVI yüzilliyin mənbələrində Azərbaycanda toy və dini mərasimlərdə başa 
örtülən örtüklər haqqında da maraqlı məlumatlara təsadüf edirik. Bu barədə 
Orucbəy Bayatın Təbrizdə gəlin apararkən üzünə üzərində günəş və ya ay təsviri 
olan tafta parçalar örtülməsi haqqında verdiyi məlumat xüsusi diqqəti cəlb edir. 
XVI-XVII yüzilliklərdə Azərbaycanda üst geyimləri də çox müxtəlif və 
rəngarəng olmuşdur. 
Bu dövrdəki üst 
geyim formaları əsas 
etibarilə qədim 
geyim ənənələrinin 
davamı kimi inkişaf 
edir. Lakin bu ənənə 
getdikcə daha da 
zənginləşmiş, 
gözəlləşmiş və 
dekorativləşmə 
istiqamətində inkişaf 
etmişdir. Dəyişiklik 
əsas etibarilə ayrı-
ayrı detallarda, naxış 
və bəzəklərdə əmələ gəlmişdir. 
XVI-XVII yüzilliklərdə Azərbaycanda nisbətən varlı təbəqəyə mənsub 
olan kişilər lap üstdən ətəkləri, çiyin və boyun hissələri tikməli xalat geyərdilər. Bu 
xələtlər iki növ olardı. Birinci növ xalatlar məhz çiyinə atmaqdan ötrü idi. Belə 
xələtlərin çiyindən çox enli, aşağı getdikcə daralan qolları var idi ki, bunlar da heç 
vaxt geyilməzdi; ancaq dekorativ bir element kimi yandan sallanardı. 
İkinci növ xalat, əksinə, ensiz yarımqol olub, əyində nisbətən kip 
dayanardı. Soyuq havalarda belə xalatların üstündən qurşaq, yaxud üstü gümüş ilə 
bəzədilmiş kəmər bağlanardı. Xalatın astarı rəngarəng görünmək üçün açıq rəngli 
parçadan olardı... Çox vaxt belə xalatlara açıq-sarı ipəkdən astar çəkərdilər. 
Bu xələtlərin altından gödəkqollu, çiyinləri, döşləri və qolları milli 
naxışlarla bəzənmiş uzun don geyilirdi. Donların aşağı böyürlərində 20 sm 
170 
 
uzunluğunda yarığı olardı ki, bu da tez-tez yeriyəndə və ya iri addım atanda 
maneçilik törətməməkdən ötrü idi. Təbriz miniatürlərində biz belə köynəklərin dəri 
kəmərlə bağlandığını tez-tez görürük (onu da qeyd edək ki, ümumiyyətlə kəmərin 
sol tərəfindən həmişə nazik bıçaq və ya naxışlı xəncər bağlanırdı). Miniatürlərdə 
qırmızı, narıncı və ya yaşıl rəngli köynəklərə çox təsadüf etmək olur. Həmçinin bu 
cür rəngli geyimlər Azərbaycanda uzaq keçmişlərdən XIX yüzilliyə qədər ən 
sevimli rənglərdən sayılmışdır. 
XVI-XVII yüzilliklərdə Azərbaycanda ənənəvi libas sayılan üst geyimi - 
əba da çox yayılmışdı. Qabaqkı dövr əbalarından fərqli olaraq bunlar bədəndə kip 
oturur, qolları nisbətən dar olurdu. Bu əsrin miniatürlərində biz belə əbaların 
ətəklərinin kəmərə sancılaraq gəzdirildiyini də görürük. 
Əbanın belə gəzdirilməsi, çox güman ki, əvvəllər əməli əhəmiyyətə malik 
imiş (tələsik yeriyəndə və ya iş görəndə ətəkləri ona maneçilik törətməsin). Sonralar 
isə bu (moda) dekorativ bir element olaraq qalmışdır. Bu əbalar da iki cür olurdu: 
birincisi, soldan sağa gətirilib sağ qolun altında qaytanda bağlanır, ikincisi isə 
qabaqdan düyünlənirdi. 
XVI-XVII yüzilliklərdə Azərbaycanda qısaqollu, gödək üst geyimləri də 
dəbdə olmuşdur. Bunlar gənclər arasında xüsusilə geniş yayılmışdı. Ova gedəndə və 
ya uzaq səfərə çıxdıqda bu geyimlər əvəzsiz idilər. 
Kişilər ayaqları dar, yuxarı getdikcə enləşən şalvar geyərdilər. Şalvarlar 
da üst köynəyin malından tikilərdi, lakin rəngi çox vaxt göy və ya tünd-sarı olurdu. 
Bu əsrlərin kişi ayaqqabıları da müxtəlif formalı olmuşdur. Ən çox yayılmış 
kişi ayaqqabısı yumşaq dəridən tikilən dabansız (bəzən də alçaqdabanlı) və 
uzunboğaz (yüngül) çəkmələr idi. 
XVI-XVII yüzilliklərdə Azərbaycanda qadın üst geyimləri də müxtəlif 
olmuşdur. Lakin bu geyimlər biçiminə görə həmin dövrün kişi geyimlərini 
xatırladır. 
Kişilər kimi qadınlar da (xüsusən varlı təbəqələr) çiyinlərinə bəzək üçün 
uzunqollu xələt salarmışlar. Lakin qadın xələtləri daha sadə olub, az naxışlarla 
bəzənərdi. 
Qadınlar bu xələtin altından lap dabanlarına qədər sallanan uzun köynəklər 
geyərdilər. Köynəklər yaxadan bir neçə yerdən iri düymə ilə düymələnərdi. Kişi 
donlarından fərqli olaraq, qadın donlarının yaxalığı bəzən başqa parçadan da ola 
bilirdi. 
XVI-XVII yüzilliklərdə kütləvi surətdə geyilən qadın əlbəsələrindən biri 
də dabana qədər uzanan şalvarlar idi. Kişilərdə olduğu kimi, qadınların da şalvarları 
ayaq tərəfdən çox dar, yuxarısı enli olurdu. Lakin kişi şalvarlarından fərqli olaraq, 
qadın şalvarlarının ayaqları iki-üç barmaq enində başqa bir qalın parça ilə tikilərdi. Qadın 
şalvarının, həmçinin beldən büzməsi olardı ki, onun da içindən qəşəng hörmə qaytan 
keçirib bağlardılar. Qadının öz zövqünə müvafiq bu qaytanın ucundan sallanan 
qotazlar müxtəlif rəngdə olardı. 
Bu dövr üçün xarakterik cəhət üst geyimlərə (xalat, əba, don) beldən 
171 
 
bağlanan qurşaqlar idi. Qurşaqları həm kişilər, həm də qadınlar bağlayardılar. Bu əsr 
Təbriz miniatürlərində biz bu qurşaqların müxtəlif növünə rast gəlirik. Qurşaqlar 
ipək parçadan, yaxud qızılı və gümüşü saplarla toxunmuş xara parçalardan 
hazırlanırdı, daha çox bəyənilən qurşaqlar qızılı, sarı, yaşıl, narıncı rəngdə olardı. Bu 
qurşaqların uzunluğu çox vaxt 4-5 m, eni isə 40-50 sm-ə çatardı. Qurşaqların ucu 
qəşəng enli qotazlarla bəzənərdi. Qotazlar təkcə estetik mahiyyət kəsb etmirdi. 
Məsələn, qadınlar onun rəngi və bağlanma qaydası ilə öz hissiyyat və əhval-
larından xəbər verərdilər. 
 
 
 
 
 
 
 
 
 
 
 
 
 
 
Mənbələr göstərir ki, XVI-XVII yüzilliklərdə hərbi geyimlər də çox 
müxtəlif biçimli olmuşdur. Bunları hərbçilər donların üstündən geyər və ya ona 
bənd edərdilər. Adətə görə hərbçilər özlərini oxdan və s. kəsərtidən qorumaq üçün 
meşindən üzəri dəmir hissəcikləri ilə bərkidilmiş gödəkcə geyərdilər. Belə zireh 
paltarlar yay və qılıncla təchiz edilmiş ensiz dəri kəmərlə bağlanırdı. Kəmərə bun-
dan başqa içi dolu oxqabı da bərkidilirdi. Zireh geymiş hərbçiləri zirehpuş 
adlandırardılar. Onlar başlarına zireh başlıq - dəbilqə qoyardılar. Dəbilqədən 
hərbçinin çiyinlərinə hörmə dəmir halqalıq tökülərdi. Bundan əlavə, hərbçilər müharibə 
zamanı dizlərinə və qollarına fiqurlu dəmir hissələri də taxardılar. Süvarilərin dizlikləri 
piyadalara nisbətən xeyli hündür olurdu, onlar nəinki hərbçilərin baldırlarını, hətta 
budlarını da qoruyurdu. 
Nəzərdən keçirdiyimiz Azərbaycan geyimləri, bunların biçimi, bəzəkləri 
göstərirdi ki, dekorativ-tətbiqi sənətimizin başqa növləri kimi, onlar da dövrün ümumi 
bədii üslubu ilə bir vəhdətdə inkişaf edirdi. 
Bu dövrün geyimləri öz silueti, biçimi ilə sanki dövrünün məscid, məqbərə 
və qeyri tikintilərinin konstruktiv cizgilərini təkrarlayırdı... Çalma, dəbilqə öz qatları, 
forması ilə günbəzlərin riflənmiş səthləri ilə səsləşir, geyim parçalarının naxışları 
dövrün rəngarəng xalçalarını yada salırdı. 
 
 
172 
 
MEMARLIQ 
 
XVI-XVII yüzilliklərdə Azərbaycan memarlığında  əvvəlki dövrün 
ənənələri ilə yanaşı, yeni meyillər özünü göstərir. İnşaat tiplərindəki dəyişiklik, 
əsasən, dini tələbatın daha geniş şəkildə ödənilməsi ilə əlaqədar idi. Ona görə də bu 
zaman çoxlu dini binalar inşa edilirdi. Keçmişdə memorial (xatirə) məqsədləri 
üçün tikilən türbələr Səfəvilər dövründə tamamilə dini mahiyyət kəsb edir. Hətta 
köhnə türbələrin ətrafında məscidlər tikilərək, bu binalar dini ocaqlara çevrilir. 
Buna Ərdəbil kompleksi və qədim Gəncədəki Göy günbəz kompleksini misal 
göstərmək olar.  
XVII əsrdə şəhərlərin, sənətkarlığın və ticarətin inkişafı ilə əlaqədar olaraq 
bir sıra karvansaralar tikilir, ancaq bu dövrdə yolqırağı karvansaralardan daha çox 
şəhər karvansaraları tikilirdi. Bu dövrə aid əsas inşaat növlərindən biri də məscidlər 
idi. Bu zaman böyük şəhərlərdə Cümə məscidləri inşa edilirdi. Ticarətin genişlənməsi 
ilə əlaqədar  olaraq yayılan inşaat növlərindən biri də örtülü bazarlar idi. Təbriz və 
Gəncənin örtülü bazarları o dövrün məşhur abidələri sırasında qeyd edilə bilər. 
XVI-XVII yüzilliklərdə memarlıq formalarında müəyyən dəyişikliklər nəzərə 
çarpır. Əvvəlki zamanların müəyyən xətli çatma tağları əvəzinə, XVII əsrdə 
mürəkkəb xətli tağlara da təsadüf edilir. Azərbaycan memarlığının səciyyəvi ünsürü 
olan stalaktit dekorativ bir quruluşa çevrilir. XVII əsrdə kaşı sənəti də yüksək 
səviyyədə idi. Məsələn, Ərdəbil abidələrinin kaşı bəzəyi, ümumiyyətlə, Azərbaycan 
memarlığında kaşı sənətinin ən gözəl nümunələrindən biridir. XVII əsrdə tikintilərdə 
artıq həndəsi ornamentə təsadüf edilmir və yeganə ornament növü kimi nəbati ornament 
tətbiq edilir. Bu dövrdə işlədilən inşaat materialları və inşaat texnikası, əsasən, əvvəlki 
dövrlərdəki kimidir. 
Şirvandan başqa, ölkənin bütün şəhərlərində əsas inşaat materialı olaraq 
kvadrat şəkilli kərpic işlədilir. Abşeron və Şirvanda daş hörgüsü texnikası, demək 
olar ki, əvvəlki şəkildə davam edir və Şirvan ustaları yenə də mahir daşyonma 
ustaları kimi tanınırlar. 
Ərdəbil də Səfəvi dövlətinin böyük şəhərlərindən biri idi. Səfəvilərin ulu 
babası Şeyx Səfi burada dəfn edildiyindən XVI-XVII əsrlərdə Səfəvi nəslindən olan 
bütün şahlar Ərdəbilə xüsusi diqqət yetirmişlər. Ərdəbil bir ticarət şəhəri olmaqdan 
başqa, Səfəvi dövlətinin böyük bir ziyarətgah mərkəzinə çevrilmişdi. XVII əsrdə bu 
şəhərin inkişafını müəyyənləşdirən ən böyük memarlıq kompleksi Şeyx Səfi türbəsi 
ətrafında yaradılmış binalar kompleksi idi. 
Şeyx Səfi türbəsinin ətrafındakı kompleks XVI-XVII əsrlərdə 
Azərbaycanda tikilmiş ən görkəmli memarlıq abidələrindəndir. Kompleks bir-birinə 
bağlı həyət ətrafında düzülmüş binalardan ibarətdir. Buraya Şeyx Səfi türbəsindən başqa 
bir neçə türbə, o cümlədən Şah İsmayıl türbəsi, "Çinixana" deyilən bina, məscid, 
zəvvarlara məxsus otaqlar daxildir. 
Şeyx Səfi türbəsinin ətrafında yaradılmış bu kompleks Yaxın Şərqdə olan 
ən məşhur ziyarətgahlardandır. Kompleks, memarlıq quruluşunun yüksək bədii 
173 
 
xüsusiyyətləri ilə bərabər, kaşıdan tərtib edilmiş nəbati ornamentlərinin, məharətlə 
düzəldilmiş kitabələrinin və daxili tərtibatının zənginliyi ilə də müstəsna bir abidədir. 
Binaların içərisini qızıl və gümüşdən emal edilmiş əşyalar bəzəmişdi. Bunlardan əlavə, 
salonların gözəl xalçalarla döşənilmiş olduğu da məlumdur. İncəsənət tarixində 
görkəmli bir sənət nümunəsi kimi məşhur olan "Şeyx Səfi" xalçası XVI əsrə məxsus 
həmin ziyarətgah üçün toxunmuşdu. 
 
 
 
 
 
 
 
 
 
 
 
 
 
 
Kompleks Ərdəbilin bazar meydanı qarşısındakı sahədə yerləşirdi. 
Həmin meydanın şimal-qərb hissəsindəki portal vasitəsilə kompleksin ilk 
hissəsini təşkil edən böyük bağa daxil olmaq mümkündür. 
Kompleksə daxil olan binalar içərisində, ehtimal ki, ən qədimi 
səkkizbucaqlı məsciddir. Daha sonra Şeyx Səfi türbəsi tikilmiş, nəhayət, XVI-XVII 
əsrlərdə başqa binalar, tikililər kompleksi tamamlamışdır. Şeyx Səfi türbəsi daş 
kürsülük üzərində yüksələn qülləvari türbədir. Ancaq bu türbənin yuxarısı, konus 
şəkilli günbəzlə deyil, adi günbəzlə örtülmüşdür. Türbənin gövdəsi və günbəzin 
üstü üzərinə firuzəyi kaşı çəkilmiş qırmızı kərpiclərlə naxış şəklində örtülmüşdür. 
Ziyarətə gələnlər üçün XVI əsrdə Şeyx Səfi türbəsinə bitişik ibadət məscidi 
tikilmişdir. Şeyx Səfi məscidinin ən qiymətli cəhəti - onun həyət fasadının 
quruluşudur. Fasadın üz tərəfində yerləşən portal məscidin qapısını gözə çarpdırır və 
binanın ictimai səciyyəsini müəyyənləşdirir. Fasadın qalan hissəsi məsciddən daha 
çox yaşayış binasını xatırladır. Məscidin ümumi kompozisiyası hündür stalaktit 
pərvazla tamamlanır. 
Kompleksə daxil olan "Çinixana"da vaxtilə qiymətli saxsı qablar və 
kitablar saxlanırmış. Binanın içərisi kaşı və üzərində təsvirlər çəkilmiş taxta ilə 
zəngin bəzədilmişdir. "Çinixana" XVII əsrdə tikilmişdir. 
Şeyx Səfi ziyarətgahına daxil olan binaların iki əsri əhatə edən uzun bir 
müddətə inşası həmin abidələrin bir neçə memar tərəfindən tikildiyini göstərir. 
Lakin hazırda bizə burada işləmiş sənətkarlardan ancaq bir nəfərinin -ərdəbilli 
İsmayılın adı məlumdur. 
174 
 
Qusar rayonunun Həzrə kəndindəki türbə. XVI əsrdə Azərbaycanda 
tikilən və yenə Səfəvilərlə əlaqədar olan başqa bir bina da Qusar rayonunun Həzrə 
kəndindəki Şeyx Cüneyd türbəsidir. Şeyx Cüneyd Şah İsmayıl Səfəvinin babası idi. O, 
XV əsrdə Şirvana etdiyi hərbi yürüş zamanı Şirvanşahlar tərəfindən öldürülmüş və 
Həzrə kəndində basdırılmışdır. Səfəvilər hakimiyyəti ələ aldıqdan sonra, 1544-cü ildə 
Həzrə kəndində həmin türbəni tikdirmişlər. 
Şeyx Cüneyd türbəsi böyük aşırımlı günbəzlə örtülü imiş. Sonralar ona 
bitişik məscid tikilməsi və damın dəyişdirilməsi nəticəsində türbə öz əvvəlki 
görkəmini itirmişdir. Türbənin içərisi əvvəlki kimi qaldığı üçün daha maraqlıdır və 
burada hər şeydən əvvəl, günbəzə keçid təşkil edən stalaktitlərin məharətlə həlli 
diqqəti cəlb edir. 
Türbənin daxili divarları 2 m hündürlüyə qədər bənövşəyi və firuzəyi kaşı 
ilə örtülmüşdür. 
Gəncənin Cünıə məscidi. XVII əsrin ilk illərində tikilən abidələrdən biri 
də Gəncədəki Cümə məscididir. Cümə məscidi XVII əsr memarlığı üçün səciyyəvi 
olan qiymətli tikintidir. Ümumi həcmi kub şəklində olan bu abidənin böyük diametrli 
günbəzlə örtülməsi, ümumiyyətlə, həcm cəhətdən diqqəti cəlb edən bir quruluş 
yaradır. Burada binanın həcminin həllinə daha çox diqqət yetirilmiş, xaricə açılan 
portal-eyvanlar sadə, lakin dərin həcmli verilmişdir. Cümə məscidinin ətrafında 
yerləşən mədrəsə hazırda dağılmışdır. Məscidin qarşısında qoşa minarə XIX əsrdə 
təmir edildiyindən əvvəlki görkəmini itirmişdir. Məşhur Azərbaycan şairi və tarixçisi 
Abbasqulu ağa Bakıxanovun verdiyi məlumata görə, Cümə məscidi məşhur alim və 
memar Bahəddin tərəfindən tikilmişdir. 
Nardaran məscidi. XV əsr Şirvan memarlığı ənənələrinin XVII əsrdə də 
davam etdirildiyini göstərən abidələrdən biri Abşeronun Nardaran kəndində 1663-
cü ildə tikilmiş məsciddir. Binanın üzərindəki kitabədə abidənin memar Muradəli 
tərəfindən tikildiyi göstərilir. İstər quruluşca, istərsə də texniki cəhətdən Nardaran 
məscidi XV əsr Şirvan məscidlərinə oxşayır. Burada, xüsusən, daşların gözəl 
yonulmasını qeyd etməliyik. Nardaran abidəsi Şirvanşahlar sarayı binalarının 
səviyyəsində duran yüksək keyfiyyətlə tikilmişdir. 
Nardaran məscidinin quruluşunda orijinal cəhətlər də vardır: məscidin 
əsas düzbucaqlı hissəsinə bitişik tikilmiş yeni bir hissə dəhliz vəzifəsini görür; 
məscidə gələnlər burada ayaqqabılarını çıxartdıqdan sonra ibadət salonuna daxil 
olurlar. 
Abidənin içərisində konstruktiv quruluşda da dəyişikliklər vardır. XV əsr 
binalarından fərqli olaraq günbəz çox zərif sütunlar üzərində tikilmişdir. 
Göy günbəz. Gəncə şəhərinin ən maraqlı memarlıq abidələrindən biri 
Göy günbəz (Göy məscid) adı ilə məşhurlaşmış dini binalar kompleksidir. Abidənin 
adının mənşəyi kompleksə daxil olan binalar içərisində əsas yer tutan binanın 
günbəzinin göy kaşı örtüyü ilə əlaqədardır. Kompleksin özəyini təşkil edən həmin 
tikinti əsas bina olmaqla bərabər, onun ən qədim hissəsidir. Hazırda aşağı kub hissə-
dən və hündür boyun üstündə yüksələn günbəzdən ibarət olan bu bina, şübhəsiz ki, 
175 
 
vaxtilə türbə olmuşdur. Türbə sonralar (ehtimal ki, XVII əsrdə) bir ziyarətgah şəklini 
almış və onun ətrafında dini mahiyyət daşıyan müxtəlif tikililər əmələ gəlmişdir. 
Göy günbəz türbəsi kərpicdən tikilmiş, günbəzin xarici səthi kaşılı kərpic ilə 
örtülmüşdür. Abidənin içərisində olan mərmər tava üzərindəki kitabədə, onun 1879-
cu ildə təmir edildiyi göstərilir. Əldə olan materiallardan görünür ki, təmir zamanı 
türbənin boyun hissəsi və günbəzin xarici səthini örtən kaşı bəzəyi dəyişdirilmişdir. 
Ordubadda mədrəsə. XVII yüzillikdə inşa edilmiş binalardan biri də 
Ordubaddakı mədrəsədir. Ümumiyyətlə, mədrəsələr qapalı həyətin ətrafında yerləşən 
bir neçə hücrədən ibarət olur. Ordubad mədrəsəsi də belə bir quruluşa malikdir. 
XVII yüzilliyin sonlarında tikildiyi ehtimal edilən mədrəsə iki mərtəbəli olub, 
hücrələrinin qarşısında kiçik eyvanlar yerləşmişdir. Bütün bu xüsusiyyətlərinə görə 
Ordubad mədrəsəsi XVI-XVII yüzilliklərin Azərbaycan karvansaralarına çox 
oxşayır, lakin karvansaralardan fərqli olaraq, burada məscid mərkəzdə yerləşir. 
Ordubad mədrəsəsində başqa mədrəsələrdə təsadüf edilən böyük həcmli 
məscidin olmaması, yaxınlıqda Ordubad Cümə məscidinin yerləşməsi ilə izah edilə 
bilər. 
Ordubad Cümə məscidi indiki halında XVII əsrin abidəsi hesab oluna bilər. 
Lakin şübhə yoxdur ki, Ordubad məscidi daha qədim dövrlərdə tikilmiş, XVII 
əsrdə isə yenidən düzəldilərək indiki halını almışdır. Məscidin daha qədim 
zamanlara aid olması, xüsusilə, onun plan quruluşunda hiss edilir. Binanın xarici 
gorünüşü isə XVII əsr formalarına uyğundur. Cümə məscidinin xarici gorkəmində 
diqqəti cəlb edən xüsusiyyətlərdən biri də binanın təbii qaya çıxıntısı üzərində 
tikilməsidir. Bunun nəticəsində məscid yüksək bir kürsülük üzərində tikilmiş 
binaya oxşayır. 
Kələxana türbələri. XVII əsrin monumental abidələri sırasına daxil 
edilməyə layiq olan memarlıq nümunələrindən biri də Şamaxı yaxınlığında Kələxana 
kəndindəki türbələrdir. Təxminən 250x150 m sahədə yerləşən bu türbələrin sayı 
vaxtilə 9 olmuşdur, hazırda isə 8-i qalır. Bunların yeddisi yaxşı qalmışdırsa, səkkizinci 
türbə dağınıq haldadır. 
Üçüncü türbənin qarşısında, onu əhatə edən divar və divarın bir tərəfində 
giriş portalı şəklində düzəldilmiş tikintilər vardır. Kələxana türbələri Azərbaycan üçün 
səciyyəvi olan səkkizbucaqlı türbələrdir. Türbələrin gövdəsi səkkizbucaqlı prizma, 
örtükləri isə səkkizbucaqlı piramida şəklindədir. Türbələrin hamısına səliqə ilə yonulmuş 
ağ daşdan üz çəkilmişdir. Kələxana türbələri bir-birinə çox oxşamır, onların hər biri 
özünəməxsus xüsusiyyətlərə malikdir. Türbələrin fərdi xüsusiyyətlərini, əsasən, 
onların giriş qapısında görmək mümkündür. Burada hər türbənin qapısı müxtəlif 
şəkilli çərçivəyə alınmış, bəzi qapıların yuxarısında lövhələr yerləşdirilmişdir. 
Türbələrdən birinin üzərində kitabə vardır ki, burada binanın 1663-cü ildə Sərkər 
Əbdülün rəhbərliyi ilə tikildiyi göstərilmişdir. 
İctimai ehtiyaclara aid binalar. XVI-XVII əsrlərdə Azərbaycanda ictimai 
ehtiyacları ödəmək üçün də binalar tikilirdi. Körpülər, ovdanlar, hamamlar buna misal 
ola bilər. Azərbaycanda bu dövrdə tikilən körpülər aşırımlı quruluşdadır. Ağsu 
176 
 
yaxınlığındakı körpü xüsusi olaraq səciyyəvidir. Quruluşuna görə bu dövrün 
körpülərindən fərqlənən başqa bir abidəyə Naxçıvan Muxtar Respublikası ərazisində 
rast gəlirik. Biz 1551-ci ildə Qazançı kəndinin yaxınlığında tikilmiş biraşırımlı 
"Qozbel" körpünü nəzərdə tuturuq. 
O dövrün hamamları da bir sıra xüsusiyyətlərə malikdir. Hamamlar daxildə, 
əsas etibarilə, iki qrup otaqdan ibarətdir. Birinci qrup otaqlar soyunmaq, ikinci qrup 
otaqlar isə yuyunmaq üçündür. Hər iki qrup otaqlar səkkizbucaqlı salonun ətrafında 
cəmləşdirilirdi. Otaqlar arasındakı yolu elə çəkirdilər ki, buxar yuyunma salonundan 
soyunma salonuna keçə bilməsin. 
Hamamların qızdırılması ilə əlaqədar olan işlərə də xüsusi fikir verilirdi. 
İstiliyi təmin etmək üçün hamam binaları çox vaxt yarıya qədər torpağın içərisində 
tikilirdi. İkinci tərəfdən, suyu qızdıran ocaqdan çıxan isti hava kanallarla döşəmənin 
altına buraxılır və bununla da binanın daxilində istilik təmin edilirdi. Bu quruluşda olan 
hamamlar Bakıda, Abşeronun bir çox kəndlərində, İsmayıllı rayonunun Basqal 
kəndində, Qubada və bir sıra başqa rayonlarda qalmışdır. Hamamların bəziləri hətta 
bu gün istifadə oluna biləcək vəziyyətdir. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
177 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
178 
 
XVIII YÜZİLLİKDƏ İNCƏSƏNƏT 
 
XVIII yüzillikdə Azərbaycan, feodal xanlıqlar arasında parçalanmışdı. Ölkənin 
ərazisi öz müstəqil iqtisadi və siyasi həyatilə yaşayan ayrı-ayrı hökmdarlıqlardan ibarət idi. 
Bakı, Quba, Şamaxı, Qarabağ, Naxçıvan, Gəncə, Şəki, Dərbənd, Təbriz, Ərdəbil, Urmiya, 
Marağa və s. bu kimi müstəqil xanlıqların əmələ gəlməsi sənətlərin inkişafına da az təsir 
etmirdi. 
Aparılmış elmi araşdırmalar göstərir ki, bu dövrdə bir çox tarixi səbəblərlə 
əlaqədar olaraq sənət növləri içərisində əsas etibarilə dekorativ sənət və memarlıq 
inkişaf etmişdi. 
 
 
DEKORATIV SƏNƏTLƏR 
 
Araşdırmalar göstərir ki, bu dövrdə Azərbaycan şəhərlərindəki sənətkarların 
əksəriyyəti əsnaf və ya həmkar adlanan müəyyən sex təşkilatının ətrafında 
birləşmişdi. Lakin bu sex birləşmələri bir çox Yaxın Şərq ölkələrində olduğu kimi 
(Qərbi Avropa sex birləşmələrindən fərqli olaraq), şəhər həyatında həlledici rol 
oynamırdı. Əsnaflar zəif 
təşkilat olaraq "ölkənin 
həyatına heç bir əhəmiyyətli 
təsir göstərə bilmirdi". 
Sex başçılarının 
hüquqları sex təşkilatının 
hüquqlarından kənara 
çıxmırdı. Sex təşkilatlarının 
zəifliyi üzündən, demək olar 
ki, şəhərlərin hamısında əsnaf 
və ya həmkar üzvləri ilə 
yanaşı, fərdi sənətkarlar da 
mövcud idi. 
Qərbi Avropa 
sexlərində olduğu kimi, 
əsnaflar da öz birliklərini 
nümayiş etdirərək sənətlərə 
görə müəyyən küçələrdə və 
məhəllələrdə yerləşdirilirdi. 
Sənətkarların müəyyən bir yerdə cəmləşməsinə xanların özləri də maraq göstərirdilər. 
Məhz buna görə də onlar həvəslə sənətkarların yerləşmələri üçün karvansaralar və 
dükanlar tikdirirdilər. Qədim şəhərlərdəki küçələrin adları bunu bir daha sübut edir. 
Məsələn, son vaxtlara qədər Şəki, Şuşa, Gəncə və Bakıda zərgərlər, 
misgərlər, dulusçular, xarratlar və başqa adlı məhəllələrin olması bunu əyani təsdiq 
179 
 
edir. 
Mənbələr göstərir ki, 
şəhərlərdəki sənətkarların bəzilərinin 
öz bayraqları da var idi. Hər bayrağın 
üzərində həmin sənətkarın gerbi 
vurulurdu. R.Əfəndizadə Şəki 
sənətkarlarından bəhs edərkən 
əsnafların bayrağını belə təsvir edir: 
"Bayraqlar qırmızı mahud üstündə 
qullab tikilmiş və güləbətin saçağı və 
qotaz ilə bəzənmiş halda hər əsnafın 
özünəməxsus idi. Bu xüsusiyyət hər 
əsnafın öz hacətlərini andırırdı. 
Bunları təkəlduzlar ipək ilə işlərdi". 
Azərbaycanda bu dövrdə 
ümumi bir mərkəz olmadığından bir 
çox xanlıqlarda istehsal olunan parça, 
xalça və qeyri sənət nümunələri qonşu ölkələrə satılır və ya özlərinin istifadəsinə 
verilirdi. Xanlıqların belə xüsusi çərçivədə, başqa-başqa siyasi və iqtisadi 
vəziyyətdə yaşamaları el sənətlərinin, üzdən də olsa, yerli xüsusiyyət daşımalarına 
səbəb olmuşdur. 
Mənbələr göstərir ki, bu yüzillikdə əhalinin geyimindən (arxalıq, araqçın, 
corab və s.) asılı olaraq onun hansı xanlıqdan gəldiyini də asanlıqla təyin etmək 
olurdu. 
Lakin bu xırdalıqları atsaq, XVIII yüzillikdə hazırlanmış sənət 
nümunələrimizin qədimlərdən gələn ümumi irsimizlə nə qədər möhkəm bağlı 
olaraq inkişaf etdiyini əyani görə bilərik. Bu ümumilik nəinki düzəldilən əşyanın 
forması, bəzəklərinin məzmunu və hətta adlarında belə özünü büruzə verir. 
Əvvəlki əsrlərdə olduğu kimi, XVIII yüzillikdə də Azərbaycanda çox geniş 
yayılmış sənətlərdən biri xalçaçılıq idi. Mənbələr göstərir ki, Azərbaycan xalçaları 
bu əsrdə də bir çox Şərq ölkələri xalçalarından özünün rəngi, davamlılığı, toxunma 
texnikası ilə fərqlənirdi. Həmin əsrdə Quba xalçaları daxili və xarici bazarlarda 
xüsusilə geniş şöhrət tapmışdı. Mənbələrdə göstərildiyi kimi, XVIII yüzillikdə 
"...Quba xalçaları öz naxışlarının müxtəlifliyi və zərif toxunuşu ilə, hətta İran 
xalçalarından xeyli fərqlənirdi...". 
Əvvəlki dövrlərdə olduğu kimi, XVIII yüzillikdə də Azərbaycan xalçalarına 
həm ornamental, həm də süjet xarakterli bəzəklər vurulurdu. Lakin bu dövrdə süjet 
xarakterli xalçalarımız ornamental xalçalara nisbətən az olmuş, həm də xeyli kobud 
və sxematik bir səpkidə toxunmuşdur. 
180 
 
XVIII yüzillikdə Qarabağ, Gəncə, Qazax, Quba, Şamaxı və Bakıda toxunmuş 
bir neçə xovlu və xovsuz nadir 
xalça hazırda ölkəmizdə, eləcə də 
xaricdə bəzi muzey və şəxsi 
kolleksiyalarda saxlanmaqdadır. 
Avropa muzeylərində saxlanılan 
belə nadir xalçalarımızdan 1800-
cü ildə Bakının Suraxanı və yenə 
həmin ildə Xilə kəndində 
toxunmuş xalçaları, XVIII 
yüzillikdə Qazaxın Lambalı 
kəndində hazırlanmış xalçanı və 
s. göstərə bilərik. 
1800-cü il tarixli 
Suraxanı xalçası öz rəngi və 
ornament bəzəklərinin zənginliyi 
ilə daha çox diqqəti cəlb edir. 
147x340 sm ölçüdə olan bu xalça 
dörd rombvari kətəbəyə bölünmüş 
iri ara sahədən və nazik yeləndən 
ibarətdir. Ara sahənin rəngi və 
bəzək quruluşu xüsusilə 
maraqlıdır. Onun qızılı rəngli 
yerliyi üzərində kiçik həcmli 
stilizə edilmiş çoxlu gül-çiçək 
rəsmi, qoç, quş fiqurları təsvir 
olunmuşdur. 
Ara sahədəki naxışların 
təxminən bir ölçüdə və eyni 
üslubda toxunmasına 
baxmayaraq, onlar o qədər zərif 
və rəngarəngdir ki, indi də insanı 
valeh edir. Xalçanın ara sahəsinə 
onu enli qurşağadək dörd hissəyə 
bölən firuzəyi kətəbələr xüsusi 
gözəllik verir. 
Əlvanrəngli rombvari 
kətəbələr bütün xalçanın bəzək kompozisiyasını canlandırır, həm də onun müxtəlif 
məsafələrdən görünməsinə kömək edir. 
Xalçanın ara sahəsinin ornament kompozisiyası memarlıqda istifadə edilən 
kaşıları xatırladır. 
Xalçanın yeləni də öz ornament motivi və rəngləri ilə diqqəti cəlb edir. 
181 
 
Yelən kompozisiya etibarilə üç hissədən: iki nazik yan və enli ara haşiyədən 
ibarətdir. Yan haşiyələrdə islimi kompozisiyasını xatırladan sxematik nəbati 
ornamentlər verilmişdir. Bu ornament motivləri xalçanın ara sahəsində rast gəlinən 
firuzəyi, qızılı-qırmızı, ağ rəngli iplərlə toxunmuşdur. 
Ara haşiyənin bəzəkləri daha zəngindir. Burada Quba-Şirvan növlü 
xalçalarda tez-tez rast gəlinən "kaşı" adlı mürəkkəb bəzək ünsürü verilmişdir. 
Bəzi araşdırıcılar bu tipli haşiyə bəzəklərini kufi yazılarla da 
əlaqələndirirlər. Belə xalça haşiyəsinin ən qədim örnəyini biz XV yüzillikdə İtaliya 
rəssamı Manteniyanın "Lodoviko Qonzaqanın ailəsi" əsərində təsvir edilmiş Şirvan 
xalçasında görürük. Eyni bədii və texnoloji xüsusiyyətlər 1800-cü ildə Bakının Xilə 
kəndində toxunmuş xalçada da vardır. Hazırda İtaliyada bir şəxsi kolleksiyada 
saxlanılan bu xalça indiyədək Xilə kəndində (Əmirhacıyan) toxunan ənənəvi Xilə 
Əfşan adlı xalçaları xatırladır. Burada da Suraxanı xalçasında olduğu kimi, xalça 
kompozisiya etibarilə üç hissədən ibarət yelən və enli ara sahədən ibarətdir. 
"İslimi" və "kaşı" tipli ornament ünsüründən təşkil edilmiş yelən bütünlüklə Suraxanı 
xalçasının yelənini təkrar etsə də, Xilə xalçasının ara sahəsində bir çox orijinal kompo-
zisiyalı ornament motivlərinə rast gəlirik. Bunlardan üz-üzə dayanıb bədii bir xonçanı 
təşkil edən dörd ədəd qarmağa-bənzər ornament motivlərini xüsusilə qeyd etmək 
lazımdır. Simmetrik bir şəkildə xalçanın ara sahəsini dolduran bu ornament 
motivlərini Abşeron xalçaçıları bugünədək sacayağı adlandırırlar. 
Araşdırmalar göstərir ki, bu tipli bəzək ünsürü keçmişdə odun, bir sözlə, 
müqəddəs ocağın rəmzi sayılmışdır. 
XVIII  yüzillikdə Qazax rayonunda toxunmuş və hazırda Almaniyada 
saxlanılan kiçik bir xalça da öz intensiv rəngli naxışlarının orijinallığı ilə diqqəti cəlb 
edir. Haqqında bəhs etdiyimiz xalçanı təsvirdən əvvəl qeyd etməliyik ki, Qazax adı ilə 
bir çox ölkəyə yayılmış xalçalarımız təkcə Qazax rayonunda deyil, ondan çox-çox 
uzaqlarda, şimalda - Tbilisiyə qədər (Lambalı, Kamallı, Muğanlı, Düzaqram, Qarayazı, 
Borçalı, Qacağan və s. kəndlərdə), cənub-qərbdə - Göyçə gölünün sağ sahilinədək 
(Polad, Salah, Göyərçin, Çaykənd, Kölkənd, Toğanaq və s. kəndlərdə) geniş bir 
ərazidə şöhrət qazanmışdır. 
Eni 168 sm, uzunu 235 sm olan bu xalça geniş ara sahə qoşa qoç buynuzu və 
rombvari naxışlı yelən ilə bəzədilmişdir. 
Xalçanın ara sahəsi xüsusilə bəzəkli və rəngarəngdir. Xalçanın al-qırmızı 
yerliyində, ardıcıl olaraq təkrarən rəngli yeddi göy sxematik xonça yerləşdirilmişdir. Öz 
konstruktiv quruluşu ilə Şərq aləmində geniş yayılmış, ucları dörd müxtəlif tərəfə 
ayrılan svastikanı andıran bu rəsmlər elə real səpkidə toxunmuşdur ki, sanki onlar bir 
nöqtə ətrafında fırlanaraq daim hərəkət edir. 
Araşdırmalar göstərir ki, bu ornament elementinə təkcə Qazax xalçalarında 
deyil, Azərbaycanın müxtəlif yerlərində, müxtəlif dövrlərində yaranmış sənət 
nümunələri üzərində də rast gəlirik. Onu biz Quba, Bakı, Şamaxı və s. yerlərdə 
toxunmuş xalçaların da üzərində görürük. 
Azərbaycan dekorativ-tətbiqi sənəti tarixinin demək olar ki, bütün tarixi 
182 
 
mərhələlərində bu bəzək həm səma cisimlərinin "şahı" sayılan günəşi, həm də 
kainatın dörd əsas varlığını təmsil etmişdir. 
Bu bəzək ünsürü çoxdandır ki, dünya alimlərinin diqqətini özünə cəlb 
etmişdir. Ona "çarxı fələk", "dördlük", 
"svastika" adı da verilmişdir. Azərbaycanda 
bu bəzək daha çox dördlük adı ilə yayılmışdır. 
Deyildiyinə görə, bu dairəvi qarmaqların biri 
odu, biri havanı, biri suyu, axırıncısı isə 
torpağı təmsil etmişdir. 
Alman səyyahı Avqust fon 
Haksthauzen 1830-cu ildə Bakıda olarkən 
Suraxanı kəndində belə maraqlı bir hadi-
sənin şahidi olmuşdur: "...Birdən yaxınlıqda 
bir şəxsin özünü torpağa basdırdığını gördüm. 
Soruşduqda ki, nə üçün bunu edirsən, o belə 
cavab verdi: bəşəriyyətin dörd əsas 
varlığından biri olan torpağı mən hamısından 
üstün tuturam və ona görə də torpağa 
girmişəm ki, daim onunla sıx əlaqədə 
olum". 
Mənbələr göstərir ki, XVIII yüzillikdə Azərbaycanda xovlu xalçalarla 
yanaşı, külli miqdarda yüksək keyfiyyətli, həyat və məişətdə geniş istifadə olunan 
xovsuz xalça: kilim, palaz, vərni, şəddə, sumax, zilli də istehsal olunurdu. 
XVIII yüzillikdə toxunmuş yüksək bədii və texniki xüsusiyyətlərə malik bir 
neçə xovsuz xalçamıza da nəzər salaq. Belə nadir xovsuz xalçalar sırasına ən əvvəl 
Kiyevdəki Qərb və Şərq İncəsənəti Muzeyində saxlanılan şəddəni, Bakıda 
Azərbaycan Dövlət İncəsənət Muzeyində nümayiş etdirilən vərnini və s. daxil edə 
bilərik. 
XVIII yüzillikdə Qarabağda toxunmuş şəddə öz bəzəkləri ilə diqqəti daha 
çox cəlb edir. 
Şəddənin bəzəkləri xalçanın eninə üfüqi şəkildə ardıcıl düzülmüş bir neçə 
qızıl quşla ova çıxan atlı və bir neçə dəvə fiquru rəsmlərindən ibarətdir. Buradakı 
rəsmlər nisbətən statik və sxematik bir səpkidə verilsə də, öz rəngarəngliyi və xalq 
sənətinə xas olan şərti dekorativliyi ilə diqqəti cəlb edir. Həmin rəsmlər üslub 
xüsusiyyətlərinə görə dövrün daş oymalarında rast gəlinən fiqurları xatırladır. 
Oymalarda olduğu kimi, şəddə üzərindəki fiqurların təsvirlərində də ayaqların 
yandan, çiyinlərin və başların öndən təsvirinə rast gəlirik. 
XVIII yüzillikdə Qarabağda toxunulmuş vərninin kompozisiyası nisbətən 
sadə olsa da, ornament motivlərinin orijinallığı ilə diqqəti cəlb edir. Bu xovsuz 
xalça enli ara sahə və nazik yeləndən ibarətdir. 
Ara sahədə horizontal və vertikal bir tərzdə dörd cərgə, cəmi 16 ədəd qarmaq 
formasını andıran böyük naxış motivləri toxunmuşdur. Xalçanın qırmızı yerliyində 
183 
 
müxtəlif rəngli iplərlə toxunmuş bu mücərrəd formalı naxışları toxucular əjdaha 
adlandırırlar. XVIII yüzillikdə belə bir mücərrəd formaya düşmüş bu rəsmin aydındır 
ki, keçmişdə daha real təsviri olmuşdur. Bu rəsmin canlılara aid olmasını rus alimi 
A.Bobrinski də qeyd etmişdir. 
Hələ 1898-ci ildə A.Bobrinski Qarabağda qazıntı işləri aparan alman dili 
müəllimi E.Reslerə məktub yazaraq Qarabağ xalçalarında tez-tez rast gəlinən S 
hərfinə bənzər naxışın mənşəyini öyrənməyi 
ondan xahiş etmişdir: "...Mən əminəm ki, hazırda 
rəmzi mahiyyətli bu bəzək uzaq keçmişdə real 
varlığı təmsil etmişdir. Ona görə də biz bunun 
əcdadını canlı təbiətdə axtarmalıyıq..." 
Bu əsrlərdə Azərbaycan şəhərlərində 
toxunan parçaların keyfiyyəti XVI-XVII 
yüzilliklərə nisbətən xeyli aşağı səviyyədə olsa 
da, onlar ümumdünya bazarlarında hələ də öz 
keçmiş dəyərini, nüfuzunu itirməmişdi. 
Təbriz, Şamaxı, Gəncə, Şəki, Ordubad 
və s. şəhərlər bu sahədə hələ də öz keçmiş 
mövqelərini saxlamaqda idi. Bunu o vaxt 
Azərbaycanda olmuş xarici ölkə səyyahlarının 
gündəliklərindəki məlumatlar da təsdiq edir. 
Məsələn, belə məxəzlərin birində 
Şamaxıda hələ XVIII yüzillikdə 1500 ipək parça 
toxuyan dəzgah işlədiyini, digərində isə Şamaxı yaxınlığında iki kənddə: Basqalda 
və Mücidə həm parça toxuyan emalatxanaların, həm də toxucu dəzgahları düzəldən 
emalatxanaların olduğunu bildirən faktlara rast gəlirik. 
İpəkçilik yerli hakimlərə böyük gəlir verdiyindən onlar daim bu sənətin 
inkişafı üçün əllərindən gələni əsirgəmirdilər. Səyyah S.Qmelinin verdiyi məlumata 
görə, təkcə Məhəmməd Seyid xan Şamaxıda ipəkçiliyi bərpa etmək üçün Təbriz 
şəhərindən 100 nəfərə yaxın usta dəvət etmişdi. 
XVIII yüzilliyin sonu, XIX yüzilliyin əvvəllərinə aid olan bir mənbədə 
Təbrizdə yüksək keyfiyyətli qənouz parçalar toxunduğu və onların Rusiya və 
Gürcüstana ixrac olunduğu bildirilir. Bu mənbələrdə Təbriz ətrafında toxunan bədii 
şallardan da ətraflı bəhs edilir. Onların Kirman və Kəşmir şallarından da üstün 
olduğu qeyd edilir. 
Bütün bunlara baxmayaraq, Təbriz, Şamaxı, Şəki, Gəncə kimi şəhərlərdə 
toxunan parçaların keyfiyyəti XVI-XVII yüzilliklərə nisbətən xeyli aşağı səviyyədə 
idi. XVIII yüzillikdə toxunan müxtəlif parça növlərinin bəzək ünsürləri artıq 
keçmişdəkilərə xas olan incəlik və şairanəliyini itirmişdi. 
XVIII yüzillikdən başlayaraq Azərbaycanda toxunan parçalarda Qərbi 
Avropa naxışları ünsürlərinə də rast gəlinir. Bu dövrdə müxtəlif məzmuna malik süjetli 
parça naxışları bütünlüklə sıradan çıxır, nəbati və həndəsi formalı naxışlarla əvəz 
184 
 
olunurdu. 
Bu dövrün parçaları üzərində rast gəlinən bəzəklər əsas etibarilə basma və 
tikmə üsulu ilə icra edilirdi. 
Parçanı basma qəliblərlə bəzəmək Azərbaycanın bir çox yerlərində inkişaf 
etmişdi. Bu işdə Təbriz, Naxçıvan, Gəncə, Şamaxı, Ordubad ustaları xüsusilə 
şöhrət qazanmışdılar. 
Parçalara bəzək vurmaq üçün istifadə olunan ornamental taxta qəliblər qoz 
və palıd ağaclarından, əsasən bəzəyin forması və ölçüsü ilə əlaqədar olan formada 
düzəldilirdi. Belə taxta qəliblərin üzərində böyük ustalıqla oyulmuş nəbati və həndəsi 
naxışlara, stilizə edilmiş quş, heyvan, bəzən de insan təsvirlərinə rast gəlirik. 
Taxta qəliblər üzərindəki bu rəsmlər elə bədii səpkidə və sənətkarlıqla 
oyulmuşdur ki, hətta indi də əməli əhəmiyyətini itirməmişdir. Məsələn, heç də 
təsadüfi deyildir ki, Basqalda, Şəkidə, Gəncədə və s. yerlərdə hazırlanan 
kəlağayılar bugünədək həmin qədim qəliblərlə bəzədilir. Sənətkarlar parçanı təkcə 
taxta qəliblərə basıb naxışlamaqla kifayətlənmir, daha əlvan və rəngarəng 
görünməsi üçün onu əlavə rənglərlə boyayırdılar. Parçanı boyayarkən basılmış 
naxışların üzəri bulaşmasın deyə, onu mumla örtür və rəngli məhlulun içərisinə 
salırdılar. Parça boyanıb qurtardıqdan sonra mum örtüklər götürülür və beləliklə, 
parça üzərində rəngbərəng bəzəklər əmələ gəlirdi. 
Dövrümüzə qədər qalmış, Azərbaycan sənətkarları tərəfindən XVIII 
yüzilliyin sonu, XIX yüzilliyin əvvəllərində hazırlanmış bir neçə bədii qələmkar 
parçalar Bakının muzeylərində saxlanmaqdadır. 
Usta Hacı Məhəmməd tərəfindən hazırlanmış iki qələmkarnamazlıq 
hazırda Azərbaycan Dövlət İncəsənət Muzeyində, Şuşa sənətkarları tərəfindən 
hazırlanmış bir orijinal köynək isə Nizami adına Azərbaycan Ədəbiyyat Tarixi 
Muzeyindədir. 
Axırıncı qələmkar parça bizim üçün xüsusilə maraqlıdır. Çünki o, deyildiyinə 
görə Pənahxan Cavanşirin geydiyi "Gülləbatmaz" adlı köynəkdir. Başdan-ayağa ərəb 
əlifbası ilə ərəb dilində dua və ayələrlə bəzədilmiş bu  köynək o dövrün qələmkar 
parçaları haqqında çox gözəl təsəvvür verir. 
Tikmə sənəti keçmiş əsrlərdə olduğu kimi, bu əsrdədə geyim və məişət əşyalarının 
bəzədilməsində geniş istifadə edilirdi. 
Bu əsrlərdə yurdumuzda olmuş əcnəbi səyyahların qeydinə görə, Azərbaycanda 
elə şəhər və oba yox idi ki, orada bu sənətlə məşğul olan olmasın. 
Hələ XIX yüzilliyin ikinci yarısında, yəni xalq sənətimizin geridə qaldığı bir 
vaxtda Azərbaycanda olmuş fransız yazıçısı Aleksandr Düma Azərbaycan tikmələrinə valeh 
olduğunu qeyd edir: "...Şəkidə mən 24 manata bədii tikməli iki yəhər aldım. Belə yəhəri 
Fransada 200 franka da ala bilməzdim. Düzünü desəm, onu bizdə heç bir qiymətə tapmaq 
da olmaz..." 
Mənbələr göstərir ki, Aleksandr Düma Şəkidə olduğu vaxt burada 20-dən artıq 
təkəlduz emalatxanası mövcud idi. Burada həm təkəlduz məmulatları istehsal olunur, həmdə 
satılırdı. Hər emalatxanada 5-6 nəfər usta çalışırdı. Bu da təkəlduzluq sənətkarlığının 
185 
 
əmtəə xarakterli olmasına sübutdur. 
Azərbaycan tikmələrinin bu əsrlərdə belə geniş şöhrəti hər şeydən əvvəl onların 
orijinal texniki icrası ilə əlaqədar idi. Bunlardan təkəlduz, saya, güləbətin, pilək, cülmə, 
muncuqlu, qurama və oturtma (qondarma) xalq arasında daha çox yayılmışdı. Bu tikmə 
növləri içərisində təkcə biri - pilək bu dövrün məhsulu sayıla bilərdi. Qalanları isə ənənəvi 
xarakter daşıyaraq, XVIII yüzillikdə inkişaf edib, daha da mürəkkəb bir şəklə 
düşmüşdü. 
Pilək əsasən böyük və kiçikölçülü taxta və pəncərələr üçün düzəldilmiş pərdələrin 
üzərində işlənirdi. Pilək metal parçalarından (dəmir, bürünc, gümüş, qızıl, dairəvi formada 
çox nazik kəsilib, xırda düymə kimi müxtəlif rəngli ipək parçalara bənd edilir. Rəngbərəng 
effektlər verən bu piləklər bir-birinin yanına düzüldükdə, müxtəlif formalı nəbati və 
həndəsi ornamentlər əmələ gətirirdi). 
Tədqiqatlar göstərir ki, XVIII yüzillikdə və sonralar tikmələrimizdə istifadə 
edilən rənglər təkcə bədii xüsusiyyət kəsb etməmiş, el-oba arasına onlar müxtəlif mənalar 
da daşımışdır. 
Məsələn, sevgilisinə sarı rəngli tikmələrlə bəzədilmiş yaylıq göndərən gənc aşiq 
olduğunu, saralıb-solduğunu bildirmişdir. Yaşıl rəngli tikmə - arzu bildirir. Mavi - ümidli və 
şübhəli qaldığına işarə idi. 
XVIII yüzillikdə Azərbaycanda müxtəlif metallardan ev avadanlığı, zinət 
əşyaları hazırlamaq Təbriz, Şamaxı, Gəncə, Ordubad, Şəki, Şuşa, Quba və Naxçıvanda 
xüsusilə geniş şöhrət tapmışdı. 
Hazırda Bakı, Moskva, Sankt-Peterburq və eləcə də bir çox xarici ölkə 
muzeylərində (xüsusilə Bern Tarix Muzeyində) bu əsrlərdə Azərbaycanda 
düzəldilmiş bir çox bədii metal nümunələri saxlanmaqdadır. 
Mənbələr göstərir ki, Azərbaycanda XVIII yüzillikdə ən çox misgərlik 
sənəti inkişaf etmişdi. Xarici ölkə səyyahları Təbriz, Gəncə, Şəki, Şuşa, Şamaxı, 
Bakı şəhərlərində bu əsrlərdə xüsusi misgərlik küçəsi olduğunu və oradamisdən 
bəzəkli, orijinal formalı qab-qacaqlar düzəldilməsini qeyd edirlər. 
Azərbaycanda bu əsrlərdə elə yerlər var idi ki, nəinki bir-iki küçə, hətta 
əhalinin əksəriyyəti misgərlik sənəti ilə məşğul olurdu. Belə mərkəzlərdən biri o 
vaxtlar Şamaxı xanlığına daxil olan Lahıc idi. 
Lahıcda bu əsrdə külli miqdarda məişət əşyası və ev avadanlıqları (dolça, 
satıl, sərnic, aftafa, məcməyi, sərpuş, küyiim və s.) hazırlanırdı. Lahıcda istehsal 
olunan məhsullar həm kəmiyyət və həm də keyfiyyət etibarilə o dövrün mərkəzi 
şəhərlərində hazırlanan məhsullardan heç də geridə qalmırdı. Belə bir fikir 
söylənilir ki, XIX yüzilliyin birinci yarısında rus çar məmurları Şirvan ustalarının 
təcrübəsinin İjevsk silah ustalarına öyrədilməsi haqqında təşəbbüs qaldırmışdılar. 
Deyildiyinə görə, hələ XIX yüzilliyin ortalarında Lahıcda 1000 nəfərə 
qədər şəxs sırf misgərliklə məşğul olurdu. Onlar əsasən Ağalı məhəlləsində 
yerləşən 200-ə yaxın mis karxanası və dükanlarda toplaşmışdılar. 
Lahıcda düzəldilmiş metal məmulatları içərisində əlimizdə olan sənət 
nümunələrindən XVIII yüzilliyə aid bir samovar xüsusilə diqqəti cəlb edir. Burada 
186 
 
nisbətən stilizə edilmiş gül, çiçək naxışları ilə yanaşı, heyvan, quş və insan 
təsvirləri həkk olunmuşdur. Canlı təsvirlər samovarın gövdəsində enli qurşaq 
arasında verilmiş, nəbati və həndəsi naxışlar isə aşağı və yuxarı səthləri 
doldurmuşdur. Qurşaq arasında verilmiş fiqurlar xüsusilə maraqlıdır. Burada qol-
qola verib dayanmış uzundonlu üç qız və bir əlində tapança tutmuş uzunbığlı bir 
gəncin surəti təsvir edilmişdir. Bundan əlavə, qurşaq arasında başını geri döndərib 
iti hərəkətdə qaçan ceyran, qaz fiquru və saçaqlı dairə içərisində qadın sifətini 
andıran dairəvi günəş şəkli vardır. Qeyd olunan təsvirlər zərif nəbati naxışlarla 
haşiyələnmiş tağlar içərisində verilmişdir. Samovar üzərində həkk edilmiş naxış-
ların əksəriyyətinə biz Azərbaycan el sənətlərinin bir çox növlərində (daş və divar 
bəzəkləri, parça, tikmə və s.) rast gəlirik. 
Burada xüsusilə haşiyələnmiş tağlar arasında verilən hündür, zərif sərv 
ağacları öz bədii üslubu və kompozisiyasına görə bütünlüklə Şəki xan sarayının 
divar bəzəklərini xatırladır. 
Samovar Lahıc kəndinin sakini misgər usta Nəcəfqulu tərəfindən hicri 
1130 (1717)-cu ildə misdən hazırlanmış və bəzədilmişdir. Hündürlüyü 59 sm, 
çevrəsi 84 sm, diametri 28 sm olan bu samovar hazırda Lahıc kəndindəki pirdə 
saxlanılaraq, ehsan və qeyri-yığıncaqlar vaxtı istifadə edilir. 
Respublikamızın incəsənət və tarix muzeylərində müxtəlif elmi 
ekspedisiyalar zamanı Lahıcdan alınıb gətirilmiş bir qrup ev avadanlığı 
saxlanmaqdadır. Bunlar gözəl məişət əşyaları sayılmaqla bərabər, həm də o dövrdə 
Azərbaycanda rəsmin, naxışın nə vəziyyətdə olduğunu bildirən nadir sənət 
nümunələrindəndir. Bunların üzərində düz, əkri ("ilan yolu"), sınıq xətlərdən və 
onların əmələ gətirdiyi üçbucaq, "paxlavadan" (rombdan) ibarət olan qədim hən-
dəsi naxışlarla yanaşı, tədricən mürəkkəb yarpaq, gül, müxtəlif formalı butalar, 
quş, heyvan və insan təsvirlərinə təsadüf edilir. Bu qab-qacaqların bədii 
tərtibatında müxtəlif yazı nümunələrindən də məharətlə istifadə edilmişdir. Ərəb 
əlifbasının çətin hərfləri Lahıc ustalarının əlində adi ornament elementlərinə 
çevrilərək hər hansı qabın bəzəyində istifadə edilmişdir. Bəzəkdən başqa bu yazılar 
həm də qiymətli bir tarixi məxəzdilər. Məsələn, Azərbaycan Tarixi Muzeyində 
saxlanılan, hicri tarixlə 1263-cü ildə usta Molla Məlik tərəfindən Lahıcda 
düzəldilmiş gözəl bir nimçənin üzərində iki misradan ibarət belə bir şeir vardır: 
 
Haqqında yazıram bunu, ey ruzigar.  
Mən ölərsəm xəttim qalsın yadigar. 
 
Azərbaycan Dövlət İncəsənət Muzeyində saxlanılan Lahıcda düzəldilmiş 
incə naxışlı bir şərbət qabında isə əşyanın hansı ildə, kimin üçün və kim tərəfindən 
yaradıldığı qeyd olunmuşdur. 
Hazırda bir çox muzeylərdə nümayiş etdirilən bu bədii qab-qacaqlar Lahıc 
sənətkarları tərəfindən çox ağır və çətin şəraitdə yaradılırdı. Bunun səbəblərindən 
biri Lahıcda xammalın olmaması idi. 
187 
 
Lahıca mis Borçalıdan, Gəncədən, Gədəbəy və Allahverdi mis 
mədənindən gətirilirdi. 
Lahıc qəsəbəsinə mis və dəmirin başqa yerlərdən gətirilməsi haqqında 
xalq arasında bir sıra mahnılar oxunur. Onlardan birində belə deyilirdi: 
 
Biz gedirik ikimiz  
Dəmir, misdir yükümüz.  
Kirdmanla gedə-gedə  
Yorğun düşür atımız. 
 
Elə bunun səbəbindən də yerli sənətkarlar yavaş-yavaş mis çıxarılan 
yerlərə keçərək elə orada yaşayıb, orada da yaradırdılar. 
Mənbələr göstərir ki, Lahıc ustaları ən gözəl işlərini çox vaxt Şamaxıya 
gətirib, burada çalışan qravüraçılarla birlikdə başa çatdırırdılar. 1745-ci ildə 
Şamaxıda olmuş doktor M.Y.Lerx burada xüsusi qravüraçıların olduğunu və orada 
çalışan sənətkarların hazır qab-qacaq üzərində bəzək açmalarını qeyd etmişdir. 
XVIII yüzillikdə Şəki şəhəri də metaldan ev avadanlığı, bəzək nümunələri 
hazırlamaq işində görkəmli yerlərdən birini tuturdu. Şəki sənətkarları bəzəkli 
tökmə manqallar düzəltməkdə xüsusi məharət qazanmışdılar. 
Hazırda respublika muzeylərinin bir çoxunda (Bakıda, Gəncədə, Şuşada, 
Şəkidə) XVIII-XIX yüzilliklərdə hazırlanmış bu tipli manqalların bir çox 
nümunələri saxlanılır. Bu manqalların əksəriyyəti bir-birinə qarmaqla bənd edilmiş 
6-8 ədəd tökmə bürünc hissəciklərdən ibarətdir. Bu tökmə hissəciklər üzərində 
qabarıq, yarım həcmli səpkidə işlənmiş nəbati və həndəsi ornamentlər, əjdaha və 
aslan fiqurları vardır. 
Hazırda Şəki Diyarşünaslıq Muzeyində nümayiş etdirilən bürünc manqalın 
ən çox maraq doğuran hissəsi bir-birinə ardıcıl olaraq bənd edilmiş bürünc 
lövhəciklərdir. Burada nəbati naxışlar arasında simmetrik şəkildə üz-üzə durmuş cüt 
aslan fiqurları verilmişdir. 
Aslanlar dal ayaqları üstə qalxmış vəziyyətdə göstərilmişdir. Onlar 
188 
 
pəncələrini irəli vermiş, başlarını isə geri çevirmişlər. Bu orijinal kompozisiya 
aslanların canlı və hərəkətdə görünməsinə xeyli kömək etmişdir. 
Belə kompozisiyalı təsviri motivlər XVIII-XIX yüzilliklərin abidəsi 
üzərində icra edilsə də, onlara biz uzaq keçmişlərə aid edilən Hun, Səlcuq sənətində də 
təsadüf edirik. Xüsusilə, XI-XII yüzilliklərdə Səlcuqların adı ilə bağlı olan bürünc 
manqalların, kəmərlərin fraqmentlərində bu səpkidə işlənmiş oxşar kompozisiyalara 
tez-tez rast gəlinir. 
XVIII-XIX yüzilliklərdən dövrümüzə qədər bir çox zərgərlik sənəti 
nümunələri də gəlib çatmışdır. Bu əsrlərdə zərgərlik sənətinin ən inkişaf etmiş 
mərkəzləri Təbriz, Bakı, Gəncə, Şuşa və Şəki şəhərləri idi. 
1886-cı ildə təkcə Şəkidə 31 zərgərxana vardı. Burada gümüşbəndlik 
xüsusilə geniş inkişaf etmişdi. Əsrin ortalarında 41 nəfər gümüşbənd çalışırdı. Usta 
Müftəli bəy, Şəkər bəy, Əbdülrəhim Hacı Mahmud oğlu gümüşbəndlik sahəsində 
şöhrət qazanmış sənətkarlar idi. Onların hazırladığı gül bilərzik, gümüş belbağı, 
xəncər və qılınc qını Şəkinin hüdudlarından çox uzaqlara yayılmışdı. 
Bədii metal sənəti sahəsində aparılmış araşdırmalar göstərir ki, XVIII 
yüzillikdə Azərbaycanda metaldan hazırlanmış məişət əşyaları, silah, zinət şeyləri 
əsas etibarilə 6 texniki üsulda bəzədilirdi. Bunlar döymə, basma, qarasavad, şəbəkə, 
xatəmkarlıq və minaçılıqdır. 
Döymə ən qədim üsullardan biridir. Sənətkarlığın başqa texniki üsullarına 
nisbətən xeyli sadədir. İti göz və böyük ustalıq tələb edir. Sənətkarlar çəkic və ucu 
nazik iti alətlərlə işləyirdilər. 
Basma üsulunda istənilən ölçüdə qızıl, gümüş və qiymətli metal parçasını 
hündür, naxışlı və yaxud rəsmli qəlib üstünə qoyurlar. Sonra bu qiymətli metal 
parçasını hündür. naxışlı və yaxud rəsmli qəlib üstünə qoyurlar. Sonra bu qiymətli metal 
parçasının üstündən də elə bu ölçüdə həmin qurğuşun parçasını qoyaraq, taxta çəkiclə 
döyməyə başlayırlar və beləliklə, qiymətli metal istənilən rəsmin formasını alır. Bu 
basma üsulu sənətkarlıqda döyməyə nisbətən irəli atılmış bir addım idi. Basmada az 
müddətdə daha keyfiyyətli, çox məhsul əldə etmək olurdu. Burada əsas iş bir dəfə 
çox diqqətlə yaxşı qəlib düzəltməkdən ibarət idi. 
Müxtəlif metallardan düzəldilmiş sənət nümunəsinin basma üsulu ilə 
bəzənməsi bununla qurtarmırdı. Sənətkar metalın üzərində yenidən müxtəlif iynə və 
bıçaqlarla işləyərək bəzi əlavələr də edirdi. Basma üsulu daha çox kəmər, düymə, 
qolbaq və s. şeylərin düzəldilməsində işlədilirdi. 
Qarasavad,  məlum olduğuna görə əsas etibarilə gümüş üzərində işlənərdi, 
çünki gümüş qara yerlikdə (fonda) daha təmiz və ağ xətlər verir. 
Döyülmüş hamar gümüş səthinin üzərində cızma üsulu ilə rəsm çəkilir, sonra 
onun ətrafı qara məhlulla örtülürdü. Qarasavad üsulu ilə daha çox zinət şeyləri (kəmər, 
bilərzik, sinəbənd, çarpaz, vəzn və s.) və silahlar (qılınc, xəncər, tapança, bantqabı 
və s.) bəzənərdi. Bu texniki üsul XVIII-XIX yüzilliklərdə xüsusilə Şəki, Zaqatala, 
Quba və Şamaxıda inkişaf etmişdi. Bu sahədə XVIII yüzilliyin sonu XIX yüzilliyin 
birinci yarısında yaşamış  Zaqatala zərgəri Əbdül Həmid və Şəki zərgəri Ömər Nəsir 
189 
 
oğlu xüsusilə məşhur olmuşlar. 
XVIII-XIX yüzilliklərdə zinət şeylərinin bəzədilməsində istifadə edilən 
texniki üsullardan biri də şəbəkə idi. 
Şəbəkə zərgərlikdə nazik 
dolama simdən düzəldilmiş rəsmə 
və yaxud naxışlara deyilir. Şəbəkə 
əsasən iki şəkildə olur: birincisi, qızıl 
və gümüş tellərlə əşyanın əsasını 
təşkil edir, ikincisi isə həmin əşyanın 
üzərini bəzəyir. Zərif şəbəkəli 
əşyaların bədii keyfiyyəti texniki 
əməliyyatın xüsusi səylə icra 
edilməsindən asılıdır. Əməliyyatın 
ilk mərhələsində nazik metal 
vərəqələr tellərə çevrilir, sonra bu 
məf-tillər ustanın özünün 
hazırladığı polad həddədək 
incəldilir ki, nəticədə olduqca zərif 
və yaraşıqlı bəzək və ornamentlər 
alınır. 
Şəbəkə üsulu ən çox 
Təbriz, Bakı, Şuşa, Şəki və 
Naxçıvanda inkişaf etmişdir. Bu 
sahədə XVIII yüzillikdə yaşamış Şəki zərgəri Teymur Nəbi oğlu, XIX yüzillikdə yaşamış 
Bakı zərgəri Mir Dadaş və Şuşa zərgəri Torlamaçı Əliş kişi şöhrət qazanmışlar. 
Xatəmkarlıq  Azərbaycanda zərgərlik sənəti sahəsində böyük irsə malikdir. 
Xəncər, qılınc, müxtəlif bədii sənət nümunələrini bu üsulla bəzəmək üçün istənilən 
çeşni əsasında həmin cismi üzdən azacıq deşir, sonra bu dəliklər qızıl, gümüş və s. 
rəngli metal mıxlarla doldurulur. Bütün bu proses qurtardıqdan sonra cismin üstü 
hamarlanır və elə bil gözəl bir mozaikanı andırır. Xatəmkarlığın ən çətin və maraqlı 
sahələrindən biri əşyanın üzərində qiymətli metallarla yazı yazmaq və rəsm çəkməkdi. 
Bu, sənətkardan böyük zövq və ustalıq tələb edir. Azərbaycan sənətkarları bu sahədə 
də böyük məharət göstərmişlər. 
Minaçılıq Azərbaycan zərgərlik sənətini yüksəklərə qaldıran sahələrdən 
biri idi. Minaçılığın ən çətin və maraqlı sahələrindən biri pərdəli minadır. Əldə 
edilən materiallardan görünür ki, Azərbaycanda ən çox pərdəli mina işləri Təbrizdə, 
Naxçıvanda və Bakıda olmuşdur. Tarixdən məlumdur ki, yüksək keyfiyyətli Bakı 
pərdəli minaları hələ XVIII yüzillikdə dünya bazarlarında aparıcı yer tutmuşdu. Əbəs 
deyildir ki, indiyə qədər xalq arasında hələ XIX yüzillikdə yaşamış məşhur Bakı 
minaçılarından Məşədi Əbüləziz, usta Aslan, Molla Fərəc kimi sənətkarların adları 
unudulmur. Minaçılıq sənətinin üsulu oyulmuş bir rəsmin, naxışın rəngli mina mayesi 
(şiri) ilə doldurmaqdan ibarətdir. Bundan ötrü qızıl, gümüş və qeyri-metal parçası 
190 
 
üzərində lazım olan (quş, heyvan, bitki və s.) rəsmli naxışlı qəlibi basma üsulu ilə ona 
keçirdikdən sonra burada əmələ gələn boşluqları mina mayesi ilə doldururlar. 
Azərbaycan minaçılığında ən çox işlədilən rənglər açıq-çəhrayı, yaşıl, göy, 
firuzəyi, qara və qırmızı olmuşdur. Yaşılla, əsasən yarpaq və budaqlar örtülmüş, 
firuzəyi və göy rənglərlə 
nəbati rəsmlərdən ibarət 
naxışların bəzi ara sahə 
yerlikləri, qırmızı rənglə 
adətən ləçəkləri, çəhrayı 
rəngdə olan güllərin 
ləçək dibləri işlənmişdir. 
Bu cəhətdən 
minaçılıq sənəti başqa 
sənətlərə nisbətən daha 
çox kaşıçılıq sənətini 
xatırladır. Digər ölkələrin 
minaçılarına nisbətən 
Azərbaycan minaçılarının 
əsərləri daha çox şöhrət 
qazanmışdı, çünki onların 
əsərlərində qarışıq, 
bulanıq rəng olmazdı. Onların, rəsmin boşluqlarına tökdükləri hər rəngin öz 
xüsusiyyəti olduğundan, bu rənglər qızıl və s. tel pərdələri ilə bir-birindən ayrılır. 
Azərbaycan minalarının belə rəngarəng olması, bu rənglərin bir-birilə ahəngdarlığı 
insanı valeh edir. 
XVIII yüzillikdə Azərbaycanda daş üzərində ən zərif oyma işlərinə biz 
məzar daşlarında rast gəlirik. Hazırda Abşeron, Şamaxı, Quba, Şəki, Ağdam, 
Gəncə, Qazax, Tovuz və s. yerlərdə bədii xüsusiyyət daşıyan bir çox məzar daşları 
vardır. Bu əsrlərdə məzar daşlarının bəzəkləri bir çox hallarda ənənəvi xarakter 
daşısa da, onların tərtibatında çoxlu yeniliklər də özünü büruzə verməyə başlayırdı. 
Məzar daşlarının tərtibatında müxtəlif növlü ornament ünsürlərindən, oyma 
ilə yanaşı boyadan və qeyri-qiymətli daşlardan (mərmər, qranit və s.) geniş istifadə 
edilməsi bu əsrin üslub xüsusiyyətlərindən biri idi. Bu əsr məzar daşlarının bəzəkləri 
içərisində ən çox yayılanları fərdi xarakter daşıyan rəsmlərdir. Bunlardan kişi məzar 
daşlarında xəncər, qılınc, tapança, tüfəng, at rəsmini, qadın məzar daşlarında isə 
güzgü, daraq, iynə-sap və s. məişət əşyalarından olan rəsmləri göstərmək olar. Bu 
əsrlərin məzar daşı bəzəklərində süjet xarakterli kompozisiyalara artıq rast 
gəlinmir. 
Arabir Quba, Gəncə, Tovuz, Qazax, Lənkəran rayonundakı məzar daşları 
üzərində rast gəlinən insan fiqurları isə heç bir mövzu ilə bağlı olmadığı üçün sırf 
individual xarakter daşıyırdı. 
XVIII yüzilliyin məzar daşları bəzəklərinin əsas xarakterik xüsusiyyəti onun 
191 
 
bədii tərtibatında müxtəlif növlü ornamentlərdən istifadə edilməsidir. Bir abidədə 
onun məzmunundan asılı olmayaraq, həndəsi, nəbati ornamentlərlə yanaşı, insan, 
heyvan, quş fiquru, müxtəlif məişət əşyaları və s. bəzəklərə rast gəlinir. 
Quba şəhər qəbiristanlığında olan 1799-cu il tarixli məzar daşı qeyd 
etdiyimizi əyani bir şəkildə təsdiq edir. 
Bozdaşdan yonulmuş bu hündür məzar daşı üzərində biz zərif oyulmuş bir 
qrup ornament ünsürlərinə rast gəlirik. Məzar daşının üzəri kompozisiya etibarilə beş 
ayrı-ayrı çərçivələrlə bölünmüşdür. Aşağıda yerləşdirilmiş ən böyük çərçivədə qəşəng 
bir tağ arasında qanadlarını gərmiş qartal fiquru oyulmuşdur. Qartalın hündür ağac 
üstündə başını sol tərəfə əyərək təsvir edilməsi kompozisiyanı xeyli canlandırmış, 
ona dinamik bir hərəkət vermişdir. Bu medalyondan yuxarı, üç çərçivə içərisində 
"şəbəkə" kompozisiyasını xatırladan beş, səkkizbucaqlı ulduz, dairə, üçbucaq və s. 
həndəsi naxışlar yerləşdirilmişdir. Bəhs etdiyimiz məzar daşı vertikalformalı 
çərçivə və onun içərisində verilmiş zərif gül-çiçək rəsmləri ilə bitir. Bu qəbirdaşının 
bəzəklərinin ümumi kompozisiyası ayrı-ayrı ornament ünsürləri və eləcə də texniki 
icrası onun Abşeron oyma işlərinə yaxın olduğunu göstərir. 
Bu əsrlərdə başqa sənət nümunələrində gözəçarpan lokal xüsusiyyətlər 
qəbir daşları bəzəklərində də görünməkdə idi. Bu yerli xüsusiyyətlər, ilk növbədə, 
yerin iqlimindən, düzəldilən materialın keyfiyyətindən və bədii ənənəsindən irəli 
gəlirdi. Bu cəhətdən həmin dövrdə Şamaxı, Şəki, Qax, Qazax, Tovuz, Gəncə, 
Ağdamda rast gəlinən məzar daşları öz forma və bədii tərtibatına görə, üzdən də 
olsa, müstəqil xüsusiyyət daşıyır. Bu tipli məzar daşlarının bəzilərini nəzərdən 
keçirək. Şəki rayonunda qalan ən orijinal məzar daşları Xan məscidi həyətində 
yerləşmişdir. Bu məzar daşları çaylaqlarda təsadüf edilən sərt bozdaşdan yonulmuş, 
səthi oyulmuş gül-çiçək və yazılarla bəzədilmişdir. 
Şəki məzar daşlarının ən gözəl xüsusiyyətlərini özündə əks etdirən bu 
kompleks məzar daşları çox böyük deyildir. Təpəsi tağ formasında kəsilmiş bu vertikal 
məzar daşlarının hündürlüyü 1-1,5 m-ə qədərdir. 
İqlim ilə əlaqədar olaraq, yağış və seldən qorunmaq üçün bu daşlar ətraf və 
arxadan kərpiclə hörülmüşdür. Bəzəklər də buna müvafiq olaraq abidənin bir 
tərəfində, yəni önündə yerləşdirilmişdir. 
Şəki Xan məscidi həyətində yerləşən məzar daşları içərisində hicri 1215 
(1801)-ci il Əbdül Kilidaqiyə həsr edilmiş abidə xüsusilə diqqəti cəlb edir. 
Haqqında bəhs etdiyimiz məzardaşının bəzəkləri nəbatat aləmindən 
götürülmüş naxışlar, nəsx xətli yazı abidənin formasına müvafiq bir şəkildə 
oyulmuşdur. Daşın bəzəkləri kompozisiya etibarilə iki hissəyə bölünmüşdür. 
Aşağıda, düzbucaq hissəsində horizontal sətirlərlə yazı, yuxarıda isə simmetrik 
quruluşlu oraament verilmişdir. Yazıların nəbati ornamentəoxşar nəsx xəttilə 
yazılması onun ornamentlə bir vəhdət yaratmasına kömək etmişdir. 
Məzar daşının yuxarı hissəsi bütünlüklə gül-çiçək, yarpaq və şaxə 
rəsmlərindən təşkil edilmiş naxışlarla örtülmüşdür. Bu oyma naxışlar yeknəsəq 
görünməsin deyə, sənətkar böyük ustalıqla arabir qırmızı, göy, yaşıl, sarı rəngdən 
192 
 
də istifadə etmişdir. 
Sənət tariximizin tədqiqatçıları haqlı olaraq bu məzar daşlarını düzəldən 
ustaların yaradıcılığına Şəkinin XVIII-XIX yüzilliklər memarlığında geniş yayılmış 
divar rəsminin təsiri olduğunu göstərirlər. Bunu biz nəinki onların istifadə etdikləri 
ornament motivlərində, kompozisiyalarda, hətta iş üsulunda da açıq-aydın görə 
bilərik. 
Haqqında bəhs etdiyimiz Şəki məzar daşları üzdən qrafik bir səpkidə, həm 
də səthi (dərinliyi 1-1,5 mm) oyulmağına baxmayaraq, müxtəlif məsafələrdən bədii və 
aydın görünə bilir. Daşların bədii tərtibatında arabir istifadə olunan boyalar bu 
ornamentə xüsusilə böyük yaraşıq verir. 
Şəki xanlarına və onların nəsillərinə aid bu daşlar öz üzərindəki kitabələri 
ilə də diqqəti cəlb edir. Burada Qurandan götürülmüş ayə və duadan başqa vəfat 
edən şəxsin tərcümeyi-halına və hətta xarakterini göstərən sözlərə də rast gəlirik. 
Məsələn, Şəki xanı Hüseyn xanın  oğlu Fətəli xanın başdaşında biz belə bir 
cümləyə rast  gəlirik: "Bizim səhvlərimizdən keç və günahlarımızı bağışla.  Sən 
doğrudan da böyük günahları bağışlayansan, ey Allah, mənim ehtiyacım sənədir və 
canım sənin əlindədir. Başqasından üz çevirib, sənə doğru döndük, mənim arxalana 
biləcək heç bir yaxşı işim yoxdur, sənə ümid bağlayaraq təvəkkül edirəm. Ey 
mənim Allahım, cənnət əhli deyiləm, cəhənnəm oduna da tabım yoxdur". 
Şəki daş oymalarının 
maraqlı cəhəti təkcə onun 
bəzəyi və ya kitabələrinin 
məzmununda deyil, bir də 
ondadır ki, bunların 
əksəriyyətində biz onu 
düzəldən ustanın adına rast 
gəlirik. Daşlar üzərində 
xüsusilə usta Şirinin adına 
tez-tez təsadüf edilir. 
Şəki, Qax, Qazax, 
Gədəbəy və s. yerlərdə rast 
gəlinən məzar daşları 
bəzəklərinin səthi yonulması, 
ilk növbədə, bu dağətəyi 
rayonlarda yumşaq, asan 
yonunan daşların olmamasından irəli gəlirdi. 
Elə buna görə də bu yerlərdə məzar daşlarının daha bədii görünməsi üçün 
sənətkarlar boya və qiymətli daşların (mərmər, qranit və s.) kombinasiyasından geniş 
istifadə edirdilər. 
Bu barədə Qazax rayonunun Birinci Şıxlı, Daş Salahlı, Poylu və Dağ 
Kəsəmən kəndlərində rast gəlinən məzar daşları xüsusilə diqqəti cəlb edir. 
Bu məzar daşlarının tərtibatında xalq ustaları boya ilə birlikdə mərmər 
193 
 
hissələrindən də geniş istifadə etmişlər. Bəzəkli mərmər hissələri, adətən bu daşların 
yuxarı hissələrində səliqə ilə oyulmuş geniş çərçivələrdə yerləşdirilirdi. Əsas etibarilə 
qırmızı tufdan yonulmuş Qazax rayonunun məzar daşları öz monumentallığı və 
ornament motivlərinin orijinallığı ilə diqqəti cəlb edir. Stella formasında olan Qazax 
məzar daşlarının hündürlüyü bəzi kəndlərdə 4 metrə çatır. 
Başqa yerlərin məzar daşlarına nisbətən Qazax rayonunun məzar daşlarının 
bəzəklərinin əksəriyyətini emblem və rəmzi mahiyyətli ornament ünsürləri təşkil 
edir. Bunlardan zolaqlı dairəni, üz-üzə durmuş iki və ya dörd qoç buynuzunu, 
qarmağabənzər ornament elementini və s. göstərmək olar. 
Bundan əlavə, bu ərazinin məzar daşlarının bəzəkləri arasında at, maral; 
məişət əşyalarından gülabdan, xəncər, qılınc, tüfəng, tapança, patrondaş və s. 
predmetlərin də təsvirinə rast gəlinir. 
El ustaları XVIII 
yüzillikdə də əvvəlki dövrlərin 
dini etiqadları ilə bağlı olaraq 
daşdan at və qoç fiqurları yonub 
düzəldirdilər. Bu əsrlərdə 
düzəldilmiş ən orijinal qoç fiquruna 
biz hazırda Gədəbəy rayonunun 
Kiçik Qara Murad kəndində, at 
fiquruna isə Tovuz rayonunun 
Ağdam kəndi qəbiristanlığının Al-
Dədə piri yanında rast gəlirik. 
Mahir sənətkar əli ilə daşdan 
yonulmuş bu at fiquru bizim üçün 
xüsusilə qiymətlidir, çünki onun 
üzərində onu yaradan sənətkarın - 
Usta Hüseynin adı yazılmışdır. 
Gəc üzərində oyma üsulu 
ilə bəzək açmaq XVIII-XIX yüzilliklərin birinci yarısında da geniş yayılmış 
sənətlərdən sayılırdı. Bunlardan Şəkidə Şəkixanovların ev və sarayında istifadə edilmiş 
oyma işlərini, Gəncədə "Günbəzli ev" yaşayış binasının daxili bəzəyində tətbiq 
olunmuş gəc oymalı bəzəkləri və s. qeyd etmək olar. 
Son vaxtlarda yaradılmış gəc oymalı işlərin sayı əvvəlki dövrlərə nisbətən 
xeyli çox olsa da, bunlar öz bədii xüsusiyyətləri cəhətdən keçmişin gəc oymalarından 
zəifdir. 
Bu zəiflik bəzədilən gəc əşyasının və ya səthinin çox quru və səthi bir 
üsulda icra edilməsində və tətbiq olunan ornamentlərin eklektik bir şəkildə ifasında 
özünü büruzə verir. 
Nəzərdən keçirdiyimiz oyma işləri göstərir ki, XVIII yüzillikdə dövrün 
üslub xüsusiyyətlərindən irəli gələrək düzəldilən abidələrin bəzəkləri əvvəlki 
dövrlərə nisbətən səthi və eklektik bir səpkidə icra olunurdusa da, onların ornament 
194 
 
motivləri və xüsusilə kompozisiya quruluşu hələ də keçmiş ənənələrə sadiq qalırdı. 
Min il və ondan da artıq dövr ərzində yurdumuzda yaranmış ornament motivi və 
kompozisiya üslublarına biz bu əsrlərin sənət nümunələrində rast gəlirik. 
XVIII yüzillikdə əvvəlki dövrlərdə olduğu kimi, taxtadan düzəldilmiş məişət 
əşyaları, musiqi alətləri və xalq memarlıq abidələri hissələri ayrı-ayrı ornament 
motivləri ilə bəzədilirdi. Bəzəklər taxta məmulatları üzərində keçmişdə olduğu kimi, 
üç texnoloji üsulda icra edilirdi. Bunlar oyma, şəbəkə və xatəmkarlıqdır. Taxtadan 
düzəldilmiş əşyaların bəzəmə üsulları içərisində ən geniş yayılmışı oyma idi. 
Ən gözəl oyma işlərinə biz bu vaxt memarlıqda geniş istifadə edilən taxta 
sütunlarda, məhəccər, pəncərə, qapı və bir qrup məişət əşyalarının (təhnə, cəhrə, 
tabaq, qəlib, qaşıq və s.) üzərində rast gəlirik. 
Memarlıqda ən maraqlı oyma işləri qapı üzərində icra edilirdi. Bir qayda 
olaraq ənənəvi kompozisiyalar əsasında qurulmuş bu oyma işlərinin ən geniş 
yayılanı hər tərəfi üç pannoya bölünərək bəzədilmiş qapılardı. 
Bu səpkidə bəzədilmiş qapılann ən gözəl nümunələrinə Şəki xan 
sarayında, İrəvanda Azərbaycan sənətkarları tərəfindən tikilib bəzədilmiş 
Hüseynqulu xanın sarayında və digər abidələrdə rast gəlirik. 
Oyma üsulu ilə bəzədilmiş bu qapılarda biz nəbati, həndəsi naxışlarla 
yanaşı, müxtəlif yazılar və hətta rəmzi mahiyyət daşıyan rəsmlərə də rast gəlirik. 
Azərbaycanda taxta üzərində həkk edilmiş bədii oyma işlərinə bu əsrlərdə 
məişət əşyalarında da tez-tez təsadüf edilir. Hazırda Azərbaycan Dövlət İncəsənət 
Muzeyində, Azərbaycan Elmlər Akademiyasının Tarix və Nizami muzeylərində 
belə işlərin bir çox gözəl nümunələri saxlanmaqdadır. Bunlardan parça üzərini 
bəzəyən basma taxta qəlibləri, şərbət qaşıqlarını, mücrü və başqa sənət nümunə-
lərini göstərmək olar. 
Bu əsrlərdə Azərbaycanda oyma sənətinin ikinci bir üsulu da inkişaf 
etmişdi. Bu üsulda bəzəklər taxtanın hər iki üzündə aparılırdı. 
İkiüzlü oyma işləri nümunələrinə hazırda Azərbaycan Dövlət İncəsənət 
Muzeyində saxlanılan bir qrup bədii taxta qaşıqları nümunə göstərmək olar. 
Taxta qaşıqlar üzərində ikiüzlü oyma işləri əsasən dəstəkdə icra edilirdi. 
Məzmun etibarilə bu bəzəklər çox müxtəlifdir. Burada üz-üzə dayanmış iki bülbül 
təsvirinə,  nəbati və həndəsi ornamentlərə, qaşığın kimə aid olduğunu bildirən 
yazılara və xüsusən "nuş olsun", "afiyət olsun" sözlərinə rast gəlinir. Taxta qaşıqlar 
içərisində oyulmuş bəzəklərdən ən geniş yayılanı buta rəsmidir. 
Hazırda Azərbaycan Dövlət İncəsənət Muzeyində saxlanılan taxta qaşıqların 
əksəriyyəti bu rəsmlə bəzədilmişdir. Həmin qaşıqlardakı bəzəklərin xarakterik 
cəhətlərdən biri də ondadır ki, sənətkar böyük ustalıqla oymanın iki üsulundan da 
istifadə etmişdir. 
XVIII yüzillikdə şəbəkəçilik sənəti də taxtadan düzəldilmiş məişət 
əşyalarının, memarlıq abidələrinin bəzədilməsində geniş istifadə edilirdi. 
Bu əsrlərdə şəbəkənin hazırlanması ənənəvi xarakter daşısa da, onun 
ornament motivləri xeyli mürəkkəbləşmişdi. Belə mürəkkəb ornament 
195 
 
kompozisiyalardan biri şəmsi idi. 
Bu tipli ornamental kompozisiyalı şəbəkə işlərinin ən gözəl nümunələrinə 
hazırda Şəkidə Şəkixanovların ev və sarayında rast gəlirik. 
XVIII-XIX yüzilliklərin birinci yarısında taxta üzərində bəzəkaçma sənətinin 
başqa üsullarından biri olan xatəmkarlıq da inkişaf etmişdi. 
Qiymətli metalların bəzədilməsindən fərqli olaraq taxta üzərində 
xatəmkarlıq daha zərif və rəngarəngdir. Bu da onunla izah edilir ki, sənətkar üçün 
taxta üzərində işləmək metala nisbətən daha asandır. Burada sənətkar metalda 
işlədilən qızıl, gümüşdən başqa, qeyri materiallardan, o cümlədən sədəf, fil 
sümüyü, kəhrəba, müxtəlif qiymətli daş-qaşlardan və rəngli ağaclardan da istifadə 
edə bilir. 
Həmin əsrlərdə Azərbaycan sənətkarları tərəfindən bu üsulda bəzənmiş bir 
çox tar, kamança, saz, mücrü və sair şeylər bir sıra muzeylərdə nümayiş etdirilir. 
Xatəmkarlıq sənəti bu dövrdə xüsusilə Təbriz, Ərdəbil, Naxçıvan və Şuşa 
şəhərlərində geniş yayılmışdı. 
XVIII yüzillikdə Azərbaycan geyimləri də çox rəngarəng olmuşdur. Bakı, 
Quba, Şamaxı, Qarabağ, Naxçıvan, Gəncə, Lənkəran, Şəki və s. bu kimi müstəqil 
xanlıqların əmələ gəlməsi geyim məsələlərinə də az təsir etmirdi. Xanlıqların belə 
xüsusi çərçivədə, başqa-başqa siyasi və iqtisadi vəziyyətdə yaşamaları geyimin 
(üzdən də olsa) dəyişməsinə səbəb olmuşdur. Bu dəyişkənlik əsas etibarilə geyimin 
biçimi və siluetində deyil, onun tikildiyi malda və bəzəklərində idi. 
XVIII yüzillikdə Azərbaycanda kişilər üstündən uzunqollu, bədənə kip 
oturan çuxa geyərdilər. Çuxa əsas etibarilə qalın parçadan tikilərdi. Şəxsin yaşından 
asılı olaraq çuxanın rəngi və boyu başqa-başqa olardı. Gənclər nisbətən gödək və 
açıqrəngli, uzunətəkli çuxa geyərdilər. Bu dövrdə üstdən enli, uzunqollu əbalar da 
işlənmişdir. 
XVIII yüzillikdə əbanı əvvəlki dövrlərə nisbətən, əsas etibarilə mollalar 
və hörmətli qocalar geyərdilər. 
Azərbaycanın soyuq dağlıq rayonlarında, xüsusən qışda, qəşəng biçimdə 
tikilmiş kürk geyərdilər. Bu kürklər, əsasən, qoyun dərisindən olub, yunlu tərəfi içəri 
tikilərdi. Əla keyfiyyətli kürklərin boynundan tutmuş ətəklərinə qədər bədii tikməsi 
olardı. Azərbaycanda bu əsrdə ən gözəl kürklər  Şuşa, Şəki və Qubada tikilirdi. Əhali 
arasında İrandan gətirilmə Xorasan kürkləri də geniş yayılmışdı. 
Çuxanın, əbanın və kürkün altından uzun və darqollu, bədəndə kip oturan 
arxalıq olurdu. Ümumiyyətlə, arxalıq gözəl biçimdə tikilirdi. Nisbətən varlı şəxslərin 
arxalıqları böyük zövqlə qızılı və gümüşü saplarla naxışlanardı. Arxalıq qabaq tərəfdən 
döşdən uzununa tutmuş yumru ipək və sair parçalardan tikilmiş düymələrlə və ya 
kiçik parça bəndlərlə bağlanardı. Çox vaxt bunun da üstündən beldən nazik gümüş 
kəmər və ya qurşaq bağlanardı. 
XVIII yüzillikdə kişi ayaqqabıları da çox müxtəlif olmuşdur. Ən çox 
işlədilən kişi ayaqqabıları dəridən tikilmiş dabansız kiçik başmaqlar idi. Bu zaman 
dövlətlilər arasında nazik dəridən tikilmiş uzunboğaz çəkmələr və kəndlilər 
196 
 
tərəfindən keçmişlərdən XX yüzilliyinin əvvəllərinə qədər geyilən çarıqlar da var 
idi. 
XVI-XVII yüzilliklərdə yayılmış 
adi araqçınlar, enli və üstü yastı ağ 
çalmalarla yanaşı, XVIII yüzillikdə dəbdə 
olan papaqlardan biri də xəz papaqlar idi. 
Əsasən quzu dərisindən tikilmiş uzun, 
şişbaşlı bu papaqlar XIX yüzilliyin 
axırlarınadək geniş yayılmışdı. Belə papaqlar 
xüsusilə Qarabağda, Gəncə, Şəki, Qubada, 
cənubda isə Təbrizdə dəbdə olmuşdur. 
Çox hallarda zadəganlar gözəl 
görünmək üçün belə xəz papaqların aşağı 
hissəsində qiymətli ağ və zolaqlı parça 
dolayırdılar. 
Bu dövrdə kişi bəzəkləri üzük, 
qurşağa taxılan və ya nazik gümüş kəmərdən 
asılan xəncər olmuşdur. XVIII yüzillikdə 
demək olar ki, bütün kişilər xəncər 
gəzdirərdilər. 
XVIII yüzillikdə qadın geyimləri 
nisbətən daha gözəl və zövqlə hazırlanırdı. 
Bu əsrin axırlarında Azərbaycanda olmuş 
səyyah marşal Fon Biberşteyn bu ölkənin 
qadınlarının və onların geyimlərinin 
gözəlliyinə valeh olduğunu xüsusi qeyd edir. 
Azərbaycan qadınlarının yüksək zövqlə geydiyi libaslara böyük şairimiz 
Molla Pənah Vaqifin şeirlərində də rast gəlirik. Öz dövrünün qadın bəzək və 
geyimlərinə valeh olan Vaqif yazır: 
 
Barmağında xatənı, güşində tənə,  
Gireh-gireh zülfün tökə gərdənə,  
Güləbətin köynək, abı nimtənə,  
Yaxasında qızıl düymə gərəkdir. 
 
XVIII yüzillikdə qadın üst geyimləri - üst köynəyi, çəpkən, arxalıq, kürdü, 
küləçə, ləbbadə, eşmək və baharıdan ibarət idi. 
Qadın üst köynəyinin qolu əsasən uzun, enli və düz olurdu. O, boyun 
hissədə bir düymə ilə düymələnərdi. Üst köynəyi adətən qanovuz və ipək parçadan 
tikilərdi. Köynəyin boynuna, yaxasına, qolunun  ağzına və ətəyinə qabaq hissədə qızıl 
ətəklik, qızıl və ya gümüş pul tikilərdi. 
Yaşlarından asılı olaraq qadınların geydikləri köynəklərin rəngi də müxtəlif 
197 
 
olurdu. Qızlar və gəlinlər sarı, qırmızı, yaşıl, qoca qadınlar isə ağ və ya qara rəngdə 
köynək geyərdilər. 
Bu əsrdə gözəl biçimli üst qadın 
geyimlərindən biri çəpkən idi. Çəpkən astarlı 
olub, belə qədər bədənə kip biçilirdi. Onun yan 
tərəflərində aşağıda çapıq adlanan qabarıq 
hissələri olurdu ki, bu da bədənin daha gözəl və 
fiqurlu görünməsinə imkan verirdi. Bundan 
əlavə çəpkənin (bəzən əlcək ilə bitən) qondarma 
qolları da olurdu. Qondarma qolun astarı adətən 
qiymətli parçadan tikilərdi. Çəpkən qırmızı, yaşıl, 
göy məxmərdən və müxtəlif zərli parçalardan 
hazırlanardı. Çəpkənin yaxasına, çapığın qırağına, 
ətəyinə və qolunun kənarlarına sarıma və başqa 
baftalar, köbə, zəncirə və s. tutulurdu. 
Qadınlar arasında geniş yayılmış 
geyimlərdən biri də arxalıq idi. Arxalıq da 
çəpkən kimi astarlı və belə qədər bədənə kip 
biçilirdi. Arxalığa beldən aşağı hissədə büzmə, 
yaxud qırçınlı müxtəlif endə ətək tikilirdi. Bəzi 
arxalıqlar gen və düz biçilirdi, yan hissədə isə 
çapığı olurdu. 
Arxalıqların qollarının da biçimləri 
müxtəlif idi. Bəziləri düz və uzun, bəzilərinin 
isə qolları dirsəyə qədər düz olub dirsəkdən aşağı qondarma qol şəklində tikilirdi. 
Adətən arxalıqların yaxası açıq olurdu. Arxalıqlar məxmər, tirmə və müxtəlif zərli 
xara parçalardan tikilirdi. Qadın arxalıqları kişi arxalıqlarından əsasən, öz gödəkliyi 
və üstünü bədii tikmələri ilə fərqlənirdi. 
Bu əsrdə ən gözəl qadın arxalıqları Şuşa, Şəki, Naxçıvan və Şamaxıda 
tikilirdi. 
Qeyd etmək lazımdır ki, arxalıq, eləcə də başqa qadın üst köynəklərinin 
qollarının altında çapıq (kəsik) olardı. Bu çapıqlar qolun rahat hərəkət etməsi və 
isti havalarda tərləməməsindən ötrü idi. 
Zəngin qadın üst geyimlərindən biri də bu əsrdə kürdü olmuşdur. Kürdü 
sarıqlı və qolsuz idi. O, qış fəslində geyildiyi üçün onun boynuna, yaxası və ətəklərinə 
xəz tikilirdi. Kürdü döşdən aşağı hissədə mis və ya gümüş qarmaqlarla bağlanırdı. 
Bu dövrdə Qarabağ kürdüləri xüsusilə şöhrət tapmışdı. Onlar məxmər və tirmədən 
tikilər, yaxası, ətəkləri və ciblərinin ətrafı bafta ilə bəzədilərdi. Bu əsrdə Azərbaycanda 
Xorasan kürdüləri də dəbdə olmuşdur. Bu kürdülər tünd-sarı rəngli dəridən 
hazırlanırdı. Üzərində həmin rəngli ipək sapla bəzək vurulurdu. Bu əsrdə dəbdə olan 
üst geyimlərindən biri də küləçə idi. Bu geyim belə qədər düz, açıq, ətəyi isə 
büzməli olurdu. 
198 
 
Küləçənin yaxası açıq, uzunluğu dizə qədər, qolu isə dirsəkdən aşağı 
olurdu. O, əsasən məxmər və tirmədən tikilirdi. Yaxasına, bel kəsiyinə və 
qollarının ağzına çox vaxt güləbətin, muncuq və pilək ilə tikmə vurulurdu. 
XVIII yüzillikdə qadınlar çox uzun və enli, üst-üstə bir neçə tumanda 
gəzirdilər. Lap birinci üst tumanın ətəyi iki-üç barmaq enliyində, ümumiyyətlə, 
tirmə və ya rəngli qalın parçadan tikilirdi. 
Qadın ayaqqabısı formaca bəzi kişi 
ayaqqabısına bənzəyirdisə də, onlardan öz zərif 
biçimi və gözəl bəzəkləri ilə ayrılırdı. Nisbətən 
kübar qadınların ayaqqabılarının üstünə tikmə 
salınır, içərisinə isə dabandan tutmuş pəncəyə 
qədər naxışlarla bəzənmiş gümüş parçası 
bərkidilirdi (respublikamızın bir çox 
muzeylərində saxlanılan belə qadın ayaqqabıları 
buna misal ola bilər). 
XVIII yüzillikdə qadın baş geyimləri 
də əvvəlki dövrlərdə olduğu kimi çox müxtəlif 
olmuşdur. 
Qadınlar saçı bir yerə yığmaq üçün 
cuna və kətandan istifadə edərdilər. Buna həm 
də tərgötürən vasitə kimi baxılırdı (Qəşbənd-
Naxçıvanda). Sürüşməməsi üçün qullabıdan 
(çəngəl, boğazaltı) istifadə edirdilər. 
Qulabı (çəngəl, boğazaltı) əsasən 
qızıldan hazırlanar, uclarına üstünə qarmaq 
yapışdırılmış qızıl pul bərkidilərdi. 
Cuna ağ rəngli pambıq parçadan, çarqat 
isə narıncı, al çəhrayı rənglərdə və bəzən də 
saçaqlı olurdu. 
Kəlağayının əlvan rənglərinə üstünlük verilərdi. 
Ləçəyin kəlağayının üstündən bağlanmasına da təsadüf edilirdi. Deməli, 
eyni zamanda üç baş geyimi geyilirdi, birinci cuna (və ya kətan), ikinci kəlağayı, 
üçüncü ləçək (və ya qəsabə, sərəndaz, zərdab). 
Soyuq havalarda bütün bu geyimin üstündən şal salardılar (tirmə şal, kəşmiri 
şal, təbii yundan əllə toxunmuş şal). 
Bu dövrdə ən çox yayılmış baş geyimlərindən biri araqçın idi. Lakin bu 
araxçınlar XVI-XVII yüzilliklərdəki araqçınlardan arxa tərəfdə hörük torbasının 
olmaması ilə fərqlənirdi. İndiki araqçınlar daha bəzəkli olurdu. Bu dövrdə qızıl və 
gümüş saplarla naxışlanmış güləbətin tikməli araqçınlar xüsusilə geniş yayılmışdı. 
Bu araqçınlara qabaq tərəfindən, alından silsilə adlanan qızıl, gümüş 
hissəciklərindən düzəldilmiş bəzəklər asardılar. Belə bəzəklər Qarabağda, 
Gəncədə, Naxçıvanda, Qazaxda və s. yerlərdə daha çox yayılmışdı. Bakıda, Şama-
199 
 
xıda, Təbrizdə isə qadınlar belə araqçınların qabağından kiçik tacı andıran 
cütqabağı taxardılar. 
XVIII yüzilliklərdə ən çox yayılmış qadın baş geyimlərindən biri də 
əmmaməyəbənzər baş geyimi idi. Bunu geymək üçün qadınlar kişilər kimi başlarına 
araqçına bənzər, lakin adi araqçınlardan xeyli hündür və bərk parçadan tikilmiş papaq 
qoyar və onun ətrafına parça dolayardılar. 
Kişilərdən fərqli olaraq qadınlar əmmamənin axırını, çənələrinin üstündən 
gətirərək yaşmaq kimi ağızlarının üstündən bağlayardılar. 
Əmmamənin başda möhkəm qalması və 
gözəl görünməsi üçün onun üstündən iki cərgə 
zəncirlə bir-birinə bənd olunmuş gümüş-qızıl pullar 
və ya üstü naxışlanmış dəyirmi gümüş, qızıl dikkələr 
taxardılar. Onu da qeyd edək ki, belə 
əmmaməyəbənzər qadın baş geyimlərini 
Azərbaycanın ucqar dağlıq yerlərində çarşabsız 
gəzən qadınlar geyərdilər, çünki yaşmaq özü burada 
qadının üzünün aşağı hissəsini bütünlükdə örtərək 
çarşabı əvəz edirdi. 
Əlbəttə, çadraya nisbətən belə baş geyimi 
açıq gəzmək cəhətdən xeyli irəliləyiş idi. Belə 
geyimdə qadın özünü sərbəst hiss edir, işlədiyi vaxt 
ona heç bir şey mane olmurdu. 
XVIII yüzillikdə və sonralar 
Azərbaycanda "təsəkqabağı" adlı parçadan tikilmiş 
baş geyimi də geniş yayılmışdı. 
Daha çox qadınların alnını bəzəyən bu 
baş geyimlərini həmin dövrdə dərzilər yox, zərgərlər 
hazırlayardılar. Basma üsulu ilə düzəldilmiş buta, 
aypara, buynuz, çiçək formalı, qızıl-gümüşdən 
fiqurlu piləklər təsəkqabağının üzərinə  tikilən 
əsas bəzək elementlərindən sayılırdı. 
Bu tip baş geyimləri əsas etibarilə Qarabağ, Gəncə, Qazax, Tovuz, Borçalı 
mahalında geniş yayılmışdı. Təsəkqabağı XIX yüzillikdə də geniş yayılmış baş 
bəzəklərindəndir. Tarixi sənədlərə görə, bu əsrlərdə yaşamış Gəncə zərgəri 
Ağamirzə "təsəkqabağı" hazırlamaqda dövrün ən məşhur ustası olmuşdur. 
Al-qırmızı, yaşıl, abı, yaxud bənövşəyi rəngdə məxmər təsəkqabağına tikilən 
qızıl piləklər qamətli gəlinlərin alnında kontrast dekorativ rəng vəhdəti yaradaraq 
diqqəti cəlb edirdi. 
XVIII yüzillikdə qadın baş və üst geyimləri üzərində müxtəlif forma və 
bəzəkli metal hissələri ilə yanaşı, muncuq, qiymətli daş-qaşlara da təsadüf edilirdi. 
Muncuq və daş-qaşlar arasında ən çox istifadə edilənləri kəhrəba, əqiq, mərcan, 
şəvə və gözmuncuğu idi. 
200 
 
XVIII yüzillikdə yurdumuzda düzəldilmiş bir çox xalq sənəti növlərilə 
yaxından tanış olduq. 
İlk baxışda xalq sənətkarları tərəfindən yaradılmış əşyalar forma və bəzək 
etibarilə elə bil ki, əvvəlki dövrlərin sənət nümunələrini təkrar edir. Keçmiş əsrlərin 
xalça, parça, tikmə, daş, dəmir, taxta məmulatlarına biz bu əsrlərdə də rast gəlirik. Lakin 
bu bəzək ünsürləri daha əvvəlki dövrlərdə olduğu kimi həyati, real yox, daha çox şərti-
dekorativ bir səpkidə icra olunurdu. Hiss edilir ki, sənətkar ornament motivlərini artıq 
(XVI-XVII yüzilliklərdə olduğu kimi) canlı təbiətdən mənimsəmir, kor-koranə 
keçmiş dövrün sənət əsərlərinin üzündən köçürür. Beləliklə, bu əsrlərdə xalq 
ustaları tərəfindən düzəldilmiş əşyalar hələ də öz forma və bəzəkləri ilə diqqəti cəlb 
etmələrinə baxmayaraq, onların icrasında az da olsa günü-gündən inkişaf edən 
qüsurları da görməmək olmur. 
 
 
MEMARLIQ 
 
Xanlıqlar dövründə həm xanlara məxsus saray binaları, həm də tez-tez baş 
verən daxili toqquşmalar və xarici işğallar zamanı istifadə olunan müdafiə qalaları 
tikilirdi. 
Şəki xanlarının sarayı. XVIII əsrdə tikilən xan sarayları içərisində ən 
qiymətlisi Şəki xanlarının sarayıdır. Şəki xan sarayı Şəki qalasının daxilində yerləşir. 
Saray XVIII əsrin ikinci yarısına aid abidədir. Binanın memarı, ehtimal ki, adı ikinci 
mərtəbədə yazılmış Ustad Abbasquludur. Şəki Xan sarayı ikimərtəbəlidir. Binanın 
hər iki mərtəbəsi eyni quruluşdadır. Mərkəzdə böyük salon və onun hər iki 
tərəfindəki dəhlizlərə bitişən yan otaqlar vardır. İstər birinci və istərsə də mərkəzi 
salonlar xüsusilə diqqəti cəlb edir. Həm mərkəzdəki, həm də kənarındakı otaqların 
fasada çıxan hissələrində pəncərə əvəzinə Azərbaycanın yaşayış binaları üçün 
səciyyəvi olan şəbəkələr işlədilmişdir. Fasadın divarlarındakı suvaq rəngli naxışlarla 
örtülüdür. Nəticədə, binanın əsas fasadını təşkil edən cənub fasadı tamamilə naxışlarla 
örtülmüş olur. Eyni zamanda fasadın əsas bölgüləri də aydın nəzərə çarpır. 
Şəki xan sarayının ümumi memarlıq quruluşu ilə yanaşı, onun salonlarını 
bəzəyən dekorativ sənət nümunələrinin də böyük əhəmiyyəti vardır. Suvaq üzərində 
rəngli naxış, şəbəkə şəkilli ağac oyması, salon və otaqlardakı divar təsvirləri 
qiymətli sənət əsərləridir. 
Bakı xanlarının sarayı. Bu kompleks, İçərişəhərin Şamaxı darvazasına 
yaxın, sağ tərəfdəki binaların yerində olmuş və bizim dövrümüzə qədər qalmamışdır. 
Axırıncı Bakı xanı Hüseynqulu xanın sarayından, Əbdürrəhim bəy və Mehdiqulu bəyin 
evindən ibarət olan bu kompleks yeddi qapalı həyətin ətrafında düzülmüş yüzdən çox 
otaqdan ibarət imiş. Kompleksin əsasını təşkil edən Xan sarayının böyük həyətində 
meyvə bağı və bağın ortasında hovuz olduğu planda göstərilmişdir. Saray və eləcə 
də bəylərin evi əsasən ikimərtəbəli olub, memarlıq quruluşuna görə Azərbaycan 
yaşayış binalarının bir çox xüsusiyyətlərini əks etdirmişdir. Eyvanlar, şəbəkəli 
201 
 
pəncərələr, balaxana kimi memarlıq elementləri bu qəbildəndir. Eyni zamanda, 
yaşayış otaqlarının plandakı qarşılıqlı vəziyyəti Şirvanşahlar sarayının planını 
xatırladır. Kompleksin inşaat tarixi haqqında əlimizdəki plan və fasadlarda bir məlumat 
yoxdur. Xan sarayının XVII əsrin sonlarında və ya XVIII əsrin əvvəllərində 
tikildiyini ehtimal etmək olar. 
Atəşgah. Memarlıq cəhətdən olmasa da, qiymətli tarixi abidələrdən biri də 
Suraxanıdakı Atəşgah məbədidir. Bina beşbucaqlı həyətin ətrafında tikilmiş 
otaqlardan və mərkəzdə yerləşmiş dördbucaqlı, yan tərəfləri açıq, üstü günbəzli 
tikintidən ibarətdir. 
Abidənin ümumi planı karvansaralara oxşayır. Atəşgahın əsas hissəsi - 
məbədi, həyətin ortasındakı tikintidir. Vaxtilə borular ilə gətirilmiş qaz buradan 
bayıra çıxır və daim yanırmış. Məbədin Atəşgah adlanmasının da səbəbi budur. Bu 
məbəd Hindistandan gəlmə atəşpərəstlərin məbədi olmuşdur. Hindli kahinlərin 
hələ XIX əsrin axırlarına qədər burada ibadətlə məşğul olduqları məlumdur. 
Həyəti əhatə edən hücrələrin üzərində hind dilində bir neçə kitabə vardır. 
Abidənin inşa tarixini göstərən heç bir kitabə yoxdursa da, ancaq XVII əsrin 
axırlarında və XVIII əsrin əvvəllərində Bakıya gələn səyyahların verdiyi məlumata 
və abidədəki bəzi kitabələrə əsasən, Atəşgahın əsas hissəsinin 1713-1720-ci illərdə 
tikildiyi mülahizəsi irəli sürülmüşdür. 
Atəşgah həyətin ortasındakı od məbədi quruluşuna görə Azərbaycanın 
qədim dövrlərə aid atəş ibadətgahları ilə əlaqədardır. 
Şamaxıdakı Yeddigünbəz türbələr. XVIII əsrin əvvəllərinə aid abidələr 
sırasına Şamaxı qəbiristanlığındakı "Yeddigünbəz" adlı məşhur türbələr də daxildir. 
Hal-hazırda bu türbələrdən üçü qalmışdır. Türbələrin axırıncısı Şamaxı xanı Mustafa 
xanın ailəsi üçün tikilmişdir. 
Türbələrdən birinin üzərindəki kitabədə onun 1810-cu ildə Mustafa xanın 
anası üçün tikildiyi yazılmışdır. Həmin türbənin üzərində onu tikən memarın adı da 
vardır. Kitabədə memar özünü ustad Tağı adlandırır. 
Yeddigünbəz türbələri Azərbaycanın səkkizbucaqlı türbələri qrupuna 
daxildir. Lakin burada türbələrin yuxarı hissəsi piramida şəklində çadırvari günbəzlə 
deyil, adi günbəzlə örtülmüşdür. 
 
 
 
 
 
 
 
 
 
 
 
202 
 
XIX-XX YÜZİLLİYİN ƏVVƏLLƏRİNDƏ İNCƏSƏNƏT 
 
XIX yüzilliyin əvvəlində Şimali Azərbaycanın Rusiya tərəfindən işğal 
olunması nəticəsində müstəmləkəçilik siyasəti şiddətlənsə də milli 
mədəniyyətimizin və incəsənətimizin inkişafinda keyfiyyət etibarilə yeni mərhələ 
başlanır. Hər iki ölkənin siyasi və iqtisadi həyatında baş verən dəyişikliklər 
incəsənətin də yeni istiqamətdə inkişafına təkan verir. XIX əsrdə Azərbaycan xalqı 
rus mədəniyyəti vasitəsilə Avropa və dünya mədəniyyətinə və sivilizasiyasına 
qovuşur. İctimai və estetik fikir, elm, maarif, incəsənət sahələrində qarşılıqlı əlaqələr 
üçün əlverişli zəmin yaranır, yeni sənət növləri və janrları meydana çıxır, memarlıq, 
rəssamlıq, dekorativ-tətbiqi sənətlər üzrə peşəkar mütəxəssislərin fəaliyyəti üçün 
geniş meydan açılır. 
Bu mütərəqqi proses XX yüzillikdə daha geniş miqyas alır. Xalqın mənəvi 
həyatında maarif, mədəniyyət, mətbuat aparıcı rol oynamağa başlayır. Bədii ədəbiyyat, 
teatr, musiqi, memarlıq, təsviri sənətlər sahəsində zamanın estetik tələblərinə uyğun 
yeniləşmə, müasirləşmə meyilləri getdikcə güclənir. Xalq həyatının mədəni tərəqqi 
yolu ilə inkişafı Azərbaycan Demokratik Respublikasının yaranmasında faydalı rol 
oynamışdır. 
Kommunist rejiminin hökmranlığı dövründə bir sıra çox ciddi əyintilərə 
yol verildiyinə, Stalin repressiyasının tüğyan etdiyinə baxmayaraq Azərbaycanda 
da təhsil və mədəniyyət sahəsində mühüm dövlət proqramı həyata keçirilir. 
İncəsənət mənəvi həyatın ayrılmaz tərkib hissəsinə çevrilir. Onun inkişafına xüsusi 
əhəmiyyət verilir. Bütün bu obyektiv səbəblər üzündən çağdaş Azərbaycan təsviri 
sənəti və memarlığı mühüm nailiyyətlər qazanır. Son onilliklər ərzində 
respublikamızda istedadlı rəssamların və memarların milli yaradıcılıq məktəblərinin 
formalaşması estetik mədəniyyətimizin nailiyyətlərindəndir. 
 
 
 
TƏSVİRİ SƏNƏT 
 
XIX yüzillik Azərbaycan mədəniyyətinin ən zəngin və parlaq səhifələrindən 
biridir. 
Bu dövrün səciyyəvi xüsusiyyətlərindən biri mədəniyyətimizin Qərbi 
Avropa və Rusiya bədii yaradıcılığının mütərəqqi ənənələrilə əlaqələri və 
zənginləşməsi idi. Lakin bu ənənələr heç zaman, kor-koranə surətdə mənim-
sənilməmiş, onlar yerli zəminə söykənərək qədim mədəniyyətimizə uyğun şəkildə 
qavranılmışdır. Bu meyillərin təsiri incəsənətin bir çox sahələrində aydın görünür. XIX 
yüzillik təsviri sənətində də bu təsir böyük rol oynamışdır. 
Yeni meyillərin güclənməsinə bu dövrdə Azərbaycanda olub fəaliyyət göstərmiş 
rus, Qərbi Avropa rəssamlarının da (Q.Qaqarin, V.Vereşşakin, Jül Buron və s.) az 
təsiri olmamışdır. Yeni meyillər ilk növbədə rəssamların iş üslubunda və təsvir 
203 
 
formasında bilinirdi. O dövrün bir sıra görkəmli rəssamları bu gələnlərdən 
bəhrələnərək müstəqil iş üslubu, özünəməxsus sənət yolu seçə bilmişdilər. 
Azərbaycanın təsviri sənətində realist meyillərin inkişafı o zamankı 
rəssamlığımızın ən görkəmli nümayəndələrindən sayılan M.Q.İrəvani, M.M.Nəvvab, 
X.Natəvan və başqalarının yaradıcılığında öz əksini tapmışdır. 
Mirzə Qədim İrəvani. 1826-cı ildə İrəvan şəhərində varlı sənətkar ailəsində 
anadan olmuşdur. Deyildiyinə görə, onun atası taxta üzərində oyma işləri aparan 
istedadlı bir usta imiş. Güman etmək olar ki, Mirzə Qədimin rəssamlığa, bəzək 
sənətinə olan ilk həvəsi də atası Məhəmməd Hüseyndən almışdır. 
Mirzə Qədimin o zaman Zaqafqaziyanın mədəniyyət mərkəzi sayılan Tiflis 
şəhərində təhsili, burada gimnaziyanı bitirməsi gələcək rəssam kimi onun 
yaradıcılığına böyük təsir göstərir. Araşdırmalar göstərir ki, Mirzə Qədim 15 yaşında 
gimnaziyanı bitirərək İrəvana qayıdır və ömrünün axırınadək, yəni 1875-ci ilə qədər 
poçtda teleqrafçı vəzifəsində çalışır. Deyildiyinə görə, Mirzə qədim öz dövrünün təhsilli 
adamlarından olmuşdur. O, fars, rus və fransız dillərini mükəmməl bilmişdir. Şərq 
musiqi tarixi və nəzəriyyəsi ilə məşğul olmuşdur. Onun evində Şərq, Qərbi Avropa 
və rus ədəbiyyatına dair böyük bir kitabxana olduğu haqqında maraqlı məlumatlar var. 
Aparılmış elmi araşdırmalar göstərir ki, Mirzə Qədim rəssamlığın bir çox 
sahələrində fəaliyyət göstərən sənətkarlarımızdan olmuşdur. O, portret və ornamental 
kompozisiyalar sahəsində xüsusilə böyük məharət göstərmişdir. Onun şüşə, dəri, 
parça üzərində işlənmiş əsərləri Bakıda Azərbaycan Dövlət İncəsənət Muzeyində, 
Tbilisidə Gürcüstan Dövlət İncəsənət Muzeyində və Sankt-Peterburqda Dövlət 
Ermitajında nümayiş etdirilir. Mirzə Qədim çox kiçik yaşlarından rəsm çəkməyə 
başlamışdır. Onun Bakıda yaşayan qohumlarının verdiyi məlumatlara görə, Mirzə 
Qədim ilk əsərlərini şüşə üzərində çəkməyi sevirmiş. Bunlar da əsas etibarilə gənc 
qadın portretləri olmuşdur. Gənclik illərində Mirzə Qədim yerli təkəlduzçular üçün 
nümunə-ornamental çeşnilər də hazırlayırdı. Zəmanəmizədək qalmış bu tipli çeşni 
nümunələri göstərir ki, Mirzə Qədim Azərbaycan ornament sənətini dərindən bilən 
sənətkar olmuşdur. 
Onun ornamental çeşniləri orijinal kompozisiyası və müxtəlifliyi ilə diqqəti 
cəlb edir. Mirzə Qədimin divar boyakarlığı üçün yaratdığı ornamental çeşniləri də 
məlumdur. Bu tipli ornamental çeşnilərin əksəriyyətini simmetriya əsasında 
qurulmuş, nəbatat və yaxud heyvanat aləmindən götürülmüş motivlər təşkil edirdi. 
Canlılar  aləmindən  götürülmüş  motivlər  içərisində bülbül, qaranquş, tovuz quşu, 
nəbati oraamentlərdə isə ot kolları, qızılgül, nar gülü əsas yer tuturdu. 
Bu baxımdan Mirzə Qədimin hazırda Azərbaycan Dövlət İncəsənət 
Muzeyində saxlanılan qızılgül şaxəsi üzərində oturan bülbül rəsmi xüsusilə diqqəti 
cəlb edir. Bu motiv Mirzə Qədim yaradıcılığında müxtəlif kompozisiya və ayrı-ayrı 
materiallar üzərində (şüşə, dəri, parça, kağız) dönə-dönə təkrar olunmuşdur. Bu 
motivin rəssamın yaradıcılığında mühüm rol oynaması səbəbsiz olmamışdır. 
204 
 
Araşdırmalar göstərir ki, gül ilə bülbül uzaq 
keçmişlərdən məhəbbət rəmzi sayılmışdır. Gül və 
bülbül vasitəsilə aşiq və məşuqun görüşmələri, 
onların bir-birinə olan münasibətləri klassik 
şairlərimiz tərəfındən dönə-dönə deyilmiş, 
xanəndələr tərəfindən məclislərdə oxunmuşdur. 
Mirzə Qədim 25 yaşına çatdıqda artıq tanınmış 
rəssam idi. Məlumdur ki, 1850-ci ilin əvvəllərində 
ona İrəvandakı Sərdarlar sarayının divar rəsmlərini 
bərpa etmək kimi vacib bir iş tapşırılır. 
Bu möhtəşəm sarayın keçmiş divar 
bəzəklərini bərpa etməklə bərabər Mirzə Qədim 
burada bir neçə yeni əsər də yaradır. Rəssamın 
Bakıda yaşayan qohumlarının verdiyi məlumata görə, 
Mirzə Qədim bu sarayda 2 metr hündürlüyü 1 metr 
enində yağlı boya ilə çəkilmiş portret yaradır. Tarixi 
sənədlər göstərir ki, 1918-ci ildə saray uçub dağıldığı 
zaman Mirzə Qədimin portretləri divardan çıxarılıb 
Tiflisə gətirilmişdir. Hazırda Gürcüstan  Dövlət 
Muzeyində saxlanılan "Sərkərdə", "Fətəli şah"ın 
portretləri rəssamın bu saray üçün yaratdığı 
əsərlərdəndir. 
Bu portretləri Azərbaycan incəsənəti tarixində 
yağlı boya ilə çəkilmiş ilk əsərlərdən saymaq olar. 
Hazırda Mirzə Qədimin 23 əsəri məlumdur. Onun 
sulu boya və qələmlə çəkilmiş 20 ədədi Bakıda 
Azərbaycan Dövlət İncəsənət Muzeyində nümayiş 
olunur. Mirzə Qədimin əsərlərinin gözəl 
xüsusiyyətlərindən biri ondadır ki, onların 
əksəriyyətində müəllifin imzası vardır. Portretlərin 
altındakı yazılar daha ətraflıdır. Burada təsvir olunan 
şəxsin adı, rütbəsi də verilir. .  
Mirzə Qədim İrəvaninin yaradıcılığına 
ətraflı nəzər yetirdikdə onun ən böyük nailiyyətinin 
portret janrı sahəsində olduğunu görərik. Hazırda 
Azərbaycan Dövlət İncəsənət Muzeyində saxlanılan 
"Abbas Mirzə", "Məculla Mirzə", "Gənc qadın", 
"Qadın" portretləri bu baxımdan xüsusi maraq 
doğurur. Adlarını çəkdiyimiz bu portretlərin həllində 
Mirzə Qədim ilk növbədə milli yerli ənənələrə sadiq 
qalan bir rəssam kimi çıxış edir. Millilik çəkilən 
obrazların bəzəkli geyimlərində, duruşlarında, 
205 
 
nisbətən dekorativ ifasında özünü büruzə verir. Lakin bu dekorativlik heç də orta 
əsr Azərbaycan miniatürlərində təsadüf edilən şərti dekorativliyə bənzəmir. 
Bunların hər birində realist ünsürlər özünü göstərir. Bu da Azərbaycan təsviri 
sənətində realizm ənənələrinə doğru atılan ilk addım idi. Bu baxımdan rəs-samın 
hazırda Azərbaycan Dövlət İncəsənət Muzeyində saxlanılan "Abbas Mirzə" 
portreti xüsusilə qiymətlidir. Rəssamın digər əsərlərində daha çox 
ümumiləşdirilmiş gənc qız, sərkərdə və s. obrazlara təsadüf ediriksə, bu əsərdə 
konkret tarixi bir şəxsin obrazı təsvir olunmuşdur. 
Böyük bir kağız vərəqi üzərində çəkilmiş bu portretdə vüqarla dayanan bir 
zadəgan obrazı verilmişdir. Onun başında hündür xəz papaq, əynində yaxası, 
qollarının dəstəyi, cibinin ağzı tirmə haşiyəli uzun çuxa vardır. Cibindən qılınc 
qınının sümük dəstəyi çıxmışdır. 
Abbas Mirzənin itaətkar bir duruşda əlləri sinəsində verilməsi onun çox 
güman ki, şah və ya xan hüzurunda duran əyan olduğunu göstərir. Rəssam bu 
portretində zahiri əlamət vasitəsilə də olsa insan xarakterini, onun əhval-ruhiyyəsini 
açıb göstərməyə çalışmışdır. 
Portret sənətkarlıq baxımından da diqqəti cəlb edir. Fiqurda tənasüblər 
düzgün qurulmuş, işıq-kölgə prinsiplərindən lazımınca istifadə edilmişdir. Abbas 
Mirzənin sifəti, xəz papağı, topa saqqalı xüsusilə dəqiq və canlı işlənmişdir. Bu 
portretin bizim üçün qiymətli cəhəti ondan ibarətdir ki, burada biz yalnız rəssamın 
rəng çalarlarının zənginliyini deyil, təsvir olunan obyektin həyatiliyini bir də 
görürük. Bu portret Mirzə Qədimin dərin müşahidə qabiliyyətinə malik, insan 
psixologiyasını açıb göstərən bir rəssam olduğunu təsdiq edir. 
Mirzə Qədimin portret sahəsindəki fəaliyyəti, əlbəttə, bununla bitmir. 
Onun müxtəlif çağlarda yağlı boya ilə işlənmiş "Fətəli şah", "Sərkərdə", "Dərviş", 
"Rəqqasə" adlı portretləri də vardır. Bu portretlər kompozisiyalarının orijinallığı və 
dekorativ ifası ilə diqqəti çəksə də, yuxarıda şərhini verdiyimiz əsərlərdən bədii 
cəhətdən sönük görünürlər. 
Mirzə Qədim tək kətan üzərində yox, qeyd etdiyimiz kimi, həm də dəri və 
şüşə üzərində bacarıqla işləyirdi. Onun hazırda Sankt-Peterburq Dövlət Ermitajında 
saxlanılan bir əsəri bu baxımdan diqqətəlayiqdir. Bu əsər ilk baxımda orta yüzillik 
Şərq əlyazmalarının üz qabığını andırır, əslində isə o, qovluq şəkilli bir hədiyyədir. 
Qovluğun içərisində sağda güzgü bənd edilmiş, sol tərəfinə isə bir kişi portreti 
çəkilmişdir. Portretin altındakı yazıdan ("General Karvilin üçün") bəlli olur ki, 
Mirzə Qədim bu əsərini o vaxtlar Qafqazda olan bir rus generalına hədiyyə 
etmişdir. 
Bu əsərin maraqlı cəhəti ondadır ki, burada biz milli ornamental 
sənətimizin ən gözəl nümunələrindən biri ilə qarşılaşırıq. Ornamental bəzəklər 
qovluğun alt və üst qabığında yerləşdirilərək dəbdəbəli bir xalça kompozisiyasını 
andırır. Bu ornamental kompozisiyanın ən gözəl hissəsini onun geniş ara sahəsində 
yerləşən bəzəklər təşkil edir. Burada şəffaf boyalarla, süsən və qızılgüldən böyük 
bir dəstə, onun da üzərində bülbül təsvir edilmişdir. Bu ornamental kompozisiya öz 
206 
 
üslub xüsusiyyətinə görə Şəkidə yerləşən Şəkixanovların evinin və keçmiş İrəvan 
Sərdarlar sarayının divar bəzəklərini xatırladır. Bundan başqa qovluqda nəsx xəttilə 
fars dilində Sədinin şeirlərindən götürülmüş beytlərə və fransız dilində "Qədim bəy 
çəkmişdir" sözlərinə də təsadüf edilir. 
Mirzə Qədimin yaradıcılığı Azərbaycan təsviri incəsənəti tarixinin çox 
maraqlı bir dövrünə düşür. 
Yazıqlar olsun ki, onun əsərlərinin böyük bir qisminin itirilməsi və tələf 
olması üzündən biz onun yaradıcılığı haqqında dolğun, bitkin təsəvvür yarada 
bilmirik. Bununla belə, demək lazımdır ki, Mirzə Qədim İrəvani yaradıcılığı öz 
dövrünün incəsənətinə təsir göstərmiş və sənət tariximizdə özünəməxsus yer 
qazana bilmişdir. Rəssamın Azərbaycan təsviri sənətinə gətirdiyi yenilik heç zaman 
milli zəmində yaradılmış divar rəsmlərimizin, dekorativ və miniatür sənətimizin ən 
gözəl gələnəkləri ilə ziddiyyətdə olmamış, əksinə, üzvü birlik yaratmışdır. 
Mirzə Qədim İrəvaninin yaradıcılığı üçün səciyyəvi olan xüsusiyyətlər, 
yəni orta əsr miniatür sənətinin üslub əlamətləri ilə realist təsvir vasitələrinin 
ahəngdarlığı Mir Möhsün Nəvvabın da yaradıcılığında öz əksini tapmışdır. 
Mir Möhsün Nəvvabın (1833-1919) həyat və yaradıcılığı Qarabağ 
xanlığının mərkəzi sayılan Şuşa şəhərində keçmişdir. Məlumatlara görə o vaxtlar 
Şuşa şəhəri mədəniyyət və incəsənətimizin ən görkəmli mərkəzlərindən sayılırdı. 
Burada görkəmli şairlər, musiqişünaslar, rəssamlar, zərgərlər, bədii tikmə ilə 
məşğul olan ustalar və b. yaşayaraq yüksək səviyyəli sənət əsərləri yaratmışlar. Bu 
əsərlərin çoxu hazırda dünya muzeylərinin yaraşığına çevrilmişdir. 
Şuşada yaşayıb yaradan sənətkarların ən maraqlı xüsusiyyətlərindən biri 
ondan ibarət idi ki, onların əksəriyyəti bir sənəti yox, bir neçəsini mükəmməl 
bilirdilər. Buna ən gözəl nümunə Mir Möhsün Nəvvabdır. 
Araşdırmalar göstərir ki, Nəvvab hərtərəfli biliyə və çoxcəhətli 
yaradıcılığa malik ziyalı sənətkar idi. Xəttat və rəssam, şair və musiqişünas 
Nəvvab, ornamental divar rəsmləri də çəkmiş, gözəl xətlə yazdığı əlyazma nüsxə-
lərinin və şəxsi mətbəəsində litoqrafiya üsulu ilə çap etdiyi kitabların illüstrasiyalarını 
vermiş, gül və quş təsvirləri, portretlər yaratmışdır. Nəvvab bundan əlavə klassik 
Şərq musiqisi haqqında "Vüzuhül-ərqəm", "Ədəbiyyata aid", "Təzkireyi-Nəvvab" 
və s. elmi və ədəbi-bədii əsərlərin də müəllifidir. 
Nəvvabın rəssamlıq sənəti sahəsindəki də fəaliyyəti çox geniş olmuşdur. O, 
monumental divar boyakarlığı, kitab tərtibatı, portret janrı və hətta dekorativ-tətbiqi 
sənət sahəsində də səmərəli çalışmışdır. Nəvvab, M.Q.İrəvanidən fərqli olaraq 
nəinki yaratdığı əsərlərində altda öz imzasını qoymuş, hətta tarix də yazmışdır. 
Onun əsərləri əsas etibarilə Bakıda, Azərbaycan  Dövlət İncəsənət Muzeyində, eləcə də 
Azərbaycan Elmlər Akademiyasının Əlyazmalar İnstitutunda saxlanılır. Bunların 
içərisində də qrafika nümunələri əsas yer tutur. 
Nəvvab ilk növbədə sözün əsil və tam mənasında kitab tərtibatı sahəsində 
istedadlı sənətkar olmuşdur. O, əsərlərini öz dəst-xətti ilə yazar, bədii tərtibatını 
verər, özünün kiçik çapxanasında daşbasma üsulu ilə onları çap edər, cildləyib kitab 
207 
 
şəklinə salardı. Bir çox hallarda illüstrasiyaları da çəkərdi. 
Nəvvabın yaratdığı kitab illüstrasiyaları sırasında ilk növbədə 1864-1865-
ci illərdə yazdığı "Bəhrül həzən" ("Hüznlər dəryası") adlı poetik əsərə çəkdiyi 
şəkilləri qeyd etmək olar. Əsər hazırda Azərbaycan Elmlər Akademiyasının 
Əlyazmaları İnstitutunda saxlanılır. 
Beş ayrı-ayrı kompozisiyada verilmiş bu illüstrasiyalarda vaxtilə Kərbəlada 
baş vermiş müsibətlər, müharibə səhnələri, İmam Hüseyn mücahidlərinin şücaətləri 
və s. təsvir olunmuşdur. Bu illüstrasiyalar öz üslub xüsusiyyətlərinə görə klassik 
miniatür boyakarlığından daha çox Şəki xan sarayının müharibə və ov səhnələrini 
təsvir edən frizləri xatırladır. Nəvvabın bu əsərləri klassik miniatür sənətindən 
realist təsvir metoduna keçidi öyrənmək baxımından xüsusi əhəmiyyət kəsb edir. 
Nəvvabın geniş mövzuya həsr edilən orijinal kompozisiyalı iki çoxfiqurlu 
əsəri də vardır. Hazırda  Azərbaycan Dövlət İncəsənət Muzeyində saxlanılan bu 
əsərlər, üzərindəki tarixə görə, 1873-cü ildə Şuşada yaradılıb və "Şuşa şəhərində 
Aşura" adlanır. Burada müəllif məhərrəm ayında Aşura günündə Şuşada keçirilən dini 
ayinləri; şəbih, baş yarmaq, zəncir vurmaq və s. səhnələri maraqlı bir şəkildə təsvir 
edə bilmişdir. 
Əsərlərin kompozisiya quruluşlarında, orada verilən ayrı süjetlərdə fərqin 
olmasına baxmayaraq bu iki şəklə biri o birisinin davamı kimi baxılır. Tutqun, boz 
rənglər vəhdətində işlənmiş bu əsərlərin hər birində yüzə yaxın insan və bir neçə at 
fiquru vardır. Onların müxtəlif şəkillərdə duruşu, hərəkəti və s. rəssamın dərin 
müşahidəçi olduğunu göstərir. 
M.Nəvvab kitab illüstrasiyası və müxtəlif tipli qrafik rəsmlərlə yanaşı, öz 
yaradıcılığında portret janrına da müraciət etmişdir. Rəssamın 1902-ci ildə çəkdiyi 
"Teymurun portreti" adlı əsəri buna misal ola bilər. Azərbaycan Dövlət İncəsənət 
Muzeyində saxlanılan bu əsərdə XIV yüzillikdə yaşamış Orta Asiyanın görkəmli 
dövlət xadimi və sərkərdəsi Əmir Teymurun portreti verilmişdir. Qeyd etmək 
lazımdır ki, Azərbaycan incəsənətində bu şəxsiyyətin obrazı ilə biz tez-tez 
rastlaşırıq. Ona hətta xalı və tikmə sənəti üzərində də təsadüf edilir. 
Nəvvabın açıq-qəhvəyi, çəhrayı rənglərlə və qara tuşla ağ kağız üzərində 
çəkdiyi bu portretdə başına daş-qaşlı tac qoyub əyninə qiymətli libas geymiş bir 
şəxs təsvir olunmuşdur. Fərdi xüsusiyyət və psixoloji səciyyəsi olmadığından bu 
portret konkret bir şəxsin yox, naməlum şahın surəti kimi qəbul olunur. Professionallıq 
baxımından portretdə bəzi rəsm xətaları vardır. 
M.M.Nəvvabın öz müşahidələri əsasında canlı həyatdan götürüb çəkdiyi əsərlər 
xüsusi maraq doğurur. Bu baxımdan rəssamın 1872-ci ildə çəkdiyi "Quşlar" adlı əsəri 
xüsusilə əhəmiyyətlidir. Kompozisiyada ağac şaxəsində oturmuş iki quş təsvir 
olunmuşdur. Ağacın kağız səthindən ayrılan həcmli təsviri, şaxənin üstündə oturan 
quşların, xüsusən böcəyi tutmaq üçün şığımaqda olan quşun təsviri realistik ifadəliyi 
ilə fərqlənir. Şuşa şəhərində anadan olmuş görkəmli şairə, rəssam, bədii tikmə ustası 
Xurşidbanu Natəvanın da M.M.Nəvvab kimi yaradıcılığı bu şəhərlə möhkəm bağlı 
olmuşdur. 
208 
 
Xurşidbanu Natəvan Mehdiqulu xan qızı (1832-1897) verilən məlumatlara 
görə ilkin təhsilini və rəsmə olan həvəsini bibisi Gövhər xanımdan almışdır. Bəllidir 
ki, Xurşidbanu Natəvan müntəzəm surətdə rəsm sənəti ilə məşğul olmuşdur. 
Araşdırmalar göstərir ki, o, hətta Tiflisdə oğlu Mehdiqulu xanın yanında olarkən, boş 
vaxtlarını Kürün sahillərində keçirər, birbaşa naturadan təbiətin gözəlliyini əks 
etdirən gül-çiçək, mənzərə lövhələrini işlərmiş. Müasirləri xan qızının rəsm 
əsərlərini yüksək qiymətləndirmişlər. Şair Həsən Yüzbaşı Natəvanın əsərlərinə 
valeh olaraq demişdir: "...Bunu nəinki adi bir insan, hətta Şərqin məşhur 
rəssamlarından olan Mani və Behzad da yarada bilməz". 
Hazırda Azərbaycan Elmlər Akademiyasının Əlyazmaları İnstitutunda 
saxlanılan 1886-cı il tarixli albom buna gözəl misal ola bilər. Albomda Natəvanın 
müxtəlif vaxtlarda çəkdiyi gül-çiçək, quş rəsmləri və oraamentləri ilə yanaşı bir 
neçə mənzərəsi də vardır. 
Natəvanın albom rəsmlərinin çoxu lirikasının ruhuna uyğun olaraq şam 
ətrafında pərvanəni, gül və bülbülü, habelə müxtəlif mənzərələri əks etdirir. Şairin 
əsərləri arasında şəhər və dəniz təsvirləri xüsusi maraq doğurur. Burada konkret 
məkanın obrazlı ifadəsini vermək cəhdi xüsusilə diqqətəlayiqdir. Bu seriyadan 
"Dağlara yol", "Məscidli qala", "Dəniz kənarı" əsərlərində diqqəti daha çox cəlb 
edən cəhət mənzərənin təsvirində perspektivin, fəza tutumunun məharətlə 
göstərilməsi, təbiətin real və inandırıcı əks edilməsidir. 
Albomda verilən qara karandaşla çəkilmiş zərif gül-çiçək rəsmləri də 
diqqəti cəlb edir. Onların əksəriyyətində Natəvanın öz xəttilə yazılmış qəzəlləri 
verilmişdir. 
Qeyd etdiyimiz şəkilli albomun maraqlı xüsusiyyətlərindən biri də ondan 
ibarətdir ki, onun üz qabığı Natəvanın əli ilə muncuqlu tikmə üsulunda icra 
olunmuşdur. Rəngarəng muncuqlardan tərtib edilmiş bu tikmədə qovaq ağacı təsvir 
olunub. 
Hazırda Bakıda Azərbaycanın tarixi və incəsənət muzeylərində Natəvanın 
bu texniki üsulla icra olunmuş yüksək bədii xüsusiyyətlər kəsb edən bir neçə 
tikməsi saxlanılır. Muncuqlarla bəzədilmiş belə bədii tikmələrdən birini Natəvan 
1858-ci ildə Bakıya gəlmiş məşhur fransız yazıçısı Aleksandr Dümaya hədiyyə 
vermişdir. Əl işinin incəliyinə heyran olan Düma onu "ən qiymətli hədiyyə" 
adlandırmışdır. 
X.Natəvanın əl işləri öz dövründə Rusiyanın müxtəlif şəhərlərində təşkil 
olunmuş sərgilərdə nümayiş etdirilmişdir. 1882-ci il Ümumrusiya sərgisinin 
Qafqaz şöbəsi vitrinində qoyulmuş sənət nümunələri içərisində Xan qızının 
(Natəvanın) mahud üzərində qızıl-gümüş saplarla toxuduğu əsərlər xüsusi diqqəti 
cəlb etmişdir. Onlar düzgün və ciddi rəsmləri, rənglərinin vəhdəti ilə seçilir. 
Deyilənlərə yekun vuraraq, bir daha qeyd etmək lazımdır ki, Azərbaycan 
incəsəntində şərti-dekorativ təsvir metodundan realist təsvir metoduna keçid prosesində 
XIX yüzilliyin görkəmli fırça ustaları Mirzə Qədim İrəvani və Mir Möhsün Nəvvabın 
yaradıcılıq irsi ilə birlikdə şairə, rəssam Xurşidbanu Natəvanın bədii irsinin də mühüm 
209 
 
rolu olmuşdur. 
XIX yüzillikdə sənətşünaslıq elmində "Qacar üslubu" adını almış səpkidə 
(Təbriz, Urmi, Xoy və s.) fəaliyyət göstərən rəssamlarımız da olmuşdur. Mirzə 
Qədim İrəvaninin bəzi əsərlərini xatırladan bu bədii üslub XVIII yüzillikdə İran və 
Azərbaycanda Avropa boyakarlığının təsiri nəticəsində yaranmışdır. 
Hazırda Moskvada Şərq Xalqları İncəsənəti Muzeyində, Tbilisidə 
Gürcüstan Dövlət İncəsənət Muzeyində Sankt-Peterburqda Dövlət Ermitajında, 
Bakıda Dövlət İncəsənət Muzeyində "Qacar üslubunda" işlənmiş bir çox əsərlər 
saxlanılır ki, onlardan bəziləri adları bəlli olan, tanınmış, çoxu isə naməlum Cənubi 
Azərbaycan rəssamları tərəfindən çəkilmişdir. Belə əsərlərə uğurlu misal olaraq, 
Əbdülqasım Təbrizinin "Tarzən Münəvvər Şirazi", "Kamança çalan qız", "Dəf 
çalan qız" portretlərini göstərmək olar. Bu portretlər obrazın həlli və etnoqrafik 
xüsusiyyətlərinə görə bir-birinə çox yaxındılar. 
Fikrimizcə 1826-cı il tarixli "Tarzən Münəvvərin" portreti sənətkarlıq 
baxımından daha maraqlıdır. İlk növbədə bildirmək istəyirik ki, Mirzə Qədim və 
Mir Möhsün Nəvvabın portret əsərlərində olduğu kimi, burada da şərti dekorativlik 
üstünlük təşkil edir. Rəssam əsas fikrini obrazın xarakterini açmağa yox, daha çox 
zahiri əlamətə təmtərağa vermişdir. 
Portretdə uzun saçlarını çiyninə və kürəklərinə tökmüş, incə belli, çatma 
qaşlı, xumar-xumar baxan badam gözlü, uzunkirpikli, nazik, düz burunlu və balaca 
ağızlı gözəl bir qadın təsvir olunmuşdur. Rəssam onu əlində mizrab sədəfli tarını 
çaldığı halda vermişdir. Tarzən Münəvvərin zəngin daş-qaşlarla və qatar-qatar 
mirvarilərlə bəzənmiş yaxası və beli açıq nazik ipək köynəyi, buta naxışlı tumanı, 
eləcə də yenə həmin tərzdə mirvari və daş-qaşlarla bəzənmiş cıqqası və kəməri 
zadəgan ailəsinə mənsub olan bu sənətkar qadının çıxış məqamında verildiyini 
göstərir. Portretin fonunda kompozisiyanın aşağı hissəsində naxışlı xalça, bir az 
yuxarı hissədə enli bir haşiyə, haşiyədən üst tərəfdə isə, içərisində qrafin, qədəh və 
almalar olan girdə bir nimçə təsvir olunur... 
Urmulu Məhəmməd Həsənxan Əfşar da "Qacar üslubun"da işləyən 
rəssam olmuşdur. Onun 1873-cü ildə çəkdiyi "Oturmuş qadın" portreti kompozisiya 
və obrazın həllinə görə Mirzə Qədim İrəvaninin qadın portretini xatırladır. Bu da 
müəyyən qədər təbiidir. Hər iki əsər eyni vaxtda, 1870-ci ilin əvvəllərində, eyni 
bədii üslubda işlənmişdir. 
 Bu dövrdə İranda yaşayıb fəaliyyət göstərmiş azərbaycanlı 
rəssamlarımız sırasında Mirzə Məhəmmədxan Kəmal-ül Mülk Qafarini də (1847-
1941) yada salmaq vacibdir. Yüksək bir zadəgan nəslə mənsub olan bu şəxs həm 
Avropa rəssamlıq təhsili görmüş sənətkar, həm də ictimai xadim kimi məşhur 
olmuşdur. Kəmal-ül Mülk hələ gənclik illərindən İranda avropasayağı yeni bir 
peşəkar incəsənət məktəbinin yaranması arzusunda olmuşdur. Bu arzu onu Fransaya 
gətirib çıxarır. Kəmal-ül Mülk Parisdə Kanavel adlı bir fransız rəssamının yanında 
bir müddət işləyir. Vaxtının çoxunu məşhur fransız rəssamı Fanten Latur və onun 
şagirdləri ilə Luvr muzeyində klassik incəsənət nümunələrini öyrənməyə sərf edir. 
210 
 
Verilən məlumatlara görə, o, görkəmli holland rəssamı Van Reyn Rembrandın Luvr 
muzeyində nümayiş etdirilən 
bir neçə əsərinin surətini 
çıxarmışdır. Kəmal-ül Mülk 
Avropada sənət axtarışlarını 
başa vurduqdan sonra ərəb 
ölkələrinə səfərə çıxır. 
Rəssamın vətənə səfərdən 
gətirdiyi əsərlər içərisində həm 
də sənətkarlığı baxımından 
"Bağdad falçıları", "Kərbəla 
meydanı" və "Misirli" adlı 
lövhələri xüsusi maraq doğurur. 
Rəssamın bu silsiləyə aid olan 
işləri kompozisiya quruluşu və 
təsvir olunan obrazların həlli 
baxımından yüksək sənət 
əsərləri sayıla bilər. 
Kəmal-ül Mülk 
mənzərə və portret janrı 
sahəsində də mükəmməl 
sənətkar olmuşdur. "Dəmavənd 
dağının ətəkləri", "Hacı Əlixan 
Sərdar Əsəd Bəxtiyarinin portreti" və s. əsərləri onun nə qədər hərtərəfli inkişaf etmiş 
rəssam olduğunu göstərir. 1918-ci ildə İranda Kəmal-ül Mülkün şəxsi səyi 
nəticəsində ilk incəsənət məktəbi yaranır və əsas sənət dərslərinə də o özü 
bilavasitə rəhbərlik edir. 
XIX yüzillikdə Azərbaycan incəsənətində realistik xüsusiyyətlərin yaranması və 
tədricən inkişafı prosesi yalnız dəzgah boyakarlığı və qrafikasında və ancaq qeyd 
olunan rəssamların əsərlərində deyil, eyni zamanda təsviri sənətin başqa sahələrində - 
divar rəssamlığı və kitab qrafikasında da nəzərə çarpır. Bu dövrə aid miniatürlü 
əlyazmalarının və litoqrafiya üsulu ilə çap edilmiş bir sıra kitabların bədii tərtibat və 
illüstrasiyalarında klassik miniatür sənətinin şərti və səthi dekorativ üslubundan realist 
rəsm üslubuna keçmək təşəbbüsü müsbət nəticələnir. 
Belə əsərlərə misal olaraq birinci növbədə Xoylu rəssam Mirzə Əliqulunun 
1849-1850-ci illər tarixli "Şahnamə" və 1853-1854-cü illər tarixli "Xəmsə" 
illüstrasiyalarını göstərmək olar. Rəssamın "Şahnamə"yə çəkdiyi yeganə imzalı 
illüstrasiyasında Rüstəmin Çin xaqanını kəməndlə filin belindən yerə salması epizodu 
təsvir edilir. 
"Div qaya üzərində yatmış Rüstəmi suya atır" rəsmində kompozisiya 
monumental planda, fiqurlar böyük miqyasda həll edilmişdir. Üslubuna görə kitab 
illüstrasiyasından daha çox monumental divar boyakarlığını xatırladan bu əsərdə 
211 
 
dənizin və uzaqlarda kiçik yelkənli gəminin realistik planda təsviri ənənəvi süjetin 
təfsirinə rəssamın gətirdiyi yeniliklərdir. 
Rüstəmin qəhrəmanlıqlanna həsr edilmiş başqa illüstrasiyalarda həm 
Rüstəm, həm də digər tarixi şəxsiyyətlər və poetik obrazlar rəssam tərəfindən 
müasirləşdirilmiş, XIX yüzillik üçün səciyyəvi olan tipajda, kostyumda və şəraitdə 
təsvir olunmuşlar. Qeyd etmək lazımdır ki, klassik Şərq miniatür sənəti üçün səciyyəvi 
olan bu xüsusiyyətin XIX yüzillik  kitab illüstrasiyalarında da özünü göstərməsi, söz 
yox ki, milli bədii ənənənin təsiri və davamlılığı ilə aydınlaşdırılmalıdır. 
Bu baxımdan İrəvanda Mətadaranda saxlanan, 1830-cu ildə rəssam 
Məhəmməd Hüseyn Təbrizi tərəfindən tərtib və illüstrə edilmiş "Şahnamə" 
əlyazmasının, Bakıda Əlyazmaları İnstitutunda saxlanan 1829-cu il tarixli "Nüşəfərin 
və Gövhərtac", 1859-cu il tarixli "Yusif və Züleyxa" əlyazmalarının miniatürləri 
diqqətəlayiqdir. Bu əsərlər əslində 3 mühüm qaynağın, bədii ənənələrin klassik Şərq 
miniatürü, xalq yaradıcılığı və Avropa boyakarlığının realist xüsusiyyətlərinin 
qarşılıqlı əlaqəsi və təsirindən yaranmış özünəməxsus üslubda olub, obrazlı ifadə 
vasitələri və sənətkarlıq cəhətdən daha çox xalq sənətinə yaxındır. 
Klassik miniatür sənəti ənənələri ilə XIX əsrdə mövcud olan üslubun 
qarşılıqlı əlaqəsindən yaranan uğurlu kitab illüstrasiyalarına misal olaraq Əli 
Qulunun "Xəmsə"yə çəkdiyi miniatürləri göstərmək lazımdır. "Şirin çimərkən 
Xosrovun ona tamaşa etməsi", "Şapurun Şirinin gözəlliyini Xosrova tərif etməsi", 
Xosrovun, Bəhramm ov səhnələrini təsvir edən illüstrasiyalarda və başqa əsərlərdə 
klassik miniatür sənətinin təsiri şəkillərin kompozisiya quruluşunda, dağlıq mənzərənin 
təsvirində özünü göstərir. Xosrov və başqa personajların obrazları isə əvvəlki 
əsərlərdə olduğu kimi, "Qaçar üslubu" adlandırılan üslubda işlənmiş, XIX yüzillik 
İran dəzgah boyakarlığında geniş yayılmış şah obrazlarını xatırladır. 
Əsasən əşyaların, qismən fiqurların həcmliyinə, kölgə-işıq kontrastlığı və 
perspektivanın verilməsində bəsit şəkildə də olsa realist təsvir üsuluna keçmək 
təşəbbüsünə baxmayaraq, ümumiyyətlə, bu əsərlər koloriti, rəsmi, obrazların həlli və 
ifadə vasitələrinə görə klassik miniatür sənətinə nisbətən zəif olub professional 
sənətkarlıqdan uzaqdır. Bu cəhət Nəcəfqulu Məşədi Həmid oğlu Şirvaninin 1886-
1887-ci illərdə Şamaxıda hazırlanmış bir əlyazmasında "Yusif və Züleyxa" poemasına 
çəkilmiş rəsmləri üçün daha səciyyəvidir. Qara karandaşla çəkilmiş bu rəsmlər, 
xüsusən insan təsvirləri sxematik xarakter daşıyır. 
XIX yüzilliyin ikinci yarısında Azərbaycanda yazılan və ya litoqrafiya 
üsulu ilə çap edilən əsərlərə çəkilmiş illüstrasiyalardan naməlum rəssamın "Kəlilə 
və Dimnə" əlyazmasına və Mir İbrahim əl-Hüseyninin həmin əsərin 1898-ci il tarixli 
Təbriz çapına çəkdiyi şəkillər bədii sənətkarlıq baxımından daha qüvvətlidir. Bu 
illüstrasiyalar kompozisiyası, obrazların həlli, mənzərə və əşyaların təsviri, 
ümumiyyətlə ifadə vasitələrinə görə daha artıq realistik xüsusiyyətlərə malikdir. 
Gətirilən misallar isbat edir ki, XIX yüzilliyin ikinci yarısında yalnız 
Mirzə Qədimin, Nəvvabın və Natəvanın yaradıcılığında deyil, ümumiyyətlə, bu 
dövrün təsviri sənətinin bütün sahələrində, bütün rəssamların yaradıcılığında realist 
212 
 
təsvir metoduna meyil qüvvətlənir. Beləliklə, XIX yüzilliyin yarısında Azərbaycan 
təsviri sənətində ənənəvi şərti dekorativ üslubundan Avropa səpkili realist təsvir 
metoduna keçid başlanır. Lakin Azərbaycan rəssamlarının realizmi qədim və zəngin 
tarixə malik olan xalq sənəti və miniatür boyakarlığının qüvvətli ənənələri ilə bağlı 
idi, onların daxilində yaranmış bu ənənələrdən mayalanmışdı. XIX yüzilliyin təsviri 
sənətində ənənəvi bədii forma daha üstün olduğundan, realist tendensiyaları özünə 
tabe edir, əridir. Kökləri ilə ənənəvi sənətə bağlı olan, özünəməxsus yeni bir cərəyan 
yaranır və zaman keçdikcə bu sənət dövrün yeni ictimai ideyaları, fəlsəfi-estetik fikri 
və qabaqcıl rus və Avropa sənətinin təsiri nəticəsində tədricən realist üslubda 
formalaşmağa başlayır. XX yüzilliyin əvvəllərində isə Abbas Hüseyn, Gövhər 
Kaşıyeva, Əzim Əzimzadə və Bəhruz Kəngərlinin yaradıcılığında realist üslub daha 
da təkmilləşir, ideya-estetik və bədii sənətkarlıq cəhətdən inkişaf edərək əsas 
yaradıcılıq metoduna çevrilir. 
 
 
 
 
MONUMENTAL-DEKORATİV BOYAKARLIQ 
 
Əgər keçmiş dövrlərdə memarlıq abidələrinin bəzəyində tətbiq olunmuş 
ünsürlərin əksəriyyətini kaşı təşkil edirsə, XIX yüzillikdə bunlar daha çox boyakarlıq 
sənəti ilə əvəz olunmağa başlayır. Hazırda respublikamızın bir çox yerlərində bu 
dövrlərdə yaradılmış olduqca maraqlı və bədii cəhətdən gözəl, qiymətli 
monumental boyakarlıq sənəti nümunələri qalmaqdadır. Şəki, Şuşa, Quba, Lahıc, 
Ordubad və başqa yerlərdə olan memarlıq abidələrinin bədii tərtibatında istifadə 
edilmiş bəzək nümunələri, bu sənətin ənənəvi xüsusiyyətlərini saxlamaqla, gözəl 
bədii əsər örnəyi kimi də fərqlənir. 
Yuxarıda göstərilən yerlərdəki monumental-dekorativ sənət nümunələri bir 
sıra memar və sənətşünaslarımız tərəfindən tədqiq edilmiş və onları yaratmış 
ustalar da aşkara çıxarılmışdır. 
Azərbaycanda monumental-dekorativ boyakarlıq sənətinin bədii 
xüsusiyyətlərinin əsasını böyük məharətlə əlaqələndirilmiş və ümumiləşdirilmiş 
xalq yaradıcılığının ən geniş yayılmış növü sayılan ornament təşkil edir. Bu 
ornament ünsürlərinə biz xalça, metal məmulatı, daş, taxta üzərindəki oymalarda və 
başqa dekorativ-tətbiqi sənət əsərlərinin üzərində də rast gəlirik. Bundan əlavə, 
monumental-dekorativ bəzəklərinin kompozisiya quruluşu və rəngləri də xalq 
yaradıcılığının başqa nümunələri ilə əlaqədardır. Monumental-dekorativ 
bəzəklərimizin ornamentləri əsasən nəbatat aləmindən götürülmüş motivlərdən təşkil 
olunur. Bu motivlər müəyyən formalarda stilizə edilmiş dekorativ xüsusiyyət daşıyır. 
Azərbaycan monumental-dekorativ bəzəklərindəki ornamentlər 
kompozisiya etibarilə iki üsulla qurulur: simmetrik və qeyri-simmetrik. 
Simmetrik üsul ilə qurulmuş müxtəlif motivlərdən ibarət kompozisiyalar 
213 
 
adətən bir tağ, yaxud taxta formalı səthin üzərində yerləşdirilir. Əgər bu səthi biz 
şaquli xətt ilə iki düz bərabər yerə bölsək, həmin simmetriyanı ala bilərik. Qeyri-
simmetrik üsul isə, adətən 
yuxarı haşiyədə və yaxud 
tavanla divarı birləşdirən 
yerlərdə (stalaktit və s.) 
verilir. Burada kiçik tağ 
formalarında qurulan 
səthlərdə ayrı-ayrı motivlər 
işlənmiş olur. 
Azərbaycan 
monumental-dekorativ 
bəzəklərinin rəngləri də 
ornamentləri qədər zəngin 
və müxtəlifdir. Onlar üçün 
şəffaf və xaki rənglər 
səciyyəvidir. Bu rənglərin 
bir-birinə uyğunlaşdırılması 
və ahəngdarlığı ustalardan 
çox böyük bacarıq tələb edir. 
Monumental-dekorativ 
sənətimizdə işlədilən rənglər 
spektrin demək olar ki, 
bütün rənglərini əhatə edir. 
Ən çox təsadüf edilən tünd 
və açıq-qırmızı, çəhrayı, 
tünd və açıq-yaşıl, abı, tünd 
və açıq-qəhvəyi, sarı rənglərdir. Azərbaycan monumental-dekorativ bəzəklərinin 
ayrı-ayrı sənətkarlar tərəfindən müxtəlif yerlərdə çəkilməsinə baxmayaraq, onlar 
vahid bir milli üsluba malik olub, el sənətlərinin bədii ənənələrini özündə əks etdirir. 
Bu rəsmlərin, ornamentlərin kompozisiyaları, rəngləri və hətta işlənmə texnikası, 
onları bir çox Yaxın Şərq ölkələrinin monumental-dekorativ sənətindən 
fərqləndirir. 
Azərbaycan monumental bəzəkləri çox mürəkkəb kompozisiyalarda 
verilir. Böyük bir divar səthi bir neçə kiçik və müxtəlif formalı səthlərə bölünür ki, 
bunlarda da tağ, haşiyə, göl, taxça və sair formalarda, nəbatat və yaxud heyvanat 
aləmindən götürülmüş motivlərdən ibarət rəsmlər yerləşdirilir. Nəbati motivlərdən ən 
çox işlədiləni müxtəlif ot kolları, sərv və çinar ağacları, lalə, qərənfil, qızılgül, 
zanbaq, nar gülü və başqalarının təsviridir. Heyvanat aləmindən götürülmüş 
motivlər isə ən çox bülbül, tovuz quşu, tutuquşu, ceyran, maral və sairədir. Bəzi 
hallarda, ov və müharibə səhnələrini təsvir edən lövhələrə, yaxud Nizami 
Gəncəvinin əsərlərinə çəkilmiş səhnələrə də rast gəlmək olur. 
214 
 
Yuxarıda söylədiyimizin çoxu Azərbaycan monumental-dekorativ sənətinin 
fəxri sayılan Şəki xan sarayında öz əksini tapa bilmişdir. 
Şəki xan sarayı bəzəklərinin müxtəlif vaxtlarda və ayrı-ayrı sənətkarlar 
(Usta Abbasqulu, Usta Qənbər Qarabağı, Usta Səfər, Usta Şükür, Usta Qurbanəli) 
tərəfindən çəkilməsinə baxmayaraq, onlar vahid bir üslub xüsusiyyəti daşıyaraq 
şairanə təsir bağışlayır. 
Şəki xan sarayı ornamental bəzəklərinin əksəriyyətini quşlarla gül motivi 
təşkil edir. Simvolik məhəbbət səhnələri gül və bülbül vasitəsi ilə, aşiq və məşuqun 
görüşləri, onların bir-birinə olan münasibətləri klassik şairlərimiz tərəfindən dönə-
dönə vəsf edilmişdir. Gül və bülbül motivləri çoxlu qəzəllərdə xanəndələr 
tərəfindən müxtəlif məclislərdə oxunmuşdur. Xalq ədəbiyyatı və musiqisində olduğu 
kimi, bu motiv dekorativ-tətbiqi sənətimizdə də öz ifadəsini tapmışdır. 
Şəki xan sarayının divarındakı quş və gül rəsmləri bir qayda olaraq 
qabaqcadan müəyyən edilmiş tağ və taxça formalı səthlər üzərində çəkilmişdir. 
Burada həmin səth müxtəlif gül şaxələri, açılmış güllər və qönçələrlə doldurulur, 
səthin orta yuxarı hissəsində budaqların üstünə qonmuş quş təsvir edilir. 
Şəki xan sarayı tavanında verilmiş bəzəklər də öz ornament motivlərinin 
zənginliyi və texniki icrası ilə diqqəti cəlb edir. Tavan üzərində çəkilmiş rəsmlər 
böyük və gözəl bir xalını xatırladır. Tavanın ortasında olan göl və kənarları 
haşiyələnmiş sahə açıq yerlikdə verilmişdir. Göl və haşiyənin arasındakı boşluqlar 
nəbati ornamentlərlə doldurularaq rapportsuz və ritmlərdə təsvir edilmişdir. 
Otaqların dekorativ tərtibatında taxçalarda və onların aralarında qalan divar 
səthində yerləşən pannolar xüsusilə əhəmiyyətli yer tutur. Həmin pannolarda xalq 
ustaları adətən doğma vətənin təbiətini götürüb, onun gözəlliklərini, bərəkətli 
torpağının yetirdiyi nemətləri, yurdumuzun flora və faunası üçün xas olan gül və 
çiçəkləri, heyvan və quşları təsvir edirlər. Burada müxtəlif variantlarda, müxtəlif 
215 
 
çeşnilərdə qızılgül, lalə, yasəmən, zanbaq, yaraşıqlı sərv və çinar, nar və s. gül və 
ağaclar, maral, ceyran, kəklik, qırqovul, bülbül, tovuz, göyərçin və s. heyvan və 
quşların realistik təsvirinə xüsusilə geniş yer verilmişdir. Bəzən gül və çiçəklər 
müxtəlif tərzdə bir-birinə sarmaşaraq mürəkkəb kompozisiyalar əmələ gətirir. Bəzən 
vazalardan qalxan gül və çiçək dəstələri sanki fəvvarə vuraraq ətrafa səpələnir, sərbəst 
kompozisiyalı pannolar yaradırlar. Ağacların, gül və çiçəklərin üzərində real təsvir 
olunmuş quşların verilməsi bu təsvirləri daha da canlandırır. 
 
 
 
 
 
 
 
 
 
 
 
 
 
 
 
Qeyd etmək lazımdır ki, İran, Orta Asiya və Şərq ölkələrinin divar rəsmləri 
üçün də səciyyəvi olan bu motiv Azərbaycanda daha geniş yayılmış və yüksək 
inkişaf etmişdir. Yalnız Şəki xan sarayında "taxçada güllər" adlandırdığımız bu 
motivin 20-dən çox müxtəlif çeşnilərdə işlənməsi bu fikri təsdiqləyən inandırıcı 
dəlil hesab edilməlidir. Usta Qəmbərin çəkdiyi bəzi pannolarda içərisində gül dəstələri 
olan vazaların hər iki tərəfindən simmetrik olaraq ya sərv ağacları, ya da üz-üzə 
dayanmış quş və heyvan fiqurları təsvir olunur. Bu kimi təsvirlər, şübhəsiz ki, vaxtilə 
daşıdığı simvolik mənasını itirərək sonralar sadəcə bəzək elementinə çevrilmiş peraldik 
kompozisiya motivlərindəndir. Bəzən gül dolu vazı qız fıquru ya əlində, yaxud da 
başında saxlayır. 
Simvolik xarakter daşıyan motivlərdən biri də Şəki xan sarayında, 
Mehmandarovun evində və s. yerlərdə tez-tez və müxtəlif çeşidlərdə təkrarlanan 
müqəddəs ağac motividir. Mehmandarovun evində usta Qəmbərin yaratdığı bir 
pannoda nar ağacının hər iki tərəfində simmetrik verilmiş iki maral təsvir edilir. 
Şəki xan sarayı bəzəklərinin orijinal xüsusiyyətlərindən biri də onlarda süjet 
xarakterli kompozisiyaların verilməsidir. Süjetli kompozisiyalar sarayın ikinci 
mərtəbəsində divarda enli haşiyə arasında təsvir edilmişdir. Sarayın əsas zalının 
frizində çəkilmiş bu süjetli kompozisiyalar ov və müharibə səhnələrini əks edir. Şərti 
dekorativ bir üslubda çəkilmiş səhnələr bir çox xüsusiyyətlərinə görə əvvəlki 
dövrlərin çoxfiqurlu kompozisiyalı miniatür sənətini xatırladır. 
216 
 
Divarın orta haşiyəsini təşkil edən bu səhnəciklər özündən yuxarı və aşağı 
səthlərlə ümumi bir vəhdət yaradaraq onlarla sıx surətdə əlaqələndirilmişdir. Süjetli 
kompozisiyaları bərpa edərkən mütəxəssislər onların müxtəlif dövrlərdə ayrı-ayrı 
sənətkarlar tərəfindən yaranmasını aşkar etmişlər. Beləliklə, üzə çıxarılmış ilk 
rəsmlərin daha rəngarəng və həyati təsvir edilməsi aydın olmuşdur. 
Şəkixanovların evi də sintez xüsusiyyəti daşıyan monumental dekorativ 
boyakarlıq sənətinə malikdir. Evin divarları bütövlükdə nəbati motivlərdən ibarət 
naxışlarla əhatə olunmuşdur. Bu ornament motivləri öz rəngi, rəsmi və texniki icrası 
baxımından Azərbaycan monumental-dekorativ boyakarlıq sənətinin ən gözəl 
nümunələrindən sayıla bilər. 
Şəkixanovların evində yerləşən monumental-dekorativ boyakarlıq 
nümunələri qəbul otağının üç divarında və tavanında yerləşmişdir. Otağın dördüncü 
divarını bütünlüklə rəngli şüşələrlə bəzədilmiş şəbəkəli pəncərə təşkil edir. 
Şəkixanovların evində ornamental bəzəklərlə yanaşı, portret janrına aid 
əsərlərə də rast gəlinir. Qəbul otağının zəngin dekorativ bəzəkli interyerində, 
müxtəlif ornament kompozisiyaları ilə haşiyələnmiş taxçalarda Nizaminin 
qəhrəmanlarını əks etdirən portretlər verilir. Bunlardan dördü beldən yuxarı, oval 
kompozisiyada, üçü isə ayaq üstə, fiqur boyu təsvir edilir. Obrazlarda və dekorativ 
xarakter daşıyan bu əsərlərdə gözəçarpan bəzi realist təsvir vasitələri onları çəkən 
rəssamın Avropa boyakarlığı ilə tanış olduğunu göstərir. Firuz adlı sənətkar tərəfin-
dən işlənmiş bu portretlərdən bəziləri (Slavyan gözəli, Fərhad və s.) bir qədər bəsit 
həll edilmiş mənzərə fonunda təsvir olunur. Maraqlı burasıdır ki, həmin əsərlərdə 
rəssam kompozisiyanın daha təbii, surətlərin canlı və ifadəli olmasına çalışmışdır. 
Şəkixanovların evindəki insan təsvirlərini əgər portret adlandırırıqsa, söz 
yox ki, bu istilahın şərti mənada işlənməsini nəzərə almalıyıq. Burada Bisütun dağını 
yaran əfsanəvi Fərhad obrazı xüsusilə diqqətəlayiqdir. Kompozisiyanın 
dinamikliyi, fiquranın gərgin hərəkətdə, mürəkkəb vəziyyətdə verilməsi və obrazın 
psixoloji ifadəliyinə görə bu əsər yalnız Azərbaycanda deyil, ümumiyyətlə, Yaxın 
və Orta Şərq divar rəsmlərində görkəmli yer tutur. Şəkixanovların evindəki digər 
surətlərin Nizami poemalarının qəhrəmanlarını əks etdirdiyi qəbul edilmişdir. 
Onlardan bəziləri oval daxilində beldən yuxarı, üçü isə şərti dekorativ üslubunda 
təsvir olunan sadə mənzərə fonunda verilmişdir. 
Bədii üslub xüsusiyyətlərinə görə bu portretlərə çox oxşayan portret 
təsvirlər Ordubadda Mir Əbdülrəhim bəy Qüdsinin evində də dövrümüzə qədər 
gəlib çatmışdır. Burada pəncərələrin yan divarında üz-üzə dayanmış halda təsvir 
olunan kişi və qadın portretləri obrazın həlli, etnoqrafik xüsusiyyətləri və bədii 
ifadə vasitələrinə görə XVIII-XIX əsrin əvvəlləri üçün səciyyəvi olan divar 
rəsmlərini xatırladır. 
217 
 
Əgər Şəki, Şuşa, Ordubad tikintilərinin bədii tərtibatında təsadüf edilən 
monumental boyakarlıqda 
əsasən milli ornament və 
süjetlərdən istifadə 
edilirdisə, həmin dövrdə 
Bakı memarlığında biz 
daha çox Avropa mənşəli 
süjetli kompozisiyalar, 
mənzərə və təsvirlərlə 
rastlaşırıq. Müəlliflər həm 
Şərq, həm də Avropa 
üslublu tikintilərdən 
bəhrələnirlər. Bu tipli 
təsvirlərə canlı xarakter 
vermək üçün onlara nağıl 
xarakterli süjetlər daxil 
edilir. Lakin onların tədqiqi belə bir fərziyyə söyləməyə imkan verir ki, bu təsvirlər 
obyektlərin bilavasitə seyri nəticəsində yaradılmayıb, müxtəlif qravür, litoqrafiya və 
fotolardan götürülmüşdür. Ona görə də bu cür təsvir və kompozisiyalarda, bir qayda 
olaraq canlılar, real təcrübədən gələn hiss və emosiyalar özünə yer tapmır. 
Rəssamlar, ilk növbədə diqqətini cisim və canlandırdıqları mənzərələrin xarici 
görkəmi üzərində toplayıb, zahiri oxşarlığa başlıca əhəmiyyət verirlər. Bununla belə 
təsvirlərdə rəng çalarlarının dolğunluğu, onların şuxluğu və zəngin dekorativizmi 
rəssamlara ənənəvi sənətimizin güclü təsir göstərdiyi haqqında məlumat verir. 
Dediklərimizə ən parlaq nümunə olaraq hazırkı M.Muxtarov küçəsində 
yerləşən 24 saylı (indiki Memarlar Birliyi) binanın divar rəsmlərini göstərmək olar. 
Burada kəcdən işlənmiş və qızılı rənglə bəzədilmiş ənənəvi naxış sisteminə Avropa 
ruhlu dəzgah boyakarlığı üslubunda verilmiş təsvirlər vardır. Həmin təsvirlərdə 
Qərb sənətinə xas olan forma və əşyaların müxtəlif planlarda verilməsi, perspektivin 
mövcudluğu, mənzərə və təsvirlərin formal konkretliyi, fiqurların işıq-kölgə və isti-
soyuq rəng təzadları vasitəsilə modelləşdirilməsi üsulları ilə rastlaşırıq. Bununla 
belə, təsvirlərin mürəkkəb naxış sisteminə daxil edilməsi interyerə Şərq zənginliyi 
və dəbdəbə xarakteri bağışlayır. 
Bəzən binaların dəhlizlərində müxtəlif portret xarakterli təsvirlərə də rast 
gəlirik. Belələrinə misal olaraq hazırda İçərişəhərdə Asəf Zeynallı küçəsində 
yerləşən 45 saylı binanın dəhlizindəki təsviri göstərmək olar. Qeyd etmək lazımdır 
ki, burada Qərb akademizminə müvafiq qaydalara əməl olunduğuna baxmayaraq, 
həmin təsvirdə Avropa portret sənətinə xas olan psixologizm nəzərə çarpmır. Buna 
həm də təsvirin tavanda yerləşməsi sübut ola bilər. Qarşımızda bir növ dekorativ 
bəzək mahiyyətli təsvir canlandırılmışdır. 
 
 
218 
 
DEKORATİV SƏNƏTLƏR 
 
XIX yüzillikdə Azərbaycan siyasi və iqtisadi pərakəndəliyə məruz qalsa da, 
el sənətlərinin bir çox növləri hələ də öz keçmiş nüfuzunu itirməmişdi. Ölkənin 
Təbriz, Ərdəbil, Bakı, Quba, Naxçıvan, Gəncə, Qazax, Şəki, Şuşa, Şamaxı və s. 
şəhərlərində yüzlərlə sənətkar yaşayaraq həm daxili, həm də xarici bazarlar üçün 
müxtəlif sənət nümunələri düzəldirdi. 
Şəhər və kənd yerlərində külli miqdarda dabbağxanalar, boyaxanalar, 
dulusçuluq, misgərlik, pambıq-ipəksarıyıcı və s. müəssisələrdə onlarla, bəzən isə 
yüzlərlə müxtəlif peşə sahibləri - dəmirçilər, dülgərlər, zərgərlər, milli musiqi 
alətləri hazırlayan ustalar və s. çalışırdı. 
Lakin o zaman Azərbaycanın müxtəlif sənət sahələri eyni vəziyyətdə 
deyildi. Əgər kustar sənətkarlıq istehsalının bəzi sahələri bu dövrdə tamam ortadan 
çıxır (silahqayırma) və ya xeyli ixtisar olunurdusa (misgərlik, ipək parça, 
dulusçuluq məmulatı istehsalı və s.), sənətkarlığın digər sahələri nəinki qalmaqda 
davam edirdi, hətta fabrik-zavod sənayesinin şöbələri kimi inkişaf edirdi. Bütün 
bunlara baxmayaraq Azərbaycanın kustar istehsalatı əsrin sonlarına yaxın bütövlükdə 
tənəzzülə meyil edirdi. Bunun başlıca səbəbi buraya Rusiyadan gələn ucuz sənaye 
mallarının artması idi. Çarizmin milli müstəmləkəçilik siyasətinin nəticəsində 
Azərbaycanın xalq təsərrüfatı birtərəfli inkişaf edirdi. Azərbaycan xalq təsərrüfatının 
çarizm və rus burjuaziyası üçün faydalı sahələri (başlıca olaraq mədən sənayesi, 
xammal istehsalı və s.) inkişaf etdiyi halda, əlverişli şəraitin olmasına baxmayaraq 
emaledici sənaye süni surətdə, qəsdən ləngidilirdi, bu sahələrin inkişafına yol  
verilmirdi. Buna görə də Azərbaycan çox mühüm ticarət-  sənaye mərkəzi olmasına 
baxmayaraq ona lazım olan avadanlığı və s. Rusiyadan gətirməyə məcbur idi. 
Əvvəlki əsrlərdə olduğu kimi, bu dövrdə də Azərbaycanda ən geniş 
yayılmış sənətlərdən biri xalçaçılıq idi. 
1889-cu ildə Tiflisdə, 1913-cü ildə isə Peterburqda təşkil edilmiş kustar 
sənaye sərgisində Azərbaycan xalçalarının müvəffəqiyyətlə iştirakı el sənətimizin 
bu örnəyinin ölkənin siyasi-iqtisadi cəhətdən çətin vəziyyətdə  olmasına 
baxmayaraq hələ də dövrün tələbatına uyğun bir şəkildə inkişaf etdiyini göstərir. 
Bu sərgilərdə iştirak edən xalçalarımıza verilən qiymətdən məlum olur ki, 
XIX-XX yüzilliyin əvvəllərində ən qiymətli xalçalar Azərbaycanda yenə də keçmiş 
xalçaçılıq məntəqələrində olmuşdur. Rus xalça ekspertləri belə məntəqələr sırasına bu 
əsrlərdə Quba qəzasının Çiçi, Qımıl, Pirəbədil, Şamaxı qəzasının Cuxanlı, Qədim 
Ərəb, Qazax qəzasının Salahlı, Daş Salahlı, Ağköynək, Dağ-Kəsəmən, Bakı 
qəzasının Xilə, Suraxanı, Qarabağın Şuşa, Bərdə, Lənbəran, Çələbi və s. yerləri aid 
edirlər. Hazırda bu dövrlərdən Azərbaycanın ayrı-ayrı xalça məntəqələrində 
toxunmuş yüzlərlə xalça və xalça məmulatlarımız qalmışdır. Respublikamızın və 
eləcə də xarici ölkələrin bir çox muzeylərində nümayiş etdirilən həmin xalçalar el 
sənətimizin bu örnəyinin o dövrdə inkişafı barədə bizə ətraflı məlumat verir. 
XIX yüzillikdə toxunmuş xalçalarımızın bədii xüsusiyyət və məzmununa diqqət 
219 
 
yetirdikdə biz el sənətimizin başqa növlərində gözəçarpan yenilikləri burada da görə 
bilirik. Xalçalarımızın ümumi kompozisiyası bu dövrdə ənənəvi xarakter daşısa da, 
onlarda tətbiq olunan ornament motivi və xüsusilə bunların elementləri öz icrası 
nöqteyi-nəzərindən xeyli dəyişmişdir. Bu əsrlərdə ənənəvi xalça ornamentləri 
arasında rus, Avropa ornament motivlərinə də rast gəlinir. Bundan əlavə, bu dövr 
ornamental xalça bəzəkləri arasında şərti dekorativ bir səpkidə toxunmuş çoxlu 
memarlıq abidələri detalları və interyerlərinin də təsvirini görürük. Bu əsrlərdə 
xüsusilə İstanbulun sayca çox və zərif minarəli məscidlərinin detallarına 
Azərbaycan xalçalarının bəzəkləri arasında tez-tez təsadüf edilir. 
Aparılmış elmi araşdırmalar göstərir ki, bu dövrdə də əvvəlki dövrlərdə 
olduğu kimi, Azərbaycan xalçaları bədii-texnoloji xüsusiyyətlərinə görə Təbriz, 
Şirvan, Quba, Bakı, Qarabağ, Gəncə və Qazax adları altında lokal xüsusiyyət kəsb 
edən məktəblərə bölünmüşdür. 
Onu da qeyd etmək lazımdır ki, hər məktəbə ayrı-ayrı kompozisiya və 
ornament motivlərinə malik olan xalçalar daxil olur ki, bunlar da toxunduğu yerin 
adını daşıyır. Məsələn, Qazax xalça məktəbinə "Şıxlı", "Salahlı", "Borçalı", 
"Qarayazı", "Qarapapaq", "Qaraqoyunlu", "Dağ-Kəsəmən", "Daş-Salahlı" və s. 
Eləcə də Bakı xalça məktəbinə: "Suraxanı", "Novxanı", "Fatmayı", "Görədil", "Xilə" 
(Əmircan) və s. xalçalar daxildir. 
Quba, Qarabağ, Təbriz və s. xalçaları da təxminən bu qaydada təsnif 
olunur. 
Azərbaycan xalçaları XIX yüzillikdə də əvvəlki dövrlərdə olduğu kimi həm 
əməli (üstə oturmaq, yatmaq, nahar etmək, namaz qılmaq və s.), həm də estetik 
mahiyyətlər kəsb etmişdir. Xalçanın estetik mahiyyəti onun bəzəkləri vasitəsi ilə 
qavranılırdı. Bura kompozisiya, ornament və rəng daxildir. Bir-biri ilə sıx əlaqədə olan 
bu üç amil Azərbaycan xalçalarının bədii xüsusiyyətini müəyyən edir. 
Xalçalarımızın bədii xüsusiyyəti və məzmunu, ən əvvəl, onları bəzəyən 
ornamentlərdən asılıdır, çünki ornament tətbiq olunduğu sənət nümunəsini 
bəzəməklə bərabər, onun məzmununu da üzə çıxarır. Səbəbsiz olmayaraq alimlər xalı 
üzərindəki ornament motivlərini əlifbaya bənzədirlər. Bunlardan da cümlələr və 
hekayələr təşkil olunur. Onu da qeyd etmək lazımdır ki, vaxt keçdikcə bu ornament 
motivlərinin bir çoxu, realizm kimi cərəyanlardan keçərək zəmanəmizə 
yaxınlaşdıqca sxematiklənib anlaşılmaz bir şəklə düşmüşdür. İndi onu daha çox 
mütəxəssislər oxuya bilirlər. 
Daha aydın olmaq üçün XIX yüzillikdə toxunmuş bir neçə görkəmli 
ornamental xalılarımızı nəzərdən keçirək. 
Dünya muzeylərində geniş yayılmış gözəl və baxımlı Qazax xalçalarından 
biri "Şıxlı" xalçası sayılır. Bu xalça növü Qazax şəhərindən təxminən 30 km aralı 
Kür sahilində yerləşən Şıxlı kəndində toxunur. 
Elm aləminə üç növ Şıxlı xalçası məlumdur. Bunların içərisində xalq 
arasında "Ağaclı" və ya "Çinar" adı ilə tanınan uzunsov xalılar daha çox məşhurdur. 
Bu tip "Şıxlı" xalıları quruluşunun sxemi baxımından üç haşiyəli yelən və 
220 
 
enli ara sahədən ibarət olurdu. Xalçanın ara sahəsi xüsusilə zəngin bəzədilirdi. 
Burada, adətən, xalçanın boyu ilə əlaqədar olaraq 1, 2, 3 böyük həcmdə toxunmuş 
rombvari bəzək elementi yerləşdirilirdi. Çox hallarda rombvari bəzəklərin daxilində 
stilizə edilmiş tək ağac, ətrafında isə su üzərində süzən çoxlu quş fiqurları verilirdi. 
Ara sahənin zəngin bəzək quruluşu da diqqətəlayiqdir. 
Onun mavi və yaşılı rəngli yerliyi üzərində simmetriya əsasında qurulmuş 
2, 4, 6 böyük ağac rəsmi, xırda gül-çiçək, qoç, quş fiqurları təsvir olunurdu. 
Xalçanın ara sahəsində yerləşən bu bədii bəzək elementləri dörd tərəfdən 
məscidlərdəki hündür taxta mehraba bənzər predmetlə əhatə olunaraq kompozisiyanı 
tamamlayırdı. Şıxlı kəndinin qocaman xalça toxucularının verdiyi məlumatlara görə, 
"Xalçanın ara sahəsində verilən bəzəkli təsvirlər - cənnəti, onu dörd yandan 
bağlayan hündür əşyalar isə cərmətin qapısını təmsil edirdi". 
Qazaxın Şıxlı kəndində XIX yüzillikdə toxunmuş bu tipli 2 xalı hazırda 
Bakıda Dövlət Xalı Muzeyində nümayiş etdirilir. 
XIX yüzillikdə Azərbaycanda külli miqdarda xovsuz xalılar da: vərni, 
sumax, palaz, kilim, şəddə, zili və s. toxunurdu. Xovsuz xalçalar xovlulardan daha 
yüngül və nazik olduğundan o əsasən köçərilərin həyat və məişətində istifadə 
edilirdi. Elə ona görə də onun istehsal olunduğu yerlər əsasən dağətəyi bölgələr idi. 
XIX yüzillikdə əsasən Qarabağda (Bərdə, Ağcabədi, Cəbrayıl və s.) 
toxunan "vərailər" sənətşünaslıq elmində xüsusilə şöhrət qazanmışdır. Hazırda 
onun bir çox gözəl nümunələri Avropa və Amerika muzeylərində saxlanılır. 
Vərnini əsasən iki parçada toxuyub sonra iynə ilə tikirlər. Vərnilər bədii cəhətcə çox 
orijinal kompozisiyaya malikdir. Burada bəzək əsasən horizontal və vertikal bir 
tərzdə xalçanın ölçüsüylə əlaqədar olaraq 12, 16, 20, 24 ədəd "S" hərfini xatırladan 
elementlərdən ibarət olur. 
Çox stilizə olunmuş bu fiqurlara diqqətlə baxdıqda onların yuxarısında 
qoşa buynuz, oturacaq hissələrində ayaq və quyruğa bənzər xətt olduğunu görərik. 
Fiqurların daxilində elə bil ki, su üzərində süzən quşlar və müxtəlif formalı qıvrım 
xətlər verilir. 
Fiqurların yeknəsəq görünməməsi üçün onlar tünd və açıq rənglərdə 
ardıcıl olaraq təkrar olunur. 
Əsasən xalının qırmızı yerliyində göy, yaşıl, sarı rəngli iplərlə toxunan bu 
fiqurlar bütün xalının bəzək kompozisiyasını canlandırır, həm də onun müxtəlif 
məsafələrdən görünməsinə kömək edir. Xalı ustalarının verdiyi məlumatlara görə 
bu əfsanəvi heyvan əjdahanın təsviridir. 
Əjdahanın Qarabağ vərnilərində belə geniş təsviri, şübhəsiz, səbəbsiz 
olmamışdır. 
Aparılmış elmi araşdırmalar göstərir ki, uzaq keçmişdə türk dilli xalqlar 
əjdahanı qüdrətli və çox xeyirxah, əfsanəvi bir heyvan saymışlar. Altayda yaşayan 
insanlar indiyə qədər əjdaha ilində çoxlu yağışlar yağacağmı gözləyirlər. "O, yağış 
yağdırıb hər yeri yaşıllaşdıracaqdır" deyirlər. 
Bu dövrdə Azərbaycanda ornamental xalçaların əksəriyyət təşkil etməsinə 
221 
 
baxmayaraq, bir neçə orijinal mövzulu süjetli xalçaya da rast gəlirik. 
Süjetli xalçalarımız sırasına ən əvvəl həmin dövrdə tez-tez təsadüf olunan 
"Dörd fəsil" adlı xalıları daxil edə bilərik. 
Aparılmış elmi araşdırmalar göstərir ki, ilin fəsillərinin incəsənətdə əks 
etdirilməsinin böyük bir tarixi vardır. Onun ən gözəl nümunələrinə biz musiqidə, 
rəssamlıq əsərlərində, tikmə və toxuma işlərində təsadüf edirik. 
İncəsənətdə "dörd fəsil" mövzusu xalçaçılıqda da öz əksini tapmışdır. 
Onun indiyədək məlum olan ən qədim nümunəsi XVI yüzilliyə aiddir. Azərbaycan 
xalçaçıları tərəfindən yaradılmış bu xalça deyildiyinə görə Şah Təhmasib tərəfindən 
İmam Rza məqbərəsinə hədiyyə edilmiş, indi də Məşhəd şəhərinin "Asetane qods" 
muzeyində saxlanılır. 
Xalı sənətində "dörd fəsil" mövzusu XIX yüzillikdə xüsusilə geniş 
yayılmağa başlayır. Onun bu dövrdə yaradılmış nümunələrinə dünyanın bir çox 
muzeylərində təsadüf edilir. Hazırda Bakı şəhərində Dövlət İncəsənət Muzeyi və 
eləcə də Nizami adına Azərbaycan Ədəbiyyatı Muzeyində "Dörd fəsil" mövzulu iki 
gözəl xalı saxlanılır. Bu iki xalı eyni mövzuya həsr edilsə də, onlar rəsmləri və icrası 
baxımından bir-birindən fərqlənir. 
Aydındır ki, onlara bunları toxuyan ustaların fərdi yaradıcılıq üslubu və 
xüsusilə zaman təsir göstərmişdir. 
Əgər Dövlət İncəsənət Muzeyində saxlanılan "Dörd fəsil" xalısı XIX 
yüzilliyin ortalarında hələ milli ənənələrin güclü olduğu bir vaxtda yaradılıbsa, 
Nizami muzeyindəki xalı XX yüzilliyin başlanğıcında başqa bir bədii üslubun inkişaf 
etdiyi dövrə aiddir. Onlar texniki xüsusiyyətlərinə görə də bir-birindən fərqlənir. 
Xalıların heç birinin müəllifi məlum deyil. 
Əldə olan məlumatlara görə, hazırda Dövlət İncəsənət Muzeyində nümayiş 
etdirilən "Dörd fəsil" xalısı 1948-ci ildə muzey tərəfindən Bakı sakini Sadıx bəydən 
alınmışdır. 
Haqqında söhbət açdığımız xalının uzunluğu 3 metr 80 sm, eni 2 metr 70 
sm-dir. 
O, geniş ara sahə və üç qurşaqlı (iki nazik yan və enli orta) yeləndən 
ibarətdir. 
Xalçanın ara sahəsi xüsusilə maraqlıdır. Xalının ara sahəsi başqa "Dörd 
fəsil" xalılarında olduğu kimi simmetrik şəkildə dörd hissəyə bölünmüşdür. Bu 
hissələrin hər birində ayrı-ayrı kompozisiyalarda ilin bir fəsli əks olunmuşdur. 
Aşağıda sağ tərəfdə payız fəsli tərənnüm edilir. Burada payız tarla işləri görülür, 
məhsul yığılır. Birinci planda bir kəndli ailəsi becərmə və səpinlə məşğuldur. İkinci 
planda isə başqa kəndli ailəsi ağac ətrafında yığılaraq meyvə yığır. Arxa tərəfdə 
"Təxti-Cəmşid"in xarabaları görünür. Bu təsvirlərin solunda yeni bir 
kompozisiyada quş mənzərəsi verilib. Hər tərəf ağappaq qardır. Uşaqlar qartopu 
oynayırlar. Çılpaq, yarpaqsız, quru ağaclar altında qar adamı təsvir olunmuşdur. 
Bundan əlavə, burada bir çox həyat, məişət səhnələri də verilib. Bunlardan damının 
qarını kürəklə təmizləyən şəxs, uzunqulağı qabağına qatıb aparan adam və sairə 
222 
 
təsvirlər real icrası baxımından diqqəti cəlb edir. 
Bu kompozisiyanın fonunda, yuxarı tərəfdə Azərbaycan memarlıq 
sənətinin ən gözəl incisi Neymətulla Bəvvab tərəfindən 1465-ci ildə Təbrizdə 
tikilmiş Göy məscid verilmişdir. 
Xalçanı orta sahəsinin yuxarı sağ tərəfində yaz fəsli təsvir olunub. Təbiət 
yaşıl don geymiş, ağaclar gül-çiçək açmışdır. Öz sürüsü ilə otlağa çıxmış çoban bu 
kompozisiyaya xüsusi hərarət gətirir. Bundan əlavə çay qırağında oturub istirahət 
edən bir qoca, uzunqulaq və onu müşahidə edən bir şəxs də təsvir edilmişdir. 
Kompozisiyanın yuxarı sağ hissəsində yaşıl çəməndə bu gözəlliyi müşahidə edən, 
sağ çiynində səhəng tutmuş bir gənc qız obrazı da vardır. Bu təsvirlər o biri 
kompozisiyalarda olduğu kimi məşhur memarlıq abidəsi fonunda verilmişdir. 
Burada Elxani Olcaytu Xudabəndənin 1304-1316-cı illərdə Soltaniyyə şəhərində 
tikdirdiyi türbə təsvir olunub. 
Araşdırmalar göstərir ki, Azərbaycan memarlığının ən gözəl 
nümunələrindən sayılan bu türbə sonralar məscid kimi istifadə edilmişdir. 
Qərbi Avropa alimlərinin fikrincə, azəri memarı Xoca Əli şah tərəfindən 
tikilən bu türbənin günbəzi, sonralar renessans dövründə tikilən İtaliya abidələrinə 
güclü təsir göstərmişdir. 
Xalçanın orta hissəsinin yuxarı sol tərəfində yayın qızmar çağı göstərilir, 
kəndli ailəsi biçinə çıxıb, kişilər biçinlə məşğuldur, qadınlar, qızlar isə onlara kömək 
edirlər; dərz bağlayır, daşıyırlar. Bundan əlavə, kompozisiyada dəvə karvanı və qeyri 
təsvirlər də vardır. O biri kompozisiyalarda olduğu kimi, bu mövzu memarlıq abidəsi, 
yəni "Mədain xərabələri" ilə bitir. 
Təsvir etdiyimiz bu süjetli kompozisiyalar biri digərindən gül-çiçək 
motivlərindən təşkil olunmuş bəzək elementləri ilə ayrılır. 
Bu bəzəklərin kəsişdiyi yerdə, yəni mərkəzdə rombvari medalyon 
verilmişdir. Medalyonun daxilində məşhur şair, filosof Ömər Xəyyam səliqə ilə 
bəzədilmiş bir otaqda bir gənc qızla təsvir olunmuşdur. Onlar səmimi oturub söhbət 
edir, qarşılarında isə şərbət və meyvə vardır. Qızın əlində üzərində adam təsviri olan 
bir kuzə var. Bu təsviri əhatə edən medalyonun yelən hissəsində Ömər Xəyyamın 
həyat həqiqətinə dair iki rübaisi yazılmışdır. Bunların birində deyilir: "Bu kuzə də 
vaxtilə mənim kimi gözü ağlar bir aşiq olmuşdur, bir gözəlin zülfunün kəməndində 
əsir olmuşdur, onun boynunda gördüyünüz bu əl həmin əldir ki, vaxtilə yar 
boynunda olmuşdur". 
Haqqında bəhs etdiyimiz xalçanın yeləni də ara sahəsi kimi rəngarəng və 
bəzəklidir. Yelənin ən maraqlı hissəsi onun üzərində simmetrik şəkildə yerləşdirilmiş 
təsvirlərdir. Burada yelən boyu səkkiz medalyon yerləşdirilmişdir. Bunlarda "Adəm və 
Həvva", "İsmayılın qurban verilməsi", görkəmli Azərbaycan şairi Nizami 
Gəncəvinin "Leyli və Məcnun ", "Xosrov və Şirin" poemalarından götürülmüş 
səhnələr təsvir edilmişdir. Simmetriya oxları üstündə yuxarıda "Təxti-Cəmşid" 
abidəsinin "Şirlə mübarizə" fiquru  aşağıda, sağda və solda isə görkəmli söz ustaları; 
Firdovsi, Sədi və Hafiz verilmişdir. Ara haşiyənin qalan hissələrində oynaq formalı 
223 
 
nəbati naxışlardan və müxtəlif heyvan fiqurlarından istifadə olunmuşdur. 
Bəhs etdiyimiz xalı sənətkarlıq baxımından orta əsr miniatür sənətinə yaxın 
olsa da, burada bir çox yeniliklər özünü büruzə verir. Onlar məişət əşyalarının 
təsvirlərində, insan fiqurlarının dəqiq işlənməsində və xüsusilə memarlıq abidələrinin 
rəsmində açıq-aydın görünür. 
Xalı Cənubi Azərbaycanın Təbriz məktəbinə xas olan bədii və texnoloji 
"türk baf” üslubda toxunmuşdur. Onun bir kvadratmetrində 2500 ilmə yerləşib. Xov 
qalınlığı 5 mm-dir. Təsviri və ornamental motivlərin həllində qırmızı və qızılı sarı 
rənglərə üstünlük verilmişdir. 
Hazırda Nizami adına Azərbaycan Ədəbiyyatı Muzeyində saxlanılan "dörd 
fəsil" xalısı mövzu etibarilə incəsənət muzeyində nümayiş etdirilən xalıya bənzəsə də, 
ondan kompozisiyası, təsviri və ornament motivləri ilə fərqlənir. 
Xalının eni 2 m 50 sm, uzunluğu 3 m 22 sm, xovunun qalınlığı 4 mm, sıxlığı 
80x80, ümumi sahəsi 8 kv.m-dən bir az çoxdur. Onun hər kvadratmetrində 64 ilmə 
vardır. 
Üzərindəki yazıdan onun hicri 1318 (1901)-ci ildə toxunduğu məlum olur. 
Bu "Dörd fəsil" xalısı da yuxarıda qeyd etdiyimiz xalı kimi üç haşiyəli yelən və geniş 
ara sahəsindən ibarətdir. Xalının ara sahəsində yuxarıda qeyd etdiyimiz mövzuya 
bənzər təbiətin dörd fəsil səhnələri verilmişdir. İlin fəsilləri burada o biri xalıdan 
fərqli mərkəzdə yerləşən on iki dilimli medalyonla dörd hissəyə bölünür. Bu böyük 
medalyonun daxilində "Təxti-Cəmşid" qabartmalarında rast gəlinən təsvir 
yerləşdirilmişdir. 
Burada Əhəməni şahı Dara və onu müşahidə edən şəxslər təsvir olunmuşdur. 
Təsvirlər həmin dövrün sənət üslubuna xas olan bir tərzdə sakit, əzəmətli, lakonik icra 
olunmuşdur. Daranın fiquru qədim Misir, Mesopotamiya incəsənətində olduğu kimi, 
başqa fiqurlara nisbətən xeyli böyük, fövqəladə qüvvəyə malik olan bir şəxs kimi 
verilmişdir. 
Bu böyük medalyon on iki dilimli rombvari bəzəklərlə bitir. Onların hər 
birində səlcuq təqvimində ilin aylarına verilən təsvirlər: qoç, öküz, əqrəb, aslan, 
balıq, tərəzi və s. əks olunmuşdur. 
O biri "Dörd fəsil" xalılarında olduğu kimi, bu xalıda da ilin fəsilləri ara 
sahənin yan hissələrində yerləşdirilmişdir. Lakin İncəsənət Muzeyində saxlanılan 
"Dörd fəsil" xalısına nisbətən burada təsvirlərin əsasını məişət səhnələri yox, daha 
çox memarlıq abidələri (Göy məscid, Mədain xərabələri, Soltaniyyə türbəsi və Təxti-
Cəmşid sarayının xərabələri) təşkil edir. 
Bu xalıda ilin fəsillərini açan təsvir elementləri daha çox rəmzi işarələrlə 
yeləndə verilmişdir. Məsələn, heyvanların üstündə təsvir edilən qartal motivi məhsul 
bayramıdır, kuzələrin təsviri payız bayramına aiddir, cəngavərin şirlə təkbətək 
vuruşu mövsüm bayramlarında keçirilən bolluq və zənginliyə işarədir və s. 
Xalçanın maraqlı hissələrindən biri onun 4 bucağında verilən təsvirlərdir. 
Burada aşağıda solda "Adəm və Həvva", sağda "Musa və Sinan dağı", yuxarıda 
sağda "İsmayılın qurban verilməsi", solda "Musanın çobanlıq etməsi" səhnələri 
224 
 
vardır. 
Bundan əlavə yelənin ara sahəyə yaxın olan yerlərində verilmiş on iki ədəd 
medalyonlarındakı rəsmlər diqqəti cəlb edir. Bu medalyonların altısında Midiya 
əsgərləri nisbətən böyük, o biri altısında isə sağdan yuxarıya doğru məşhur şair, 
riyaziyyatçı və filosof Ömər Xəyyam, dünya şöhrətli görkəmli Azərbaycan şairi 
Nizami Gəncəvi, böyük söz ustaları Firdovsi, Hafiz və Sədi təsvir edilmişdir. 
Xalıda müxtəlif növlü yazı nümunələrindən də məharətlə istifadə 
edilmişdir. Burada ərəb xəttinin nəsx və nəstəliq növü və qədim Midiya 
tayfalarının yazışma vasitəsi olan mixidən nümunələr vardır. 
Nizami adına Azərbaycan Ədəbiyyatı Muzeyində saxlanılan "Dörd fəsil" 
xalısı ümumi rəngi baxımından da o biri "Dörd fəsil" xalısından fərqlənir. Burada 
soyuq rənglərə (mavi, şəkəri və s.) daha çox üstünlük verilmişdir. Bu lakonikliyə 
baxmayaraq, xalıda olan şeirlərdən məlum olur ki, "burada iki yüzə yaxın rəng bir-
birinə qovuşmuşdur". 
Süjetli xalçalarımız içərisində 1810-cu ildə Təbrizdə toxunmuş, hazırda 
Bakıda Nizami adına Azərbaycan Ədəbiyyatı Muzeyində saxlanılan xalça xüsusilə 
diqqəti cəlb edir. 
1,79x1,46 m ölçüdə olan bu xalçanın ara sahəsində "Leyli ilə Məcnunun 
səhrada görüşü" səhnəsi təsvir olunmuşdur. 
Dekorativ-tətbiqi və eləcə də təsviri sənətimizin müxtəlif növlərində tez-tez 
rast gəlinən bu mövzu xalçaçı tərəfindən çox orijinal bir səpkidə toxunmuşdur. 
Kompozisiyanın mərkəzi hissəsində zəngin libas geymiş, alınma qiymətli 
bir bəzək (silsilə) taxmış Leyli, onun qolları üstə bihuş halda düşmüş yarıçılpaq 
Məcnun təsvir olunmuşdur. 
Süjet səhrada budaqlarını qəmgin-qəmgin aşağı salmış yeganə bir söyüd 
ağacının ətrafında açılır. Ətraf sakitdir, günün qızmar şüaları uzaqda dağ arasında 
itməkdədir. Məcnunun səhra yoldaşları - bir qrup quş və heyvanlar bu hadisənin 
şahidi kimi onun ətrafına yığılaraq inildəyir, elə bil ki bu sakitliyi pozmağa 
çalışırlar. 
Xalçanın ümumi rəng ahəngdarlığı da çox gözəl verilmişdir. Qızılı-sarı, göy, 
yaşıl rənglərin vəhdətində qurulmuş kolorit mövzunun qəmlə dolu lirizminə çox 
müqabildir. 
Xalçanın yeləni də bəzəklərinin forması və məzmunu ilə diqqəti cəlb edir. 
Burada gül-çiçək naxışları arasında 14 uzunsov iri medalyon təsvir edilmişdir. 
Medalyonların içərisində nəsx xəttilə yazılmış mətn yerləşdirilmişdir. Ənənəvi 
məsnəvi şəklində yazılmış bu mətnlərdə Məcnunun Leyliyə yüksək məhəbbəti 
tərənnüm olunur. Xalçanın ölçüsü 178x146 sm, sıxlığı 60x60, xov qalınlığı isə 3 mm. 
XIX yüzillikdə "Atlı-itli", "Maral-ceyran", "İtli-pişikli" və başqa bu kimi 
süjetli xalçalar da geniş şöhrət tapır. Mənbələr göstərir ki, belə növlü süjetli 
xalçalar bu vaxt əsas etibarilə Şirvan, Şuşa və Gəncədə istehsal olunurdu. O vaxt 
bu tipli xalçalar dəfələrlə təkrar toxunsa da, həm toxunuşuna, həm də bədii 
tərtibatına görə bir-birindən fərqlənirdi. Bu, şübhəsiz, ayrı-ayrı toxucunun sırf 
225 
 
özünə məxsus fərdi yaradıcılıq xüsusiyyətindən irəli gəlirdi. 
XIX yüzilliyin axırı, XX yüzilliyin əvvəllərində süjetli xalçalarımızın 
üzərində dövrün aktual mövzularına da təsadüf edilir. Bu tipli təsvirlərin 
əksəriyyəti o dövrlərdə jurnal və kitablarda çap olunmuş rəsmlərdən köçürülürdü. 
Hazırda Bakıda Azərbaycan Dövlət İncəsənət Muzeyində nümayiş etdirilən bir 
Qarabağ xalçası qeyd etdiklərimizi əyani təsdiq edir. Xalçaçı Humay Həsənzadə 
tərəfindən 1909-cu ildə toxunmuş bu xalçada İran kəndlisinin həyatını əks edən 
maraqlı bir süjet təsvir edilmişdir. 
Fərziyyəyə görə xalça "Molla Nəsrəddin" jurnalında vaxtilə dərc olunmuş 
bir rəsmin motivləri əsasında toxunmuşdur. Həmin dövrdə "Molla Nəsrəddin" 
mövzularına həsr edilmiş xalçalar Qarabağda xüsusilə geniş yayılmışdı. Haqqında 
bəhs etdiyimiz xalça üç qurşaqlı yeləndən (ara haşiyə və iki zəncir) və enli ara 
sahədən ibarətdir. Yelənin nazik yan qurşaqlarında eyni tipli zəncirvari naxış  
elementləri, enli ara haşiyədə isə Avropa səpkisində icra olunmuş islimi ornament 
kompozisiyası verilmişdir. Ara sahə ilə yelən arasındakı sahə çərçivələnmişdir. 
Xalçanın sağ tərəfindən başlayaraq enli qurşağın içərisində bu sözlər yazılmışdır. 
 
Başlandı iki il bundan əvvəl şuruşi-İran  
İstərdilər nəşritəni kim, hurr ola insan.  
Minlərcə bu yolda verdilər qurban,  
Fəh oldu bu tarixdə çün qəl, eyi-Tehran. 
 
Göründüyü kimi, bu yazıda İran xalqının qəhrəman oğlu Səttar xanın 
başçılıq etdiyi 1907-ci il İran inqilabına işarə edilir. Xalçanın ara sahəsində 
verilmiş təsvirlər xüsusilə maraqlıdır. Burada əmmaməli Molla Nəsrəddin, üstü-
başı cırıq kəndli, uçuq ev, şumlanmış və şumlanmamış torpaq sahələri, xışa 
qoşulmuş at, ağaclar və heyvanlar təsvir olunmuşdur. Kəndli bir cam darını 
başından tökür. Onun üst-başı o qədər cındırdır ki, xalq zərb məsəlində deyildiyi 
kimi, darının bir dənəsi də yerə düşmür. Əlini qabağa uzadıb, bu səhnəni göstərən 
Molla Nəsrəddin isə kəndlinin vəziyyətinə acıyır. 
Təsvir etdiyimiz süjetin kompozisiyasının quruluşu da ənənəvi xalça 
kompozisiyaları üçün yeni və orijinaldır. Horizontal formada olan bu xalçanın 
kompozisiyası daha çox kitab illüstrasiyasını xatırladır. Təsviri incəsənətdə olduğu 
kimi, burada da hər bir hadisə, hər bir detal o birisi ilə sıx bağlı olaraq süjeti 
açmağa kömək edir. Xalçalarımızın bu əsrlərdə keçdiyi yol, tək Azərbaycanın 
şimal əyalətləri üçün yox, cənubi üçün də xarakterik idi. 
Bu dövrdə Qərbi Avropada, sonralar isə Rusiyada müasir toxuma və 
basma maşınlarının meydana çıxması parça istehsalını xeyli yüngülləşdirir, onun 
qiymətini aşağı salırdı. Azərbaycanın yerli kustar toxuculuq sənayesi xalça 
sənətimiz kimi, mexanikləşdirilmiş yeni kapitalist sənayesi ilə ayaqlaşa bilməyərək 
gündən-günə geriləyir və əhəmiyyətini itirirdi. 
Azərbaycanın yerli toxuculuq sənayesinin geriləyib aradan çıxmasında 
226 
 
başqa sənət sahələrində olduğu kimi, rus kapitalizmi əsas rol oynamışdır. Tarixi 
məxəzlərdən məlumdur ki, hələ 1800-cü illərdə Moskva, Lodz pambıq parça 
manufakruraları Ağdaşda, Göyçayda, Kürdəmirdə və Azərbaycanın başqa 
yerlərində pambıq alışı məntəqələri açmışdı. Beləliklə, xammal Azərbaycanda 
tədarük edilərək Rusiyaya aparılır, orada parça istehsal olunub satış üçün yenidən 
geriyə göndərilirdi. Lakin bu dəyişiklik, yəni milli Azərbaycan parçalarının aradan 
çıxması, əlbəttə, birdən-birə olmamışdır. Mənbələr göstərir ki, Azərbaycanın bəzi 
ucqar yerlərində hələ XX yüzilliyin əvvəllərində də kustar üsulda parça istehsal 
edilirdi ki, bu parçalarda öz bədii xüsusiyyətlərinə görə dövrün toxuculuq sənayesi 
nümunələri səviyyəsindən heç də geri qalmırdı. 
Bunu hələ 1862-ci ildə Azərbaycanda olmuş rus səyyahı P.Paşino da öz 
gündəliyində qeyd edir. Paşino rus parçalarının keyfiyyətini yüksəltmək və onları 
dünya bazarlarında daha geniş yaymaq üçün parçaların rəsmlərini daha bacarıqlı 
Azərbaycan ustalarına sifariş etməyi məsləhət görür. Bu fikrimizi həmin illərdə 
Tiflisdə, Nijni-Novqorodda və başqa yerlərdə açılmış sərgilərdə nümayiş etdirilmiş 
Azərbaycan parçaları da təsdiq edir. 
Tarixdən məlumdur ki, hələ 1882-ci ildə Nijni-Novqorodda açılmış 
Ümumrusiya bədii sənaye sərgisində şamaxılı Ağa Məhəmməd Abdulov və 
Xurşidbanu Bəyim tərəfindən Gəncədən göndərilmiş ipək parçalar birinci dərəcəli 
mükafata layiq görülmüş və tamaşaçıların rəğbətini qazanmışdır. Araşdırmalar 
göstərir ki, bu əsrlərdə parça istehsalı əsas etibarilə Şamaxı, Şuşa, Naxçıvan, 
Ordubad, Gəncə və Lənkəranda olmuşdur. 
XIX-XX yüzilliyin əvvəllərində Azərbaycanda əsas etibarilə müxtəlif 
çeşidli saya və naxışlı ipək parçalar istehsal edilirdi. Bunlara kimxa, tafta, darayi, 
mov, cecim və s. misal ola bilər. Bu əsrlərdə Azərbaycanın şimal əyalətlərində ən 
keyfiyyətli ipək parçalar Şamaxı şəhərində və ona yaxın olan üç kənddə - Basqal, 
Müci, Zeyvədə toxunurdu. Bu parçalar milli qadın geyimlərinin (don, çarşab, 
kəlağayı və s.) tikilişində və məişət əşyalarının (yorğan, döşək üzü, süfrə, boğça və 
s.) hazırlanmasında geniş istifadə olunurdu. Müxtəlif rəngli zolaqlar, dama 
naxışları, ot, şaxə kimi bitki motivləri bu dövr parçalarının əsas bədii 
xüsusiyyətlərini təşkil edirdi. 
Bu əsrlərdə öz milli və orijinal bədii xüsusiyyətləri ilə daha çox diqqəti 
cəlb edən kustar parça, cecim idi. Dekorativ toxuma örnəyi olan cecimin ipəkdən 
hazırlanmış ən əla növlərindən bu əsrlərdə xalqımızın məişətində müxtəlif 
məqsədlər üçün istifadə olunmuşdur. Nisbətən qalın növü yerə, taxta üstünə salınır, 
heybə, at çulu tikilirdi. Zərif toxunuşa malik cecimdən isə evlərdə yük yeri pərdəsi, 
mütəkkə üzü, miz örtüyü və hətta geyimdə də istifadə edirdilər. 
Cecimlərdə zolaq naxışla yanaşı həndəsi naxış ünsürləri və qismən 
heyvan, quş fiqurlar da tətbiq edilirdi. Bu əsrlərdə cecim tipli toxumalar içərisində 
"alaca" adı ilə tanınan parça örnəyi xüsusilə şöhrət tapmışdır. Sıx toxunuşa, qırmızı 
rəng vəhdətində zol-zol naxışa malik olan bu parça pambıqdan, yundan və ipəkdən 
hazırlanırdı. 
227 
 
Araşdırmalar göstərir ki, cecim istehsalı ilə bu vaxt Şuşa, Lənbəran, 
Ağcabədi, Xalfbərdi, Göyçayın Zərdab, Qazaxın Daş-Salahlı, Dağ-Kəsəmən, Şıxlı 
kəndlərində məşğul olurdular. Bundan əlavə cecim toxuma işi Naxçıvan, Ordubad, 
Zaqatala, Quba və Şamaxıda da geniş yayılmış sənətlərdən sayılırdı. 
Dövrümüzədək cecim toxuma sahəsində məharət göstərmiş həmin dövrdə 
yaşayan bir çox sənətkarların adları qalmışdır. Bunlardan Nənəxanım Şirəli qızının 
(Şamaxı), Asiya İsmayıl qızının (Zaqatala), Məlikova Zərdabi (Göyçayın Zərdab 
kəndi), Soltan Əli qızının (Şuşanın Xalfalı kəndi), Bahar Allahverdi qızının 
(Qazax) adlarını xüsusi qeyd etmək lazımdır. Belə bir maraqlı faktı da göstərmək 
lazımdır ki, kustar parçaların əksər növləri kişilər tərəfindən toxunduğu halda, cecimi 
Azərbaycanda ancaq qadınlar toxuyurdular. 
Mənbələr göstərir ki, XIX yüzillikdə Azərbaycanda cecimlə yanaşı şal 
toxunuşu da geniş yayılmışdır. Bu əsrdə Şirvanın siyasi-iqtisadi vəziyyətini öyrənən rus 
məmuru N.A.Abelov yazır ki: "...Bu ölkədə hər bir ailənin öz ehtiyacı üçün 
toxuduğu şaldan başqa həm də "bazar şalı" adlanan yun parça istehsal olunurdu". Bu 
dövrdə yun şal istehsalı Quba rayonunun Şah dağı ətəklərindəki (Xınalıq, Qırız, Əlik 
və s.) kəndlərdə çox geniş yayılmışdı. Xınalıq kəndində toxunmuş yun şaldan tikilən 
çuxa bu zamanlar bütün Şirvanda məşhur idi. 
Araşdırmalar göstərir ki, bu dövrdə ipək, yun, pambıq parçalarımız 
üzərində az-çox rast gəlinən bəzəklər əsas etibarilə basma üsulu ilə icra edilirdi. XIX 
yüzilliyin əvvəllərində basma üsulu ilə metrə parçalar yox, daha çox hazır parça 
məmulatları bəzədilirdi. Başqa əsrlərdə olduğu kimi, bu əsrlərdə də basma texniki 
üsulunun nisbətən rəngarəng və zərif naxışlı örnəyi qələmkar sayılırdı. 
Ümumiyyətlə, basma üsulu ilə naxışlanmış hazır parça məmulatları, (kəlağayı, 
süfrə, örtük, pərdə, namazlıq və s.) onların forma və məzmunundan asılı olaraq 
müxtəlif səpkilərdə bəzədilirdi. Bəzəklər arasında biz nəbati həndəsi naxışlarla stilizə 
edilmiş quş, heyvan təsvirlərinə, hətta memarlıq abidələrinin görünüşlərinə belə 
rast gəlirik. 
Lakin bu bəzəklər el sənətlərimizin o biri növlərində rast gəlinən bəzəklər 
kimi eklektik bir tərzdə icra edilmirdi. Qeyd etmək lazımdır ki, Azərbaycanın ucqar 
yerlərində fərdi kustar üsulda istehsal olunan bu tipli parçalar yerli tələbatı bütünlüklə 
ödəyə bilmirdi. Beləliklə, Azərbaycanın yerli toxuculuq sənayesi məhsulu XX 
yüzilliyin əvvəllərində ölkədə öz əhəmiyyətini itirir və tədricən başqa yerlərdən 
gətirilmiş parçalarla əvəz olunurdu. Əgər XIX yüzillik Azərbaycan xalq geyimlərinə 
nəzər salsaq, onların rus, ingilis parçalarından tikildiyini görərik. Vaxtilə bütün bu 
ölkələri öz parçaları ilə valeh edən Azərbaycan, indi onların parçalarına möhtac 
qalmışdı. 
Təsadüfi deyildir ki, o dövrün xalq mahnılarında, habelə anaların laylalarında 
Moskva mahudundan tikdirilən arxalığın, Kirman şalının və s. adı çəkilir. XIX 
yüzilliyin axırlarında XX yüzilliyin əvvəllərində məişətdə istifadə edilən parçaların 
əksəriyyəti gəlmə olsa da onların üzərinə tikilmiş bəzəklər yerli sənətkarlar 
tərəfindən icra edilirdi. Rusiyadan gətirilmə qara, qırmızı mahudlar Azərbaycan 
228 
 
təkəlduzlarının ən sevimli parçalarından sayılırdı. Bu işdə Şəki təkəlduzları xüsusilə 
fərqlənirdi. Onların müxtəlif növlü tikmə üsulu ilə bəzədikləri süfrə, pərdə, 
balışüzü, yəhəraltı və s. predmetlər Azərbaycan sərhədlərindən kənarda da məşhur 
idi. 
Qeyd etmək lazımdır ki, tikmə sənəti ilə Azərbaycanın əksər şəhər və 
kəndlərində məşğul olurdular. Əgər Bakı, Quba, Naxçıvan, Gəncə, Qazax, Bərdə 
və s. yerlərdə bu sənət qadınlar arasında yayılmışdırsa, Şəkidə bu işlə bu dövrdə 
əsasən kişilər məşğul olurdular. Mövsüm Məşədi Əli oğlu, Məşədi Yusif Süleyman 
oğlu, Məşədi Səttar, usta Əliabbas, Cabbar Əlizadə, Rza Tağızadə, Abuzər Lətifov 
kimi məşhur təkəlduz ustalarının adı xalq tərəfindən indi də hörmətlə çəkilir. 
Adlarını sadaladığımız bu sənətkarların hazırda Bakıda Azərbaycan Dövlət 
İncəsənət Muzeyində, Sankt-Peterburqdakı Etnoqrafiya Muzeyində və s. yerlərdə 
bir çox maraqlı əsərləri saxlanmaqdadır. Kompozisiya, rəng vəhdəti və ornament 
motivləri cəhətdən milli ənənələrə sadiq qalmış bu işlər XIX yüzilliyin ornamental 
tikmələri haqqında gözəl təsəvvür yaradır. 
Bu əsr tikmə sənətimiz tarixində, az da olsa, süjet xarakterli tikmələrə də rast 
gəlinir. Lakin bu dövrün süjetli tikmələri daha əvvəlki kimi fiqurlu və bədii 
olmamışdır. Bu dövrdən qalmış tikmələrimizdə daha çox fərdi xarakterli ayrı-ayrı quş, 
heyvan rəsmlərinə rast gəlirik. XIX yüzillikdə Şamaxıda hazırlanıb və hazırda Bakıda 
Azərbaycan Dövlət İncəsənət Muzeyində saxlanılan tovuz quşu, durna, hacı-leylək, 
bülbül və s. quşların rəsmləri ilə bəzədilmiş və yenə həmin dövrdə Şəkidə hazırlanıb 
Bakıda Dövlət Xalça və Xalq Dekorativ Tətbiqi Sənətlər Muzeyində nümayiş etdi-
rilən başqa bir bədii tikməni bu cür kompozisiyalı təkəlduz işləri sırasına daxil edə 
bilərik. 
Axırıncı tikmə öz kompozisiyasının tamlığı, rəsmlərinin orijinallığı və 
rəngarəngliyi ilə diqqəti daha çox cəlb edir. 
Ənənəvi xalça kompozisiyasını andıran bu tikmə stilizə olunmuş nəbati 
yeləndən və bədii rəsmlərlə bəzədilmiş geniş ara sahədən ibarətdir. Tikmənin 
kompozisiyasının mərkəz hissəsi stilizə edilmiş böyük sərv ağacından ibarətdir. 
Onun aşağı hissəsində simmetriya şəklində üz-üzə durmuş iki tovuz quşu üzərində 
isə qoşa bülbül rəsmləri təsvir olunmuşdur. 
Kompozisiyanın yuxarı hissəsini qızılı saplarla tikilmiş, ağızlarından od 
püskürən haçalı iki əjdaha rəsmi tamamlayır. 
Araşdırmalar göstərir ki, hazırda tikmə üzərindəki belə məzmunlu rəsmlər 
sırf estetik mahiyyət daşısa da, keçmişdə müxtəlif mənalar daşımış və əcdadlarımızın 
dini etiqadları ilə sıx əlaqədar olmuşdur. 
Əgər XX yüzillikdə sırf ornamental xarakterli tikmələrimiz bir çox hallarda 
keçmiş dövrün mütərəqqi ənənələrinə az-çox sadiq qalsalar da, süjetli tikmələrimiz 
haqqında bunu demək olmur. 
Təkəlduzçular bu əsrlərdə müxtəlif vasitələrlə əllərinə düşən rus, Avropa 
litoqrafiya nümunələrini və s. rəsmləri izləyir, onların kompozisiya və üslub 
xüsusiyyətlərini öz əsərlərində təkrar edirdilər. 
229 
 
Təkəlduzçularımızın təsviri sənətin üslub xüsusiyyətinə xas olan 
kompozisiya və texniki priyomları təqlid etməsi aydındır ki, milli ənənəvi tikmə 
sənətimizdə forma və məzmun arasında uyğunsuzluq törədəcəkdir. 
Məlum olduğu kimi, tikmə sənəti əsrlər boyu insanların həyat və 
məişətində sırf əməli əhəmiyyətə malik bir çox əşyanı bəzəmiş və daim onların 
məzmununu açmağa xidmət etmişdir. Sonralar, yəni əsrimizin əvvəllərindən 
başlayaraq ənənəvi tikmə sənətimizin portret, mənzərə janrlarına və qeyri-təsvirlərə 
meyil edərək, boyakarlıq sənətinə çevrilməsi, əlbəttə, təqdir edilə bilməzdi. 
Azərbaycanda XIX-XX yüzilliyin əvvəllərində metaldan müxtəlif forma və 
bəzəkli ev avadanlığı və zinət nümunələri düzəldirdilər. Araşdırmalar göstərir ki, bu 
əsrlərdə bu sənət əsasən Şamaxı, Lahıc, Gəncə, Şəki, Naxçıvan, Bakı və Şuşa 
şəhərlərində yayılmışdır. 
Lakin qeyd etmək lazımdır ki, el sənətinin başqa növlərində görsənən 
tənəzzül, bu əsrdə metalişləmə sənətkarlığını da əhatə etmişdir. Rusiyadan külli 
miqdarda ucuz qiymətə gətirilən qab-qacaqlar bu tənəzzülün əsas səbəblərindən idi. 
Onu da demək lazımdır ki, Azərbaycanda bu əsrlərdə bir çox səbəblərlə əlaqədar 
olaraq metalişləmə sənətlərinin bütün sahələri yox, çox azları inkişaf etmişdir. 
Məsələn, XIX yüzilliyin axırlarından başlayaraq böyük irsə malik olan silahqayırma 
sənətkarlığı (qılınc, xəncər, tüfəng, tapança və s.) demək olar ki, bütünlüklə aradan 
çıxmışdır. 
Silah istehsalı tənəzzülünün başlıca səbəbi Qafqazda rus məmurları 
tərəfindən silah qayrılmasının qadağan edilməsi idi. Bununla əlaqədar olaraq 
Azərbaycanda bu əsrlərdə metalişləmə sənətkarlığının əsas etibarilə üç növü 
inkişaf etmişdir. Bunlar dəmirçilik, misgərlik və zərgərlik sənəti idi. Dəmirçilər əsas 
etibarilə kənd təsərrüfatı alətləri və məişətdə işlədilən əşyalar hazırlayırdılar. 
Məişətdə işlədilən alətlər sırf praktiki xarakter daşısa da, öz orijinal forması və 
bəzəkləri ilə diqqəti cəlb edir. 
Hazırda bu dövrdə Gəncə, Şəki, Naxçıvan, Şuşa dəmirçiləri tərəfindən 
düzəldilmiş və muzeylərimizin bəzəyi sayılan bir çox məişət əşyaları: manqal, 
sacayağı, çapacaq, qapı dəstəyi, maşa və s. qalmışdır. Bu məmulatlar Azərbaycan 
dəmirçilərinin əl qabiliyyətindən xəbər verən qiymətli dəlillərdir. XIX-XX 
yüzilliyin əvvəllərində Azərbaycanda dəmirçilik sənəti xüsusilə geniş yayılmışdır. 
Bu dövrdə Azərbaycanda elə kəndlər var idi ki, oranın bütün əhalisi bu sənətlə 
məşğul olurdu. Buna Şamaxı yaxınlığındakı Dəmirçilər kəndi misal ola bilər. 
Azərbaycanda böyük irsə malik olan misgərlik sənəti bu əsrlərdə də metal 
sənətində görkəmli yer tuturdu. Xalqımızm məişət xüsusiyyətindən və təsərrüfat 
məşğuliyyətindən asılı olaraq Azərbaycanda qazan, sərpuş, sərnic, sini, satıl, aftafa, 
səhəng, dolça və s. kimi mis qablara hələ böyük ehtiyac var idi. 
Azərbaycanda misgərlik sənətinin ən görkəmli mərkəzi Şamaxı qəzasının 
Lahıc kəndi idi. Mənbələr göstərir ki, Lahıcda XIX yüzilliyin 70-ci illərində minə 
yaxın adam misgərlik sənəti ilə məşğul olurdu. 
Lahıc sənətkarları tərəfindən düzəldilən məmulatlara o biri əsrlərdə 
230 
 
olduğu kimi bu əsrlərdə də Ermənistanda, Gürcüstanda, Dağıstanda və hətta İran 
və Türkiyədə də ehtiyac var idi. Lakin əvvəlki dövrlərə nisbətən mis məmulatlarının 
həm forması, həm də bəzək motivləri 
xeyli sadələşmişdi. XX yüzilliyin 
əvvəllərində misdən düzəldilmiş məişət 
əşyalarının keyfiyyəti getdikcə daha da 
aşağı səviyyəyə düşür. Asan və ucuz 
başa gələn şüşə, saxsı, çuqu dəmir 
qablar getdikcə mis məmulatlarını 
bütünlüklə aradan çıxarır. 
Metalişləmənin o biri 
növlərinə nisbətən zərgərlik sənəti bu 
əsrlərdə daha çox keçmiş dövrün 
mütərəqqi ənənələrinə sadiq qalmışdı. 
Əvvəlki dövrlərdə Azərbaycan qadınları 
tərəfindən sevilib gəzdirilən üzük, sırğa, 
bilərzik, sinəbənd, kəmər və s. yenə də 
dəbdə idi. Dəmirçilik və misgərliyə 
nisbətən bu sənət daha çox şəhərlərdə inkişaf etmişdi. Əvvəlki əsrlərdə olduğu 
kimi, bu əsrlərdə də zərgərlik mərkəzi Bakı, Gəncə, Şamaxı, Şəki və Şuşa idi. 
Bakı-Şamaxı zərgərlərinin minalı sırğaları, Gəncə-Şəki ustalarının şəbəkəli 
boyun, sinə bəzəkləri, daş-qaşlı qızıl telbasanı, Şuşa sənətkarlarının aynalı kəmərləri 
bu günədək  insanı valeh edir. Araşdırmalar göstərir ki, Azərbaycan zərgərləri bu 
gözəl sənət nümunələrini ən adi, hətta dövrünə görə primitiv alətlərlə 
düzəltmələrinə baxmayaraq onların əsərləri heç də o biri ölkələrin zərgərlik 
nümunələrindən geri qalmırdı. 
1902-ci ildə Tiflisdə çağırılmış sənaye işçilərinin I qurultayına aid bir 
sənəddə göstərilir ki, bu ustaların əksəriyyəti savadsız və kasıb olsalar da sənətkarlıq 
sahəsində öz avropalı həmkarlarını arxada qoymuşlar. Onların hazırladıqları 
məmulat öz bədiiliyi və yaraşığı ilə adamı heyran edir. Avropada işlədilən maşınlar 
və başqa qurğu burada yoxdur. Onların buraxdığı məhsul gərgin iş bacarıqlı əllərin 
bəhrəsidir. 
XIX yüzillikdən dövrümüzə qədər bir çox zərgər nümunələri gəlib 
çatmışdır. 
Bu növ sənət nümunələrinin əksəriyyətini qadın və kişi bəzəkləri təşkil edir. 
Əvvəlki dövrlərdə olduğu kimi indi də qadın bəzəkləri gəzdirilməsi və 
taxılmasına görə 4 hissəyə bölünürdü: boyun bəzəkləri, barmaq bəzəkləri, baş 
bəzəkləri, libaslara bənd olunmuş bəzəklər. 
Bu əsrlərdə Azərbaycan qadınları tərəfindən istifadə edilən bəzək 
nümunələrindən ən geniş yayılanı boyun bəzəkləri idi. Bunlardan sinəbənd, 
boğazaltı, çəçik, qarabatdaq və s. göstərmək olar. 
Bu tipli bəzəklər qiymətli muncuq, mirvari və ya paxlava, arpa və s. formalı 
231 
 
qızıl, gümüş hissəciklərinin biri o  birisinə bənd edilməsi yolu ilə düzəldilərdi. Bir 
çox hallarda daha gözəl görünməsi üçün boyun bəzəklərinin aşağı hissəsindən sinə üstə 
dairə formasında üzəri şəbəkəli başqa bir hissə də bənd edilib sallanardı. 
Bəzən bu bəzəkli dairə əvəzinə, şəbəkə, qələm işi və s. texniki üsulu ilə 
işlənmiş altı, səkkiz və ya on iki guşəli, ortasında yaqut və ya firuzə qaşı olan ulduz, 
onun da altını tamamlayan aypara yerləşdirilərdi. 
Bu tipli bəzəklərin bir çox gözəl nümunələrini biz, rus rəssamı Q.Qaqarinin 
1840-cı illərdə Şamaxıda çəkdiyi rəsmlərindəki qadın obrazlarının boyunlarında 
görürük. 
Bu əsrlərdə yaradılmış ən gözəl zərgərlik nümunələri sırasına hazırda 
Zaqatala ölkəşünaslıq muzeyində saxlanılan iki eyni tipli qadın baş geyimlərini də aid 
etmək olar. 
Haqqında bəhs etdiyimiz baş geyimləri ilk nəzərdə dəbdəbəli bir dəbilqəni 
andırır. 
Başlıq müxtəlif ölçülü və formalı gümüş hissəciklərinin bədii bir şəkildə 
biri o birisinə halqa ilə bağlanmasından təşkil edilmişdir. Bu bəzəkli gümüş 
hissəcikləri yeknəsəq görünməsin deyə, onların arasında daş-qaşla bəzədilmiş dairə 
formasında lövhələr verilmişdir. Onlar başlığın yan və təpə hissəsində 
yerləşdirilmişdir. Başlığın ən gözəl hissəsi onun təpəsindən yuxarı uzanan boruya 
bənd edilmiş zərif aypara ilə ulduz fiqurudur. 
Hazırda Azərbaycanda çox nadir sayılan bu başlıqların böyük bir tarixi 
vardır. Onun bir çox gözəl nümunələrinə biz XVI yüzilliyin Təbriz miniatürlərində 
rast gəlirik. Belə başlıq Təbriz rəssamı Ağa Mirəkin şahzadə adlı miniatüründə təsvir 
olunmuş qızın da başında vardır. 
Zərgərlik nümunələrimizin keçmiş ənənələrlə sıx əlaqəsini bu dövrdə 
düzəldilmiş qadın və kişi kəmərləri xüsusilə əyani şəkildə təsdiq edir. 
Qeyd etmək lazımdır ki, ümumiyyətlə, kəmər keçmişdə qadın və kişi 
geyimlərinin ayrılmaz bir hissəsini təşkil edirdi. 
Araşdırmalar göstərir ki, keçmişdə kəmərlə onu gəzdirən şəxsin 
vəzifəsini, var-dövlətini, dini əqidəsini, milliyyətini və hətta yaşını belə bilmək 
olurdu. 
XIX yüzillikdə daha çox praktiki xarakter daşıyan kəmər uzaq keçmişlərdə 
müxtəlif mənalar kəsb etmişdir. Mənbələr göstərir ki, qədimdə kəmərin belə 
bağlanılması da xüsusi bir mərasimlə keçirmiş. 
Alban tarixçisi Musa Kalankatuklu VII əsrin görkəmli dövlət xadimi 
Cavanşirin taxta çıxmasından bəhs edərkən onun belinə xüsusi bir mərasimdə kəmər 
bağlandığını ayrıca qeyd edir. 
Bu barədə xüsusən təsviri sənət əsərlərində maraqlı faktlarla qarşılaşırıq. 
Pəncikəntdə (Cənubi Özbəkistan) VII-VIII əsrlərə, Turfan knyazlığında (Mərkəzi 
Asiya) IX yüzillikliyə və Nişapurda (İran) XI-XII yüzilliklərə aid edilən süjetli divar 
rəsmlərində biz bu tipli kəmərlərin çoxlu nümunələrinə rast gəlirik. Yurdumuzda 
geniş yayılan bu kəmərlərdən Macarıstanda VII yüzilliyə aid kurqanlardan da 
232 
 
tapılmışdır. Bunlar tək sənətşünaslıq elmi üçün yox, tarixi bir fakt kimi də maraqlıdır. 
Xalqımızın məişətini, etnogenezini öyrənməkdə bu dəlillər qiymətli mənbə ola 
bilərlər. 
XIX-XX yüzilliyin əvvəllərində bədii metal memarlıq abidələrində də 
geniş istifadə olunmağa başlayır. 
Azərbaycanda bədii metalişləmə sənətinin ən orijinal nümunələrinə əsas 
etibarilə bu dövrdə Bakı, Gəncə, Şuşa və Ordubadda tikilmiş binalarda təsadüf 
olunur. 
Bakı şəhərində metal memarlıq hissələri xüsusi maraq doğurur. Bu da 
səbəbsiz deyildir. XIX yüzilliyin ortalarından başlayaraq Bakı şəhəri Azərbaycanın 
iqtisadi və sənaye cəhətdən inkişaf etmiş ən böyük mərkəzinə çevrilmişdi. 
Azərbaycanın Rusiyanın tərkibinə daxil edilməsilə əlaqədar Bakı şəhərində 
geniş inşaat işləri aparılırdı. 
Avropa memarlıq motivlərinin güclü təsirinə baxmayaraq, Bakı 
memarlarının yaradıcılığında milli formalar xüsusi yer tuturdu. Bu özünü binaların 
kompozisiya elementlərində göstərirdi. 
Bakı memarlığında tətbiq edilən metalişləmə nümunələri bədii xüsusiyyət 
və məzmuna görə nümunəvi xarakter daşıyır. Cürətlə deyə bilərik ki, Azərbaycanın 
heç bir şəhərində bu qədər üslub müxtəlifliyi yoxdur. Burada külli miqdarda həndəsi, 
nəbati naxışlarla, canlıların rəsmlərindən quraşdırılmış təsvirlərlə yanaşı rəmzi 
mahiyyətli bəzəklərə də təsadüf edilir. 
Bakı şəhərinin memarlığında təsviri hissəciklər xüsusi maraq doğurur. 
Burada insan, heyvan, quş təsvirlərilə yanaşı, əfsanəvi mifik obrazlara da rast 
gəlinir. 
Bakı memarlığında təsviri motivlərdən əsas etibarilə balkonlarda istifadə 
edilmişdir. Məlum olduğu kimi, balkon Azərbaycan memarlığında funksional 
xarakter daşıyaraq, binanın ayrılmaz hissəsini təşkil edir. Memarlıq abidələrimizin 
kompozisiyalarının əsas elementi olan balkonlara onların zəngin bəzəkləri xüsusi 
estetik görkəm verir. Bakı balkonlarında ən maraqlı və əsas ornament ünsürü su 
pərisi, aslan, qu quşu və qrifon təsvirləridir. 
Əfsanəvi-mifik heyvan təsvirləri arasında ən geniş yayılanı qrifon 
obrazıdır. Onun kompozisiya baxımından ən kamil nümunələri İ.Səfərli küçəsindəki 
21 və 23 nömrəli yaşayış binaları balkonlarının yan və qabaq hissələrindədir. Tökmə 
üsulu ilə düzəldilmiş balkon yanlarının bürünc çərçivələrində güldan ətrafında qoşa 
qrifon fiquru verilmişdir. Qrifonların ayaqları güldana söykənmiş, qanadları isə dik 
yuxarı qaldırılmış vəziyyətdədir. Qıvrım nəbati naxışlar fonunda verilən bu təsvirlər 
kompozisiyanı tamamlayır. 
Bu kompozisiya enli qurşaqlarla haşiyələnmiş, onların da arasında ardıcıl 
təsvir olunan eyni tipli həndəsi motivlər verilmişdir. 
Qu quşu təsvirlərinin ən gözəl nümunələri "Azərneft" binasının, 
Azərbaycan Tarix Muzeyi və Hüsü Hacıyev küçəsindəki stomatoloji poliklinika 
binasının balkonlarıdır. Qu quşu təsvirli metal balkon çərçivələri kompozisiya 
233 
 
quruluşuna görə qrifon motivli balkonlara bənzəsə də, onlardan dəqiq işlənməsi və 
nəbati ornamentinin zənginliyi ilə fərqlənir. 
Qu quşu motivli metal balkon çərçivələrinin özünəməxsus 
xüsusiyyətlərindən biri də ondadır ki, burada təsvirlər arasında güldan yox, dairəvi 
medalyonlar verilmişdir. Bu medalyonların bəzilərində keçmiş mülk sahibinin adı 
və familiyasının baş hərfləri yerləşdirilmişdir. 
Simmetriya əsasında qurulmuş bitki ətrafında üz-üzə dayanan fantastik 
heyvan, quş təsvirli kompozisiyalar XIX yüzillik abidələri üzərində icra edilsə də, 
onlara biz uzaq keçmişlərə aid sənət abidələrimizdə tez-tez təsadüf edirik (VI-VII 
yüzilliyə aid Mingəçevirdən tapılmış kapitel, XVI yüzilliyə aid Şeyx Səfi kompleksi, 
Şəki xanları sarayı bəzəkləri və s.). Lakin bu təsvirlər daha əvvəlki kimi müxtəlif dini 
və ya rəmzi mənalar kəsb etmir, daha çox dekorativ mahiyyət daşıyaraq bəzək rolunu 
oynayır. Bakı balkonlarında tətbiq olunan ornamentlər yaşıl, qara, gümüşü 
rənglərlə boyanmışdır. Bu rənglər boz Abşeron "Ağlay" daşı fonunda aydın 
görünərək ona müxtəlif məsafələrdən baxmağa gözəl imkan yaradır. 
Bakı balkon sürahilərinin metal bəzəkləri içərisində ən çox yayılan nəbati 
ornamentlərdir. Adətən simmetriya əsasında qurulmuş nəbati ornamentlərdə 
spiralşəkilli budaqlar əsas ana xətti, onların üzərində yerləşən gül-çiçək və yarpaqlar 
isə əlavə ünsürləri təşkil edir. Spiralabənzər budaqların təsvirləri bütünlüklə 
bəzədilən sahənin forması və ölçüsündən asılı olurdu. Ağacların təsvirləri isə bir qayda 
olaraq geniş sahədə, özü də kompozisiyanın mərkəz yerlərində verilirdi. 
Balkon sürahilərində verilən kompozisiya quruluşlarından biri də "İslimi" 
adı ilə geniş şöhrət tapan naxış ünsürü idi. Bu naxış əsas etibarilə metal sürahilərin 
ətrafında çəkilən haşiyələrin içərisini bəzəyirdi. Nəbati ornamentlər balkon 
sürahilərinin ya bütöv səthində (Nizami küçəsi, 57) ya da bəzi hissələrdə göl tək 
(İslam Səfərli küçəsi, 20) tətbiq edilirdi. 
Balkonun ön tərəfində bir qayda olaraq geniş gülbəndlik və ya ağac təsviri 
verilirdi. Bu da bədii dəmir sürahilərin kompozisiyalarının mərkəzini təşkil edirdi. 
Haqqında bəhs etdiyimiz kompozisiya Nizami küçəsindəki 57 nömrəli 
yaşayış evinin balkonundakı sürahidə çox gözəl təcəssüm olunmuşdur. Bu balkonun 
ön tərəfinin mərkəz hissəsində böyük bir dairə verilmişdir. Dairənin ortasında çiçək 
açmış ağac vardır. Ağacın şaxələri balkon boyu sağa və sola uzanmışdır. Haçalanıb 
balkon boşluqlarını dolduran qıvrım nəbati elementlər balkona xüsusi bir gözəllik 
verməklə mərkəzdəki ağacın ayrılmaz bir hissəsini təşkil edir. 
Memarlığımızın bədii tərtibatında gül-çiçək açmış ağac rəsminin tez-tez 
təsvir olunması səbəbsiz deyildir. 
"Dirilik ağacı", "Ana ağac", "Ata ağac" adı ilə şöhrət tapmış bu rəmzi 
mahiyyətli kompozisiyanın Azərbaycan incəsənətində böyük bir tarixi vardır. Onun 
izlərinə biz yurdumuzda e.ə. II—I minilliklərdə yaradılmış sənət abidələrində rast 
gəlirik. XIX yüzilliyin memarlıq abidəsində bu əsatiri mövzu öz geniş mənasını 
itirsə də, bir ənənə kimi davam və inkişaf etdirilmişdir. 
Memarlıq abidələrimizlə bağlı olan bədii metal nümunələrinə hazırda Gəncə, 
234 
 
Ordubad, Şuşa, Şəki, Qazax və başqa şəhərlərimizdə də təsadüf edilir. Bu yerlərin 
balkon. pəncərə barmaqlıqları, qapı döyəcəkləri və s. daha çox keçmiş milli 
ənənələrlə bağlı düzəldilirdi. 
Bu abidələrin gözəl 
xüsusiyyətlərindən biri də 
ondan ibarətdir ki, bəzilərinin 
müəllifi məlumdur. Məsələn, 
Gəncənin "Bağbanlar" adlı 
qəbiristanlığında bir neçə 
yüksək bədii xüsusiyyətlər 
daşıyan metal çəpər vardır. Yerli 
ustaların verdiyi məlumatlara 
görə bunlar XIX yüzilliyin 
axırlarında yaşamış Gəncə 
dəmirçisi Davudun işidir. 
Azərbaycan 
rayonlarında təsadüf edilən 
metal memarlıq elementləri 
sırf milli ənənələrlə bağlı olsa 
da, yerin iqlimindən, istifadə 
edilən materialdan (dəmir, 
bürünc, mis, çuqun və s.), 
ustaların fərdi yaradıcılıq 
üsulundan asılı olaraq yerli xüsusiyyətlərə malikdir. Məsələn, Ordubad yaşayış 
binalarının qapılarında təsadüf edilən fiqurlu döyəcək, qönçə, qurşaq və başqa metal 
qapı ləvazimatı demək olar ki, heç yerdə təkrar olunmur. 
Şuşa evlərinin balkon, pilləkən barmaqlıqları, Şəkinin, Zaqatalanın çardaq və 
navalçalarındakı bəzəklər təkrarsızdır. 
Bu dövrdə o biri sənət nümunələrində büruzə verən lokal xüsusiyyətlər 
qəbirdaşları bəzəklərində də görünməkdə idi. Bu yerli xüsusiyyətlər ilk növbədə 
yerin iqlimindən, düzəldilən materialın keyfiyyətindən və bədii ənənəsindən irəli 
gəlirdi. O cəhətdən bu əsrlərdə Şamaxıda, Şəkidə, Qaxda, Qazaxda, Tovuzda, 
Gəncədə, Ağdamda rast gəlinən qəbirdaşları öz forma və bədii tərtibatilə üzdən də 
olsa müstəqil xüsusiyyətlər daşıyırlar. 
İnsan fiqurlu məzar daşlarımız içərisində Gəncə və Tovuz rayonunda rast 
gəlinən oymalar xüsusilə maraqlıdır. Nisbətən primitiv səpkidə yonulsa da, bu oymalar 
içərisində biz milli biçimli libaslar geymiş yaraqlı cəngavərlər, at belində şikara 
çıxmış gənc, din xadimlərinin portreti və s. orijinal təsvirlərə rast gəlirik. Haqqında 
bəhs etdiyimiz təsvirlər xüsusilə Gəncənin Göy imam və Tovuz rayonunda Yuxarı 
Öysüzlü kənd qəbiristanlığındakı məzar daşlarında həkk olunmuşdur. Məzar daşı 
oymaları içərisində Yuxarı Öysüzlü kəndinin qala düzündəki qəbiristanlığında 
yerləşən Kazım Soltanzadənin məzar daşı xüsusilə diqqətimizi cəlb edir. 
235 
 
1874-cü ildə qoyulmuş bu məzar daşının arxa tərəfində səthi dekorativ bir 
səpkidə naməlum bir şəxsin obrazı həkk olunmuşdur. Geniş planda, bəzəkli bir tağ 
arasında yerləşdirilmiş bu oymada əynində cübbə, başında hündür konusvari papaq 
qoyulmuş orta yaşlı bir şəxs təsvir olunmuşdur. Onun sağ əlində təbərzin vardır, sol 
qolunun biləyindən isə kəşkül asılmışdır. Bütün bunlar təsvir olunan portretdə dərviş 
şəkli olduğunu göstərir. Bu bədii oyma XVIII-XIX yüzilliklər monumental divar 
boyakarlığında təsadüf olunan kompozisiya priyomlarını, rəsm xüsusiyyətlərini təkrar 
etsə də onun özünəməxsus bir çox orijinal cəhətləri vardır. 
Təsvir etdiyimiz oymanın ən qiymətli cəhəti ondan ibarətdir ki, biz burada 
ilk dəfə olaraq məzar daşı üzərində real bir səpkidə yaradılmış portret janrına rast 
gəlirik. Bu əsrlərdə heyvanat aləmindən götürülmüş təsvirlərə ən çox Qazax 
rayonunun Daş Salahlı, Qıraq Kəsəmən və Dağ Kəsəmən qəbiristanlıqlarındakı 
məzar daşlarında təsadüf edilir. At, qoç, maral, ceyran təsvirləri bu ərazinin məzar 
daşlarının ən görkəmli bəzəklərindən sayılır. 
Qazax rayonunun Daş Salahlı kənd qəbiristanlığında 1848-ci ildə 
düzəldilmiş bir başdaşının arxa tərəfində bu tipli oymaların orijinal bir nümunəsi 
vardır. Qıvrım ornament motivli tağ arasında yerləşdirilmiş bu bədii oymada bir at 
fiquru təsvir edilmişdir. At fiquru ritmik bir hərəkətlə sağ ayağını qabağa atmış 
vəziyyətdə təsvir olunmuşdur. Sənətkar tərəfindən böyük ustalıqla atın belində 
bəzəkli qaşlı yəhər, onun da altında atın tərkinə kimi uzanan enli qotazlı çul 
verilmişdir. Bundan əlavə nisbətən səthi bir səpkidə atın üzəngisi, cilovu və s. at 
qoşumları da həkk olunmuşdur. 
Sənətkar, at fiqurunu canlandırmaq üçün nəinki ənənəvi statikliyi, 
yeknəsəqliyi, hətta bir planlılığı belə pozmağa cəhd etmişdir. Məsələn, atın ümumi 
fiqurunu daş səthindən 2 sm hündürlükdə qabarıq vermək, üstündəki at qoşumlarını 
və onların bəzəklərini müxtəlif məsamələrdə oymaqla çoxplanlılıq əldə etmiş 
(bununla əlaqədar dərin işıq və kölgələr əmələ gəlmiş) və beləliklə də, təsvirin real, 
həyati görünməsinə nail olmuşdur. 
Qabartma üsulunda yaradılmış bu at fiquru bizim üçün xüsusilə qiymətlidir, 
çünki XIII-XIV yüzillikdən sonra (Səbail daşları və s.) Azərbaycan ərazisində 
qabartma səpkili oymalar demək olar ki, məlum deyildi. 
Azərbaycanda uzaq keçmişlərdən yaşayış və ictimai binaların tərtibatında 
suvaq və ayrı-ayrı dekorativ elementlərin düzəldilməsi üçün gəc (gips) məhlulundan 
geniş istifadə edilirdi. 
Memarlıq abidələrimizin ayrılmaz tərkib hissəsini təşkil edən gəc elementlər, 
lövhələr nəfis ornament nümunələri ilə bəzədilirdi. 
Gəc üzərində tətbiq olunan oyma bəzəklər öz icrası baxımından ilk 
nəzərdə daş oymalarına bənzəsə də, ondan xeyli fərqlənirdi. Bu da ondan irəli gəlirdi 
ki, gəc daşa nisbətən xeyli yumşaq idi. Məhz buna görə, də gəc üzərində sənətkar 
daha maraqlı və çox əməliyyat apara bilirdi. 
Xalq ustalarının verdiyi məlumatlara görə gəc üzərində iş əsas iki əməliyyat 
vasitəsilə görülürdü. İlk növbədə sənətkar gəc hələ qurumamış (yumşaq ikən) onun 
236 
 
üzərində iti bir alətlə istədiyi rəsmi, ornamenti çəkir, qalınlığını, dərinliyini verir. 
Gəc quruduqdan sonra isə hazır rəsmin və ya ornamentin xırdalıqları üzərində 
işləyərək lazımi əlavələr edir. Bu əməliyyat öz zərifliyi ilə daş üzərində aparılan 
işdən daha çox zərgərlikdə tətbiq olunan döymə və şəbəkə işlərini xatırladırdı. 
Aparılan elmi araşdırmalar göstərir ki, gəc üzərində oyma bəzəklər hər 
dövrün bədii üslubu və onu yaradan ustanın fərdi yaradıcılığı ilə əlaqədar olaraq 
müxtəlif səpkilərdə işlənirdi. 
XIX-XX yüzilliyin əvvəllərində gəc üzərində oyma işləri dövrün bədii 
üslubu ilə əlaqədar olaraq rəsm və kompozisiyası baxımından çox mürəkkəb 
olmuşdur. 
Əgər inkişaf etmiş feodalizm dövründə gəc üzərindəki bəzəklərin 
əksəriyyətini həndəsi, nəbati ornamentlər və yazı nümunələri təşkil edirdisə, indi 
onlara müxtəlif mövzulu təsviri elementlər (insan, heyvan, quş, sinkretik əfsanəvi 
fiqurlar) və hətta boya da əlavə edilmişdi. 
Gəc bəzəklərinin texniki icrasına da bir çox yeniliklər gəlmişdi. Əgər 
keçmişdə gəc oymalar baxım nöqteyi-nəzərdən daha çox xəttatlıq sənətini 
xatırladırdısa, indi onlar elə bil ki, rəssam və ya heykəltəraş əlindən çıxmış əsərlər 
idi. XIX-XX yüzilliyin əvvəllərində xüsusilə Bakı şəhərində yaradılmış gəc əsərlər 
arasında biz hətta əsil mənada qabarıq, həcmli heykəllərə də təsadüf edirik. 
Aparılmış elmi araşdırmalar göstərir ki, XIX-XX yüzilliyin əvvəllərində gəc 
üzərində bəzəklər iki bədii üslubda inkişaf edirdi. Onlardan birincisi milli ənənələrə 
sadiq qalmış səpki idi. Bu, daha çox Şəki, Şuşa, Gəncə şəhərlərində tikilmiş binaların 
tərtibatında özünü büruzə verir. İkincisi, həmin dövrün Avropa incəsənətində mövqe 
tutan modern üslubuna meyil etmə səpkisində inkişaf edirdi. Bu tipli bədii gəc 
oymalarına bu dövrdə daha çox Bakı şəhəri tikililərində təsadüf edilir. 
Şəkidə araşdırdığımız dövrə aid gəc oymalı çoxlu abidələr və onların ayrı-
ayrı hissələri qalmışdır. Bunlar içərisində tarixi baxımdan ən qədimi vaxtilə şəhərin 
Girehli məhəlləsində yerləşən və onun adını daşıyan məscid olmuşdur. Bu məscidin 
indiyədək qalmış gəc oymaları göstərir ki, onlar qurulma sxemi və icrası baxımından 
Şəki Xan sarayı (XVIII yüzillik) və ondan da əvvəlki dövr abidələrinin bəzəklərini 
xatırladır. 
Əksər abidələrimizdə olduğu kimi burada da gəctəraşlıq nümunələri əsasən 
ibadət otağının divarlarında yerləşdirilmişdir. Divardakı gəctəraşlıq nümunələri sxem 
baxımdan üç seksiyaya bölünmüşdür. Yuxarı (friz), orta və aşağı (panel), hər 
seksiyanın da özünə məxsus ornament kompozisiyası və təsvir vasitələri vardır. 
Divarın yuxarı, yəni friz hissəsində gözəl nəsx xəttilə dini və qeyri-
mahiyyətlər kəsb edən çoxlu yazılar verilmişdir. Bu yazılar arasında nisbətən 
müstəqil xarakter kəsb edən kiçik bir yazı nümunəsi vardır. Binanın şərq divar 
hissəsində üç dilimli qübbələr arasında verilən bu yazılarda "Davud Nüxəvi. 1812-ci 
il" qeyd olunmuşdur. Arxitektor N.Əsgərovanın verdiyi məlumatlara görə burada 
ustanın adı və gəc bəzəklərinin yaradılması tarixi verilir. 
Bu abidədəki ən gözəl gəctəraşlıq nümunələri divarın orta hissəsində 
237 
 
yerləşmişdir. Onlar kompozisiya etibarilə düzbucaqlı pannolarda yerləşərək həndəsi 
və nəbati ornamentlərdən təşkil olunmuşdur. 
Buradakı oyma gəc bəzəklərin orijinal xüsusiyyətlərindən biri ondadır ki, 
onlarda boyadan da (qırmızı, göy, yaşıl və s.) istifadə edilmişdir. Gəc oymalarda 
rəngin istifadə edilməsi nəinki onları gözəl və baxımlı etmiş, həm də səthilikdən 
çıxarıb çox planlılıq vermişdir. 
Şəki şəhərində məlum olan gəctəraşlıq əsərlərinin yaranmasında XIX-XX 
yüzilliyin əvvəllərində yaşamış usta Abbas və usta Yusifin adlarını xüsusi qeyd etmək 
lazımdır. 
Usta Abbasın bu sahədəki yaradıcılığı xüsusilə dolğun və məzmunlu 
keçmişdir. 
Hazırda Şəkidə bu ustanın adı ilə bağlı olan, yüksək bədii xüsusiyyətlər 
kəsb edən bir çox əsərlər qalmışdır. Onlar usta Abbasın tək gəctəraş yox, ornament 
sənətinin dərin bilicisi və bacarıqlı icraçısı olduğunu da təsdiq edir. 
Usta Abbasın yaradıcılığında Şəki evlərinin yaraşığı sayılan divar 
buxarılarının tikilib bəzədilməsi əsas yer tutur. Qeyd etmək lazımdır ki, Şəki şəhəri 
tikililərində bəzəkli buxarı düzəldilməsi böyük bir ənənəyə malikdir. Buna XVIII 
yüzilliyin Şəki Xan sarayı və Şəkixanovların evindəki buxarılar gözəl misal ola 
bilər. 
Usta Abbasın buxarılan bu ənənəni davam etsə də öz orijinallığı və 
təkraredilməz xüsusiyyətləri ilə diqqəti cəlb edir. 
Usta Abbasın buxarıları bir qayda olaraq daxili otağın baş hissəsində 
tikilirdi. Onlar daim diqqət mərkəzində olduğu üçün usta tərəfindən xüsusi zövqlə 
bəzədilirdi. 
Usta Abbasın səthi oyma üsulu ilə bəzədilmiş buxanlarında əsasən nəbati 
ornament nümunələri istifadə edilirdi. 
Təbiətdə təsadüf edilən bir çox nəbati formalardan götürülüb və stilizə 
edilərək istifadə olunmuş bu ornamentlər şaxələr üzərində oturulmuş, şaxələr də 
əksər yerlərdə piçək adlandırılan spiral xətti şəklində çərçivələrdə yerləşdirilmişdir. 
Bundan əlavə, mərkəzdə xüsusi kitabələrdə nəbati ornamentlərə bənzər 
nəsx xəttilə yazılmış xeyir-dua, abidənin yaranma tarixini bildirən rəqəmlər də 
verilirdi. 
Usta Abbasın bu tipli gəctəraşlıq əsərləri içərisində Şəkidə Qulu bəyin 
evindəki buxarı xüsusilə diqqəti cəlb edir. Sənətkarın bu əsəri quruluşu və üzdən 
görünüşü baxımından onun həmin şəhərdəki başqa buxarılarına bənzəsə də, o 
birilərindən zəngin ornamenti və texniki icrası ilə fərqlənir. 
İlk baxımda bu buxarı öz konstruktiv xüsusiyyətlərinə görə məscidlərdəki 
mehrabı andırır. Burada da eyni bəzəkli səthlər və onların üzlərini bəzəyən ornament və 
yazı nümunələri vardır. Lakin buxarının tərtibatında boya, güzgü və rəngli şüşə 
parçalarının istifadə edilməsi onu nisbətən sərt bəzədilən mehrablarımızdan 
fərqləndirir. 
Gəctəraşlıq sənətinin bir çox gözəl nümunələrinə Bakı şəhərində də təsadüf 
238 
 
edilir. 
Hazırda Azərbaycan EA Rəyasət Heyəti binasında, Əlyazmaları İnstitutu, 
Tarix Muzeyi, Memarlıq İttifaqı binalarında və başqa yerlərdə bu sənət növünün gözəl 
nümunələri qalmışdır. 
Bakıda Azərbaycanın başqa yerlərinə nisbətən gəctəraşlıq nümunələri daha 
çox tikintilərin tavan, divar və arakəsmələrində tətbiq olunurdu. 
1893-1902-ci illər arasında Bakıda tikilmiş neft sənayeçisi Z.A.Tağıyevin 
sarayı (hazırda Tarix Muzeyinin binası) bu baxımdan xüsusi maraq doğurur. 
Bu sarayın böyük və kiçik otaqlarında, pilləkənlərdə, keçidlərdə zərif 
işlənmiş çoxlu gəctəraşlıq nümunələri vardır. 
Sarayın şərq salonunda olan gəctəraşlıq nümunələri sayı, bədii və texniki 
icrası baxımından daha çox diqqəti cəlb edir. 
Bu böyük salonun bütün divar səthi və xüsusilə tavanı elə bil ki, bəzəkli 
xalılarla örtülmüşdür. Tavanın gəc oymaları daha rəngarəng və naxışlıdır. 
Kompozisiyanın quruluşu baxımından tavanın güzgü hissəsi (ortası) üç seksiyaya 
bölünmüşdür. Ortadakı dördkünc ornamental seksiyadan böyük çilçıraq asılmış, iki 
yandakı seksiyalarda isə eynitipli stilizə olunmuş nəbati ornament motivləri 
verilmişdir. Bu üç böyük ornamental seksiya hər tərəfdən salon boyu çoxguşəli 
şəbəkəni andıran kəmərlə əhatə olunmuşdur. 
Bu qabarıq çoxguşəli naxışlar nəinki tavanın zərif bəzəklərini hər tərəfdən 
əhatə edərək onlan bir yerə yığır, həm də tavandan divar səthinə gözəl keçid 
yaradır. 
Tavanın ornamental bəzəkləri içində düzbucaqlı çərçivələr arasında 
yerləşən iki eyni tipli kompozisiya xüsusilə diqqəti cəlb edir. Onlar çilçırağın iki 
yan tərəfində yerləşdirilmişdir. Bu ornamental kompozisiyanın ara sahəsində, 
mərkəzdə gül-çiçək elementlərindən təşkil olunmuş üç böyük xonça vardır. Onlar hər 
tərəfdən içərisi oyuq dörd kiçik xonçalarla əhatə olunmuşdur. Bundan əlavə ara 
sahədə böyük və kiçik xonçaların ətrafında bir-birilə qovuşan çoxlu nəbati motiv 
elementləri verilmişdir. Bu ornamental çərçivəni xalçalarımızda olduğu kimi üç his-
sədən ibarət haşiyə əhatə edir. İki nazik yan haşiyələrdə həndəsi ornament növü, 
ortadakı enli haşiyədə isə ərəb əlifbası hərfləri ilə yazılmış ardıcıl təkrar olunan "La 
İlahə illəllah" sözləri yerləşdirilmişdir. 
Şərq salonunun gəc oymalarında rəngdən də məharətlə istifadə edilmişdir. 
Onun qızıl-sarı və açıq-göy rənglərin vəhdətində qurulmuş koloriti insana çox gözəl 
təsir bağışlayır. 
Deyildiyinə görə bu salonun bədii tərtibatında qızılı-sarı rəng almaq üçün 
xalis qızıl suyu məhlulundan geniş istifadə olunmuşdur. 
XIX-XX yüzilliyin əvvəllərində Bakıda tikilmiş memarlıq abidələrinin 
bədii tərtibatında bu tipli səthi oyma üsulu ilə icra edilmiş milli gəc nümunələri ilə 
yanaşı, çoxlu qabartma səpkili Avropa ornament və təsviri motivlərini yada salan 
gəctəraşlıq əsərləri də geniş yayılmışdır. 
Avropa ornament motivləri içərisində "akanf”, "meandr", canlı təsvirlər 
239 
 
içərisində yarıinsan, yarıheyvan, məlakə, yunan mifologiyasından götürülmüş obraz-
lar əsas yer tuturdu. 
XIX yüzilliyin ikinci yarısından başlayaraq Azərbaycanda taxta üzərində icra 
edilmiş bəzək işlərində xalq dekorativ tətbiqi sənətinin başqa növlərində olduğu 
kimi, bir çox yeniliklər gözə çarpmağa başlayır. Həmin yeniliklər Qərbi Avropada, 
eləcə də Rusiyada bu dövrlərdə oyma sənətkarlığında mövcud olan bədii və texniki 
xüsusiyyətlərdən ibarət idi. Bundan əlavə, biz Azərbaycanda düzəldilmiş taxta 
məmulatları üzərində naturalistik bir səpkidə bəzədilmiş nəbati və həndəsi 
ornamentlərlə yanaşı, çoxlu insan, heyvan, hətta fantastik xarakter daşıyan 
təsvirlərə də rast gəlirik. 
İndi bunların ənənəvi işlənmə üsulunda da bir çox dəyişikliklər əmələ 
gəlmişdir. Məsələn, çox hallarda kompozisiyanın bir çox elementləri (insan, heyvan 
və s.) ayrıca oyulur, sonra predmetə mismar və yapışqanla bərkidilirdi. Elə ona görə 
də bu dövrdə yaradılmış taxta bəzəkləri zərif oyma işlərindən daha çox qabarıq 
relyefləri xatırladır. Milli ənənələrdən uzaqlaşaraq eklektik bir üslubda yaradılmış 
belə oyma işlərinə biz xüsusilə Bakıda XIX-XX yüzilliyin əvvəllərində tikilmiş 
binaların qapılarında rast gəlirik. 
Vaxtilə Azərbaycanda geniş yayılmış bəzəkli taxta ev avadanlıqlarının və 
bədii sənət nümunələrinin XIX yüzilliyin ikinci yarısından başlayaraq tədricən yox 
olmasına Azərbaycan ərazisindəki çox qiymətli qoz və şümşad ağaclarının 
vəhşicəsinə qırdırılıb xarici ölkələrə satılması da böyük təsir göstərmişdir. Lakin 
bütün bunlara baxmayaraq XIX yüzilliyin ikinci yarısı XX əsrin əvvəllərində 
Azərbaycanın ucqar yerlərində ənənəvi xarakterdə yaradılmış bədii oyma işlərinə az 
da olsa rast gəlinir. Milli ənənələrlə bağlı olaraq bəzədilmiş taxta nümunələri bu 
əsrlərdə Lənkəran, Astara, Quba, Qusar və Şəki bölgələrində daha çox müşahidə 
olunur. 
Yuxarıda qeyd etdiklərimizi Quba rayonunun Susay kəndindəki XIX 
yüzilliyin məscidinin oyma üsulu ilə bəzədilmiş 1854-cü il tarixli bir qapısı əyani 
şəkildə təsdiq edir. Burada nəinki ornament motivləri, hətta onların ümumi 
kompozisiyası da (qarının hər tərəfinin üç pannoya bölünməsi və s.) ənənəvi 
xarakter daşıyır. Lakin bu əsrlərdə oyma üsulu ilə bəzədilmiş başqa abidələrə 
nisbətən burada sənətkarı naxışların bədiiliyi, gözəlliyi, biri-birilə əlaqəsi yox, 
mənası daha çox maraqlandırmışdır. Qapının üzəri aşağıdakı kiçik bir hissədən 
başqa bütünlükdə müxtəlif ölçülü 21 ədəd çoxdilimli dairəvi xonçalarla 
doldurulmuşdur. Bu xonçaların biri on altı, altısı dörd və on dördü altı ədəd dərin 
oyulmuş şaxələrdən təşkil edilmişdir. Xonçaların qapı üzərində çox sərbəst 
yerləşdirilməsinə baxmayaraq, onların işlənməsi quru və cansızdır. Bunlar taxta 
üzərindəki oyma işlərindən daha çox dəmir və daş bəzəklərini andırır. 
Əbəs deyildir ki, belə bəzəklərə biz daha çox daş və dəmir məmulatları 
üzərində rast gəlirik. Bu qapının 1854-cü ildə yaranmağına baxmayaraq, üzərindəki 
bəzəklər çox ənənəvi bir xarakter daşıyır. Belə bəzəklərə hələ uzaq keçmişlərdə 
yaranmış sənət əsərlərində də rast gəlirik. 
240 
 
Zəmanəmizədək bu əsərlərdən yalnız ustası məlum olmayan oyma işləri 
yox, bir neçə müəllifi bilinən əsərlər də qalmışdır. Belə sənət nümunələri sırasına 
Astara rayonunun Pensər kəndindəki 1895-ci il tarixli usta Əli tərəfindən 
bəzədilmiş köşkü (ləm), Şəkidə Hacı Lətif oğlu usta Yusif tərəfindən öz evinin 
bədii tərtibatında istifadə etdiyi oyma işlərini və s. aid etmək olar. Şəki sənətkarı, 
usta Yusifin yaratdığı oyma işləri xüsusilə maraqlıdır. 1863-cü ildən 1935-ci ilə 
qədər yaşayıb-yaratmış bu sənətkar taxta oyması sənəti sahəsində böyük irs qoyub 
getmişdir, məlumatlara görə usta Yusif tək taxta oyması sahəsində yox, daş və 
gəctəraşlıqda da mahir usta olmuşdur. 
Bu əsrlərdə oyma ilə yanaşı, taxta məmulatları şəbəkə və xatəmkarlıq 
üsulunda da bəzədilirdi. Şəbəkə əsas etibarilə memarlıq abidələrində və böyük məişət 
predmetinin düzəldilməsində, xatəmkarlıq isə saz, tar, kamança və başqa musiqi 
alətlərinin bədii tərtibatında geniş istifadə edilirdi. 
 
 
 
 
MEMARLIQ 
 
Əgər XIX yüzilliyin əvvəllərinədək Azərbaycanda tikilən binalar hələ 
keçmiş dövr memarlıq ənənələri ilə sıx surətdə əlaqədar olmuşdusa, Azərbaycanın 
Rusiyaya birləşdirilməsindən sonra, XX yüzilliyin ortalarına doğru istər yaşayış 
məntəqələrinin, istərsə də ayrı-ayrı binaların planlaşdırılmasında və tikilişində yeni 
meyillər özünü göstərməyə başlayır. 
Bu dövrdə sənayenin, ticarət və sənətkarlığın yüksəlişi şəhərlərin inkişafına 
xeyli təkan verir. Bakı, Şamaxı, Quba, Gəncə, Şuşa, Şəki şəhərlərinin inkişafında 
irəliyə doğru böyük addımlar atılır, həmin şəhərlərdə müəyyən inşaat işləri görülür. 
Bakının memarlıq quruluşu və tarixinə aid bəzi təfsilat bizə 1806-cı ildə 
tərtib edilmiş plandan məlum olur. Bu planın İçərişəhərə aid hissəsi demək olar 
XVIII yüzillikdə olduğunu təkrar edir. Bu planda yenilik şəhərin qala divarlarından 
kənara aiddir. Bundan da aydın olur ki, qala divarlarına yaxın sahədə, təxminən 
indiki Azərnəşr binası ətrafında olan evlər "Bayırşəhər" adlandırılmışdır. Bugünkü 
Rus Dram Teatrı yanındakı bağça ətrafında qruplaşmış ikinci yaşayış evlərinə 
"Xəlfədam" deyərmişlər. İndiki Nizami muzeyinin yanındakı bağçanın yerində Xan 
bağı yerləşirmiş. 
Nəhayət, 1806-cı il planında Qaladankənar sahənin əkin yeri olduğu qeyd 
edilir. Burada taxıl və hətta zəfəran əkilirdi. 
Aparılmış elmi araşdırmalar göstərir ki, 1810-cu ildən başlayaraq, Bakı yeni 
plan əsasında sürətlə tikilməyə başlayır. Tikinti əsasən şəhərin şimal-şərq hissəsində 
aparılır. 1845-ci ilin planından göründüyü kimi, tikilən hissə dənizə tərəfə 
genişlənmişdir. 
1855 və 1870-ci illərə aid Bakı planlarında yeni tikintilərin Qalanı get-gedə 
241 
 
hər tərəfdən əhatə etdiyi göstərilir. 
Beləliklə, XIX yüzilliyin axırlarında kapitalist münasibətlərinin inkişafı ilə 
əlaqədar Bakıda, eləcə də nisbətən az da olsa qeyri şəhərlərimizdə xəstəxanalar, 
mehmanxanalar, teatrlar, gəlirli yaşayış evləri, zavodlar, fabriklər, ictimai bağlar və 
başqa tipli memarlıq tikintiləri meydana gəlir. 
Bu iş təbiidir ki, çoxlu memar, inşaatçı və qeyri-sənət sahibləri tələb 
edirdi. Beləliklə, xüsusilə Bakıya müxtəlif yerlərdən mütəxəssislərin axını başlayır. 
Əcnəbi mütəxəssislərlə birlikdə (İ.V.Qoslavski, İ.K.Ploşko, N.A.Fon der 
Nonne və b.) bu işdə istedadlı Azərbaycan memarları da fəal iştirak edirdi. Bu 
dövrdə Bakıda fəaliyyət göstərən yerli memarlarımız sırasında ilk növbədə Zivərbəy 
Əhmədbəyov, Qasımbəy Hacıbababəyov, Mirzə Qaffar İsmayılov, Məhəmməd 
Həsən Hacınskinin adlarını xüsusi qeyd etmək lazımdır. 
 
 
 
 
 
 
 
 
 
 
 
Bakının XIX yüzillikdə bədii memarlıq simasının təşəkkülü və 
formalaşmasında Zivərbəy Əhmədbəyovun xüsusi əməyi vardı. O, 1873-cü ildə 
Şamaxıda anadan olub, ali təhsilini Sankt-Peterburqda almış, vətənə qayıtdıqdan 
sonra bir müddət Bakı quberniya idarəsinin inşaat şöbəsində çalışmışdır. Qeyd 
etmək lazımdır ki, Zivərbəyin Bakıdakı fəaliyyəti zamanı burada tikilən binaların 
əksəriyyətində Avropa sənətinin böyük təsiri görünürdü. Çünki Fransada, İtaliyada 
və Almaniyada müxtəlif vaxtlarda, müxtəlif üslublarda tikilən binalar yerli memarlar 
üçün istifadə mənbəyinə çevrilmişdi. Bu dövr Bakı binalarının memarlıq həllində 
demək olar ki, yerli ənənələrdən istifadə edilmirdi. 
XIX-XX yüzilliyin əvvəllərində Azərbaycanda fəahyyət göstərən, yerli 
memarlıq ənənələrimizdən səmərəli istifadə edə bilən sənətkarlarımızdan ikisinin 
adını xüsusi qeyd etmək lazımdır. 
Onlardan biri Zivərbəy Əhmədbəyov, digəri memar Kərbəlayı Səfixan 
Qarabağidir. 
Əgər Zivərbəyin yaradıcılığı əsasən Şirvanda (Bakı, Şamaxı, Göyçay və s.) 
bağlı idisə, Kərbəlayı Səfi xanın memarlıq fəaliyyəti Qarabağda (Şuşa, Bərdə, Füzuli 
və s.) keçmişdir. 
Şirvan memarlığı ilə yaxından tanış olan Zivərbəy öz layihələrində bunlardan 
geniş istifadə edirdi. Bu baxımdan onun layihəsi ilə yaradılmış "Səadət" məktəbini 
242 
 
(indiki göz xəstəxanası) və eləcə də Zivərbəyin Çəmbərəkənddəki şəxsi yaşayış 
evini (6-cı park küçəsi, 1) nümunə kimi göstərmək olar. Bunlarda lakonik memarlıq 
üslubuna malik Abşeron yaşayış binalarının ən gözəl xüsusiyyətləri özünü açıq-aydın 
büruzə verir. 
Millilik, yerli ənənələrə sadiqlik Zivərbəy layihələri əsasında tikilmiş 
məscidlərdə xüsusilə açıq-aydın görünür. Belə məscidlər arasında Bakının ən 
gözəgəlimli yerlərindəki Təzə Pir (1905-1914)  və indiki Səməd Vurğun küçəsindəki 
İttifaq (1912-1913) məscidlərini göstərmək olar. 
Onu da qeyd edək ki, XX yüzilliyin əvvəllərində Göyçayda və Şamaxıda 
tikilmiş məscidlərin layihəsi də Zivərbəy tərəfindən verilmişdir. Zivərbəy Azərbaycan 
incəsənəti və memarlıq 
tarixində bir ictimai xadim 
kimi də məşhur olmuşdur. 
O,1917-ci ildə mülki 
mühəndis Ömərbəy Abuyevlə 
birlikdə "İslam incəsənəti 
abidələrini sevənlər və 
qoruyanlar cəmiyyəti"ni 
yaradır. Qeyd etmək lazımdır 
ki, sonralar bu cəmiyyət 
"Müsəlman arxeoloji 
cəmiyyəti" adı altında 
fəaliyyətə başlayır. 
Kərbəlayı Səfixan 
Qarabaği 1788-ci ildə Təbriz 
yaxınlığındakı Əhər şəhərində 
anadan olmuş, 1910-cu ildə 
Şuşada vəfat etmişdir. Memar 
ömrünün böyük bir hissəsini 
Şuşa şəhərində keçirmişdir. 
Bu dövrdə Şuşada tikilən memarlıq abidələrinin böyük bir qismi də təbiidir ki, bu 
şəxsin adı ilə bağlıdır. 
Kərbəlayı Səfixan Şuşada bədii xüsusiyyətlər kəsb edən çoxlu məscidlər, 
karvansara, məhəllə bulaqları, hamam binası və s. memarlıq abidələri inşa etmişdir. 
Bu tikintilər arasında məscidlər əsas yer tutur. 
243 
 
Məlumatlara görə 
Kərbəlayı Səfixan Şuşada 
ondan artıq müxtəlif formalı 
və çeşidli məscid tikmişdir. 
Bunların içərisində "Aşağı 
Gövhər Ağa məscidi" 
(1874-1875), "Yuxarı 
Gövhər Ağa məscidi" 
(1883-1884), "Saatlı 
məscidi" (1883), Çölqala, 
Mamay, Cülfalar, Hacı 
Yusif və s. adlı məhəllə 
məscidlərini göstərmək 
olar. Qeyd etdiyimiz 
məscidlər arasında tarixi 
baxımdan ən qiymətli 
İbrahim xanın qızı Gövhər 
Ağanın vəsaiti hesabına 
1874-cü ildə tikilmiş qoşa 
minarəli, xalq arasında 
"Aşağı Gövhər Ağa" adını 
almış məsciddir. Ölçüsü 
24-64x22-11 m olan bu 
məscidin baş fasadı 
xüsusilə diqqəti cəlb edir. 
Onun bir cüt 
səkkizbucaqlı daş sütunla 
bəzədilmiş geniş eyvanlı 
giriş hissəsi məscidə xüsusi 
bir gözəllik bəxş edir. Bu 
məscidin memarlığının 
başqa məscidlərdən fərqi 
ondan ibarətdir ki, "Aşağı 
Gövhər Ağa" məscidinin 
minarələri baş fasadın sağ 
və sol tərəflərində deyil, 
əksinə, arxa fasadın yan 
tərəflərində ucaldılmışdır. 
Minarələr öz bədii 
tərtibatı baxımından da maraqlıdır. Onun gövdəsi bütövlükdə "Allah" sözünün təkrar 
yazısı ilə bəzənmişdir. Deyildiyinə görə, Kərbəlayı Səfixanın yaradıcılığı təkcə Şuşa 
ilə məhdudlaşmayıb. O, Bərdədəki dörd minarəli İmamzadə (1869), Ağdamda Cümə 
244 
 
məscidi (1870), Füzuli rayonunda Hacı Ələkbər məscidinin də (1889) müəllifidir. 
Bundan əlavə memar Odessa şəhərində "Tatarlar" (1870), Aşqabadda "Qarabağlar" 
məscidlərini də tikmişdir. 
Sadaladığımız memarlıq abidələrindən görünür ki, millilik, yerli tikinti 
ənənələrinə sadiqqalma XIX yüzillikdə əsas etibarilə dini abidələrin yaradılmasında 
özün büruzə verirdi. Aydındır ki, belə abidələr sırasına bu dövrdə tikilmiş təkcə 
məscidlər yox, müxtəlif formalı və bəzəkli türbə, pir və ziyarətgahlar da daxildir. 
Onlara Azərbaycanın ən ucqar sərhədlərində - Qazax bölgəsindən tutmuş Astaraya 
qədər, hər yerdə rast gəlinir. 
Təbiidir ki, iqlim yerli ənənə, tikinti materialı və başqa şərtlərdən asılı 
olaraq bu abidələr eyni məqsədlə ucaldılsa da, onları bir-birindən fərqləndirən 
xüsusiyyətlər də var idi. 
Məsələn, Şəki-Zaqatala bölgəsinin məscidləri kərpic və çaylaq daşlarından 
tikildiyindən onların üzərində bədii oyma işləri aparılmırdı. Arabir təsadüf edilən 
dekorativ bəzəklər əsasən məscidlərin daxilində suvaq kimi istifadə edilən gəc 
üzərində icra olunurdu. Buna gözəl nümunə Şəkidə Giləhli məhəlləsində yerləşən 
və onun adını daşıyan 1812-ci il tarixli məscid ola bilər. Bu məscidin daxilində yerləşən 
gəc bəzəkləri o bölgə üçün nümunəvi xarakter daşıyır. Onun müəllifi Davud 
Nüxəvidir. Usta Davud burada oyma ilə yanaşı boyadan da geniş istifadə etmişdir. 
Şəki-Zaqatala bölgəsi məscidlərinin özünəməxsus xüsusiyyətlərindən biri də 
burada tikilmiş məscidlərin minarələrinin məsciddən xeyli aralı olmasından ibarətdir. 
Məsciddən aralı tikilmiş tənha minarələr adətən çox hündür olur. Hündürlüyü 40 m-
ə çatan belə minarələrdən biri Balakənd şəhər məscidinin yanındadır. Səkkizguşəli, 
qırmızı kərpicdən tikilmiş bu minarə müxtəlif formalı həndəsi naxışlarla 
bəzədilmişdir. 
Bakı-Abşeron ərazisindəki dini abidələrin də özünəməxsus xüsusiyyətləri 
vardır. Onlarda, adətən başqa yerlərdən fərqli olaraq, çoxlu oyma işləri istifadə 
olunurdu. Bu, həmin ərazidə tikilən məscidlərin, pirlərin və s. tikililərin əsasən çox 
asan oyuları yerli ağ daşdan (ağlay) tikilməsindən irəli gəlirdi. 
Yumşaq daş üzərində ayrı-ayrı məsamələrdə zərif oyulmuş bu abidələrin 
həndəsi, nəbati naxışları, müxtəlif məzmunlu kitabələri icrası baxımdan gözəl bir 
sənət əsərini xatırladır. 
Masallı, Lənkəran, Astara bölgəsi məscidlərinin də özünəməxsus 
xüsusiyyətləri vardır. Buranın coğrafi mövqeyi ilə (subtropik) əlaqədar olaraq 
tikilən məscidlər konstruksiya nöqteyi-nəzərindən zəngin yerli yaşayış binalarını 
xatırladır. Orada da binanın ümumi kompozisiyasındakı aparıcı rol onun dörd 
yamaclı damının xeyli irəli çıxarılmasıdır. Bir sözlə, dam nəinki binanın üstünü 
örtür, o həmçinin məscid ətrafına toplaşan dindarları da lazım gələndə çətirtək 
yağışdan qoruyur. Ümumiyyətlə, islam aləmində məscidin önündəki meydan xüsusi 
rol oynayır. Çünki əksər hallarda camaat buraya toplaşaraq mühüm məsələləri həll 
edirlər. Masallı, Lənkəran, Astara bölgəsi məscidlərinin başqa xüsusiyyətlərindən 
biri də onların dekorativ bəzəklərinin az olmasıdır. 
245 
 
Qırmızı kərpicdən tikilmiş bu məscidlərin dekorativ bəzəkləri əsas 
etibarilə kiçik taxta parçalarının bir-birinə bənd olunması ilə təşkil olunmuş 
şəbəkələrdən ibarətdir. Əsasən fasadın böyük tağvari pəncərələrini örtən, çox hal-
larda rəngarəng şüşələrlə bəzənmiş bu şəbəkələr məscidin zənginləşməsində 
müəyyən rol oynayır. 
XIX əsrin sonu və XX yüzilliyin əvvəllərində Azərbaycanda, xüsusilə 
Bakı şəhərində "sosial sifarişlər"lə əlaqədar çoxlu monumental mülki binaların inşasına 
başlanır. 
 
 
 
 
 
 
 
 
 
 
 
Bu binalann tikintisində "Avropa mədəniyyətinə" güclü meyil göstərilsə də, 
icrası baxımından onlar nümunəvi xarakter kəsb edirlər. Belə tikintilər sırasına 
1908-1913-cü illərdə yaradılmış "İslamiyyə" binasını (indi burada Azərbaycan EA-
nın Rəyasət Heyəti yerləşir, memarı İ.K.Ploşka), 1896-cı ilə aid Qadın müsəlman 
professional məktəbini (indiki Azərbaycan EA Əlyazmaları İnstitutu, memarı 
İ.V.Qoslovski), 1893-1902-ci illərə aid neft sənayeçisi H.Z.Tağıyevin sarayını 
(hazırda Azərbaycan EA Tarix Muzeyinin binası, memarı İ.V.Qoslovski) və 
başqalarını aid etmək olar. 
Bu memarlıq abidələrinin hər birinin çox maraqlı tarixi vardır. Məsələn, 
"İslamiyyə" binasını götürək. Məlumatlara görə, bu gözəl binanı Bakı milyonçusu 
Ağa Musa Nağıyev öz oğlu Ağa İsmayılın xatirəsini əbədiləşdirmək məqsədilə 
400000 qızıl pula tikdirmişdir. 1918-ci ildə bu binada Azərbaycan Demokratik 
Respublikası parlamentinin ilk iclası keçirilmişdir. Hazırda Azərbaycan Elmlər Akade-
miyası Rəyasət Heyətinin iqamətgahıdır. 
Şəhərin ən görkəmli yerlərindən birində İstiqlaliyyət küçəsində tikilmiş bu 
gözəl memarlıq əsəri müasir şəhərin görünüşündə böyük rol oynayır. Binanın bədii 
obrazında Venesiya qotik üslubunda və milli memarlığımızı təmsil edən oxvari tağlar 
harmonik surətdə birləşir. Memarın məhz belə bir yaradıcılıq üslubu İçərişəhərin 
qala divarlarına qonşu olan "İsmailiyyə" binasının Bakının tarixi mənzərəsinə 
asanlıqla daxil edilməsinə imkan vermişdir. 
Bu monumental memarlıq abidəsinin dekorativ bəzəkləri də diqqəti cəlb edir. 
Onun bədii tərtibatında böyük ustalıqla rəngarəng kaşı, müxtəlif məsamələrdə 
işlənmiş süjetli və ornamental qabartmalardan da istifadə olunmuşdur. 
246 
 
Bu dövrdə incəsənətimizin bütün sahələrində olduğu kimi, uzaq 
keçmişimizdən gələn yerli memarlıq inşaat texnikası ənənələri daha çox ucqarlarda 
xalq ustaları tərəfindən tikilən yaşayış binalarında özünü göstərirdi. Qeyd etmək lazımdır 
ki, yaşayış binalarının memarlığının əsas xüsusiyyəti onun məqsədəuyğun inşa 
olunmasıdır. 
İstər təbii şərait, istərsə də yerli adətlər və təsərrüfat xüsusiyyətləri bu və ya 
başqa bölgənin yaşayış binalarının xüsusiyyətlərini müəyyənləşdirir. 
Abşeron, Naxçıvan, Ordubad, Gəncə, Qazax, Ağdaş, Şəki, Zaqatala, Quba və 
Lənkəran zonalarının yaşayış binaları bir-birinə oxşamaqla bərabər, eyni zamanda 
onların hər biri özünəməxsus cəhətlərlə fərqlənir. 
 
 
 
 
 
 
 
 
 
 
 
 
 
 
 
Sadaladığımız bölgələrdə feodal xarakter daşıyan həyat tərzinin təsirinə 
baxmayaraq, xalq yaradıcılığının tükənməz mənbəyi yüksək qiymətə layiq yaşayış 
binaları nümunələri yarada bilmişdir. 
Azərbaycanın yaşayış binalarının gözəl xüsusiyyətlərindən biri də onun xalq 
yaradıcılığının demək olar ki, bütün növləri ilə sıx əlaqədə olmasındadır. Taxtadan oyma 
naxışlı dekorativ tağbəndlər, müxtəlif rəngli şüşələrlə örtülmüş və zərif işlənmiş 
şəbəkələr, zəngin bəzəkli balkonlar, sütunlar, bir sıra başqa memarlıq formalarının 
yaradılması və tətbiq edilməsi yaşayış binalarına bədii cəhətdən təqdirəlayiq bir 
görkəm verirdi. Bu baxımdan Şuşadakı Mehmandarovun, Əsədbəyin, Natəvanın 
evlərini, Şəkidəki Şəkixanovların, Hacı Mustafanın yaşayış binalarını, Lahıcdakı Hacı 
Xanəhmədin evini, Qubada Xaçmaz küçəsində yerləşən yaşayış binasını və 
başqalarını nümunə göstərmək olar. 
Öz mənşəyi etibarilə qədim tarixə malik olan Azərbaycan xalq yaşayış 
binalarının memarlıq və inşaat ənənələrinin bizim zəmanəmizə qədər gəlib çatması 
bu sahədə yaranmış ənənələrin nə qədər yaşan olduğunu sübut edir. 
 
 
247 
 
XX YÜZİLLİKDƏ AZƏRBAYCAN İNCƏSƏNƏTİ 
 
XX yüzillikdə Azərbaycan incəsənəti milli bədii irsin zəngin 
qaynaqlarından, eləcə də dünya mədəniyyətinin mütərəqqi ənənələrindən və 
novator nailiyyətlərindən faydalanma yolu ilə yüksək inkişaf mərhələsinə çatmışdır. 
Mübaliğəsiz qeyd etmək olar ki, həmin dövrün olduqca gərgin, mürəkkəb, dinamik 
siyasi və ictimai şəraitində formalaşıb boya-başa çatmış milli incəsənətimizdə özünə-
məxsus tərəqqi və intibah baş vermişdir. Bunun başlıca səbəbi xalqın həyatında, 
cəmiyyətdə, mənəvi mədəniyyətin müxtəlif sahələrində gözəçarpan yeni 
təmayüllərin, yeni estetik tələblərin yaranması ilə bağlı olmuşdur. 
Məlumdur ki, XX yüzilliyin əvvəllərindən başlayaraq rus-Azərbaycan 
mədəniyyətlərinin qarşılıqlı əlaqələri getdikcə genişlənir, maarif, mətbuat, incəsənət, 
bədii yaradıcılıq, estetik fikir sahələrində mütərəqqi meyillər meydana çıxır, yeni 
tipli peşəkar sənət növləri və janrları inkişaf edir, milli bədii kadrların yetişdirilməsi 
üçün zəmin yaranır. Peşəkar teatr, musiqi, kino, memarlıq, təsviri və dekorativ-
tətbiqi sənətlərin təşəkkülü və sürətlə inkişafı baxımından Şimali Azərbaycan bir 
çox qonşu Yaxın Şərq ölkələrini ötüb keçməyə müvəffəq olur. Təsviri sənətdə 
dəzgah rəngkarlığı, satirik qrafika, səhnə qrafikası, monumental heykəltəraşlıq 
sənətləri üzrə qazandığımız uğurlar bunu aydın şəkildə sübut edir. 
XX yüzillikdə Azərbaycan incəsənətində klassik bədii irsin zəngin ənənələri 
davam etdirilməklə yanaşı, zamanın estetik tələblərinə və zövqünə cavab verən 
realist sənət üslubu əhəmiyyətli rol oynayır. Bədii sərvətlərin yaranması, yayılması, 
təbliği üçün beynəlmiləl əlaqələr geniş vüsət alır, sənətdə üslub rəngarəngliyi, 
müxtəlifliyi üçün meydan açılır, bununla əlaqədar nəzəri fikir və sənətşünaslıq 
sahəsində də müəyyən yeniləşmə prosesi gedir. 
Sənətdə bədii üslub problemindən danışarkən təəssüflə qeyd etmək lazımdır 
ki, ötüb-keçmiş onilliklər ərzində totalitar kommunist rejiminin hökmranlığı 
şəraitində bədii yaradıcılıq prosesi marksizm-leninizm təliminin və sosialist realizmi 
adlanan metodun ideoloji təzyiqinə məruz qalmış, əsil yaradıcılıq azadlığını 
məhdudlaşdıran müxtəlif neqativ hallar, inzibati-amirlik prinsipləri mövcud olmuşdur. 
Bunun nəticəsində müasir Azərbaycan incəsənəti və memarlığı müəyyən mənada 
dünya mədəniyyəti təcrübəsindən təcrid olunmuş, həyatda və məişətdə olduğu 
kimi, sənətdə də sırf ideoloji və sosioloji amillər, məzmun və forma bəsitliyi, 
yeknəsəqliyi kimi qüsurlar geniş miqyas almışdır. 
Lakin bütün bunlara baxmayaraq, milli zəminə, özünəməxsusluğa malik, 
görkəmli sənət xadimlərin təmsil etdiyi müasir boyakarlıq, heykəltəraşlıq, memarlıq 
məktəblərinin təşəkkülü XX yüzillikdə Azərbaycan təsviri sənətinin və estetik 
mədəniyyətinin ən önəmli nailiyyətlərindəndir. 
Azərbaycan təsviri sənəti XX əsrin əvvəllərindən başlayaraq bədii 
yaradıcılığın bir sıra yeni növləri, janr və formaları ilə zənginləşmiş, rəngkarlıq, 
qrafika və heykəltəraşlıq, teatr-dekorativ rəssamlığı, monumental-dekorativ və 
dekorativ-tətbiqi sənətləri sahələrində fərəhli nailiyyətlər qazanılmışdır. Təsviri 
248 
 
sənətimizin olduqca rəngarəng, əlvan və uğurlu nümunələri, onun ümumi inkişaf 
mənzərəsi respublikada milli bədii məktəbin formalaşması mərhələləri haqqında 
yaşlı, orta yaşlı və gənc nəsillərə mənsub fırça və tişə ustalarının yaradıcılığı 
haqqında əyani təsəvvür verir. 
XX əsrin əvvəllərində Azərbaycan təsviri sənətinin inkişafında yeni 
professional növ və janrların təşəkkülü prosesi genişlənir, demokratik satirik 
qrafika və dəzgah rəngkarlığı nümunələri yaranır. Bu sahədə irəli atılan ilk 
addımlar satirik qrafikanın ustası Əzim Əzimzadənin, lirik rəssam Bəhruz 
Kəngərlinin, maraqlı mənzərə, portret və məişət lövhələri yaratmış Əli bəy 
Hüseynzadənin və Abbas Hüseyninin adları ilə bağlıdır. 
1918-1920-ci illərdə Azərbaycan Demokratik Respublikasının qurulması 
mədəniyyət sahəsində parlaq iz buraxmışdır. Milli emblem və rəmzlər, 
"Türkləşmək, islamlaşmaq və müasirləşmək” şüarını təmsil edən üçrəngli bayraq, 
aypara və səkkizguşəli ulduzla zinətlənmiş dövlət gerbi təsis olunur. Dövlət Muzeyi və 
universitet açılır, asari-ətiqənin, mədəniyyət abidələrinin qorunmasına qayğı 
göstərilir. 
1920-ci ildə sosialist inqilabından, əslində bolşevik işğalından sonra sovet 
rejimi bərqərar olur. İncəsənətin inkişafında mürəkkəb və ziddiyyətli mərhələ 
başlanır. 
İnqilabın ilk illərindən başlayaraq respublikada mədəniyyət və incəsənət 
ocaqları şəbəkəsi yaratmaq, kütlələrdə gözəlliyə, estetikaya, yaradıcılığa maraq 
oyatmaq, milli bədii kadrlar yetişdirmək məqsədilə təşkilati iş genişlənir. O zaman 
respublikanın bədii həyatı yeni tipli incəsənət uğrunda mübarizə ruhu ilə zəngin 
olmuşdur. Bakıda ilk rəssamlıq məktəbi açılır, BakROSTA-nın təşviqat plakatları 
emalatxanası təşkil edilir, rəssamlar Azərnəşrə, teatrlara işə cəlb olunurlar. Dövlət 
muzeyi nəzdində incəsənət şöbəsi yaradılır, rəsmi "monumental təbliğat" planını 
həyata keçirmək, sənət abidələrini mühafizə və bərpa etmək, incəsənəti kütlələr 
arasında təbliğ etmək sahəsində tədbirlər həyata keçirilir. Siyasi plakat, satirik və 
kitab qrafikası, dəzgah və teatr-dekorativ rəngkarlığı, monumental heykəltəraşlığı 
kimi yeni sənət növ və janrlannın təşəkkülü prosesi başlanır. 
 
 
BOYAKARLIQ 
 
Azərbaycan çağdaş rəngkarlığının ilk addımları 20-ci illərin ortalarına 
təsadüf edilir. O zaman Bakı rəssamlıq məktəbinin yetişdirmələri böyük ruh 
yüksəkliyi ilə sərbəst yaradıcılıq fəaliyyətinə başlayır, özlərinin ilk, hələ qeyri-
yetkin tabloları ilə Azərbaycan Gənc Rəssamlar Cəmiyyətinin və Azərbaycan 
İnqilabi Təsviri İncəsənət İşçiləri Cəmiyyətinin tədris və gənclik sərgilərində də 
çıxış edirlər. Tarixi və müasir mövzularda, əmək-məişət, qadın azadlığı, 
savadsızlığın ləğvi mövzularında kiçikhəcmli tablolar meydana çıxır. Salam 
Salamzadənin, Qəzənfər Xaliqovun, Ələkbər Rzaquluyevin yeni həyatın ruhu ilə 
249 
 
aşılanmış, milli özünəməxsusluğa malik sənət yaratmaq niyyətləri miniatür 
ənənələrinə yaxın şərti-dekorativ üslubda işlədikləri "Gəncə toxucu fabrikinin sap 
sexi", "Qadınlar şöbəsi", "Azərbaycan qadını" tablolarında öz ifadəsini tapmışdır. 
Bu meyil 1933-cü ildə Moskvada təşkil olunan Azərbaycan incəsənəti sərgisinin və 
1934-cü ildə Firdovsinin anadan olmasının 1000 illiyinə həsr olunan yubiley 
sərgisinin eksponatları üçün də səciyyəvi idi. Q.Xalıqov milli üslub yaratmaq 
naminə klassik Şərq və Azərbaycan miniatüründən faydalanaraq "Firdovsinin 
dəfni" adlı maraqlı tablo yaratmışdır. 
Tarixi və portret janrları xüsusi mövqe qazanır, istehsalat mövzularını, 
quruculuğu, əməyin vüsətini əks etdirən məişət tabloları meydana çıxır. Tağı 
Tağıyevin "Pambıq təhvili məntəqəsi", Sadıq Şərifzadənin "Üzüm yığımı", Həsən 
Haqverdiyevin Xalq rəssamı Ə.Əzimzadənin portreti kimi əsərlər buna misal ola bilər. 
S.Salamzadə tanınmış əmək adamlarının, istehsalat qabaqcıllarının 
portretlərini təsvir edir. Q.Xalıqov dahi şair və mütəfəkkir Nizami Gəncəvinin 
romantik portretini fırçaya alır. Nizaminin şəxsiyyəti və poeziyası ilə bağlı süjetlər 
M.Abdullayev, B.Mirzəzadə və başqa rəssamların diqqətini cəlb edir. 
Gənc rəssamların yüksək professional vərdişlərinə yiyələnməsi xüsusi 
əhəmiyyət kəsb edir. Ali təhsilli rəssamlıq kadrlarına tələbat artır. Məhz həmin 
illərdə yaradıcı gənclər Moskva və Leninqrad ali rəssamlıq məktəblərinə oxumağa 
gedirlər. 
İkinci dünya müharibəsi dövründə Azərbaycan rəngkarlığı mərdlik, nəcib 
vətənpərvərlik ideyalarından qüvvət alır. O, gərgin illərdə yaranan əsərlərin mövzu 
və obrazları qəhrəmanlıq və hərbi rəşadət vüsəti ilə aşılanmışdır. Rəssamlar şanlı 
tarixi keçmişimizin və müasirliyin qəhrəmanlığı ilə bağlı olan batal və məişət 
süjetlərinə müraciət edirlər. Mikayıl Abdullayev, Böyükağa Mirzəzadə, Sadıq 
Şərifzadə, Səttar Bəhlulzadə, Salam Salamzadə, Tağı Tağıyev, Baba Əliyev, Kamil 
Xanlarov, Əlibaba Kazımov, O.Sadıqzadə və başqaları öz tablolarında və 
portretlərində Azərbaycan xalqının əfsanəvi qəhrəmanları Cavanşirin, Babəkin, 
Koroğlunun surətlərini canlandırır, faşizmə qarşı mübarizədə fərqlənən rəşadətli 
azərbaycanlı əsgərləri mərdliyini tərənnüm edirdilər. Həmin dövrün portret 
qalereyasında Mikayıl Abdullayevin yaratdığı dahi bəstəkarımız Üzeyir 
Hacıbəyovun, xalq şairi Səməd Vurğunun və digər yaradıcı ziyalıların portretləri 
xüsusi yer tutur. 
Müharibədən sonrakı dövrdə Azərbaycan rəngkarlığının fərqləndirici 
xüsusiyyəti müasirliyə nüfuz edilməsindən, janrların geniş və hərtərəfli inkişafından 
ibarətdir. Rəssamlar respublikanın çoxcəhətli həyatı ilə əlaqələrini ildən-ilə 
möhkəmləndirməyə, sənətkarlığını yorulmadan yüksəltməyə çalışır, müasirlərimizin 
əmək fədakarlığını, başdan-başa dəyişmiş vətən torpağının gözəlliyini tərənnüm edən 
bir sıra tarixi və məişət tabloları, portret və mənzərələr yaradırlar. 
Bədii ifaçılıq mədəniyyəti və sənətkarlıq problemləri ümdə əhəmiyyət kəsb 
edir. Bu sahədə aparılan müvəffəqiyyətli axtarışlar haqqında Mikayıl Abdullayevin 
"Axşam", "Səadət qurucuları", "Mingəçevir işıqları", "Sevinc", "Racəstan qadınları" 
250 
 
kimi məişət tabloları və sənaye mənzərələri, Böyükağa Mirzəzadənin "Pambıq 
yığımı", "Dirijor Niyazinin portreti", "Çənlər" lövhələri, Salam Salamzadənin, 
Eyyub Məmmədovun, Tağı Tağıyevin, Vəcihə Səmədovanın əmək adamlarına, 
mədəniyyət xadimlərinə, qadın və uşaqlara həsr etdikləri psixoloji, intim-lirik 
portretlər, Səttar Bəhlulzadənin "Qudyalçay sahili", "Doğma düzənlər", "Xəzər 
üzərində axşam" kimi şairanə mənzərələri təsəvvür verir. Baba Əliyevin, Əyyub 
Məmmədovun, Ə.Əbdülxalıqın, Lətif Feyzullayevin, Hafiz Məmmədovun, Qafar 
Seyfullayevin, Ağalar Abdullayevin tablolarının leytmotivini müasirlərimizin - 
neftçilərin, pambıqçıların, 
inşaatçıların yaradıcı əməyi 
və firavan məişəti ilə 
əlaqədar süjetlər təşkil edir. 
Nadir Əbdürrəhmanov, Nadir 
Qasımov, Elbəy Rzaquliyev 
və başqaları istehsalat, 
məişət, mənəvi-əxlaqi 
mövzularda tematik tablolar 
yaratmaqla bərabər, tarixi 
janra da xüsusi əhəmiyyət 
verirlər. 
60-70-ci və eləcə də 
80-ci illərdə incəsənətə 
novatorluq, orijinal axtarışlar 
ruhu gətirmiş olan orta və 
gənc  nəsillərə mənsub 
rəssamların yaradıcılıq 
fəaliyyəti həlledici rol 
oynayır. 
Durğunluq illərində 
sənətdə nəzərə çarpan həyatı 
passiv-seyrçi, illüstrativ 
səpkidə köçürmək kimi 
mənfi cəhətlər aşkarlıq 
dövründə tədricən aradan 
qaldırılır, rəssamlar arasında 
varlığın fəlsəfi idrakına, 
müasirlərin mənəvi aləminin, 
zəkasının, hiss və 
həyəcanlarının təhlilinə meyil 
artır. Əsərləri üslub, kompozisiya və plastik cəhətdən həll etmək prinsipləri gözə 
çarpacaq dərəcədə dəyişir, təzələnir, onların plastik-bədii quruluşunda yeni 
əlamətlər, dramatik, epik, lirik, romantik intonasiyalar duyulur, ümumiləşdirici, 
251 
 
lakonik, monumental formalara, koloritin dekorativliyinə, ifadəliliyinə, forma və 
rəng çalarlarının ekspressiyasına meyil güclənir. 
Azərbaycan rəssamlığında "sərt üslubun", qəhrəmanlıq-dramatik meylin 
parlaq nümayəndəsi, özünəməxsus ehtiraslı, daxilən həyəcanlı, qənaətcil bədii dəsti-
xətə malik istedadlı fırça ustası Tahir Salahovdur. 
"Növbədən qayıdarkən", "Səhər eşalonu", "Neftçi portreti", "Təmirçilər" 
kimi sənaye əməyinin, mənzərələrinin gözəlliyini və qüdrətini canlandıran tabloları 
qəhrəmanlıq vüsəti və romantik ruhla aşılanmışdır. Salahov həyatın dinamikasında, 
ritmində əsil zəhmət romantikasını duya bilən müasir mövzu rəssamıdır. İriplanlı 
kinokadr prinsipi üzrə həll olunmuş proqram əhəmiyyətli "Təmirçilər" 
kompozisiyası insanın mənəvi aləminin, iradəsinin şairanə təcəssümünə parlaq 
nümunədir. 
"Abşeron qadınları" kompozisiyası analıq timsalı -Azərbaycan qadının 
mənəvi zənginliyini və ləyaqətini təcəssüm etdirən möhtəşəm freskanı xatırladır. 
Yaradıcı insanın təbiət üzərində təntənəsini əks etdirən "Yeni dəniz", "Xəzərdə 
səhər" tabloları obrazların ciddi sadəliyi, əzəməti, siluetlərin aydın ahəngi ilə 
fərqlənir. 
Psixoloji xarakteristikanın dərinliyi, kompozisiya və koloritin kamilliyi ilə 
insanı valeh edən "Bəstəkar Qara Qarayevin portreti" əsil yaradıcı ilhamla doludur. 
Bəstəkarın zəka dərinliyini, mənəvi həssaslığını, pərvaz edən təxəyyülünü ifadə 
edən bu obraz haqlı olaraq müasir portretçilik sənətinin zirvələrindən biri sayılır. 
Eyni fikri zəmanəmizin görkəmli bəstəkarı D.Şostakoviçin portreti haqqında da 
demək lazımdır. Salahov yaradıcılığının mövzu diapazonu genişdir, o, əfsanəvi xalq 
qəhrəmanı Koroğlunun və şair Rəsul Rzanın, bəstəkar F.Əmirovun, "Aydan" və 
"Ana" portretlərini məharətlə yaratmışdır. "Neft çənləri", "Xəzərdə", "Abşeron 
motivi", "Köhnə Ramana", "Mərdəkan qalası" mənzərələri "Qladiolus", "Moskva 
pəncərəsi", "Günəşli səhər", "Çiçəklənən nar" natürmortları xarici ölkələrin - 
İtaliya, Fransa, Birləşmiş Amerika Ştatları, Meksika, İspaniya həyatına həsr 
olunmuş çoxlu əsərləri ilə milli bədii mədəniyyətimizi xeyli zənginləşdirmişdir. 
Əsərləri məzmun genişliyi, kolorit zənginliyi, yüksək ahəngdarlıqla 
fərqlənən görkəmli fırça ustası Mikayıl Abdullayev   həmçinin   qrafika,   teatr-
dekorativ və monumental-dekorativ sənətləri sahəsində səmərəli fəaliyyət 
göstərmişdir. Onun yaradıcılığı obrazların poetik ümumiləşdirilməsi, daxili 
ehtiraslılığı, psixoloji dərinliyi ilə səciyyələnir. Hələ Hindistan silsiləsində aydın 
şəkildə özünü göstərən bu xüsusiyyətlər, onun proqram əhəmiyyətli "Abşeronda", 
"Astarada çay yığımı" tablolarında, "Azərbaycan çöllərində" triptixində və "Çəltik 
becərən qızlar" diptixində böyük ideya-emosional vüsətilə səslənir. Abdullayevin 
sənətkar dünyaduyumuna milli ənənələrin müasirliklə üzvi şəkildə qovuşduğu kənd 
həyatı, kənd sakinlərinin mənəvi aləmi, məişəti, fəaliyyəti üçün səciyyəvi poetik 
intonasiyalar yaxındır. Triptixin orta hissəsi "41-ci ilin iyunu" adlanır, ötən 
müharibənin ciddi sınaqlarla dolu gərgin və həyəcanlı günlərindən bəhs edir. 
Monumental "Çəltik becərən qızlar" tablosu müasir qadınlarımıza xas olan nəcib 
252 
 
xüsusiyyətləri parlaq və əlvan boyalarla canlandırır. Rəssamın bu sevimli mövzusu 
həmçinin "Qarabağlı qız", "Lənkəranlı qadın", "Abşeron qadını", "Anaların 
gəncliyi" kimi bir sıra ümumiləşdirici surətlərdə də şairanə ifadəsini tapmışdır. 
Doğma Azərbaycan diyarının gözəlliyi, bol məhsullu tarlaların bərəkəti, 
günəşli təbiətin şeriyyəti sanki səadət simfoniyası kimi səslənir. Abdullayevin 
obrazlar diapazonunun genişliyi haqqında yaratdığı zəngin portret qalereyası canlı 
təsəvvür verir. Xalq şairi S.Vurğunun, qocaman şəbəkə ustası Ə.Babayevin, 
pianoçu F.Bədəlbəylinin pambıqçı Ş.Həsənovanın, mütəfəkkir şair Nəsiminin, 
ədəbiyyatımızın klassikləri Vaqifin, M.F.Axundzadənin portretləri bu qalereyada 
şərəfli yer tutur. Abdullayev xalqlar dostluğu, beynəlmiləlçilik ideyalarının 
tərənnümçüsüdür. Bunu Hindistana, Əfqanıstana, Polşaya, İtaliyaya həsr olunan 
silsilə tabloları inandırıcı şəkildə təsdiq edir. Hindistan silsiləsinə daxil olan bir çox 
etüd və tablolar, o cümlədən "Benqal qızları", "Kəlkətəli talibə", "Ana", "Balaca 
Çandra", "Racəstan qadınları" və s. dünya şöhrəti qazanmış, Nehru adına 
Beynəlxalq mükafata layiq görülmüşdür. 
Doğma Abşeron təbiətinin bərəkətini, gözəlliklərini tərənnüm edən 
mənzərə və natürmortlar, Bakı metrosunun Nizami stansiyasını bəzəyən Nizami 
"Xəmsə"sinin qəhrəmanlarını canlandıran mozaikalar Abdullayev palitrasında milli 
və müasir ənənələrin dialektik vəhdətini sübut edir. 
Doğma təbiəti ehtiraslı və nikbin boyalarla tərənnüm etmək Səttar 
Bəhlulzadə yaradıcılığının başlıca xüsusiyyətlərindən biridir. Respublikamızın 
müxtəlif guşələrini - bağlar diyarı Qubanı, günəşli Abşeronu, yaylaqlar, yaşıllıqlar 
məskəni Qarabağı, qızmar Muğanı canlandıran mənzərələri nəğmə kimi lirik və 
şairanədir, boyaları şəffaf və havalıdır. Rəssamı daim cənub təbiətinin saf bahar 
nəfəsli əsrarəngiz obrazları cəzb edirdi. O, baharın xoş nəfəsinə, doğma çöllərin, 
çiçəklənən meyvə bağlarının yeni görkəm alan gözəlliyinə, dağların, şəlalələrin 
əzəmətinə məftun olmaqdan yorulmazdı, təbiətdə yenilik əlamətlərini və müasir 
ritmləri həssaslıqla duya bilirdi. "Torpağın həsrəti", "Oyanma", "Kəpəzin göz 
yaşları", "Xəzər gözəli", "Azərbaycan nağılı", "Suraxanının alovları" kimi məşhur 
mənzərələri məhz bu səpkidədir. Həmin mənzərələrdə incə lirik duyğular ilə pərvaz 
edən romantik xəyal və arzular bir-birinə qovuşur. 
"Vətənimin baharı", "Şamaxı üzüm bağları", "Şahnabad şəlalələri", 
"Zəfəran natürmortu", "Gəlin otağı", "Abşeron narı" kimi tablolarında onun dəsti-
xəti koloritinə, zərif, yumşaq rəng çalarlarına görə, sərbəst "improvizasiya" sayağı 
yazı üslubuna görə ilk baxışdan tanınır, insanı valeh edir. 
Toğrul Nərimanbəyovun romantik fırçası üçün koloritin ifadə qüvvəsi, 
ekspressiyası və cəsarətli ritmi, obrazların miqyaslılığı, emosional vüsəti 
səciyyəvidir, onu güclü xarakterlər, coşqun ehtiraslar, qızğın həyəcanlar düşün-
dürür. Rəssamın "Xəzər üzərində şəfəq"də verilən romantik gənclərin surətləri nə 
qədər şairanədir! 
Ötən müharibənin rekviyemini - matəm nəğməsini xatırladan "Həyat 
naminə" tablosunun dramatik boyaları ilə müasirlərimizə həsr olunan "Sevinc", 
253 
 
"Muğam", "Mahnı", "Torpağın bərəkəti", "Məhsul bayramı", "Bakıda yay", 
"Moskva", "Emalatxanada" kimi silsilə əsərlərindəki işıqlı, nikbin intonasiyalar təzad 
təşkil edir. 
Boyaların uyarlılığı, dekorativliyi "Nar", "Tarla düşərgəsi", "Çiçəklər", 
"Qocaman çinar", "Qız qalası" kimi natürmort və mənzərələrini səciyyələndirir. 
Bunlar sanki torpağın həyat dolu şirəsindən, qızmar Abşeron günəşindən, 
Göyçayın, Zaqatalanın cövlan edən gur boyalarından yoğurulmuşdur. Rənglərin 
dekorativliyi rəssamın səhnə tərtibi və divar rəsmləri sahəsində uğurlu fəaliyyətində 
xüsusi məna kəsb edir. 
Nadir Əbdürrəhmanovun "Çəltik tarlasında", "Sevimli naxışlar", "Talış 
qadınları", "Dağlarda bahar", "Bizim dağların adamları", "Azərbaycan dağlarında 
bahar" tabloları əhvali-ruhiyyə baxımından lirikdir, emosionaldır. Rəssam kənd 
sakinlərini əsrarəngiz təbiət qoynunda təsvir edərək, onların qarayanız sifətlərində, 
əlvan libaslarında xüsusi gözəllik və cazibədarlıq tapır. "Laçın", "Minkənd", "Qara 
göldə səhər" lirik mənzərələrindən, həmçinin xarici ölkələrin- Koreya, Bolqarıstan, 
Əfqanıstan, İraq xalqlarının həyatına həsr olunan silsilə şəkillərindən göründüyü 
kimi, rəssam milli məişətin ən səciyyəvi səhnələrini müasir dünyaduyum 
süzgəcindən keçirir, yumşaq, axıcı, şərti-dekorativ rəng səthlərinin poetik ahəngini 
mənalandırmağa nail olur. 
Asəf Cəfərovun yaradıcılıq simasının fərqləndirici xüsusiyyətləri 
obrazların dürüstlüyündə və ifadəliyində, koloritin dolğun və uyarlı rəng 
ahəngdarlığındadır. Təkcə Hindistan həyatına həsr olunan "Qolbaq seçən qızlar" 
tablosuna istinad edib, məhz belə qənaətə gəlmək mümkündür. Kənd məişətinə 
maraq göstərən rəssam "Arx kənarında", "Rəfıqələr", "Sabah haqqında düşüncələr" 
kimi ən yaxşı tablolarında incə boyalara meyil göstərir. "Abşeron" mənzərələri silsiləsi, 
"Oyanma", "Oğullar", "Üzümçülər", "Şair Ə.Vahid", "Bəstəkar A.Məlikov" və digər 
tablolarından göründüyü kimi, onun dolğun palitrasında rəng incəlikləri yaxıların 
kəskin ritmi ilə qovuşur, yaxud "Mənim Azərbaycanım" monumental şəkil-pannoda 
şərti-dekorativ formalarla əvəz olunur... 
Müasir sənayenin poeziyası, qədim memarlıq abidələrinin ciddi gözəlliyi, 
təbiətin əzəli və əbədi əzəməti Rasim Babayevin mənzərələrinin əsas təsvir 
motivləridir. Mazut nəfəsli torpağı, iri çənləri, butan kürələrini, küləkdən, qızmar 
günəşdən cadar-cadar olmuş çölləri, qayaları, daşlı-kəsəkli yerlərdə bitən ağacları 
təsvir edən "Neftin doldurulması", "Torpaq", "Dağlar", "Püstə ağacı", "Bahar 
haqqında xatirə" lövhələri geniş təsəvvürlər, həyat haqqında, xeyirlə şərin mübarizəsi 
haqqında fəlsəfi düşüncələr doğurur. "Qardaşının xatirəsinə", "Təcavüz", "Hərbi 
psixoz", "Qaçaq Nəbi", "Ailə" kimi tablolarında təsirli poetik formalar vasitəsilə 
alınan simvolika, alleqoriya, assosiativ, sözaltı məna elementləri üstündür. "Müharibə 
veteranı", "Çayçı Məmməd", "Mənim bağım" və digər tabloları insan və həyat 
problemlərindən bəhs edir. Dünyada sülh naminə, təcavüzə, zülmə, müharibəyə qarşı 
nifrət motivləri R.Babayevin rəmzi-alleqorik silsilə tablolarında mərkəzi mövqe tutur. 
Yaradıcılığının çiçəkləndiyi dövrdə vaxtsız aramızdan getmiş istedadlı 
254 
 
rəssam Vəcihə Səmədova müasir qadınlarımızın - tələbə və mühəndis qızların, 
aktrisaların, mehriban anaların, uşaqların xoş və nikbin obrazlarını fırçaya alar, 
gözəlliyi, səadəti, məhəbbəti, müasirlərimizin yaratmaq eşqini, nəcibliyini 
şöhrətləndirərdi. "Kürün sahilində", "Lənkəranda toy mərasimi", "Xəbər gözləyirlər", 
"Geoloqlar" tablolarının bədii qayəsi məhz belədir. 
Mirzəzadə "Günorta çağı", "Bizim Lənkəranda" kimi tablolar, əlvan, 
günəşdən bərq vuran mənzərə və natürmortlarla yanaşı, çoxlu qadın portreti 
yaratmışdır. Canlı insan xarakterləri yaratmaq baxımından dirijor Niyazinin, rejissor 
Ş.Bədəlbəylinin, rəssam R.Babayevin, xanəndə Z.Xanlarovanın portretləri 
maraqlıdır. 
Müxtəlif nəsilləri təmsil edən rəngkarlar əsərlərinin janr və üslub cəhətdən 
rəngarəngliyinə xüsusi fikir verir, tematik şəkillər, portret, mənzərə və natürmortlar 
yaradırlar. Zəngin rəng duyumuna malik Qafar Seyfullayevin "Dağlarda", 
"Çobanlar", "Mürəbbi qız", "Naibənin portreti" və digər əsərlərində koloritin 
dolğunluğu, boyaların ahəngi gözə çarpır. Ən adi məişət səhnələrində poetik məna 
tapan Tələt Şıxəliyevin rəng palitrası incə tonlar, nüanslar dilində insanın yaşadığı 
psixoloji həyəcanları, ehtirasları aşkarlayır. "Həkimin yanında", "Çayxana", "Kos-
kosa", "Analıq", "Uşaqlıq xatirələri" silsiləsinə daxil olan digər tablolar, təmkinli, 
düşüncəli qadın portretləri, rəssamın avtoportretləri, eləcə də lirik mənzərə və 
natürmortları canlı rəng yaxıları, qızılı-narıncı tonların nisbəti, ahəngi baxımından 
olduqca emosional təsir bağışlayır. 
Əli Verdiyevin dəsti-xəttində dəqiq və aydın rəsm, mühüm yer tutur. 
"Savadsızlığın ləğvi", "Əmək qələbəsi", "Qızıl toy", "Babəkin döyüşü" kimi 
tabloları kompozisiya bütövlüyü, lakonikliyi, boyaların ciddiliyi, qənaətcilliyi, 
obrazların monumentallığı ilə fərqlənir. 
Müxtəlif janrlarda bir sıra maraqlı əsərlər yaratmış olan tanınmış 
rəssamlardan Baba Əliyevin, Əyyub Məmmədovun, Elbəy Rzaquliyevin, Vidadi 
Nərimanbəyovun, Lətif Feyzullayevin, Həsən Haqverdiyevin, Əbdülxalıqın, Hafiz 
Məmmədovun ən uğurlu tabloları nikbin hissiyyatla, həyat eşqi ilə aşılanmışdır. 
Tarixi janrda uğurla çalışan M.Abdullayev, Ə.Verdiyev, O.Sadıqzadə, 
Ə.Hüseynov xalqımızın qəhrəmanlıq keçmişinə, inqilabi mövzulara, dahi 
Nizamiyə, Nəsimiyə, xalq qəhrəmanı Babəkə bir sıra tablolar həsr etmişlər. 
255 
 
Elbəy Rzaquliyevin "İnqilabi Bakı", Toğrul Sadıqzadənin "Bakı. 1917-ci 
il", Nadir Əbdürrəhmanovun "Oktyabrın əks sədası", Əbdülxalığın "Xalq 
qəhrəmanı", Ə.Məmmədovun "Yeni həyat naminə", Müslüm Abbasovun "Torpaq 
haqqında dekret" kimi tarixi lövhələri, Vidadi Nərimanbəyovun Böyük Vətən 
müharibəsi mövzularında çəkdiyi "41-ci il" və digər tabloları mübarizə pafosu ilə, 
azadlıq ideyalarının təntənəsinə inamla doludur. 
Müasirlərimizin obrazları portret janrlarının aparıcı mövzusunu təşkil edir. 
Rəssamlardan T.Salahovun, M.Abdullayevin, Böyükağa Mirzəzadənin, Salam 
Salamzadənin, Tağı Tağıyevin, Oqtay Sadıqzadənin, Həsən Haqverdiyevin, Əli 
Verdiyevin, Nəcəfqulunun yaradıcılığında portret janrı mühüm yer tutur. 
Mənzərə və natürmort janrları Azərbaycan rəssamlarının sevimli 
janrlarındandır. Doğma təbiətlə yaxın ünsiyyətdə olan rəssamlar onu tükənməz ilham 
və poetik obrazlar mənbəyi hesab edirlər. Səttar Bəhlulzadənin, Tahir Salahovun, 
Mikayıl Abdullayevin, Toğrul Nərimanbəyovun, Rasim Babayevin, Asəf Cəfərovun, 
Nadir Qasımovun, Elbəy Rzaquliyevin, Baba Əliyevin, Fərhad Xəlilovun, Kamil 
Xanlarovun, Mahmud Tağıyevin, Tofiq Cavadovun, Əyyub Hüseynovun, Ağa 
Mehdiyevin, Səməd Haqverdiyevin ən yaxşı sənaye, şəhər mənzərələri, eləcə də 
"təmiz təbiət" mənzərələri lirik, poetik intonasiyalarla aşılanmışdır. 
Tahir Salahovun, Toğrul Nərimanbəyovun, Tələt Şıxəliyevin, Asəf 
Cəfərovun, Xalidə Səfərovanın, Fikrət Bağırovun natürmortlarında doğma torpağın 
bərəkəti, səxavəti, cənub təbiətinin günəşli boyaları, meyvələrin, çiçəklərin, 
müxtəlif əşyanın heyranedici gözəlliyi mədh olunur. 
Azərbaycan rəngkarlığı milli mədəniyyətlərin qarşılıqlı əlaqələri və qarşılıqlı 
zənginləşməsi prosesində inkişaf edir. Bu da onun milli özünəməxsusluğunun və 
beynəlmiləl vüsətinin parlaq şəkildə təzahür etməsinə imkan yaradır. 
Azərbaycan incəsənəti Avropa, Asiya və Amerika, Afrika qitələrinin bir 
çox ölkələrində ardıcıl nümayiş etdirilmişdir. M.Abdullayevin Hindistana, 
S.Salamzadənin Misirə həsr olunan əsərləri C.Nehru və Nasir adına Beynəlxalq 
mükafatlara layiq görülmüşdür. M.Abdullayevin "Dost Hindistan" və 
S.Salamzadənin "Ərəb ölkələrində" əsərlərindən ibarət fərdi sərgiləri, həmçinin 
C.Camalın "Qobi-Monqolustan", F.Xəlilovun "İspaniya", N.Zeynalovun "Fələstin 
faciəsi" silsilə əsərləri sərgiləri Bakıda, Moskvada, ölkəmizin digər şəhərlərində və 
xaricdə göstərilmişdir. Rəssamlardan T.Salahovun, T.Nərimanbəyovun, 
E.Rzaquliyevin, N.Əbdürrəhmanovun, Ə.Əbdülxalıqın, T.Sadıqzadənin, 
H.Məmmədovun və başqalarının xarici ölkələrə səyahətləri Azərbaycan 
rəssamlığının mövzu və bədii idrak diapazonunun genişlənməsinə səbəb olmuşdur. 
80-ci illərdə təşkil olunan Respublika və Ümumittifaq rəssamlıq 
sərgilərində yeni və novator ruhlu bədii konsepsiyalar aşkara çıxır. 
Əvvəllər təkcə zahiri, vizual bənzərlik meyarı ilə qiymətləndirilən realist 
üslub artıq yeni məzmun və ifadə prinsipləri kəsb edir. Sənətdə fərdi üslub 
rəngarəngliyi, müxtəlifliyi müstəsna əhəmiyyət qazanır, təsvirdə şərtilik, stilizasiya, 
deformasiya təzahürlərinə təsadüf olunur. Bütün bu dəyişikliklər 1986-cı ildə 
256 
 
Tbilisidə keçirilən Zaqafqaziya rəssamlarının Biyennale sərgisində və Moskvada 
nümayiş etdirilən "Azərbaycan SSR-nin təsviri sənəti" sərgisində öz ifadəsini 
tapmışdır. 
Yeni bədii təfəkkür, plastik forma, rənglərin emosional təsir gücünü 
artırmaq naminə aparılan axtarışlar əsasən rəssamların yeni nəslini təmsil edən 
Fərhad Xəlilov, İsmayıl Məmmədov, Faiq Ağayev, Fikrət Haşımov, Siruz Mirzə-
zadə, Qəyyur Yunisov, Fərman Qulamov, Ağəli İbrahimov, Mirnadir Zeynalov və b. 
kimi orijinal fərdi simaya malik rəngkarların əsərlərində daha qabarıq gözə çarpır. 
Buraya yalnız son illərdə bədii ictimaiyyətin rəğbətini qazanmış yaşlı rəssamlardan 
Əşrəf Muradoğlunun və Cavad Mircavadovun da adlarını əlavə edə bilərik. Həmin 
rəssamlar sənətdə təkrarsız, özünüifadə prinsiplərinə, fərdi dəstxətlərinə görə 
seçilirlər. Məsələn, F. Xəlilov son 20 il ərzində doğma Abşeron təbiətini tərənnüm 
edən şairanə mənzərələri, tabloları ilə çıxış edir. Mavi Xəzəri, nar, əncir, zeytun 
ağaclarını, kənd evlərini, təbiətin dəyişən, əlvan rəngarəng lövhələrini dekorativ və 
yığcam tərzdə əks etdirən rəssam milli ənənələrdən, eləcə də bəzi modernist sənət 
cərəyanlarının üslub xüsusiyyətlərindən faydalanır. Abşeron qadınlarını, əmək 
adamların təsvir edən "Fırtına ərəfəsində", "Səhər" adlı tablolarında, "Qala 
kəndində bahar", "Payız", "Bahar" mənzərələrində müəyyən ekspressiya, daxili 
ehtiras duyulur. 
Azərbaycan rəngkarlığının gələcək çiçəklənməsi prosesi fırça ustalarının 
müasir dövr incəsənətinin novator nailiyyətlərinə, dünyanın mütərəqqi sənət 
cərəyanlarının ənənələrinə əsil yaradıcı münasibətindən asılıdır. 
 
 
 
QRAFİKA 
 
Milli özünəməxsusluğu ilə fərqlənən Azərbaycan qrafikası təşəkkülünün ilk 
illərindən başlayaraq respublikanın ictimai və bədii həyatında müstəsna rol 
oynamışdır. 
Təsviri sənətimizdə siyasi plakat, karikatura, kitab tərtibi ilə illüstrasiyası 
kimi qrafika janrlarının təşəkkülü Azərbaycanın xalq rəssamı Ə.Əzimzadənin adı ilə 
ayrılmaz surətdə bağlıdır. Onun çoxcəhətli yaradıcılığı doğma vətənin xarici və 
daxili düşmənlərinə, məişətdə köhnəliyin qalıqlarına, fanatizmə, mürtəcelərin 
təsirinə qarşı amansız tənqid və satirik ifşa ruhu ilə aşılanmışdır. Özünün "Səna-
yeləşdirməyə doğru gedən ölkəmizdə mövhumata yer yoxdur!", "Yeni əlifba 
uğrunda", "Vətəndaş, savadsızlığını ləğv et!", "Mərsiyəxan" kimi olduqca aktual 
plakatları ilə Ə.Əzimzadə günün mühüm tələblərinə səs verirdi. Rəssamın dövrü 
mətbuat səhifələrində, xüsusilə satirik "Molla Nəsrəddin" jurnalında dərc olunan 
imperializmə, fanatizmə, ətalətə qarşı mübarizə və qadın azadlığı, məişət 
mövzusundakı saysız-hesabsız satirik rəsmləri və karikaturaları üçün ictimai 
kəsərlilik, kütləvilik, aktuallıq səciyyəvidir. Həmin karikaturalar satirik obrazların 
257 
 
aydınlığı, anlaşıqlığı, təsvir dilinin lakonikliyi və ifadəliyi ilə fərqlənir. Əzimzadə 
real milli tipajın, əlbəsənin, əşyanın, dialoqların köməyi ilə mənfi hadisələrin sinfi 
mahiyyətini məharətlə açıb 
göstərirdi. Xalqımızın böyük 
satirik şairi Sabirin 
"Hophopnamə"sinə rəssamın 
çəkdiyi illüstrasiyalar milli 
kitab qrafikasının inkişafına 
qiymətli hədiyyədir. 
30-cu illər Əzimzadə 
yaradıcılığının ən məhsuldar 
dövrü olmuşdur. Onun 
fanatizmə qarşı mübarizə, 
məişət, inqilabi-tarixi 
mövzularda yaratdığı akvarel 
və rəsm silsilələri, kitab 
illüstrasiyaları və səhnə 
tərtibatı eskizləri respublika 
incəsənətində milli realist 
metodun təşəkkülü və 
inkişafında mühüm rol 
oynamışdır. 
Rəssam satirik 
təzadlaşdırma üslubuna əl ataraq 
özünün "Kasıb evində toy", 
"Varlı evində toy", "Qurban 
bayramı", "Su üstündə dava", 
"Köhnə ailədə qadının taleyi", 
"İnnabı rəng bizə məxsusdur", 
"Mömin müsəlmanların 
müqəddəs yerlərə ziyarəti" və 
sairə kimi ən yaxşı rəsmlərində 
ictimai bərabərsizliyin, qadının hüquqsuzluğunun, cəhalətin eybəcərliklərini açıb 
göstərirdi. Müşahidəçi rəssamın yaradıcılığında sərrast fırçasının bəhrəsi olan 
"İnqilabdan əvvəlki Bakı tipləri" ("Yüz tip") silsiləsi - istismarçı cəmiyyətin "ictimai 
anatomiyasını" təmsil edən geniş satirik obrazlar qalereyası xüsusilə məşhurdur. 
Ə.Əzimzadə yaradıcılığı kəskin satira və rişxəndlə, yumşaq yumor və kinayə 
ilə fərqlənən parlaq fərdi dəst-xətə, təkrarsız qrafik üsluba malikdir. 
Plakat, kitab və dəzgah qrafıkası sahəsində Əzimzadə ilə yanaşı, rəssamlardan 
Əmir Hacıyev, Qəzənfər Xalıqov, İsmayıl Axundov, Ələkbər Rzaquliyev, Həsən 
Mustafayev, Məmməd Şirinov və başqaları da fəal çalışırdılar. Əmir Hacıyev 
yaradıcılığını əsas etibarilə kitab qrafikası və tərtibatına həsr edərək Azərbaycan 
258 
 
yazıçılarının -M.F.Axundzədənin, Y.V.Çəmənzəminlinin, M.Müşfiqin əsərlərinə bir çox 
kitab cildli və illüstrasiyalar yaratmışdır. Özünün ən yaxşı rəsmlərində, məsələn, 
Nizaminin "Yeddi gözəl" poemasına çəkdiyi illüstrasiyalarında o, ədəbi qəhrəmanların 
ümumiləşdirici obrazlı traktovkasını verməyə çalışmışdır. M.Seyidzadənin "Nərgiz" 
poemasına Q.Xalıqovun çəkdiyi illüstrasiyalar miniatür ənənələri üslubundadır. 
Nizaminin "Xosrov və Şirin" poemasına verdiyi tərtibatı romantik vüsətə malikdir. 
Xalıqov, həmçinin, sənayeləşdirmə və kollektivləşdirmə mövzularında bir sıra plakatlar 
da yaratmışdır. 
H.Mustafayev "Xalça toxuyan qadın", "Üzüm yığımı", "Musiqiçilər" kimi 
maraqlı qravürlər yaratmışdır. Əliağa Məmmədovun, Maral Rəhmanzadənin tarixi 
keçmişimizə, qadın azadlığı və s. mövzularına həsr etdikləri ofort və avtolitoqrafiya 
silsilələri Azərbaycan qrafikasında ilk estamp nümunələri hesab olunur. 
İkinci dünya müharibəsi illərində qrafikanın ən kütləvi, səfərbəredici və 
operativ janrları - "təşviqat pəncərələri", plakat, karikatur geniş yayılır. Əzimzadənin 
karikaturlar silsiləsi - "Tovuz lələkli qarğalar", "Şir və bala pişik", "Böyüklük 
iddiası" və başqa rəsmləri qocaman sənətkarın yaradıcılığının yekunlaşdırıcı akkordu 
kimi səslənir. 
Müharibədən sonrakı dövrdə, incəsənətin digər növlərində olduğu kimi, 
qrafikanın inkişafında da müasir həyatın ən vacib və aktual mövzularına doğru qəti 
dönüş nəzərə çarpır. 
Nəşriyyat işinin geniş templərlə inkişafı, Azərbaycan ədəbiyyatı 
klassiklərinin - Nizaminin, Nəsiminin, Füzulinin, Vaqifin, M.F.Axundzadənin, 
M.Ş.Vazehin, Cəlil Məmmədquluzadənin, Sabirin, H.Cavidin yubileylərinin 
keçirilməsi bir sıra illüstrasiya silsilələrinin meydana çıxmasına səbəb olur. 
Qrafik rəssamlarının əksəriyyəti müəyyən bir janrın çərçivəsinə 
qapılmadan öz əsərlərinin mövzu rəngarəngliyinə meyil göstərir. Belə ki, istedadlı 
rəssam M.Rəhmanzadə aktual ictimai-siyasi mövzularda plakatlar, klassik və 
müasir yazıçıların əsərlərinə - M.S.Ordubadinin "Qılınc və qələm", Xətayinin 
"Dəhnamə", şairə Heyran xanımın "Qəzəllər", "Azərbaycan nağılları", 
Ə.Cəfərzadənin "Vətənə qayıtma" kitablarına illüstrasiyalar yaratmışdır. Həmin 
illüstrasiyalarda tarixi epoxa, dövrün koloriti çox gözəl ifadə olunmuş, ədəbi 
əsərlərin üslub xüsusiyyətləri gözlənilmiş, miniatür elementləri məharətlə tətbiq 
etməklə bərabər, qrafik obrazlar realist tərzdə canlandırılmışdır. 
Mahir estamp ustası kimi tanınmış Rəhmanzadə dəzgah qrafikasının 
inkişafına qiymətli pay vermişdir. Onun "Neft", "Bizim Xəzərdə", "Doğma 
Azərbaycan", "Bakı", "Mənim vətənim", "Mənim bacılarım", "Üç gül" və başqa 
avtolitoqrafiyalarında, linoqravür silsilələrində tarixi keçmişin və müasirliyin 
lövhələri canlanır, sənaye və kənd əməkçilərinin obrazları, epik və lirik mənzərələr 
verilir, şəhər və kənd sakinlərinin məişəti və adətlərinə xas olan özünəməxsusluq 
üzə çıxarılır. 
Müharibədən sonrakı dövrdə kitab qrafikası səmərəli inkişaf edir. Yaşlı 
nəslə mənsub rəssamlardan Ə.Hacıyev, Q.Xalıqov, İ.Axundov, K. Kazımzadə 
259 
 
Azərbaycan ədəbiyyatı klassiklərinin əsərlərini, dahi Nizaminin "Xəmsə"sini, rus və 
xarici ölkə müəlliflərinin kitablarını tərtib və illüstrə edirlər. 
Mikayıl Abdullayev "Arazın o tayında" adlı publisistik ruhlu rəsm 
silsiləsindən sonra kitab tərtibatına maraq göstərir. S.Rəhimovun "Şamo" romanına, 
Füzulinin "Leyli və Məcnun" poemasına, "Dədə Qorqud" eposuna, Nizami 
"Xəmsə"sinə olduqca ifadəli illüstrasiya silsilələri yaradır. 
Turgenevin, Qorkinin əsərlərinə maraqlı illüstrasiyalar yaratmış Oqtay 
Sadıqzadənin, Hüqonun "Səfillər" romanına çəkdiyi illüstrasiyaları çoxplanlıdır, 
ifasına görə lakonikdir, qəhrəmanların real portret xarakteriskası ilə, onları əhatə 
edən mühitin və detalların doğruluğu ilə fərqlənir. Cəlil Məmmədquluzadənin 
"Danabaş kəndinin əhvalatları" povestinə çəkilən və inqilabdan qabaqkı cəmiyyətin 
ictimai təzadlarına qarşı etiraz ruhu ilə aşılanmış illüstrasiyalar da ifadəlidir. 
"Fitnə", "Nəsimi" kitablarına verdiyi tərtibat miniatür üslubundadır. O.Sadıqza-
dənin pambıqçılıq, meyvəçilik, digər istehsalat mövzularına, xoşbəxt uşaqlıq, bayram 
təntənəsi mövzusuna həsr etdiyi əlvan plakatları əyani təşviqatın kamil nümunələri 
sırasına daxildir. 
Qocaman rəssam Ələkbər Rzaquliyevin təkrarsız və orijinal yaradıcılıq 
siması "Köhnə Bakı", "Lənkəran balıq-çıları", "Tələbələr" kimi maraqlı linoqravür 
silsilələrində parlaq şəkildə ifadəsini tapmışdır. Özünü xalq adət və ənənələrinin, 
milli mərasimlərin gözəl bilicisi kimi göstərmiş rəssam şəxsi müşahidələri və 
təəssüratı əsasında inqilabdan qabaqkı məişətin canlı obrazlar qalereyasını 
yaratmışdır. 
50-ci illərdən başlayaraq Azərbaycan qrafikasının inkişafında ali peşəkar 
təhsil almış istedadlı rəssamlar -Elmira Şahtaxtinskaya, Yusif Hüseynov, Rasim 
Babayev, Altay Hacıyev, Elçin Aslan, Nazim Babayev və başqaları fəal rol 
oynayırlar. 
Y.Hüseynov Azərbaycan yazıçıları N.Nərimanovun, A.Şaiqin, 
M.Hüseynin kitablarına çəkilən illüstrasiyaları, mübarizə və azadlıq motivlərinə, 
xalqların istiqlaliyyəti və həmrəyliyi, əmək, gözəllik və gənclik mövzularına həsr 
olunan "Azadlıq", "Nəsimi" plakatları, "Xəzərin qoynunda", "Xəzər balıqçıları" 
avtolitoqrafiya silsilələri, dağ rayonları sakinlərinin məişəti, səfalı kənd təbiətinin 
mənzərələrini əks etdirən "Xınalıq" akvarel silsiləsi, C.Cabbarlının, M.Müşfiqin 
akvarel portretləri ilə şöhrət qazanır. 
Orijinal rəsm ustası Rasim Babayevin lakonik və səlis cizgilərlə işlənmiş 
"Azərbaycan odlar diyarı" linoqravürlərində alleqoriya, rəmz, şərtilik prinsipləri 
üstündür. 
Rəssam Altay Hacıyevin dəniz neftçilərinin, müasir kənd adamlarının 
əməksevərliyini, nikbinliyini, həyat eşqini, milli naxışları, ənənələri tərənnüm edən 
"Xəzər", "Bahar nəğməsi, "Xalq yaradıcılığı", "Üzümçülər" linoqravürlər silsilələri 
romantik və lirik intonasiyalarla aşılanmışdır. "Koroğlu" dastanına, Nəsimi 
poeziyasına illüstrasiyalarında", "Odlar yurdu", "Bahar oyunları" rəsmlərində o, 
miniatür ənənələrindən faydalanır. Həmin ənənələri müasir intonasiyalarla 
260 
 
zənginləşdirməyə çalışır. 
Orta nəslə mənsub rəssamlardan Rafiq Mehdiyevin, Nazim Babayevin, 
Nadir Axundovun, Cəmil Müfidzadənin, Bəyim Hacıyevanın yaradıcılığının mövzu və 
qrafik obrazlar dairəsi müxtəlifdir. Onlar kitab tərtibatı və estamp sahəsində 
müvəffəqiyyətlə çalışırlar. Ofort, monotipiya, linoqravür, dəzgah rəsmi və akvarel 
texnikalarına yaxşı yiyələnmişlər. 
 
 
 
 
 
 
 
 
 
 
 
 
 
 
 
Müasir Azərbaycan plakatının inkişafında həlledici mövqe öz əsərləri ilə 
geniş şöhrət qazanmış istedadlı rəssam Elmira Şahtaxtinskayaya mənsubdur. Onun 
aktual siyasi, beynəlxalq, istehsalat mövzularına həsr olunmuş "Festival - gənclik 
bayramıdır", "Vaxtından qabaq yerinə yetirmək!", "Üzüm toplayan qız", "İtkisiz 
bəsləyirəm", "Azərbaycan - qədim mədəniyyət diyandır" silsilə plakatları rəng 
cəhətdən əlvandır, dekorativdir, bayram əhvali-ruhiyyəsindədir, kəskin əyani 
çağırış qüvvəsinə malikdir, obrazlı ümumiləşdirmənin, güclü qrafik formanın 
emosionallığı sayəsində inandırıcıdır. 
Karikatur və janr inkişafı Nəcəfqulu İsmayılovun, Ziya Kərimbəylinin, 
Rahib Qədimovun, Ələkbər Zeynalovun, Həsən Haqverdiyevin adları ilə bağlıdır. 
70-80-ci illərdə Azərbaycan qrafik ustalarının yaşlı və orta nümayəndələri 
ilə yanaşı, gənc nəslə mənsub rəssamlar da öz yaradıcılıq fəaliyyətlərini 
genişləndirirlər. 
Bakıda kitab qrafikası və miniatür sərgiləri təşkil olunur. Elçin Aslanov, 
Sənan Qurbanov, Nazim Babayev, Elçin Məmmədov kimi rəssamlar miniatür, stilizə 
üslubunda illüstrasiyalar və dəzgah rəsmləri yaradırlar. 
Dəzgah qrafikası və illüstrasiya janrlarında fəal çalışan Arif Hüseynov, Adil 
Rüstəmov, Arif Ələsgərov və başqaları öz rəsm və akvarellərində inqilab, 
müharibə, sülh, xalqlar dostluğu, quruculuq mövzularına, milli ənənələrə, folklor 
motivlərinə müraciət edir, insanın qəlb aləminə, həyatın fəlsəfi mənasına nüfuz 
etməyə çalışırlar. 
261 
 
Parlaq fərdi üslub və dəst-xətə malik istedadlı qrafika ustalarının yaradıcılıq 
nailiyyətləri Azərbaycan qrafikasının professional səviyyəsinin gələcək yüksəlişinə, 
onun kitab tərtibatı, estamp, 
plakat, karikatura, dizayn kimi 
müxtəlif növ və janrlarının 
müvəffəqiyyətlə inkişafına 
təkan verməkdədir. 
1990-cı illərdə müstəqil 
Azərbaycan Respublikasının 
yaranması şəraitində 
mədəniyyətin, o cümlədən 
təsviri sənətin inkişafında yeni 
mərhələ başlanır. Hər şeydən 
qabaq sənətdə ənənə və 
novatorluq probleminə 
münasibət dəyişir, əvvəllər 
ideoloji prinsiplərə əsaslanan 
təntənəli-təmtəraqlı inqilabi 
yubiley sərgiləri keçirmək meyli 
tədricən aradan çıxır, başlıca 
meyar rəssamlıq əsərlərinin bədii 
kamilliyi, emosionallığı, ifaçılıq 
tərzlərinin, dəst-xətlərin 
orijinallığı, rəngarəngliyi hesab 
olunur. Rəssamların həyata 
münasibəti, dünyabaxışı, bədii 
idrak və ifadə təmayülləri 
müasirləşir. Yaradıcılıq 
prosesindən səthi təsvirçilik, 
illüstrasiyaçılıq, foto-realizm 
ruhu kənar edilir. Həyat 
hadisələrinin fəlsəfı mənasını 
aşkara çıxarmaq naminə 
assosiativ motivlərə, sözaltı 
mənaya, şərti, simvolik, rəmzi, 
mifoloji obrazlara müraciət 
olunur. Stilizasiya, improvizasiya üslub prinsiplərinə, modernist və avanqard 
cərəyanlarına meyil göstərən gənc rəssamların "yeni dalğası" meydana çıxır. 
Beləliklə, respublikanın müasir bədii həyatında müəyyən canlanma, 
yeniləşmə nəzərə çarpır. Dinamik və qızğın yaradıcılıq prosesində baş verən öncül və 
aparıcı problemlər, istiqamətlər xüsusilə qeyd olunmalıdır. 
Azərbaycan Dövlət İncəsənət Muzeyində, S.Bəhlulzadə adına Şəkil 
262 
 
Qalereyasında bədii sərgilərin təşkili intensiv hal alır. Azərbaycan Rəssamlar 
İttifaqının V.Səmədova adına salonunda, Miniatür Mərkəzində, 1988-ci ildə açılmış 
Bakı İncəsənət Mərkəzində "Azərbaycan dünyası", "Qala" şəkil qalereyalarında 
mövzu cəhətdən müxtəlif, rəngarəng tematik, qrup, fərdi rəsm sərgiləri nümayiş 
etdirilir. 
Azərbaycan incəsənətinin beynəlxalq əlaqələri yeni vüsət alır. Moskvada, 
Kiyevdə, Londonda, Parisdə, Berlində, Strasburqda, Vaşinqtonda, Ankarada, 
İstanbulda Azərbaycan incəsənəti sərgiləri nümayiş etdirilir. Milli 
mədəniyyətimizin yeni uğurlarını əks etdirən həmin sərgilər respublika 
ictimaiyyətinin və xarici ölkə tamaşaçılarının rəğbətini qazanır, mətbuat 
səhifələrində əks-səda oyadır. 
Sevindirici haldır ki, 1995-ci ildə görkəmli mənzərə ustası Səttar 
Bəhlulzadənin fərdi sərgisi Nyu-Yorkda, Londonda, Bakıda, İstanbulda rəğbətlə 
qarşılanmışdır. 
Xalq rəssamı Toğrul Nərimanbəyovun Parisdə YUNESKO binasında 
göstərilmiş sərgisində doğma Azərbaycana həsr etdiyi əsərləri ilə yanaşı, dünya 
şöhrətli musiqiçi M.Rostropoviçin, görkəmli qırğız yazıçısı Çingiz Aytmatovun 
portretləri və digər tabloları böyük maraq oyatmışdır. ABŞ-da "Toğrulun 
muzeyində" rəssamın 40 əsəri saxlanılır. Lüksemburqda və Turində ona həsr 
olunmuş albom-kataloqlar nəşr edilmişdir. 
Rəssamlardan K.Nəcəfzadənin Vaşinqtonda və Londonda, 
N.Əbdülrəhmanovun Ankarada, F.Xəlilovun Moskvada, A.Cəfərovun Bakıda Fransa 
səfirliyi binasında fərdi sərgilərinin təşkil olunması bədii əlaqələrimizin ildən-ilə 
genişləndiyini sübut edən maraqlı hadisələrdəndir. 
Xarici ölkələrin mətbuatında müasir Azərbaycan rəssamlıq sənətinin 
nailiyyətləri, milli özünəməxsusluğu, yüksək peşəkar səviyyəsi təhlil və təbliğ olunur, 
lazımınca qiymətləndirilir. 
Beləliklə, XX yüzilliyin son mərhələsində Azərbaycan rəngkarlıq və qrafika 
sənətində əsil intibah baş vermişdir. 
Vətənin istiqlaliyyəti, doğma xalqının qəhrəmanlıq keçmişi, nəcib 
ənənələri, insanın, təbiətin gözəlliyi, müasirlərimizin yaratmaq, qurmaq eşqi və 
başqa bu kimi mövzular milli sənətimizin leytmotivini təşkil edir. Rəssamların poetik 
boyalar, dəqiq rəsmlər dilində nəqş etdikləri bədii salnamədə ulu müdrik Dədə 
Qorqudun tarixi qəhrəman sərkərdə və şair Şah İsmayıl Xətayinin, milli azadlıq 
fədailərinin canlı obrazları, müasir insanın arzu və düşüncələri, intim duyğuları, 
zəngin mənəvi dünyası əksini tapmışdır. Bütün bunlar bir daha sübut edir ki, 
Azərbaycan rəngkarlıq və qrafika sənəti müasir dünya bədii mədəniyyətinin 
nailiyyətlərinə qovuşmaq sahəsində uğurlu addımlarla irəliləməkdədir. 
 
 
 
 
263 
 
HEYKƏLTƏRAŞLIQ 
 
Təsviri sənətimizin başqa növlərində görünən yeniliklər XX əsrin 
əvvəllərində heykəltəraşlığımızda da özünü büruzə verməyə başlayır. 
Bu zamanlar əsasən Bakı şəhərində müxtəlif ölkələrdən gəlmiş 
heykəltəraşlar fəaliyyət göstərirdilər. Onların yaratdığı əsərlərin əksəriyyəti təbliğat 
xarakteri daşıdığından uzunömürlü olmamışdır. 
Beləliklə, professional milli heykəltəraşlığımızın əsas inkişafı 1930-1940-
cı illərə təsadüf edir. Bu da gənc heykəltəraşlarımız Cəlal Qaryağdı, Fuad 
Əbdülrəhmanov, Pyotr Sabsay, Mirəli Mirqasımov, Tokay Məmmədov, Ömər 
Eldarovun adı ilə bağlı olmuşdur. 
Bu dövrün heykəltəraşlıq sənətindən bəhs edərkən Fuad Əbdülrəhmanov 
və Cəlal Qaryağdının əsərlərini xüsusi qeyd etməliyik. Onlar Azərbaycan Dövlət 
Rəssamlıq Məktəbinin yetişdirmələridir. Hər ikisi rəssamlıq təhsilini aldıqdan 
sonra Bədii Akademiyaya daxil olmuş, görkəmli heykəltəraşların yaradıcılıq 
emalatxanalarında işləmişlər. 
F.Əbdülrəhmanov və C. Qaryağdı dünya klassik incəsənətinin ən gözəl 
ənənələrindən bəhrələnmiş, sərbəst yaradıcılıq həyatına qədəm qoyduqları ilk 
günlərdən realist sənət yolunu tutaraq irəliləmişlər. Bu ümumi yolda onların hər biri 
özünəməxsus üsluba malik olmuş, fərdi yaradıcılıq xüsusiyyətlərini inkişaf 
etdirmişlər. Fuad Əbdülrəhmanov hələ otuzuncu illərdə yaratdığı obrazlarda 
monumental formalara meyil göstərirdi. Əbdülqasım Firdovsinin "Şahnamə" 
poemasındakı surətlərdən biri "Ox atan gənc" fiquru buna gözəl nümunə ola bilər. 
Hazırda Bakıda İncəsənət Muzeyində saxlanılan bu əsər onun ilk monumental 
heykəli idi. 
Zaman keçdikcə Fuad Əbdülrəhmanovun sənətkarlıq səviyyəsi daha da 
artır və yüksəlirdi. Bu baxımdan onun yaratdığı "Nizami" abidəsi xüsusi maraq 
doğurur. 
F.Əbdülrəhmanov hələ 1940-cı illərdən dahi Nizaminin obrazı üzərində 
yaradıcılıq axtarışları aparır. O,1946-cı ildə Nizaminin vətəni Gəncə şəhəri üçün 
dahi şairin obrazını yaradır. Elə həmin ildə Gəncə çayı kənarında ucaldılan dörd 
metrlik bu tunc heykəl zəmanəmizədək Azərbaycan heykəltəraşlığının yüksək 
nailiyyətlərindən biri kimi sayılır. 
Gəncədə ucaldılan bu abidədən sonra F.Əbdülrəmanov Bakı şəhərində 
qoyulmuş Nizami heykəli üzərində yaradıcılıq işləri aparır. 1949-cu ildə Bakıda 
Nizami meydanının mərkəzində ucaldılan (memarlar S.Dadaşov və M.Hüseynov) 
bu altı metrlik tunc abidə respublikamızda heykəltəraşlığın inkişafında irəliyə doğru 
addım sayılır. Gəncə abidəsində olduğu kimi, Bakı şəhərindəki monument də 
mürəkkəb plastik formaya malikdir. Fiqura geydirilmiş üst paltarlardan üzü aşağı 
ritmik şəkildə sallanan qırışlar monumentə klassik heykəllərə münasib bir görkəm 
verir. 
Azərbaycan Milli Elmlər Akademiyası Rəyasət Heyəti binasından Gənclər 
264 
 
meydanına qədər yaşıllığa bürünmüş böyük bir sahə Nizami meydanının yaşıl 
kompleksi ilə üzvi surətdə birləşmişdir. Bu yaşıllığın yuxarı hissəsində 1958-ci ildə 
heykəltəraş Cəlal Qaryağdı tərəfindən yaradılmış Azərbaycanın görkəmli satirik şairi 
M.Ə.Sabirin heykəli ucalır (memarlar Ə.İsmayılov və Q.Əlizadə). Hər iki sahə dərin 
düşünülmüş, gözəl bir memarlıq ansamblıdır. 
Cəlal Qaryağdının yaradıcılığından danışarkən onun Nizami muzeyi üçün 
"Xosrov və Şirin" poemasının motivləri əsasında "Fərhad dağı yarır" qorelyefini 
xüsusi qeyd etmək lazımdır. C.Qaryağdı bu əsərində həm obrazların, həm də 
mənzərənin təsvirində müəyyən şərtiliyə yol verir. Fiqurların arxasında görünən 
dağların miniatür üslubuna bənzər bir səpkidə verilməsi buna misal ola bilər. Lakin 
bu şərtilik əlamətləri heç də əsəri realizmdən uzaqlaşdırmır, əksinə, ayrı-ayrı detalların 
miniatür üslubunda həll edilməsi qorelyefi Nizami poeziyasına yaxınlaşdırır, onu 
poemanın ruhuna uyğun bir şəklə salır. 
Azərbaycan monumental heykəltəraşlığının sonrakı inkişafı 1950-1960-cı 
illərə təsadüf edir. Bu illərdə monumental heykəltəraşlığımıza yeniliklər gətirən bir 
qrup istedadlı sənətkarlarımız fəaliyyət göstərmişdir. Bunlardan T.Məmmədov, 
Ö.Eldarov, M.Mirqasımov, E.Hüseynova, E. Şamilov və başqalarının qeyd etmək 
olar. 
Tokay Məmədovun Ömər Eldarovla birlikdə 1963-cü ildə yaratdığı 
Akademik Milli Dram Teatrının binası qarşısında ucaldılan Məhəmməd Füzuli 
abidəsi nəinki bu müəlliflərin, hətta Azərbaycan heykəltəraşlığının yüksək 
nailliyyətlərindən sayıla bilər. 
Altı metrlik boz qranit kürsü üzərində ucalan tunc heykəl yüksək romantik 
əhval-ruhiyyə ilə aşılanmışdır. 
Heykəldə böyük şair başını azacıq əyərək, sanki Məcnunun yaşadığı 
zəmanədə məhəbbətin ülvi mənasının unudulduğu üçün dərin xəyallar, düşüncələr 
aləminə dalmışdır. Yüksək plastik hissiyata, sərbəst formalarda və ahəngdar 
həcmlərdə işlənmiş bu sənət əsərində ölməz sənətkarın mənəvi zənginliyi, 
müdrikliyi, poeziyanın məna dərinliyi yüksək plastik səpkidə rəsm edilmişdir. 
Heykəlin bədii təsvirini qüvvətləndirən mühüm əlamətlərdən biri də Şərq aləmində 
məhəbbətin əbədi rəmzinə çevrilmiş Leyli və Məcnun təsvirlərinin kürsüdə 
verilməsidir. 
Bu illərdə yaradılmış maraqlı monumental heykəltəraşlıq sənətinin 
nümunələri sırasına Mirəli Mirqasımovun Naxçıvandakı Cəlil Məmmədquluzadənin 
və görkəmli dramaturq Cəfər Cabbarlının on bir metrlik bütöv qranit heykəlini aid 
edə bilərik. 
Heykəltəraşlığın monumental janrında axtarışlar aparan sənətkarlarımız XX 
əsrin axırlarında da bu sahədə bədii xüsusiyyətlər kəsb edən bir sıra əsərlər 
yaratmışlar. Belə əsərlər sırasına İ.Zeynalovun "Şah İsmayıl Xətayi", A.Əsgərovun 
"Akademik Y.Məmmədəliyev" abidələrini aid etmək olar. 
Monumental sənətimizin bu illərdəki uğurlarından danışarkən bir neçə 
xatirə abidələrini də yada salmaq lazımdır. Bunlar ilk növbədə heykəltəraş 
265 
 
E.Şamilovun Qazax bölgəsinin Şıxlı kəndindəki şair Vidadiyə həsr edilmiş 
məzarüstü abidəsi və T.E.Zeynalov qardaşları tərəfindən Lənkəranda ucaldılan tunc 
heykəl kompozisiyasıdır. 
Azərbaycan heykəltəraşları monumental janrla yanaşı, portret janrı sahəsində 
də yüksək nailiyyətlər əldə etmişlər. Ö.Eldarovun, T.Məmmədovun, M.Mirqasımovun, 
F.Nəcəfovun, A.Əsgərovun bu janr sahəsində yaratdıqları əsərlər ifadə tərzinin 
dəqiqliyi, obrazların psixoloji həlli cəhətindən diqqəti cəlb edir. 
Bu tipli portretlər sırasına Ö.Eldarovun ağacdan yonulmuş "Şairə Natəvan", 
T.Məmmədovun "Nizami Gəncəvi", "Xalq şairi Səməd Vurğun" portretlərini, Cəlal 
Qaryağdının orijinal kompozisiyalı bəstəkar Qara Qarayevin mərmərdən düzəldilmiş 
obrazını aid etmək olar. 
Azərbaycan heykəltəraşları 1970-1990-cı illərdə müxtəlif materiallardan 
düzəldilmiş kiçik janrlı plastika sahəsində də xeyli nailiyyətlər əldə etmişlər. Bu 
janrda yaradılmış əsərlər üzərində heykəltəraşlardan F.Salayev, A.Əsgərov, 
N.Əliyev, N.Dadaşov, X.Əhmədov çox fəal yaradıcılıq işləri aparmışlar. Qeyd 
olunan müəlliflərin kiçik janrlı plastika əsərləri müxtəlif vaxtlarda respublika və 
beynəlxalq sərgilərdə uğurla nümayiş etdirilmiş, hətta bəziləri yüksək mükafatlara 
layiq görülmüşdür. 
İncəsənətimizin başqa növ və janrlarında görünən yeni meyillər axır 
vaxtlar heykəltəraşlığımızda da açıq-aydın tərzdə nəzərə çarpır. Bu meyil realizm 
metodlarından nisbətən uzaqlaşaraq, daha çox ulu keçmişimizin sənət abidələrinə üz 
döndərməkdən ibarət olmuşdur. 
Yeni yaradılan əsərdə məqsəd tək gözəllik axtarmaq yox, dərin məzmun, 
xırdalıqdan qaçaraq ümumiləşdirilmiş obraz yaratmaq, bir sözlə, kiçik məkan 
dairəsində böyük ideyalar təlqin etmək idi. Buna misal keçmişlərə aid Azərbaycan, 
Mərkəzi Asiya və s. ərazilərdə tapılmış bütləri göstərmək olar. 
Bu səpkidə Azərbaycanda bir qrup heykəltəraşlar yaradıcılıq axtarışları 
aparmışlar. Onların içərisində Fazil Nəcəfovun yaradıcılığı xüsusilə maraqlıdır. 
F.Nəcəfovun əsərləri müxtəlif materiallarda yaradılmışdır. Lakin o daşı hamısından 
üstün tutur. Bu da təbiidir, çünki Azərbaycan ərazisində ilahiləşdirilmiş təbii 
obyektlərdən ən qədimi daş olmuşdur. Azərbaycanda daşa sitayiş, daşdan müalicə 
vasitəsi kimi istifadə etmək, ondan insan, heyvan heykəlləri düzəltmək uzaq 
keçmişlərdə olmuşdur. 
Bu baxımdan onun daşdan yonulmuş lakonik tərzdə icra edilən "Çılpaq 
qadın" fiquru diqqəti daha çox cəlb edir. Müəllif burada da o biri əsərlərində 
olduğu kimi istifadə etdiyi materialın bütövlüyünü, tutumunu qoruyub saxlamışdır. 
F.Nəcəfovun "Dua edən qadın", "Əsrin əks-sədası" və başqa əsərləri də bu 
qəbildəndir. 
Yaradıcılıq fəaliyyətinə axır vaxtlarda başlamış istedadlı gənclərimiz milli 
heykəltəraşlıq sənətimizə yeni ruh, yeni duyğular gətirirlər. Həyatı kor-koranə 
köçürməkdən əl çəkib, yeni formalar axtaran belə heykəltəraşların axtarışları maraq 
doğurur. 
266 
 
DEKORATİV-TƏTBİQİ SƏNƏTLƏR 
 
XX yüzilliyin əvvəllərindən başlayaraq, Azərbaycanın dekorativ-tətbiqi 
sənətləri yeni inkişafa başlayır. Bu dövrdə keçmişdə mövcud olan xalq sənətlərinin 
ən yaxşı nümunələrinin bir çox bədii və texnoloji nailiyyətlərinin öyrənilməsi, 
onların yenidən işlənilməsi, həmçinin də bu sahədə əvvəllər olmayan növlərin 
yaradılması və inkişaf etdirilməsi yolu ilə getmişdir. 
Araşdırmalar göstərir ki, XX yüzilliyin dekorativ-tətbiqi sənəti öz tarixi 
inkişafında bir neçə mərhələ keçmişdir. 
1920-1930-cu illər əvvəlki illərdə zəifləmiş bədii sənətkarlığın yenidən 
canlandırılmasına yönəldilən bir çox tədbirlərlə xarakterizə olunur. 
Azərbaycanda sənət abidələrinin siyahıya alınması və qorunması, 
xalçaçılığın daha da inkişaf etdirilməsi imkanlarının aydınlaşdırılması məqsədilə 
daha iri xalçaçılıq istehsalı ocaqlarında xalça, xalça məmulatları sərgilərinin təşkil 
edilməsi və s. bu tədbirlərdəndir. 
Bakı şəhərindəki Ali rəssamlıq məktəbi nəzdində xüsusi tətbiqi sənət 
şöbəsinin, həmçinin də Quba şəhərində xalçaçılıq texnikumunun açılması həmin 
illərdə respublikamızın mədəni həyatında böyük hadisə idi. 
Həmin illərdə xalq dekorativ-tətbiqi sənət növlərindən xalçaçılıq daha da 
inkişaf edir. 
İslahata tətbiq olunan müasir istehsal üsulu, əməyin mexanikləşdirilməsi, 
yeni texniki üsullar, işçi qüvvəsinin düzgün yerləşdirilməsi, xammaldan səmərəli 
istifadə edilməsi və bir çox başqa tədbirlər Azərbaycanda xalçaçılığın inkişafına 
yeni canlandırıcı qüvvə verdi. 
Gəncə, Qazax, Quba, Şamaxı, Bakı və s. kimi ənənəvi xalçaçılıq 
mərkəzləri ilə yanaşı, xalça toxunması üzrə yeni məntəqələr yaranır. Elə 1929-cu 
ilin ortalarında Azərbaycan xalçaları keçmiş əsrlərin gözəl nümunələrini bərpa 
edərək, yenə də dünya miqyasına çıxır. 
Ornamental xalçalarla yanaşı, həmin dövrdə portretlərlə və süjetli 
kompozisiyalarla toxunan xalçalar da inkişaf edir. Həmin illərdə xalça 
ustalarımızın ənənəvi süjetli tematik xalçaların toxunuşuna meyil göstərmələri 
səbəbsiz olmamışdır. Xalq ustalarımız xalça sənətinin bu növü vasitəsilə onları 
əhatə edən həqiqəti, yenilikləri göstərmək istəyirdilər. 
Həmin illərdə Azərbaycanda yaradılan süjetli tematik xalçalar sırasına 
dünya ədəbiyyatının klassiki İran şairi Firdovsinin portreti ilə toxunmuş xalçanı, 
həmçinin XII əsrin dahi şairi və mütəfəkkiri Nizami Gəncəvinin poemalarındakı 
süjetlərə həsr edilən xalıları aid etmək olar. 
Adları çəkilən xalçaların əksəriyyətinin yaradılmasında xalq rəssamı Lətif 
Kərimov fəal iştirak etmişdir. 
Həmin xalçalar arasında öz bədii xüsusiyyəti baxımından 1934-cü ildə 
Əbdülqasım Firdovsiyə həsr edilən xalça daha çox diqqəti cəlb edir. Bu xalça 
şairin minillik yubileyinə həsr edilmişdi. Həmin xalça ölçülərinə görə çox iri deyil və 
267 
 
xalçaçılıq sənətinin Təbriz məktəbi ənənələri əsasında yaradılıb. 
Firdovsinin portreti xalçanın nəbati naxışlarla haşiyələnmiş ara sahəsində 
yerləşdirilmişdir. Portretin aşağı hissəsində dörd kətəbədə Firdovsinin məşhur 
"Şahnamə"-sindən fars dilində sətirlər toxunmuşdur. Şairin portreti on kətəbə ilə 
haşiyələnmişdir ki, orada da dahi şairlərdən Nizami, Xəqani, Ənvəri tərəfindən 
yazılmış şeirlər yerləşdirilmişdir. Bu xalça çox maraqlı və orijinal dekorativ-tətbiqi 
sənət əsəri kimi 1937-ci ildə Parisdə keçirilən ümumdünya sərgisində nümayiş 
etdirilmişdir. 
Xalçaçılıq sənətimizdə həmin illərdə baş verən yenilik Azərbaycan 
dekorativ-tətbiqi sənətinin başqa növlərində də müşahidə olunurdu. Böyük 
ənənələrə malik zərgərlik sənətinin nümunələri bir çox tarixi səbəblərlə əlaqədar 
olaraq, bu illərdə daha çox hədiyyə şəklində hazırlanırdı. Bunlar respublikamızın 
ildönümü şərəfinə həsr edilmiş albom, bədii fiqur və emblemlər idi. Bu sənət 
nümunələrinin çoxu 1937-ci ildə Parisdə, 1938-ci ildə Nyu-Yorkda açılmış 
ümumdünya sərgilərində nümayiş edilərək tamaşaçıların hüsn-rəğbətini 
qazanmışdır. Belə nadir sənət nümunələri sırasına 1935-ci ildə hazırlanmış 
Azərbaycan Respublikasının qurulmasının 15 illiyinə həsr edilmiş albomun 
qovluğunu aid edə bilərik. Qızıl, gümüş simlərdən düzədilmiş gül-çiçək, budaq və 
onların elementlərindən quraşdırılmış minalı lövhəciklər bu sənət əsərinin əsas 
bəzəyini təşkil edir. Bundan əlavə qovluq üzərində müasir bəzək motivləri emblemlər 
də həkk olunmuşdur. Bu əsərin yaranmasında bir qrup Azərbaycan rəssamları və 
zərgərlər yaxından iştirak etmişlər. Bu işə xalq rəssamı İsmayıl Axundov rəhbərlik 
etmişdir. 
Həmin illərdə zərgərlik sənətimizin inkişafına 1935-1936-cı illərdə 
Bakıda təşkil olunmuş zərgərlik fabriki böyük təkan verir. Fabrikin inkişafında xalq 
zərgərlərindən, ilk növbədə H.Quliyev, H.Haşımov və M.Səfərzadənin böyük rolu 
olmuşdur. Bu illərdə zərgərlik fabrikində məişətdə istifadəsinə ehtiyac duyulan 
zinət şeyləri (üzük, sırğa, bilərzik) daha çox istehsal olunurdu. 
1930-1940-cı illərdə inzibati və ictimai tikintilərin kompleks tərtib 
edilməsi sahəsində Azərbaycan rəssamlarının ilkin böyük həcmli işləri yaranır. 
Burada, ilk növbədə, Azərbaycanın Moskvada Ümumittifaq Kənd Təsərrüfatı 
Sərgisindəki pavilyonunun və Bakıdakı Nizami muzeyinin adını çəkmək olar. Bu 
obyektlərin tərtib edilməsində Azərbaycanın ən yaxşı monumental və dekorativ-
tətbiqi incəsənəti ənənələrindən olan divar naxışlarından, keramikadan, gəc, ağac, daş 
üzərində oymadan və s. səmərəli istifadə edilmişdir. Onların yaranmasında memar 
S.Dadaşovun və M.Useynovun rəhbərliyi ilə böyük bir rəssam qrupu işləmişlər. 
Həmin abidələrin bədii tərtibatında gəc və ağac üzərində oyma bəzəkləri açmaq 
üçün L.Kərimov küllü miqdarda ornament kompozisiyaları, eskizləri hazırlamışdı. Bu 
tikintilərin bəzəyi üçün hazırlanan L.Kərimovun tərtib etdiyi ornament eskizləri 
təkcə yerinə yetirilmə ustalığı və kompozisiyanın orijinallığı ilə deyil, həmçinin 
yeniliyi ilə də fərqlənir. Burada incəsənət tariximizdə ilk dəfə olaraq, ənənəvi 
ornament kompozisiyasına yeni elementlərdən: beşguşəli ulduz, oraq və çəkic, 
268 
 
pambıq qozaları və hazırkı dövrün başqa emblemləri əlavə edilmişdir. 
Həmin memarlıq abidələrinin bədii tərtibatında iştirak edən dekorativ-
tətbiqi sənəti sahəsində çalışan xalq ustalarından Əbdül-Hüseyn Babayevin adını 
xüsusi qeyd etmək lazımdır. Nizami muzeyində şəbəkə işlərinin hazırlanmasında 
onun xüsusilə böyük xidmətləri olmuşdur. Muzeyin salonlarındakı şəbəkə 
arakəsmələr, müxtəlif kürsülər və nəhayət, nadir əlyazmalar üçün dayaq olan 
rəhillər məhz bu görkəmli sənətkarın əli ilə hazırlanmışdır. 
Nizami muzeyinin bədii tərtibatında istifadə edilən şəbəkə nümunələri 
arasında həm icrası, həm bəzəyi baxımından usta Əbdül-Hüseynin yaratdığı giriş və 
muzeyin arakəsmə qapıları daha çox diqqəti cəlb edir. Usta burada kiçik taxta 
parçalarını mıxsız, yapışqansız bir-birinə bənd edərək, gözəl bir ornamental 
kompozisiya yaratmışdır. Bitki ornamentlərinin həndəsiləşdirilmiş formalarından 
təşkil olunan çoxbucaqlı, ulduzşəkilli, bu şəbəkə xonçaları ilk baxımdan bədii 
toxuma işləri xatırladır. Şəbəkə bəzək elementlərinin gözəlliyi bir də ondan 
ibarətdir ki, onların hamısı Nizami dövrünün (XII əsr) memarlıq formalarına uyğun 
olaraq yaradılmışdır. 
Azərbaycanın dekorativ-tətbiqi sənətinin növbəti inkişaf mərhələsi 1950-
ci illərə təsadüf edir. Moskva, Sankt-Peterburq, Kiyev, Lvov şəhərlərində ali təhsil 
almış ilkin ixtisaslı milli kadrların vətənə qayıdıb müstəqil yaradıcılıqla məşğul 
olması bu illərə aiddir. Həmin illərdə respublikamızın müxtəlif yerlərində təşkil 
olunmuş iri sənaye obyektlərindən Keşlə saxsı qablar zavodu, Bakı şüşə zavodu, 
Gəncə çini qablar zavodu tətbiqi sənətimizin inkişafına az təsir göstərmir. Bu illərdə 
kütləvi şəkildə buraxılan dekorativ-tətbiqi sənət məmulatları ilə yanaşı, nümunəvi 
xarakter daşıyan xalq sənəti əsərləri də yaradılırdı. 
Bu cür əsərlərdən O. Şıxəliyevin "Şirin ovda" adlandırdığı iri çini vaza 
diqqəti cəlb edir. Bədiilik etibarilə qədim dulusçuluq məmulatlarının forma 
ənənələrinə uyğun olan bu nəfis vazanın üzərindəki süjet Nizaminin "Xosrov və Şirin" 
poemasından götürülmüş ov səhnəsidir. Rəssam əsas epizodun nəqli ilə bağlı Xosrov 
və Şirini at çapan vəziyyətdə iri planda təsvir etmişdir. Vazanın dairəvi səthinə 
müəyyən nizamla səpələnən cüyürlərin və atlı fiqurların qaçış məqamında verilməsi 
burada ov səhnəsinə xas olan dinamikaya dəlalət edir. Rəssam ənənəvi miniatür 
rəsmlərindən gələn kol, qaya, qoşa sərv və s. kimi milli ünsürləri canlı fiqurlar 
arasında ustalıqla yerləşdirməklə, adi müstəvidən fərqli olan bu dairəvi səthdə 
maraqlı kompozisiya yarada bilmişdir. 
Bu illərdə nümunəvi xarakter daşıyan başqa sənət əsəri H.Abdullayevanın 
çinidən yaratdığı "Yeddi gözəl" adlı dekorativ-heykəlcik qrupu idi. Müəllif burada 
Nizami poemasının ədəbi personajlarının bədii obrazına xas olan xüsusiyyətləri 
gözləməklə, onları müasir orijinal səpkidə əks etdirmişdir. Heykəltəraşın seçdiyi 
mövzu özünün xarakteri etibarilə onu zahiri gözəllik və ekzotikaya aludə olmağa 
sövq etdirə bilirdi, lakin müxtəlif yeddi gözəl və Bəhram Gur fiqurlarının təfsir və 
təsvirlərində bundan qaçmış, materialın təbiətindən gələn dekorativliyi və 
çoxrəngliyi dərindən duymuş, maraqlı sənət əsəri yarada bilmişdir. "Yeddi gözəl" 
269 
 
heykəlcikləri özünün plastikliyi, ifadəliyi, hər bir milli tipin səciyyəvi keyfiyyətləri 
səmimi və real boyaları ilə diqqəti cəlb edir. Fiqurlara verilmiş maraqlı jest və 
bədən hərəkətləri də onların estetik baxımından gəlimliyini təmin etmişdir. Hind, 
Slavyan, Məğrib və Xorəzim gözəllərinin surətləri milli səciyyə baxımından (xüsusən, 
paltar və üz cizgiləri) yüksək səviyyədə işlənmişdir. 
1950-ci illərdə kütləvi buraxılan bədii sənət nümunələri içərisində parça 
görkəmli yerlərdən birini tutur. Bakı, Gəncə, Şəki fabrik və emalatxanalarında 
istehsal olunan müxtəlif çeşidli ipək, yun və kətan parçalar xalqımızın həyat və 
məişətində mühüm rol oynamağa başlayır. Bu müəssisələrdə çalışan ustalar və 
rəssamlar qədim parça ənənələrindən istifadə edərək, müasir dövrümüzün tələblərinə 
uyğun yeni-yeni formalarda naxışlı və əlvan parçalar hazırlayırlar. Bədii parçalar 
istehsalı sahəsində respublikamızın məşhur Şəki ipək kombinatının məhsulu xüsusi 
qeyd edilməlidir. Şəki ipək kombinatı tərəfindən buraxılan bədii parçalar bu illərdə 
nəinki respublikamızda, onun hüdudlarından xeyli uzaqlarda da məşhur idi. Bu da 
təsadüfi deyil. Çünki burada toxuculuğun çox qədim kökləri var və həmin sahədə 
işləyən ustalar, rəssamlar gözəl ənənələri nəinki dərindən mənimsəmiş, hətta onları 
müasir dövrün tələblərinə uyğunlaşdıraraq inkişaf etdirmişlər. 
Şəki ipək kombinatında bu illərdə parçaların tərtibatına yeniliklər gətirmiş 
S.Şıxlı, A.Sultanov, İ.İsmayılov, A.Bilalov kimi istedadlı rəssamlar və başqa 
mütəxəssislər işləyirdilər. 
Yüksək keyfiyyətli parçaların yaradılmasında Moskva Toxuculuq 
İnstitutunun yetişdirməsi Sabir Şıxlının böyük xidmətləri olmuşdur. Onun eskizləri ilə 
hazırlanan parçalar xüsusi rəng dolğunluğu ilə fərqlənir. Parlaq kontrastlı rənglərin 
bacarıqla uyğunlaşdırılması parçalara gah ciddi təntənəli, gah bayram və sevinc, gah da 
incə və sadə görkəm verir. 
Dekorativ-tətbiqi sənətimizin orijinal növlərindən olan bədii ağac emalı 
sahəsində bu illərdə müəyyən müvəffəqiyyətlər əldə edilmişdir. 
Həmin illərdə həm texniki, həm də bədii səviyyəsinə görə ağac 
məmulatları arasında birincilik inkrustasiya və intarsiya texnikası ilə bəzənən ağac 
məmulatlarına verilirdi. Bu texnika ilə mebeldən başlayaraq, musiqi alətlərinə qədər 
müxtəlif ağac məmulatlarının səthi işlənirdi. Əgər inkrustasiya zamanı əsas 
etibarilə bəzək materialı kimi gümüş, fil sümüyü, sədəf və s. istifadə edilirsə, 
intarsiya zamanı əsas material kimi müxtəlif rəngli ağac parçalarından istifadə 
olunurdu. Əvvəlcədən hazırlanmış şəkil üzrə məmulatın səthinə vurulan, yaxud 
yapışdırılan müxtəlif təbəqələr onun bəzəyini təşkil edirdi. 
Azərbaycanda inkrustasiya və intarsiya ənənələrinin bərpası və 
inkişafında xalq rəssamı Əli və Hüseyn Pəriyab qardaşlarının xüsusi rolu olmuşdur. 
Onlar tərəfindən yaradılan süjet-tematik kompozisiyalar, həmçinin müxtəlif dekorativ 
mücrülər yüksək bədii məmulat nümunələridir. 
Əli və Hüseyn qardaşlarının hazırladığı sənət əsərləri içərisində bədii 
mücrü məzmunu, həm də icrası baxımından xüsusi maraq doğurur. Bu sənət əsəri 
1959-cu ildə Moskvada keçirilən Azərbaycan incəsənəti və ədəbiyyatı ongünlüyü 
270 
 
sərgisində, sonralar isə Nyu-Yorkda keçirilən sərgidə böyük müvəffəqiyyətlə 
nümayiş etdirilmişdir. 
Mücrü Azərbaycan xalq qəhrəmanı Koroğlu eposu mövzusuna həsr 
olunmuşdur. Qoz və palıd ağaclarından hazırlanmış mücrünün üstünə və dörd 
tərəfinə rəssamlar gözəl zövq ilə işləyib hazırladıqları haşiyələri quraşdırmış və 
müxtəlif heyvan sümüklərindən kəsilmiş orijinal şəbəkələr geydirmişlər. Heyvan 
sümüklərindən, habelə gümüş və əlvan metallardan quraşdırılmış bu mücrünün hər 
kvadrat santimetri 30-50 hissədən ibarətdir. 
Mücrünün qapağının üstündə medalyon formalı sümük qaytanın içində 
qiymətli ağaclardan və sümük hissələrindən Koroğlunun obrazı verilmişdir. 
Koroğlu şahə qalxmış Qıratın üstündə təsvir edilir və uzaqdan Çənlibel qalası 
nəzəri cəlb edir. Mücrünün qapağının hər yan tərəfində medalyon formalı sümüyün 
üstündə Koroğlu dastanının müxtəlif epizodik səhnələri təsvir edilmişdir. Burada 
Koroğlunun Eyvazı xilas etməsi, Alı kişinin Həsən xan tərəfindən kor edilməsi, 
Nigarın Koroğlu tərəfindən qaçırılması və Çənlibeldə qurulmuş şənlik məclisi 
mövzulu kompozisiyalar verilmişdir. 
Keramika və bədii şüşə sahəsində işləyən rəssamlar da bu illərdə müəyyən 
müvəffəqiyyətlərə nail olmuşdular. Sevindirici haldır ki, müasir dövrdə həmin 
illərdə ilk dəfə olaraq respublikamızda çini və saxsıdan hazırlanan heykəl 
fiqurlarının kütləvi istehsalına başlanır. Çini və saxsıdan düzəldilmiş xalq müdriki 
Molla Nəsrəddinin satirik hekayələrindən olan obrazlar bəstəkar Üzeyir 
Hacıbəyovun "Arşın mal alan" operettasından şən personajlar təkcə Azərbaycanda 
deyil, onun hüdudlarından çox uzaqlarda da böyük məhəbbətlə qarşılanmışdır. 
Həmin seriyadan olan işlərdən daha böyük müvəffəqiyyət qazananlar 
sırasında H.Abdullayevin "Yeddi gözəl" çini fiqurlarını, R.Xalafovun "Molla 
Nəsrəddinin lətifələri" mövzusunda kompozisiya seriyasını, T.Zeynalovun "Saz 
çalan qız" kompozisiyasını və başqalarını göstərmək olar. 
Kiçik formalı heykəllər təkrarolunmaz xüsusiyyətə malik olmalarına 
baxmayaraq, hər hansı bir interyerə daxil olduqda onun ayrılmaz hissəsinə 
çevrilirlər. 
Şüşə üzərində bədii işləmə sahəsində həmin illərdə rəssam S.Şahsuvarova 
müəyyən müvəffəqiyyətlərə nail olmuşdur. 
Həmin rəssamın əsərlərinin ümumi cərgəsində milli xüsusiyyətlər özünü 
parlaq surətdə göstərir. Onun yubiley tarixinə, Azərbaycanın mədəniyyət və 
incəsənət xadimlərinə həsr olunmuş iri dekorativ vazaları siluet və ornamental 
yığcamlığına görə diqqətəlayiqdir. 
S.Şahsuvarovanın bu illərdə yaratdığı içərisində xalq şairi Səməd Vurğuna 
həsr etdiyi vaza xüsusilə diqqəti cəlb edir. Bir metr yarım hündürlükdə olan bu vaza ağ 
büllurdan, süd və firuzə rəngli şüşədən hazırlanmışdır. Vaza beş hissədən: dayaq, 
ayaq, gövdə, boğaz və qapaqdan ibarətdir. Başqa vazalardan fərqli olaraq, rəssamın 
bu vazasının gövdəsi fırlanır. Belə ki, tamaşaçı vazanın üstündəki medalyonların 
hamısını çox yaxşı görə bilir. Özünün nəfisliyi ilə diqqəti cəlb edən bu medalyonun 
271 
 
birində xalq şairi Səməd Vurğunun portreti verilmişdir. Yan medalyonlarda açıq 
kitab üzərində Səməd Vurğunun anadan olduğu və vəfat etdiyi illər - "1906-1956" 
və "Fərhad və Şirin", "Vaqif”, "Xanlar" sözləri yazılmışdır. Axırıncı medalyonda isə 
şairin ölməz sözləri nəqş edilmişdir. 
 
Ölüm sevinməsin, qoy, ömrünü vermir bada  
El qədrini canından daha əziz bilənlər  
Şirin bir xatirə tək qalacaqdır dünyada. 
 
Əllinci illərdə bədii keramikanın maraqlı növlərindən biri sayılan mayolika 
da geniş inkişaf etməyə başlayır. Yerli istehsalat bazasında yaradılan mayolika bir 
çox ictimai və inzibati binaların dekorativ bəzədilməsində geniş tətbiq olunmağa 
başlandı. 
Özünün sonsuz miqdarda dolğun rənglər palitrası ilə bu bəzək materialının 
texniki və bədii qaydada mənimsənilməsi bizim tətbiqi incəsənət ustalarının 
fəaliyyətlərində böyük imkanlar yaradırdı. Bu materialla yerinə yetirilmiş əsərlər 
arasında ən çox əhəmiyyətli olanı M.Qafarov və Q.Hüseynovun "Çoban", 
R.Xalafovun "Pambıqyığan qadın" portreti və başqalarını göstərmək olar. 
Həmin illərdə respublikamızın zərgərləri də öz yaradıcılıqlarında böyük 
müvəffəqiyyətlər əldə etmişdilər. Yeni materiallara müraciət edən Azərbaycanın 
zərgərlik incəsənəti bu illərdə özünün metal emalının ən qədim bədii üsullarını da 
saxlamış oldu. Əvvəllər olduğu kimi həmin illərdə Azərbaycanın zərgərlik 
incəsənətində əsas yeri şəbəkəçilik işi tuturdu. Xalq ustaları qızılın, gümüşün nazik 
simlərindən və melxiordan keçmişin ən yaxşı nümunələrindən heç də geri qalmayan 
mürəkkəb forma və bəzəkli sənət əsərləri hazırlayırdılar. 
Zərgərlik sənəti sahəsində bu illərdə yüksək nailiyyətlər əldə edən üç Bakı 
zərgərinin adını xüsusi qeyd etmək lazımdır. Onlar usta Gülbala, Heydər Aslan oğlu 
və Həsən Mütəllib oğlu idilər. Həmin ustaların bacarıqlı əlləri ilə şəbəkə üsulunda 
düzəldilmiş "piyaləzəng", "gül", "ay-ulduz" sırğalar, zərif sinə bəzəkləri 
respublikamızdan uzaqlarda da məşhur idi. 
Həmin illərdə dekorativ-tətbiqi sənət sahəsində çalışan rəssam və ustaların 
yaradıcılığı respublikanın sənaye müəssisələrinin ətrafında toplanması ilə xarakterizə 
olunur. Onların eskizləri və birbaşa rəhbərlikləri altında yaradılan yerli bədii sənaye 
məhsulları xalq arasında geniş yayılmağa başlayır. 
Xalq tələbatı məhsulları hazırlanması işində aktiv iştirak edən tətbiqi 
sənət ustaları memarlarla, heykəltəraşlarla, fırça ustaları ilə birlikdə bir çox ictimai-
inzibati binaların, sənaye müəssisələrinin və yaşayış komplekslərinin tərtib 
edilməsində də yaxından iştirak etməyə başlayırlar. 
1960-1970-ci illərin dekorativ-tətbiqi sənətində əvvəlki illərdə olduğu kimi 
birinciliyi xalçaçılıq sənəti tuturdu. 
Kütləvi qaydada "Azərxalça" Birliyinin müəssisələri tərəfindən buraxılan 
xalçalarla yanaşı, elə həmin illərdə rəssamlarımızın eskizləri əsasında bir çox 
272 
 
maraqlı (ornamental və süjetli) xalçalar yaranır. Keçmişdə olduğu kimi  bu  sahədə  
rəssamlardan  L.Kərimov,  K.Əliyev, C.Mücri, A.İsmayılov müvəffəqiyyətlə çıxış 
edirlər. Bu illərdə xalq rəssamı L.Kərimov "Şəbi-hicran" ornamental xalçasını, XIV 
əsrin şair və mütəfəkkiri İmadəddin Nəsiminin və XII əsrin memarı Əcəmi 
Naxçıvaninin portretlərini yaradır. 
İmadəddin Nəsiminin portreti olan xalça 1972-ci ildə şairin 600 illik yubileyi 
münasibətilə toxunmuşdur. Bu xalçada rəssam elə bil ki, özünün son illərdəki bütün 
yaradıcılıq axtarışlarını birləşdirməklə, Nəsiminin şairlik istedadının bədii varlığını 
əks etdirmək üçün dekorativ-ornamental sənətin vasitələrindən bacarıqla istifadə edə 
bilmişdir. Bu əsərində L.Kərimov ustalıqla rəsmi, ornamental və başqa sənət 
komponentlərini xalçaçılıq sənətinin xüsusiyyətinə yaxınlaşdırmağa çalışmışdır. 
Xalçaçılıq sənəti sahəsində bu illərdə rəssam Kamil Əliyevin də 
yaradıcılığı çox səmərəli olmuşdur. Onun Butalı, Xonça adlı ornamental xalıları, 
dahi Azərbaycan şairi Nizami Gəncəviyə, İmadəddin Nəsimiyə həsr olunmuş portret-
xalçaları icrası və bədii xüsusiyyəti baxımından diqqəti cəlb edir. Nizaminin portreti ilə 
yaradılan xalçanı nəinki K.Əliyevin yaradıcılığında, hətta bu illərdə respublikamızda 
toxunan ən orijinal xalçalardan saymaq olar. 
Hazırda Bakıda Azərbaycan Xalçası Muzeyində nümayiş etdirilən bu xalçanın 
iki başqa variantı da var. Onlardan biri Kiyevdə keçirilən Azərbaycan ədəbiyyatı və 
incəsənəti günləri zamanı respublikamızın adından Ukrayna xalqına bağışlanmışdır. O 
biri xalça isə 1980-ci ildə Daşkənddə keçirilən Azərbaycan ədəbiyyatı və incəsənəti 
günlərində özbək xalqına bağışlanmışdı. Bu xalça çox böyük deyil. O tamaşaçını öz 
zəngin ornamenti, rəng çalarlarının bolluğu və dolğun kompozisiyası ilə cəlb edir. 
Müəllif bu portretdə elə bil ki, Nizami barədə öz təsəvvürünü onun yaradıcılığına 
heyran olduğunu bildirməklə göstərməyə çalışmışdır. 
Xalça texnoloji üsullarının dərin bilicisi, ornamentalist rəssam Cəfər Müciri 
də bu illərdə orijinal xüsusiyyətlər kəsb edən bir neçə xalı yaradır. Bu baxımdan onun 
hazırda Bakıda xalça muzeyində nümayiş etdirilən XVII əsrin görkəmli şairi Saib 
Təbriziyə həsr edilən xalısı xüsusilə diqqəti cəlb edir. Yunun təbii rənglərindən 
quraşdırılıb toxunan bu xalı xalçaçılıq sənətimizdə nümunəvi xarakter daşıyır. 
1960-1970-ci illər həm respublika, həm də Ümumittifaq sərgilərində ənənəvi 
xovlu xalçalarımızla yanaşı, rəssamlarımız sənətimiz üçün yeni olan qobelenlərlə də 
müvəffəqiyyətlə çıxış edirlər. Azərbaycan İncəsənət İnstitutunun yetişdirmələrindən 
X.Yusifov, F.Hüseynova, S.İsmayılov, F.İbrahimov və başqaları bu sahədə 
müvəffəqiyyət qazandılar. Bu illərdə yaradılmış ən maraqlı qobelenlər öz şərti 
dekorativliyi, rəngi baxımından Azərbaycanın ənənəvi xovsuz xalça növlərini 
xatırladır. 
Bakıda, Gəncədə, Göyçayda yerli xammal əsasında hazırlanan saxsı, çini, 
şüşədən müxtəlif məhsullar buraxan bir çox müəssisələrin meydana gəlməsi həmin 
sahədə bu illərdə çalışan rəssamlarımızın yaradıcılığını xeyli canlandırır. 
Bu sahədə çalışan rəssamlarımızın həmin illərdə daha sərgilər üçün 
nümunəvi xarakter daşıyan sənət əsərləri yaratmaqla kifayətlənmir, 
273 
 
respublikamızda yeni təşkil olunmuş saxsı, çini, şüşə zavodlarının işində fəal iştirak 
edirlər. Bu xeyirxah işdə S.Şahsuvarovanın, L.Ağamalovanın, S.Ağayevanın, 
D.İbrahimovun, Q.Bağırovun yaradıcılığı çox səmərəli olmuşdur. 
Rəssamlarımızın birbaşa rəhbərliyi və iştirakı ilə forma və bəzəyi müxtəlif 
olan saxsıdan, çinidən, şüşədən hazırlanan çay servizləri, piyalələr, vazalar milyonlarla 
adamların məişətinə daxil olmuşdur. Qeyd etmək lazımdır ki, kütləvi şəkildə 
buraxılan bu məhsulların bəzi növləri xarici ölkələrə də ixrac edilirdi. 
Rəssamlarımızın bu sahədəki ən maraqlı işlərinə materialın tərkibini yaxşı 
bilmələri, məmulatın formasını hiss etmələri və milli ənənələri davam etdirmələri 
xas idi. 
Rəssam L.Ağamalovanın yaradıcılığı bu illərdə xüsusən məhsuldar 
olmuşdur. Onun 1970-ci illərdə müxtəlif respublika və beynəlxalq sərgilərdə 
nümayiş etdirdiyi "Çay dəsti", "Dekorativ vaza" və s. əsərləri buna misal ola bilər. 
Bəzəkvurmanın çətin üslub, anqob qatının qaşınıb təmizlənməsi bizi 
L.Ağamalovanın bu işlərdə keçmişin ən gözəl nümunələrinə XII-XIII əsrlərin 
Beyləqan və Gəncənin bədii keramikasına qaytarır. Bu baxımdan rəssamın hazırda 
Azərbaycan Dövlət İncəsənət Muzeyində nümayiş etdirilən "Dekorativ vaza" əsəri 
diqqəti cəlb edir. L.Ağamalova özünün əvvəllər sevdiyi, kütləvi qaydada buraxılan 
məhsullar üçün yaratdığı və istifadə etdiyi göy və qara şirdən uzaqlaşaraq, bu işdə 
bütünlüklə ənənəvi xalq keramikasına müraciət etmişdir. 
Böyük ənənələrlə bağlı olan metalişləmə də bu illərin dekorativ-tətbiqi 
sənətində görkəmli yerlərdən birini tuturdu. 1960-cı illərdən başlayaraq 
respublikamızda metala zərblə naxışvurma işləri xüsusilə geniş yayılmağa başlayır. 
Dekorativ-tətbiqi sənətimizin bu növü respublikamızın əksər tikintilərinin ümumi 
bədii bəzək işlərində aktiv elementlərdən birinə çevrilir. 
Metal üzərində bədii bəzəkvurma ilə bu illərdə metro stansiyalarını, yeni 
mehmanxanaların vestibüllərini, mədəniyyət evlərinin, sanatoriyaların və hətta 
yaşayış mənzillərinin interyerlərini də bəzəyirdilər. 
Metal üzərində bədii bəzəkvurma, mozaika, yağlı boya ilə yanaşı, rəssamlar 
üçün həm interyerlərin və həmçinin eksteryerlərin bəzədilməsinə üslub 
vahidliyinin müxtəlif problemlərinin həllindəki imkanları genişləndirirdi. Buna 
misal olaraq Bakıdakı "Azərbaycan" mehmanxanasının, Şuşa şəhərindəki "Şuşa" 
mehmanxanasının və Şəki şəhərindəki ölkəşünaslıq muzeyinin interyerlərini 
göstərmək olar. 
Rəssamlar bu işlərində əsas etibarilə klassik Şərq poeziyasının bədii 
surətləri, qədim və orta əsr Azərbaycan ornamental motivlərinin elementlərindən 
geniş istifadə etmişlər. 
İnzibati və ictimai binalara bəzək kimi vurulan bədii metal əlavələr öz 
dolğun və orijinal kompozisiyaları ilə xalqımızın mədəni irsini, incəsənətini 
tamaşaçıya çatdırmaqda fəal rol oynayırdı. 
Bədii metalın zəngin növlərindən sayılan zərgərlik sənəti müxtəlif 
səbəblərlə əlaqədar olaraq, bu dövr daha çox Şəki, Naxçıvan, Gəncə və Lənkəran 
274 
 
şəhərinin ustaları tərəfindən inkişaf etdirilirdi. 
Şəki zərgərləri Ə.Məmmədov, C.Əyyubov, Naxçıvan zərgərləri usta 
Mahmud və onun şagirdləri M.Seyidovun, A.Nəbiyevin, Ə.Əliyevin bu sənətin yerli 
ənənələr əsasında inkişaf etdirilməsində böyük rolları olmuşdur. 
Respublika Rəssamlar Birliyinin üzvü zərgər Əyyub Məmmədovun 
yaradıcılığı bu illərdə xüsusilə məhsuldar olmuşdur. Ə.Məmmədov zərgərliyin həm 
şəbəkəçilik, həm də gümüşbəndlik sahəsində məharətlə işləyən sənətkar idi. Onun 
bacarıqlı əlləri ilə hazırlanmış qolbaq, sırğa, qadın sinə bəzəkləri texniki icrası və 
gözəlliyi ilə diqqəti cəlb edir. Hazırda Bakıda Azərbaycan İncəsənət Muzeyində 
nümayiş etdirilən qızıldan düzəldilmiş ləl-cavahiratın kristal hissələri ilə bəzədilmiş 
qadın sinə bəzəyi bu ustanın məharətini əyani təsdiq edir. 
1960-1970-ci illərdə Azərbaycan dekorativ-tətbiqi sənətinin ənənəvi növü 
sayılan ağac üzərində bədii oyma sənəti də öz inkişafını davam etdirirdi. Bu sahədə 
həmin illərdə Şəkidə yaşayan xalq ustası Əşrəf  Rəsulov xüsusilə yüksək nailiyyətlər 
əldə edir. Usta Əşrəf bədii taxta emalı sənətinin demək olar ki, bütün sahələrində 
məharətlə çalışır. Lakin onun bu sahədəki əsas müvəffəqiyyəti ənənəvi 
"şəbəkəçilik" sənətinin inkişaf etdirilməsində olmuşdur. 
O özünün şəbəkə işlərində ən möhkəm ağac növləri olan şümşad, qoz, 
palıddan istifadə edir və onlardan müxtəlif ölçülü və formalı standart hissələr 
hazırlayır, sonra isə təyin olunmuş kompozisiya və lazımi ölçüdə yapışqandan və 
mismardan istifadə etmədən, düzgün çoxbucaqlıdan, 8-12 bucaqlı ulduzdan və s. 
ibarət olmaqla təkrarlanan mürəkkəb naxışlar yığır. Bir çox nadir əşyalardan tumba, 
kitab rəfi, tağlar, pəncərə virajları usta Əşrəfin əlləri ilə yaradılmışdır. Onun işləri 
Sankt-Peterburqdakı Etnoqrafiya Muzeyində, Bakı şəhərindəki Azərbaycan Xalçası 
Muzeyində nümayiş etdirilir. O, Moskva şəhərindəki "Bakı" restoranının şəbəkəsi 
üzərində də işləmişdir. 
1970-1980-ci illərin dekorativ-tətbiqi sənətlərinin inkişafında bir qrup 
istedadlı gənc rəssamların xüsusi rolu olmuşdur. Z.Hüseynovun, E.Məmmədovun, 
S.Haqverdiyevanın, A.Hüseynovun, E.Mikayılovun axır on ildəki fəal yaradıcılığı 
buna gözəl sübut ola bilər. Respublikanın Rəssamlar İttifaqı cərgəsinə dekorativ-
tətbiqi sənət sahəsində çalışan ixtisaslı gənclər dəstəsinin gəlməsi Azərbaycan 
incəsənətinin ən kütləvi növünün inkişafı demək idi. Moskvanın, Sankt-Peterburqun, 
Tbilisinin və başqa şəhərlərin ali məktəblərini bitirmiş keramika üzrə mütəxəssis 
rəssamlar bu illərdə xüsusən böyük müvəffəqiyyətlər qazandılar. Onlardan 
Z.Hüseynovu, Ş.Abbasovu, Məzahir  Əfşarı, E.Məmmədovu və başqalarını 
göstərmək olar. V.Muxina adına Sankt-Peterburq Ali Rəssamlıq Sənaye Məktəbini 
bitirmiş Məzahir Əfşarın yaradıcılığı xüsusilə diqqəti cəlb edir. 
Məzahir geniş rəssamlıq diapazonuna malik olan sənətkardır. Onun 
əsərlərinin yüksək keyfiyyəti Məzahirin həm istedadlı rəssam, həm də keramika 
sənəti texnologiyasına dərin yiyələnməsi ilə izah olunur. O, əsərlərində həmişə 
yenilik axtaran bir rəssamdır. Ona görə Məzahirin düzəltdiyi qablar, fiqurlar bir-
birinə bənzəmir. Həm obraz, həm əşya üçün rəssam hər dəfə yeni material, yeni 
275 
 
kompozisiyalar axtarıb tapır. Bu baxımdan onun "Xürrəmilər" (Babək üsyanı) adlı 
kompozisiyası "Afşaran" adlı vazası "Nəsimiyə" həsr edilmiş bədii nimçələri xüsusi 
maraq doğurur. 
1987-ci ildə keçirilən gənc rəssamların "Ölkənin gəncliyi" adlı respublika 
sərgisində Məzahir "Axaltəkə" adlı orijinal bir kompozisiyası ilə çıxış edir. 
Kompozisiyada dördbucaq formalı kətil üzərində elə bil kişnəyən altı at başının 
əksi verilmişdir. At başları şərti dekorativ bir səpkidə, konusvari formalarda 
verilməsinə baxmayaraq, tamaşaçıya güclü təsir bağışlayır. Axaltəkə seriyasına 
"Axaltəkə-I" və "Axaltəkə-II" kompozisiyaları daxildir. 
Onlar bir-birindən bədii üslubuna və texniki icrasına görə fərqlənirlər. 
Birincidə rəssamın heykəltəraşlıq, ixtiraçılıq qabiliyyəti, ikincidə ümumiləşmə və 
qrafikləşmə ilə əvəz olunur. Bu illərdə keramika sahəsində Eldar Məmmədov da 
müəyyən yaradıcılıq müvəffəqiyyətinə nail olmuşdur. 
Eldar Məmmədov Məzahir Əfşar kimi Sankt-Peterburq şəhərində ali 
rəssamlıq təhsilini almışdır. Gəncliyinə baxmayaraq, onun da sənətində 
püxtələşmiş şəxsi yaradıcılıq xətti vardır. Eldar Azərbaycan incəsənətinin xalq 
ənənələrini xüsusilə çox sevir. Xalq sənətinə olan bu məhəbbət də onun əsas 
yaradıcılıq axtarışlarını təyin edir. Keramika üzərinə yağlı boya ilə bəzəkvurmada 
E.Məmmədov xüsusən böyük müvəffəqiyyət qazandı. Onun bəzəkli nimçə, dekorativ 
lövhələri rəng çalarlarının zənginliyi, yüksək texniki icrası ilə diqqəti cəlb edir. 
Onun rəng palitrası heç ağırlıq, dolğunluq təsiri bağışlamır, onlar tamaşaçıda sevinc 
və fərəh əhvali-ruhiyyəsi yaradır. 
Əsrin əvvəllərində olduğu kimi, 1980-1990-cı illərdə yenə toxuculuq 
sənətinin xalı, qobelen, bədii tikmə və b. sahələri ön plana çıxır. 
Bu sahədə E.Mikayılov, F.Hüseynova, L.İskəndərzadə, Əfşar, U.Həmidova 
və b. yüksək nailiyyətlər əldə edirlər. 
Zəngin ənənələrə malik olan toxuculuq sənətimiz, xüsusilə xalçaçılıq bu 
illərdə daha da çiçəklənir. 
Xalı sənətimizin bu illərdə inkişafına az da olsa təsir göstərən gənc 
rəssamlardan biri Eldar Mikayılov olmuşdur. 
İlk yaradıcılıq addımlarını L.Kərimov, C.Müciri, K.Əliyev kimi xalı 
mütəxəssislərinin yanında başlayan E.Mikayılov hazırda bu sahənin aparıcı 
rəssamlarından biri sayılır. 
E.Mikayılov təkcə istedadlı xalı rəssamı deyil, həm də onun texnoloji 
xüsusiyyətlərinin dərin bilicisidir. Bütün bu cəhətləri onun 1980-1990-cı illərdə 
yaratdığı böyük şair Füzuliyə həsr etdiyi "Şəbi-hicran", "Yeni Əfşar", "Üzeyir 
Hacıbəyov", "Musiqi korifeyləri" və b. əsərlərində görə bilərik. 
Ənənəvi xalq dekorativ-tətbiqi sənətimizin bu illərdə yenidən canlandırılıb 
xalqımızın həyat və məişətinə qaytarılmasında respublikamızın müxtəlif bölgə və 
kəndlərində yaşayan el ustaları da peşəkar rəssamlara böyük köməklik göstərmişlər. 
Azərbaycan xalq dekorativ-tətbiqi sənətləri gördüyümüz kimi XX əsrdə 
zəngin inkişaf yolu keçmişdir. Bu yol təkcə onun ənənəvi növlərinin canlanması dövrü 
276 
 
deyil, həmçinin onun inkişaf dövrüdür. 
 
 
 
MEMARLIQ 
 
XX yüzilliyin  30-cu illərindən başlayaraq, Azərbaycan memarlığında yeni 
mərhələ başlanır. Memarlıqda mütərəqqi yeniliklər bu vaxt xüsusilə Bakı şəhərinin 
timsalında özünü büruzə verməyə başlayır. 
Bakı şəhərinin yenidən qurulması, ictimai-inzibati binaların tikilişi bu dövrün 
xarakterik xüsusiyyətlərindəndir. 
1934-cü ildə Bakıda Azərbaycan Respublikasının Hökumət Evinin layihəsi 
üçün müsabiqə keçirilir. Müsabiqə Azərbaycan memarları arasında yaradıcılıq 
axtarışlarının güclənməsinə, sənətkarlığın yeni və daha yüksək səviyyəyə 
qalxmasına səbəb olur. 1952-ci ildə dəniz sahilində tikilib başa çatan bu monumental, 
böyük bina indiyə qədər Bakının memarlıq simasında həlledici yerlərdən birini 
tutur. 
Bakıda ansambl tələblərinə cavab verən gözəl memarlıq nümunələrindən 
biri kimi Bülbül prospekti ilə 28 May küçəsinin kəsişdiyi yerdə tikilən Nizami kino-
teatrını və onunla üzbəüz duran inzibati binanı (memarlar S.Dadaşov və M. 
Hüseynov) göstərmək olar. Memarlar həmin ərazidə olan köhnə binaların üslubunu 
nəzərə almış, klassik ənənələrdən istifadə yolu ilə yeni tipli ictimai binalar 
yaratmışlar. Şəhərin ən mühüm və gediş-gəlişli yerlərindən birində tikilən bu 
binalar, bütün ətraf binaları özünə tabe etdirərək, hər iki küçənin memarlığında 
gözəl ansambl yaratmışdır. 
30-cu illərdə Azərbaycan memarları milli ənənələri böyük həvəslə 
öyrənərək, yaradıcılıq təcrübələrində tətbiq edirdilər. Bədii irsdəki mütərəqqi cəhətləri 
müasir memarlığın məzmunu ilə əlaqələndirmək sahəsində aparılan axtarışlar bir 
sıra hallarda gözəl nəticələr vermişdir. Bu sahədə Sadıx Dadaşov və Mikayıl 
Hüseynovun birgə yaratdıqları bir sıra binalarda klassik Azərbaycan memarlıq irsinə əsil 
yaradıcı münasibət özünü göstərir. Buna iki görkəmli memarın layihəsi üzrə 
Moskvada inşa edilən Kənd Təsərrüfat Sərgisinin Azərbaycan pavilyonu və Bakıda 
Nizami Muzeyinin binası misal ola bilər. 
Çağdaş memarlığımızın incilərindən sayılan Nizami muzeyinin binası 
barədə ətraflı danışmağa dəyər. 
Aparılmış elmi araşdırmalar göstərir ki, indiki Nizami muzeyinin yerində 
vaxtilə, yəni 1860-cı illərdə memar Qasımbəy tərəfindən tikilmiş "Metropol" 
mehmanxanası yerləşmişdir. Memar S.Dadaşov və M.Hüseynov demək olar ki, bu 
binanı yenidən qurmuş və onun daxili-xarici görünüşünü tamam dəyişdirib, Nizami 
dövrünün abidəsinə çevirmişlər. Sonralar muzey qarşısındakı meydan formalaşmış, 
orada şairin heykəli qoyulmuş və bağ salınmışdır. 
40-cı illərdə yaranmış Nizami meydanı ansamblı Bakının memarlıq 
277 
 
tarixində mühüm bir mərhələdir. O, bu gün də memarların və rəssamların diqqətini 
özünə cəlb edir. 
Binanın bədii tərtibatında zəmanəsinin ən görkəmli rəssamları, xalq 
sənətkarları da fəal iştirak etmişlər. Burada heykəltəraşlardan Fuad Əbdürrəhmanov, 
Cəlal Qaryağdı, dekorativ-tətbiqi sənətimizin görkəmli sənətkarları Lətif Kərimov, 
Hüseyn Babayevin adlarını xüsusi qeyd etmək lazımdır. 
Beləliklə, müəllif kollektivinin səmərəli yaradıcılıq axtarışları nəticəsində 
binanın milli memarlıq baxımından çox düzgün həlli tapılmışdır. 
Binaya daxil olarkən sanki Nizami dövrünün ədəbi irsi ilə görüşürsən. 
Muzeyin divar rəsmləri - ümumi rəng çalarları ilə Şuşa, Şəki, Təbriz və s. 
şəhərlərdəki qədim yaşayış evləri və sarayların divar rəsmləri ilə səsləşir. 
1950-ci illərdən başlayaraq, Bakı, Gəncə, Sumqayıt, Əlibayramlı və s. 
şəhərlərdə müasir memarlıq baxımından bir sıra əhəmiyyətli ictimai binalar 
tikilməyə başlanır. 
Bunlardan ilk növbədə Elmlər Akademiyası şəhərciyinin kompleksi, 
M.F.Axundzadə adına Dövlət Kitabxanası (memar M.Hüseynov), Azərbaycan Dövlət 
Akademik Dram Teatrının binası (memarlar Q.Əlizadə, M.Mədətov) və Gəncənin 
Mərkəzi Meydanında yerləşən inzibati bina (memar Ə.İsmayılov) nəzəri xüsusilə 
cəlb edir. 
Memarlıq formaları və şəhərsalma nöqteyi-nəzərdən müxtəlif olan bu 
binaları birləşdirən bir cəhət də vardır. Müəlliflər Azərbaycan klassik memarlığının 
ənənələrindən istifadə edərək, binaların abidəvi olmasına çalışmışlar. 
1960-1970-ci illərdə Bakıdakı layihələndirilən və həyata keçirilən ən 
əhəmiyyətli şəhərsalma tədbirlərindən biri də Hökumət Evinin yerləşdiyi Azadlıq 
meydanının yenidən qurulma layihəsinin tərtibi sahəsində görülən işlərdir. 
Bu dövrün ictimai binaları içərisində diqqəti cəlb edən bir neçə 
əhəmiyyətli tikinti vardır. Bunlardan ən başlıcası Azadlıq meydanında yüksələn 
"Azərbaycan" mehmanxanasıdır. Meydan tərəfdən 16 və Neftçilər prospekti tərə-
findən 11 mərtəbəli olan bu mehmanxana eyvanların geniş tətbiqi nəticəsində cənub 
iqliminə uyğun olan bir görkəm almışdır. 
Memarlıq həllinin əsas ünsürü olan həmin eyvanlar eyni zamanda 
mehmanxananın Azərbaycan xalq yaşayış binalarına uyğun şəkil almasına yardım 
edir. 
Bu dövrdə yaradılmış əhəmiyyətli tikintilərdən biri də Bakı sirkidir. 
Şəhərin Səməd Vurğun küçəsində, hündür bir mövqedə yerləşən Dövlət sirki son 
dərəcə gözəçarpan şəhərsalma mövqeyi ilə bərabər, eyni zamanda daxili təc-
hizatının müasir səviyyədə həll edilməsi və xarici fasadlarının düşünülmüş 
memarlıq bölgüləri ilə diqqəti cəlb edir. 2500 tamaşaçı tutan Dövlət sirki adı sirk 
manejindən əlavə, mexaniki vasitələrlə təchiz edilmiş daha iki manejə malikdir. Bu 
manejlər sirkin daxilində buz üzərində və suda tamaşalar verilməsinə imkan 
yaradır (memar Ənvər İsmayılov). 
Respublika memarlarının son illərdəki yaradıcılıq müvəffəqiyyətlərindən 
278 
 
biri də Bakı metrosunun xarici vestibülləri və yeraltı perronlarının memarlıq 
quruluşudur. İstər xarici pavilyonlarda, istərsə də metronun yeraltı qurğularında 
memarlıq vasitələrindən və bu vasitələrin başqa sənət növləri ilə sintezindən 
bacarıqla istifadə edilmişdir. 
Bakı metropoliteninin stansiyaları milli Azərbaycan memarlığı 
nümunələrindən bacarıqla istifadə olunması, tikintisinin yüksək keyfiyyəti və 
zövqlüyü ilə seçilirlər. 
"Nərimanov" metro stansiyasının (memar M.Hüseynov) yeraltı vestibülü 
tirsiz-sütunlu tiplidir. Yönəldilmiş işıqlar və genişlik yeraltı zala xüsusi əzəmət verir. 
Açılmış çiçəyə bənzər qəşəng biçimli sütunlar orta keçid yoluna "Ulduzlu" tavanı 
saxlayır. 
"Bakı Soveti" metro stansiyası (memarlar Ş.Zeynalova, H.Qədimov, T. 
Xanlarov) İçərişəhərə yaxın tarixi hissədə tikilmişdir. Stansiyanın pavilyonu nazik 
çərçivələrlə haşiyələnmiş şüşə vestibülü küçədən ayırır. Zərif portal və tava 
stansiyaya girişi qeyd edir. Metro stansiyası qarşısındakı meydança Bakının ən qədim 
ictimai bağı ilə həmsərhəddir. Tək-tək durmuş Eldar şamları və Vaşinqton palmaları 
həm bağın davamı, həm də stansiyanın baxılmasına gözəllik və təkraredilməzlik 
verir. 
"Nizami" metro stansiyası (memar M.Hüseynov) şəhərin köhnə 
hissəsində, üç-dörd mərtəbəli tikintilər əhatəsindədir. Yeraltı stansiyanın 
memarlığında milli memarlıq ənənələrindən geniş istifadə olunmuşdur. Stan-
siyanın yeraltı vestibülü dərindədir, pilon tiplidir. Onun memarlığında sıravi tağlar 
və sənətdə sintez üçün böyük imkan yaradan dekorativ tağlar, pilonlar aparıcı rol 
oynayır. 
Bakıda ilk dəfə olaraq, "Nizami" metro stansiyasında mozaikadan geniş 
istifadə olunmuşdur. 
Xalq rəssamı M.Abdullayev tərəfindən yaradılmış bu rəngarəng 
mozaikalar metroya xüsusi gözəllik bəxş edir. Böyük ideya və bədii estetik 
əhəmiyyət kəsb edən mozaik lövhələr stansiyanın geniş yeraltı vestibüllərini şəkil 
qalereyasına bənzətmiş, buraya muzey ab-havası vermişdir. Bu əsərlərdəki 
monumental divar boyakarlığı ilə memarlığın sintezi nəinki təkcə rəssamın, 
həmçinin memarın da qarşısında bir sıra mühüm tələblər qoymuşdur. Çünki layihə 
müəllifi binanın memarlıq tərtibatında rəssamlıq əsəri üçün hansı guşəni ayıracağı 
haqqında aydın təsəvvürə malik olmaqla yanaşı, bu əsərlərin nə kimi məziyyət 
daşıdığını da bilmişdir. 
M.Abdullayevin "Xəmsə" süjetli bu mozaikalarının məhz tarixi zəmin üzərində 
qurulduğu göz qabağındadır. Vestibülün baş divarında şairin portreti ətrafındakı 
çatma taxçalarda isə poemalardan müxtəlif süjetlər təsvir edilmişdir. 
Stansiyasının vestibülündəki süjetli mozaik lövhələrin üstün cəhətlərindən 
biri də onların müəyyən qisminin, məsələn, "Nəqqaş Mani", "Kərpickəsən kişinin 
dastanı", "Daranın ölümü", "Məcnun və atası" və s. kimi epizodların Azərbaycan 
təsviri sənətində ilk dəfə fırçaya alınmasıdır. 
279 
 
Əsrin axırlarında respublikamızda bir neçə yüksək mahiyyət kəsb edən 
xatirə abidələri də yaradılmışdır. Bunlardan Naxçıvandakı Hüseyn Cavid (memar 
R.Əliyev), Şuşadakı Molla Pənah Vaqifin abidələrini (memarlar Ə.Salamzadə, 
E.Xanıkov) göstərmək olar. 
Bu xatirə abidələrinin hər ikisini də memarlarımızın yeni nailiyyəti kimi 
qiymətləndirmək lazımdır. Onlar müasir memarlığın ən yaxşı nümunəsi olmaqla yanaşı, 
həm də Azərbaycan milli memarlığının ənənəvi xüsusiyyətlərindən yaradıcılıqla 
istifadə olunmasına parlaq misaldır. 
Şəhərimizin estetik simasının formalaşmasında sənaye tikintiləri də 
əhəmiyyətli rol oynamağa başlayıblar. Sənaye qurğularının yüksək texnologiya və 
təmizlik səviyyəsi onların yaşayış rayonlarında yerləşdirilməsinə imkan vermişdir. 
Bunlardan Bakı məişət kondisionerləri zavodunu, Şampan çaxırları zavodunu, 
Mərkəzi Şəhər telefon stansiyasını, Azərbaycan nəşriyyatını, Azərbaycan Milli 
Bankını, ən müasir tələblərə uyğun şəkildə qurulmuş Avropa zal kompleksini və s. 
göstərmək olar. 
Son illər memarlıq cəhətdən baxımlı yaşayış, ictimai binalar Naxçıvan, 
Quba, Lənkəran, Astara, Şəmkir və s. şəhər və rayonlarda tikilmişdir. 
Respublikamızda gedən mədəni quruculuq işləri ilə bərabər, tarix və 
mədəniyyət abidələrinin mühafizəsi, bərpası, təbliği və onlardan istifadə edilməsi 
də mühüm yerlərdən birini tutur. Abidələrin bərpasını yaxşılaşdırmaq məqsədilə 
Naxçıvanda, Gəncədə, Şamaxıda, Şəkidə, Qazaxda və s. bərpa-istehsalat 
emalatxanalarının təşkili buna əyani sübutdur. 
 
 
 
 
 
 
 
 
 
 
 
 
 
 
 
 
 
 
 
 
280 
 
 
 
 
 
 
 
 
 
 
 
 
 
 
SON SÖZ 
 
"Azərbaycan incəsənəti" kitabında çoxəsrlik incəsənətimizin ən qədim 
dövrlərdən başlayaraq inkişaf tarixinin əsas mərhələləri izlənmiş, onun müxtəlif 
sahələri, növləri, formaları, janrları təhlil olunmuşdur. 
İncəsənət tariximizin öyrənilməsi göstərir ki, orta yüzilliklərdə Əcəmi 
Naxçıvani, Soltan Məhəmməd Təbrizi kimi istedadlı sənətkarlar Yaxın Şərq və 
dünya mədəniyyətini zənginləşdirən bir sıra qiymətli sənət abidələri yaratmışlar. 
Hazırda dünyanın məşhur muzeylərində toplanan, ümumdünya sənət tarixinin 
səhifələrində şərəfli yer tutan bir çox nadir əsərlər Azərbaycan incəsənətinin orijinal 
simasını, özünəməxsus bədii-estetik mövqeyini müəyyənləşdirir. 
XIX-XX yüzilliyin əvvəllərində inqilabi-demokratik ideyaların və estetik 
fikrin müsbət təsiri nəticəsində realizm meyilləri genişlənmiş, bir sıra istedadlı 
sənətkarlar yetişmiş, yeni peşəkar yaradıcılıq keyfiyyətləri üçün zəmin 
yaranmışdır. 
281 
 
BİBLİOQRAFİYA 
 
AZƏRBAYCAN DİLİNDƏ 
 
Atakişiyeva M., Cəbrayılov M. Azərbaycan milli geyimləri. Moskva, 1979. 
Mustafayev A. Azərbaycanda sənətkarlıq. Bakı, 1999. 
Əhmədov Q. Qədim Beyləqan. Bakı, 1997. 
Əhmədov Q. Azərbaycanın şirsiz saxsı məmulatı. Bakı, 1959. 
Qazıyev A. Xalq rəssamı Əzim Əzimzadə. Bakı, 1953. 
Əsədov S. XIX-XX əsrlərdə Azərbaycan zərgərlik incəsənəti. Bakı, 1978. 
Əfəndiyev R., Nəcəfov M., Tərlanov M. Təsviri sənət. Bakı, 1962. 
Əfəndiyev R. Azərbaycanın bədii sənətkarlığı (metal məmulatı və zərgərlik). Bakı, 
1966. 
Əfəndiyev R. Azərbaycanın maddi-mədəniyyət nümunələri. Bakı, 1960. 
Əfəndiyev R. Azərbaycanın el sənəti. Bakı, 1971. 
Rasim Əfəndi. Azərbaycan dekorativ-tətbiqi sənətləri. Bakı, 1976. 
Rasim Əfəndi. Azərbaycan bədii sənətkarlığı dünya muzeylərində. Bakı, 1980. 
Rasim Əfəndi. Daşlar danışır. Bakı, 1980. 
Rasim Əfəndi. Azərbaycan xalq sənəti. Bakı, 1984. 
Rasim Əfəndi. Azərbaycan dekorativ-tətbiqi sənəti (XI-XVIII yüzilliklər). Bakı, 
1999. 
Rizvan Qarabağlı. Memar Kərbəlayı Səfi xan Qarabaği. Bakı. 1995. 
Tağıyeva R. Azərbaycan xalçası. 
Rzayev N.İ. Əsrlərin səsi. Bakı, 1974. 
RzayevN.İ. Əcdadların izi ilə. Bakı, 1992. 
Kərimova R. Azərbaycan sovet portret boyakarlığı. Bakı, 1964. 
Kərimov K. Bəhruz Kəngərli. Bakı, 1962. 
Kərimov K., Əfəndiyev R.S., Rzayev N.İ., Həbibov N.D. Azərbaycan incəsənəti. 
Bakı, 1992. 
Kərimov K. "Nizami Gəncəvi". Xəmsə. Miniatürlər. Bakı, 1983. 
Kərimov K. Sultan Məhəmməd və onun məktəbi. Bakı, 1993. 
Kərimov K. Azərbaycan miniatürləri. Bakı, 1980. 
Sadığzadə Ş.H. Qədim Azərbaycan bəzəkləri. Bakı, 1971. 
Sadıq bəy Əfşar. Qanun üs-süvər. Bakı, 1971. 
Salamzadə Ə.V. Əcəmi Əbubəkr oğlu Naxçıvani. Bakı, 1976. 
Salamzadə Ə.V., Sadıqzadə Ə.Ə. XVIII-XIX əsrlərdə Azərbaycan yaşayış binaları. 
Bakı, 1961. 
Salamzadə Ə. V. Azərbaycan memarlıq abidələri. Bakı, 1958. 
Salamzadə Ə. V., Məmmədzadə K.M. Azərbaycan memarlığının Naxçıvan məktəbi 
abidələri. Bakı, 1958. 
Salamzadə Ə.V., Rzayev N.İ., Kərimov K.S., Əfəndiyev R.S., Həbibov N.D. 
Azərbaycan incəsənəti. Bakı, 1977. 
282 
 
Seyidov M. Azərbaycan mifik təfəkkürünün qaynaqları. Bakı, 1983. 
Aslanov E. El-oba oyunu xalq tamaşası. Bakı, 1984. 
Müciri Cəfər. Azərbaycan xalçaçılığın texnoloji üsulları. Bakı, 1987. 
Qiyasi Cəfər. Nizami dövrü memarlıq abidələri. Bakı, 1991. 
Qiyasi Cəfər. Yaxın-uzaq ellərdə. Bakı, 1985. 
Zamanov N. Nizami poeziyası və təsviri sənət. Bakı, 1981. 
Niyazi Mehdi. Orta əsrlər Azərbaycan estetik mədəniyyəti. Bakı, 1981. 
 
 
RUS DİLİNDƏ 
 
Абдуллаев H. Ковровое искусство Азербайджана. Баку, 1971. 
 Авалов Э. Архитектура города Шуши. Баку, 1977.  
Алиева К. Безворсные ковры Азербайджана. Баку, 1988.  
Аскерова Н.С. Архитектурный орнамент Азербайджана. Баку, 1961.  
Аскерова Н.С. Дворец Шекинских ханов. Москва, 1979. 
Асланов Г.М., Голубкина Т.И., Садыхзаде Ш.Г. Каталог золотых и серебряных 
предметов из археологических раскопок Азербайджана. Баку, 1966. 
Алиева А.С. Нахичеванские ковры. Баку, 1988. 
Ализаде Г.М. Народное зодчество Азербайджана и его прогрессивные 
традиции. Баку, 1963. 
Ахундов Д.А. Архитектура древнего и раннесредневекового Азербайджана. 
Баку, 1986. 
Бретаницкий Л.С, Веймарн Б.В. Искусство Азербайджана. М., 1976. 
Гейдаров М.Х. Города и городское ремесло Азербайджана XIII-XVII вв. Баку, 
1982. 
Гасанзаде Джамиля. Зарождение и развитие Тебризской миниатюрной 
живописи в конце XIII - начале XV веков. Баку, 1999. 
Джафарзаде И.М. Гобустан..Наскальные изображения Баку, 1973. 
Казиев А.Ю. Художественно-технические материалы и терминология 
средневековой книжной живописи, каллиграфии, переплетного искусства. 
Баку, 1966. 
Казиев А.Ю. Художественное оформление азербайджанской рукописной книги 
XIII-XVII веков. - Москва. 1977. 
Керимов К.Д. Миниатюры к "Хамсе" Низами. Баку, 1991. 
Керимов К.Д. Стенная роспись. Баку, 1983. 
Керимов Л.Г. Азербайджанский ковер, тт. II, III. Баку, 1983. 
Алиева К. Тебризская ковровая школа XVI-XVII вв. и ее связь с ковровым 
искусством Ближнего и Среднего Востока. Баку, 1999. 
Наджафова Н.Н. Художественная керамика Азербайджана XII-XV вв. Баку, 
1964. 
Назирова С. Терракота. Баку, 1983. 
283 
 
Нейматова М.Х. Мемориальные памятники Азербайджана. Баку. 1981. 
Расим Эфенди. Каменная пластика Азербайджана. Баку, 1986. 
Рзаев Н.И. Искусство Кавказской Албании. Баку, 1976. 
Усейнов М., Бретаницкий Л., Саламзаде А. История архитектуры 
Азербайджана. Москва, 1963. 
Тагиева Р. Сюжетные ковры Азербайджана Баку, 1988. 
Эфендиев Т. Изобразительное искусство Азербайджана XIX - начала XX вв. 
Баку, 1999. 
Фатуллаев Ш.С. Градостроительство и архитектура Азербайджана XIX - 
начала XX века. Ленинград, 1986. 
 
 
 
XARİCİ DİLLƏRDƏ 
 
Schurmann U. Teppiche Aus Dem Kaukasus. Munchen. 1965. 
Tschebul Raoul. Kazak Carpets of the Caucasus. New-York. 1971. 
Oktay Aslanapa. Kırım ve Kuzey Azerbaycanda Turk eserleri. Istanbul. 1979. 
Bretanizki L., Veimarn B. Die Kunst Azerbaidshans. Leipzig. 1988. 
Brentjes В., Gink Karoly, Turansky Попа. Azerbaycan. Budapest. 1979. 
Rasim Efendi, Tugrul Efendi. Azerbaycan Bezek Sanati. Erzurum. 1997. 
Rasim Efendi, Tugrul Efendi. XIX-XX Yuzyilların Başlarında Azerbaycan Sanati. 
Ankara. 2002. 
Bekir Deniz. Turk dünyasında hali ve düzdokuma yayqıları. Ankara. 2000. 
Beyhan Karamaqaralı. Ahlat. Mezar taşları. Ankara. 1992. 
Cay A. Anadolu'da Turk damqasi. Ankara. 1983. 
Diyarbekirli N. Hun sanati. İstanbul. 1972. 
 
 
 
 
 
 
 
 
 
 
 
 
 
 
 
284 
 
MÜNDƏRİCAT 
Ön söz  
QƏDİM DÖVR VƏ İLK ORTA YÜZİLLİKLƏR 
 
Qədim dövrdə incəsənət 
İlk orta yüzilliklərdə incəsənət  
Dulusçuluq 
Şirsiz saxsı məmulatlar 
Şirli keramika məmulatı  
Boyalarla rəsm    
Bədii şüşə  
Bədii metal    
Daş oymalar 
İNKİŞAF ETMİŞ FEODALİZM DÖVRÜ 
 
XI-XV yüzilliklərdə incəsənət 
Memarlıq 
Dekorativ sənətlər 
Əlyazma kitabların bədii tərtibatı 
 
XVI-XVII yüzilliklərdə incəsənət 
Miniatür sənəti   
Dekorativ sənətlər 
Memarlıq 
 
SON FEODALİZM VƏ YENİ DÖVR 
XVIII yüzillikdə incəsənət 
Dekorativ sənətlər 
285 
 
Memarlıq 
 
XIX-XX yüzilliklərin əvvəllərində incəsənət  
Təsviri sənət 
Monumental-dekorativ boyakarlıq 
Dekorativ sənətlər 
Memarlıq 
 
XX yüzillikdə Azərbaycan incəsənəti 
Təsviri sənət  
Qrafika 
Heykəltəraşlıq 
Dekorativ-tətbiqi sənətlər 
Memarlıq 
 
Son söz 
Biblioqrafiya   
 
 
 
 
 
 
 
 
 
 
 
 
 
 
 
 
286 
 
 
 
 
 
 
 
 
 
 
 
 
 
 
 
 
RASİM ƏFƏNDİ 
 
AZƏRBAYCAN İNCƏSƏNƏTİ 
 
"ŞƏRQ-QƏRB"  
BAKI 
2007 
 
 
 
 
 
 
 
 
 
 
 
 
 
 
 
 
 
 
287 
 
 
 
 
 
 
 
 
Buraxılışa məsul:                                      Əziz Güləliyev  
 
Texniki redaktor:                                      Rövşən Ağayev 
 
Tərtibçi – rəssam:                                      Nərgiz Əliyeva 
 
Kompyuter səhifələyicisi:                         Aslan Almasov 
 
Korrektorlar:                                             Leyla Hüseynova 
                                                                  Fəridə Səmədova 
 
 
 
 
 
 
Yığılmağa verilmişdir 12.04.2007. Çapa imzalanmışdır 19.07.2007. 
Formatı 60x90 
1
/8. Fiziki çap vərəqi 20+14 (illüst.). Ofset çap üsulu. 
Tirajı 25000. Sifariş 95. 
 
DÜST 5773-90, DÜST 4.482-87 
 
Kitab "CBS-PP" MMC mətbəəsində çap olunmuşdur. 
 Bakı, Şərifzadə küçəsi, 3. 
 
 
 
 
 
 
 
 
288 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
289 
 
 
 
 
290 
 
 
 
291 
 
 
 
292 
 
 
 
293 
 
 
294 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
  
 
 
 
 
 
 
 
295 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
296 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
297 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
  
 
 
 
 
 
298 
 
 
299 
 
 
300 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
301 
 
 
302 
 
 
303 
 
 
 
304 
 
 
305 
 
 
 
 
 
 
 
306 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
307 
 
 
308 
 
 
309 
 
 
310 
 
 
311 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
312 
 
 
 
 
 
 
 
313 
 
 
 
 
314 
 
 
315 
 
 
 
316 
 
 
 
 
317 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
318 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
319 
 
 
 
320 
 
 
 
 
 
 
 
 
 
 
321 
 
 
 
322 
 
 
 
323 
 
 
 
 
 
 
 
 
 
324 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
325 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
326 
 
 
327 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
328 
 
 
329 
 
 
330 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
331 
 
 
 
 
332 
 
 
 
 
333 
 
 
334 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
335 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
336 
 
 
337 
 
 
338 
 
 
339 
 
 
340 
 
 
 
 
341 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
342 
 
 
343 
 
 
344 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
345 
 
 
 
 
346 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
347 
 
 
348 
 
 
349 
 
 
350 
 
 
 
 
 
 
 
 
 
 
 
351 
 
 
 
352 
 
 
353 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
354 
 
 
 
 
 
 
 
 
 
 
355 
 
 
356 
 
 
357 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
358 
 
 
359 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
  
 
 
 
 
 
 
 
 
360 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
361 
 
 
 
 
362 
 
 
 
363 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
364 
 
 
365 
 
 
 
 
366 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
367 
 
 
 
368 
 
 
 
369 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
370 
 
 
 
 
 
 
371 
 
 
372 
 
 
 
 
 
 
 
 
 
 
 
373 
 
 
374 
 
 
 
 
 
 
 
 
 
 
 
 
 
 
 
 
375 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
376 
 
 
 
 
 
 
 
 
 
 
 
 
 
 
 
 
377 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
378 
 
 
 
 
 
 
 
 
 
 
379 
 
 
 
380 
 
 
 
 
 
 
 
 
 
 
 
 
 
 
 
 
 
381 
 
 
 
 
 
 
 
 
 
382 
 
 
 
383 
 
 
 
 
 
384 
 
 
 
385 
 
 
 
 
 
 
 
 
 
 
 
 
 
 
 
 
386 
 
 
 
 
 
 
 
 
 
 
 
 
 
 
 
387 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
388 
 
 
 
 
389 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
390 
 
 
 
391 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
392 
 
 
 
393 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
  
 
 
 
 
 
 
 
 
 
394 
 
 
 
 
 
395 
 
 
 
 
 
396 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
397 
 
 
 
 
 
 
 
 
 
 
 
 
 
 
